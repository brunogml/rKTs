[\[1a\]]
[\[1b\]]
[\[1b.1\]{D2535}]@##/_/rgya gar skad du/_Ar+ya many+dzu shrI nA ma sang+gI ti br-it+ti nA ma/_bod skad du/_'phags pa 'jam dpal gyi mtshan yang dag par brjod pa zhes bya ba'i 'grel pa/_'jam dpal
[\[1b.2\]]gzhon nur gyur pa la phyag 'tshal lo/_/gnyis med gnyis snang chos rnams kyi/_/dang po'i sangs rgyas nang gnas pa/_/srid dang mya ngan 'das 'khor lo'i/_/dbang phyug ye shes skur btud nas/_/_
[\[1b.3\]]gang gis zab mo'i rim pa 'di/_/yongs su nyams par mi 'gyur bar/_/mtshan brjod la ni gus pa yis/_/bla ma'i gdams pas rnam par dbye/_/de la brjod par bya ba ni gang /_dgos pa dang
[\[1b.4\]]dgos pa'i dgos pa ni gang /_'brel pa ni gang yin zhe na/_rten dang brten pa'i dbye ba tha dad pa sku gsum gyi bdag nyid bcom ldan 'das 'jam dpal ni rgyud kyi brjod par bya ba yin no/_/bstan
[\[1b.5\]]pa ni dgos pa'o/_/'jig rten dang thun mong dang /_mchog gi dngos grub ni dgos pa'i dgos pa'o/_/'brel pa ni thabs dang thabs las byung ba'o/_/'dir bcom ldan 'das rnam par snang mdzad shAkya
[\[2a\]]
[\[2a.1\]]thub pa sprul par bzhed pa rdzogs ldan gyi dus su gtsang ma'i gnas dang 'brel pa'i gzhan 'phrul dbang byed kyi gnas na byang chub sems dpa'i tshogs chen po dang /_rig pa'i lha mo rnams dang /_khro bo'i rgyal po
[\[2a.2\]]rnams dang /_bran pho dang /_bran mo dang /_pho nya dang /_pho nya mo dang /_phyag brnyan dang /_phyag brnyan mo rnams kyis yongs su bskor cing mdun gyis bltas te/_thog ma dang tha ma dang /_bar du dge ba sgyu 'phrul dra ba stong phrag drug
[\[2a.3\]]cu ba gsungs pa'i rjes la ting nge 'dzin dra ba'i le'u gsungs pas na/_de nas zhes bya ba la sogs pa gsungs pa yin no/_/de yang sbyor ba dang dngos gzhi dang rjes rnam pa gsum du 'gyur te/_de la sbyor ba la bzhi ste/_
[\[2a.4\]]tshigs su bcad pa bcu drug gis gsol ba btab pa dang /_tshigs bcad drug gis skabs dbye ba dang /_tshigs bcad gnyis kyis rigs drug la gzigs pa dang /_sngags dang bcas pa'i tshigs bcad gsum gyis
[\[2a.5\]]'khor lo drug bskyed pa'i sgyu 'phrul dra ba mngon par byang chub pa bstan pa'o/_/'dir yang gsol ba 'debs pa ni mi bskyod pa'i sprul pa khams gsum rnam par rgyal ba dang sdud pa po lcang lo can gyi phyag na rdo rjes re zhig dang por gsol
[\[2b\]]
[\[2b.1\]]ba 'debs pa'i dbang du byas nas/_de nas zhes bya ba la sogs pa gsungs te/_sgyu 'phrul dra ba'i rgyud du rigs drug gi 'khor lo sprul pa'i rjes thogs la'o/_/gang gis gsol ba 'debs she na/_dpal ldan te bsod nams dang ye shes kyi tshogs dang ldan pa'o/_/rdo rje 'chang zhes bya ba ni/_
[\[2b.2\]]mi bskyod pa'i rigs yin pa'i phyir ro/_/gdul dka' ba ni lha la sogs pa ste/_dbang phyug chen po dang /_khyab 'jug dang /_tshangs pa dang /_gzhon nu gdong drug dang /_brgya byin dang /_gza' rnams la nyi ma dang /_zla ba dang /_spen pa dang /_mig dmar dang /_rtag tu myos nas glang sna
[\[2b.3\]]dang /_rdo rje phreng ba dang /_rgyal ba dang /_rnam par rgyal ba dang /_sa la gnas pa las me dang /_rlung dang /_sa bdag dang /_gnod sbyin dang /_sa 'og pa rnams las/_phag dang gshin rje dang /_bgegs kyi gtso bo dang /_chu rnams 'dul bar mdzad pa'o/_/mchog ni 'khor rnams las gtso bor
[\[2b.4\]]gyur pas so/_/dpa' bo ni rnal 'byor ma'i rgyud kyi bdag po yin par bstan to/_/'jig rten gsum las rgyal ni sa 'og dang sa steng dang /_bar snang gi 'jig rten gsum las rgyal ba'o/_/rdo rje ni mi bskyod pa'i rigs te/_de rnams kyi dbang phyug go/_/gsang ba'i rgyal ni/_dbang
[\[2b.5\]]bskur ba'i mtshan ma 'dzin pas na rin chen 'byung ldan gyi rang bzhin no/_/pad+ma dkar po rgyas 'dra'i spyan ni/_spyan gyi phyag rgya'i sgo nas snang ba mtha' yas kyi rang bzhin du bstan to/_/pad+ma rgyas 'dra'i zhal mnga' ba ni/_zhal gyi phyag rgya'i sgo nas don yod grub pa'i rang bzhin du bstan
[\[2b.6\]]to/_/rang gi lag gis rdo rje mchog ni phyag rgya'i sgo nas so/_/yang nas yang du gsor byed pa ni rnam par snang mdzad la mchod pa'o/_/su dang lhan cig tu zhe na/_khro gnyer rim par ldan la sogs pa gtso bor gyur pa gang yin ba de ni rdo rje gtsug phud dang /_rdo rje gtsug tor dang /_rdo rje
[\[2b.7\]]mdzod spu dang /_rdo rje rigs mchog dang /_'dod pa'i rgyal po dang /_gshin rje gshed dang /_rdo rje ske rags dang /_rdo rje lcags kyu dang /_rdo rje zhags pa dang /_rdo rje kI li kI la dang /_rdo rje snyems pa dang /_rdo rje 'ching ba dang /_rdo rje khu tshur dang /_rdo rje sde dang /_rdo rje spyi gtsug dang /_rdo rje rab tu
[\[3a\]]
[\[3a.1\]]'dud pa dang /_rdo rje srung ba dang /_rdo rje rkang gdub dang /_rdo rje lcags sgrog dang /_rdo rje rnon po dang /_rdo rje shugs te nyi shu rtsa gcig go/_/rang rang gi 'khor mtha' yas pas na/_lag na rdo rje mtha' yas pa'o/_/dpa' bo de rnams kyang gtso bo bzhin du gdul dka' ba'o/_/_
[\[3a.2\]]gdul bya'i bsam pa'i dbang gis 'jigs su rung ba dang dpa' byad can te/_dpa' ba dang /_mi sdug pa dang /_'jigs su rung ba dang /_dpa' byad can gyi nyams bzhi ni don dam par yod pa ma yin no/_/rdo rje rtse mo rab 'phro ba ni gsol ba 'debs pa'i rjes su 'jug pas rdo rje bye ba spros
[\[3a.3\]]nas sangs rgyas la mchod pa byed do zhes bya ba'i don to/_/ci'i phyir gsol ba 'debs she na/_snying rje che dang shes rab la sogs pa'o/_/thabs kyis zhes bya ba ni zhi gnas so/_/'gro ba'i don byed pa ni 'jig rten dang thun mong dang mchog gi dngos grub bo/_/spyod lam ji lta bu zhe na/_dga'
[\[3a.4\]]mgu rangs pa'i bsam pa can dang ngo /_/'gro ba'i don byed pa dang rjes su 'jug pa ni sbyor ba dang dngos gzhi dang mjug gi rim gyis sam/_snying rje chen po dang /_shes rab dang thabs kyi rjes su 'jug pas na dga' mgu rangs pa'i bsam pa can no/_/khro bo'i lus kyi gzugs
[\[3a.5\]]ldan pa ni snga ma bzhin no/_/khro bo'i gzugs dang ldan pa'i 'bras bu ni sangs rgyas phrin las byed pa'i mgon te/_sangs rgyas kyi bka'i rjes su 'jug pa'i phyir ro/_/lus btud rnams dang lhan cig tu ni phyag 'tshal ba'i yang gtso bo'i rjes su 'brangs pa yin no zhes bya ba'i don to/_/_
[\[3a.6\]]gang la phyag 'tshal zhe na/_de bzhin gshegs pa bcom ldan 'das/_/rdzogs sangs rgyas la'o/_/ci zhig byas nas she na/_phyag 'tshal nas te/_phyogs bzhi nas bya zhes bya ba'i don to/_/thal mo sbyar nas zhes bya bas gsol ba 'debs pa'i sbyor ba bstan nas/_gsol ba gdab pa
[\[3a.7\]]dngos ni/_khyab bdag bdag la sman pa dang /_/zhes bya ba la sogs pa smos te/_sman pa ni mngon par mtho ba'o/_/bdag don ni nges par legs pa'o/_/thugs brtse'i phyir ni phan pa'i don la rab tu sbyor ba'o/_/dkyil 'khor gyi 'khor lo'i bdag nyid phyi rol du dkyil 'khor drug sprul
[\[3b\]]
[\[3b.1\]]pa'i sgyu 'phrul dra ba de'i mngon par rdzogs par byang chub pa ni thos pa dang bsam pa dang bsgom pa'i mngon sum du mdzod cig pa'o/_/rang gi don 'ba' zhig ma yin par bstan pa ni/_nyon mongs pas ni sems dkrugs shing /_/zhes bya ba ste/_kun 'byung ba'i bden pa'i nang du gtogs
[\[3b.2\]]pa zhes bya ba'i don to/_/mi shes 'dam du bying ba yi/_/zhes bya ba ni sdug bsngal gyi bden pa'o/_/sman pa ni 'jig rten dang thun mong gi dngos grub po/_/bla med 'bras bu ni 'jig rten las 'das pa'i dngos grub po/_/rdzogs pa'i sangs rgyas bcom ldan 'das ni shin tu rnam
[\[3b.3\]]par dag pa'i phyir rnam par snang mdzad do/_/ston pa ni mi bskyod pa ste me long lta bu'i yin pa'i phyir ro/_/'gro ba'i bla ma ni cod pan gso ba bas na rin chen 'byung ldan gyi rang bzhin yin pa'i phyir ro/_/dam tshig chen po ni rdo rje 'dzin pa ste mi 'da' bas so/_/de nyid mkhyen pa ni snang
[\[3b.4\]]ba mtha' yas te so sor rtog pas so/_/dbang po bsam pa mkhyen mchog ni don yod grub pa ste bya ba nan tan grub pas so/_/yul gang la gsol ba 'debs she na/_ye shes sku ni me long lta bu'o/_/gtsug tor chen po ni mnyam pa nyid do/_/tshig gi bdag po ni so sor kun du
[\[3b.5\]]rtog pa'o/_/ye shes sku ni bya ba nan tan no/_/rang byung ba ni shin tu rnam par dag pa'o/_/'jam dpal ye shes sems dpa' yi/_/ming ni yang dag brjod pa'i mchog_/ces bya bar sbyar ro/_/gang 'dir 'khor gyi ming brjod pa de lta na yang stong pa nyid bsgom pa la sogs pa rgyur
[\[3b.6\]]gyur pa ni 'bras bu'i gnas skabs na yang yongs su rdzogs pa rdo rje sgeg mo la sogs pas kyang de nyid brjod pa yin pas mi 'thad pa ni cung zad kyang med do/_/don zab pa ni don zab pa'i bden pa la 'jug pa'o/_/rgya che ba ni kun rdzob tu sku mdog dang phyag mtshan dang dbyibs la sogs pa
[\[3b.7\]]bstan pa'o/_/de dag ni brjod par bya ba'o/_/don chen po ni dngos grub gsum ste ye shes phun sum tshogs pa'o/_/mtshungs pa med pa ni yon tan phun sum tshogs pa'o/_/rab zhi ba ni spong ba phun sum tshogs pa ste/_de gsum ni 'bras bu'o/_/thog ma bar dang mthar dge ba ni thos ba
[\[4a\]]
[\[4a.1\]]dang bsam pa dang bsgom pa'i dad pa'i rgyur gyur pa'am/_bslab pa rnam pa gsum mam/_dbang bskur ba dang /_sgrub ba dang /_dngos grub sgrub ba de thabs so/_/ngas bstan pas ci zhig bya snyam na/_'das pa'i sangs rgyas rnams zhes bya ba la sogs pa gsungs te/_'das
[\[4a.2\]]pa'i sangs rgyas rnams kyis gsang ba'i theg pa gsungs pa dgag par bshad pa ni sprul pa'i sku la dgongs pa yin pas nyes pa med do/_/rdo rje 'chang chen po ni ston pa'o/_/gsang sngags 'chang ba ni sdud pa po la sogs pa'i 'khor dpag tu med pa'o/_/bka' bzhin du ni theg pa gzhan
[\[4a.3\]]las khyad par du gyur pa'i bde ba'i don to/_/skabs su phyag na rdo rjes gsol ba 'debs pa ni/_mgon po rdzogs sangs rgyas kun gyi/_/zhes bya ba smos te/_'jig rten gsum las rnam par rgyal ba 'ba' zhig gsol ba 'debs pa ni ma yin te/_phyag na rdo rje bdag gis kyang gzung bar bya ste/_
[\[4a.4\]]bsdus nas rgyun chags par bya ba'i phyir ro/_/de nyid smras pa ni sangs rgyas kun gyi gsang ba 'dzin pa'o/_/ji ltar 'dzin zhe na/_sems can rnams la bshad par 'tshal ba'i phyir ro/_/bsam pa'i khyad par ji bzhin zhes bya ba ni/_'ga' zhig la pha rol tu phyin pa'i theg pa dang /_gzhan dag la
[\[4a.5\]]phyi dang nang dang gsang ba'i theg pa'i bye brag gis so/_/de ltar gsol ba btab pas gnyis ka'i gsol ba btab pa'i mjug bsdus pa yin no/_/gsang sngags ni 'jig rten gsum las rnam par rgyal ba'o/_/lag na rdo rje ni lcang lo can gyi'o/_/'di dang zhes bya bas blta bar bya'o/_/lus btud
[\[4a.6\]]nas ni spyan sngar 'dug_/ces pas ni rjes las thob pa bstan to/_/tshigs su bcad pa drug gis zhal gyis bzhes pa bstan pa ni/_de nas zhes bya ba la sogs pa smos te/_tshigs su bcad pa phyed dang gsum gyis bshad pa'i yan lag las ljags brkyang bar mdzad pa dang /_'jig rten
[\[4a.7\]]gsum po snang bar mdzad pa dang /_bdud bzhi'i dgra rnams 'dul bar mdzad pa dang /_'dzum pa'i 'od zer gyis ngan song gsum sbyong bar mdzad pa dang /_tshangs pa'i gsung snyan pa'i mgur gsal bas 'jig rten gsum po bkang ba'o/_/ljags brkyang bas ni 'jig rten gsum
[\[4b\]]
[\[4b.1\]]po bkang ba'i dgos pa'o/_/cig car 'dod pa dang /_gzugs dang /_gzugs med pa'i gdul bya rnams 'dul ba la nye bar mkho ba'i 'jig rten gsum po kun bkang ba'i 'jig rten gsum snang bar byed pa rjes su mthun pa rig par bya'o/_/la la ni 'jig rten gsum
[\[4b.2\]]bkang bas mi nye ba'i 'khor rnams 'gugs pa yin no zhes zer ro/_/tshangs pa'i gsung ni yan lag drug cu dang ldan pa'o/_/lag na rdo rje stobs po che/_/gsang dbang la ni zhes bya ba ni gsol ba 'debs pa gnyis dang rjes su mthun pa'i lan gsungs pa yin no/_/'gro
[\[4b.3\]]la phan pa'i don du zhes bya ba ni 'gro la phan pa dang 'gro ba'i don zhes bya ba gnyis su sbyor ro/_/bdag don bdag la thugs brtse'i phyir/_/zhes bya ba ni sngar rang gi don du bstan pa gang yin pa de go rims tsam du rjes su bstan pa yin te/_rang gi don nyid gzhan gyi don yin pa'i phyir
[\[4b.4\]]ro/_/'di ni gzhan gyi don gyi mjug sdud pa yin pas 'gal ba med do/_/don che ba ni zab pa dang rgya che ba'i don mdzad par bya'o/_/dag par byed pa ni thog ma dang dbus dang tha mar dge ba ste 'grub pa'i thabs so/_/sdig sel ba ni don che ba dang mtshungs pa med pa dang rab tu zhi
[\[4b.5\]]ba ste 'bras bu'o/_/legs so dpal ldan rdo rje 'chang /_/zhes bya ba ni mi bskyod pa'i sprul pa khams gsum rnam par rgyal ba'o/_/lag na rdo rje khyod legs so/_/zhes bya ba ni lcang lo can gyi bdag po'o/_/gsang ba'i bdag po zhes bya ba ni gsang ba byang phyogs kyi gnod sbyin gyi
[\[4b.6\]]bdag po phyag na rdo rje'o/_/rdo rje 'chang ba yang gsang ba'i bdag po yin pas thun mong du bstan to/_/bcom ldan de ni legs zhes gsol/_/zhes bya ba ni ji ltar bka' stsal pa de ltar bskyang bar bgyi'o zhes gsol ba btab pa'i rjes la rab tu sbyor ba'o/_/de nas zhes bya ba'i
[\[4b.7\]]tshigs su bcad pa gnyis kyis ming gi rnam grangs bstan pa'i don du rigs drug la gzigs pa'i bdag nyid sgyu 'phrul dra ba mngon par byang chub pa gsungs so/_/gsang sngags rigs chen thams cad dang /_/zhes bya ba ni rigs drug gi bdag nyid can zhes bya ba'i don to/_/gsang
[\[5a\]]
[\[5a.1\]]sngags rig sngags 'chang ba'i rigs/_/zhes bya ba ni chos kyi dbyings kyi bdag nyid rdo rje sems dpa'i rigs so/_/rigs gsum la ni rnam par gzigs/_/zhes bya ba ni sku gsung thugs kyi bdag nyid rnam par snang mdzad kyi rigs so/_/'jig rten 'jig
[\[5a.2\]]rten 'das pa'i rigs ni snang ba mtha' yas kyi rigs te 'gro ba 'dul ba'i phyir ro/_/'jig rten snang byed rigs chen dang /_/zhes bya ba ni mi bskyod pa'i rigs te/_me long lta bu'i ye shes kyis 'jig rten gzigs pa'i phyir ro/_/phyag rgya chen po'i rigs mchog dang /_/zhes bya ba
[\[5a.3\]]ni don yod grub pa'i rigs te bya ba nan tan grub pa'i rang bzhin yin pa'i phyir ro/_/rigs chen gtsug tor cher gzigs nas/_/zhes bya ba ni cod pan gyi dbang bskur bas rin chen 'byung ldan no/_/a ra pa tsa na dang /_shes rab ye shes lus can dang /_rdo rje rnon po dang /_
[\[5a.4\]]sdug bsngal gcod pa dang /_ye shes sku dang gsung gi dbang phyug ste/_drug dang go rims bzhin du sbyar ro/_/tshig gi bdag po zhes bya ba la sogs pa tshigs su bcad pa gsum gyis ni 'khor lo drug bskyed par bskul ba'i sgyu 'phrul dra ba mngon par byang chub pa bstan to/_/_
[\[5a.5\]]re zhig yi ge'i don ni/_gsang sngags rgyal po drug ldan pas/_/zhes bya bas 'khor lo rtsibs drug gi rtsibs lnga la sngags dgod par bya'o/_/de ltar tha dad pa'i rigs drug dang ldan pa'o/_/gnyis su med par 'byung ba dang /_/zhes bya ba ni tha dad pa med pa'i rigs drug gi
[\[5a.6\]]bdag nyid do/_/mi skye chos can 'di gsungs pa ni rten cing 'brel bar 'byung ba'i bdag nyid dbyangs dang sbyar ba'o/_/'dir ngag gi don ni 'di yin te/_bdun rnam dag byas nas yi ge hUM las khro bo bcu spros te/_bgegs la phur bus btab nas hUM gi 'od zer 'phros pa
[\[5a.7\]]nyid las rdo rje ra ba la sogs pa phyi rol du bsrung ba byas la/_byams pa la sogs pa bsgom pa sngon du song ba'i stong pa nyid rnam par bsgoms la/_rlung dang me dang chu dang sa dang ri rab kyi steng du yi ge b+h+rUM yongs su gyur pa las gzhal yas khang gi dbus su seng ge dang glang po
[\[5b\]]
[\[5b.1\]]che dang rta dang rma bya dang mkha' lding rnams la de bzhin gshegs pa rnams las dbus su rnam par snang mdzad chen po sku mdog dkar po zhal bzhi pa mnyam par gzhag pa'i phyag rgya 'dzin pa thugs kar d+hIHlas pad+ma/_a las zla ba'i dbus su d+hIH'i sa bon las dang po'i sangs
[\[5b.2\]]rgyas zhal dbus ma nag po g.yas ser po rgyab dmar po g.yon ljang gu steng ma dkar po'o/_/g.yas pa dang g.yon pa'i phyag brgyad na ral gri dang po ti brgyad bsnams pa'o/_/de'i thugs kar yang a la sogs pa'i dbyangs yig bcu gnyis kyis mtshan pa'i 'khor lo rtsibs bcu
[\[5b.3\]]gnyis pa'o/_/phyi rol mu khyud la gsal byed kyis bskor ba'o/_/de'i nang gi mu khyud la oM sarba d+har+m+mA b+hA ba/_zhes bya ba la sogs pa'i sngags kyis bskor ba'o/_/de'i dbus su 'khor lo gnyis pa rtsibs drug pa de'i phyi rol du dbyangs yig bcu gnyis kyis bskor ba de'i nang gi mu khyud
[\[5b.4\]]la oM sarba ta thA ga ta zhes bya bas bskor ba'o/_/de'i rtsibs kyi rim pa la oM badzra tIk+Sh+Da ya te na maHzhes bya ba la sogs pa'i sngags drug bkod la de'i lte ba la gnyis su med pa'i 'jam pa'i dbyangs zhal drug phyag drug pa dkar po'o/_/gnyis kyis ut+pal bsnams shing gnyis kyis po ti
[\[5b.5\]]dang ral gri 'dzin pa gnyis mnyam par gzhag pa'i phyag rgya can no/_/de'i don 'di skad ston pa yin te/_s+thi to hr-i di dz+nyA na mUrti ra haM bud+d+ho bud+d+hA nAM t+r+ya d+h+wa bar+t+tI naM/_thugs kar gnas pa ni dang po'i sangs rgyas so/_/ye shes sku'i sangs rgyas bdag nyid do/_/yin no zhes bya ba ni gnyis su med
[\[5b.6\]]pa'i 'jam pa'i dbyangs so/_/dus gsum gyi sangs rgyas rnams zhes bya ba ni de bzhin gshegs pa'i rigs drug go/_/gnyis su med pa'i 'jam pa'i dbyangs ji lta ba de bzhin du rigs drug gi rjes su 'gro bas rdo rje rnon po la sogs pa drug go/_/rnam par snang mdzad chen po rdo rje sems
[\[5b.7\]]dpa' la sogs pa'o/_/de la rdo rje sems dpa' ni zhal gcig phyag gnyis sku mdog dkar po rdo rje dang dril bu bsnams pa'o/_/rnam par snang mdzad ni zhal gcig phyag gnyis pa sku mdog ser po 'khor lo dang dril bu 'dzin pa'o/_/pad+ma gar gyi dbang ni sku mdog dmar po zhal
[\[6a\]]
[\[6a.1\]]gcig phyag gnyis pa pad+ma dang dril bu bsnams pa'o/_/rdo rje hUM mdzad ni sku mdog nag po zhal gcig phyag gnyis pa'am/_zhal bzhi phyag brgyad pa khams gsum rnam par rgyal ba'i phyag rgyas rdo rje dril bu 'dzin pa'am phyis 'byung ba'i phyag mtshan brgyad po/_
[\[6a.2\]]rdo rje nyi ma ni sku mdog ser po rin po che dang dril bu bsnams pa'o/_/rta mchog sku mdog ljang gu sna tshogs rdo rje dang dril bu bsnams pa'o/_/de drug ka'i thugs kar dang po'i sangs rgyas drug go/_/rdo rje sems dpa' dang po'i sangs rgyas kyi thugs kar snga ma bzhin du 'khor lo rtsibs
[\[6a.3\]]bcu gnyis pa dang /_de'i steng du 'khor lo rtsibs brgyad pa la a ra pa tsa nA ya te na maHsa mtshan pa de'i dbus su zla ba'i dkyil 'khor gyi steng du a ra pa tsa na sku mdog dkar po po ti dang ral gri bsnams pa'o/_/rnam par snang mdzad dang po'i sangs rgyas kyi thugs kar gzhi'i 'khor lo'i
[\[6a.4\]]steng du rten gyi 'khor lo rtsibs bcu pa pradz+nyA dz+nyA na mUrta ye ya te na maHsa mtshan pa'o/_/de'i dbus su zla ba'i gdan la shes rab ye shes spyi gtsug ral gri dang 'khor lo bsnams pa'o/_/pad+ma gar gyi dbang phyug gi dang po'i sangs rgyas kyi thugs kar gzhi'i 'khor lo la rten gyi 'khor lo
[\[6a.5\]]rtsibs brgyad pa la badzra tIk+Sh+Na na ya te na maHsa mtshan pa'o/_/de'i dbus su zla ba'i gdan la rdo rje rnon po pad+ma dang ral gri bsnams pa'o/_/rdo rje hUM mdzad kyi dang po'i sangs rgyas kyi thugs kar gzhi'i 'khor lo dang rten gyi 'khor lo rtsibs brgyad pa la duHkha ts+tshe da ya te na maHsa mtshan pa'o/_/de'i
[\[6a.6\]]dbus su zla ba'i gdan la sdug bsngal gcod pa'i ral gri dang rdo rje bsnams pa'o/_/rdo rje nyi ma'i dang po'i sangs rgyas kyi thugs kar gzhi'i 'khor lo la rten gyi 'khor lo rtsibs brgyad pa la wA gI shwa rA ya te na maHsa mtshan pa'o/_/de'i dbus su zla ba'i gdan la gsung gi dbang phyug ral gri
[\[6a.7\]]dang rin po che bsnams pa'o/_/rta mchog gi dang po'i sangs rgyas kyi thugs kar gzhi'i dkyil 'khor la rten gyi 'khor lo rtsibs brgyad pa la oM dz+nyA na kA yA ya te na maHsa mtshan pa'o/_/de'i lte ba la zla ba'i gdan la ye shes sku can ral gri dang sna tshogs rdo rje bsnams pa'o/_/rnam par snang
[\[6b\]]
[\[6b.1\]]mdzad chen po longs spyod rdzogs pa'i sku dang /_sprul pa'i sku rigs drug la rang dang mthun pa'i ye shes sems dpa' mdun na bzhugs pa dang /_yi ge gsum gyi sku gsung thugs byin gyis brlabs pa dang /_dbang bskur ba byas la bsgom pa dang bzlas pa dang mchod par bya'o/_/gzhi
[\[6b.2\]]dang rten gyi 'khor lo rnams la dbyangs dang gsal byed kyi sngags gnyis kyis mu khyud bzhi la bskor bar bya'o/_/'khor rnams ni rang rang gi dkyil 'khor du bskor bar 'chad par 'gyur ro/_/de ltar sbyor ba rdzogs nas dngos gzhi bstan par bya ste/_de yang rnam pa drug ste/_theg pa chen
[\[6b.3\]]po'i tshul gyi mchog_/ces bya ba'i bar gyis rdo rje dbyings kyi dkyil 'khor bstan to/_/sna tshogs gzugs can skyed pa po/_/mchod cing rjod 'os drang srong che/_/zhes pa'i bar gyis rnam par snang mdzad kyi dkyil 'khor bstan to/_/nam mkha'i mtha' klas sgra sgrogs pa/_/sgra dang ldan
[\[6b.4\]]pa rnams kyi mchog gi bar gyis rdo rje hUM mdzad kyi dkyil 'khor bstan to/_/dpal ldan 'byor pa kun byed pa/_/sangs rgyas kun gyi mngon sum pa/_/ye shes me lce 'od rab gsal gyi bar gyis pad+ma gar gyi dbang phyug gi dkyil 'khor bstan to/_/gzugs rnams sna tshogs kun
[\[6b.5\]]du ston/_/nor bu chen po rin chen tog gi bar gyis ni rdo rje nyi ma'i dkyil 'khor bstan to/_/dpal ldan 'byor pa kun byed pa/_/'jam dpal dpal dang ldan pa'i mchog gi bar gyis ni rta mchog gi dkyil 'khor bstan to/_/de la re zhig dkyil 'khor gyi bdag po dang bcas pa bskyed
[\[6b.6\]]pa'i sa bon gyi dbang du mdzad nas/_'di ltar sangs rgyas bcom ldan 'das/_/zhes bya ba gsungs so/_/ji lta bar rang rang gi sa bon rnams a nyid kyi rjes su 'brangs pas a las byung ba dang /_a ni yig 'bru kun gyi mchog_/ces gsungs so/_/don chen yi ge dam pa yin/_/_
[\[6b.7\]]zhes bya ba ni don che ba dang yi ge dam pa yin pas kun rdzob tu don dam pa'i bden pa brjod du med pa'i phyir ro/_/khong nas 'byung ba ni khyab pa'i phyir ro/_/skye ba med pa ni stong pa nyid du brjod pa'o/_/de rnam par dag pa'i rdo rje sems ma phyag gnyis kyis rdo rje dril bu bsnams pa sku
[\[7a\]]
[\[7a.1\]]mdog sngon mo'o/_/tshig tu brjod pa spangs pa ste ni mtshan ma med pa'i rnam par dag pa rdo rje rin chen ma sku mdog ser mo rin po che dang dril bu bsnams pa'o/_/brjod pa kun gyi rgyu yi mchog ste smon pa med pa nyid kyis so sor kun du rtog pa'i mchog rdo rje chos ma
[\[7a.2\]]sku mdog dmar mo pad+ma dang dril bu bsnams pa'o/_/bya ba nan tan grub pa'i/_tshig kun rab tu gsal bar byed/_/'od gsal ba'i rang bzhin rnam par dag pa rdo rje las ma ljang gu sna tshogs rdo rje dang dril bu bsnams pa ste rig pa'i lha mo rnams so/_/mchod pa che zhes bya ba ni mchod pa chen
[\[7a.3\]]pos dbugs 'byin pa ste/_'jig rten gyi 'dod chags kyi gnyen po yin pa'i phyir 'dod chags chen po'o/_/des na sems can dbugs 'byin pa'i rgyu yin pa'i phyir/_sems can thams cad dga' bar byed pa ste 'dod chags rnam par dag pa ni 'od dpag tu med pa'o/_/_
[\[7a.4\]]'jig rten pa'i zhe sdang gi gnyen po yin pa'i phyir zhe sdang chen po'o/_/de nyid ni/_nyon mongs kun gyi dgra che ba/_/zhes bya ba gsungs te/_zhe sdang rnam par dag pa mi bskyod pa'o/_/'jig rten gyi gti mug gi gnyen po yin pa'i phyir gti mug chen po'o/_/de nyid ni/_gti mug blo
[\[7a.5\]]ste gti mug sel/_/zhes bya ba ste/_gti mug rnam par dag pa ni rnam par snang mdzad do/_/'jig rten pa'i phrag dog gi gnyen po yin pa'i phyir khro ba che ba'o/_/de nyid/_khro ba chen po sgra che ba ste phrag dog rnam par dag pa don yod grub pa'o/_/'jig rten pa'i chags pa'i gnyen po yin
[\[7a.6\]]pa'i phyir chags pa che ba'o/_/de bas na/_chags pa thams cad sel bar byed/_/ces bya ba ser sna rnam par dag pa rin chen 'byung ldan no/_/de bzhin gshegs pa rnams kyi go rims 'dis rdo rje rnon po la sogs pa'i go rims kyang rig par bya'o/_/rnam par snang mdzad kyi rdo rje
[\[7a.7\]]sems dpa' la sogs pa'i 'khor bshad nas/_mi bskyod pa'i 'khor gsungs pa ni 'dod pa chen po zhes bya ba la sogs pa smos te/_sdom pa'i tshul khrims kyi byang chub sems bzung ba yin pa'i phyir/_'dod pa chen po bde ba che ni rdo rje sems dpa' sku mdog dkar po rdo rje dang dril
[\[7b\]]
[\[7b.1\]]bu bsnams pa/_bsdu ba'i dngos pos sems can thams cad yongs su smin par byed pa'i phyir bde ba chen po ste/_rdo rje rgyal po sku mdog ser po rdo rje dang lcags kyu bsnams pa'o/_/tshad med pas sems can rnams smin cing grol bar byed pa'i sems yin pa'i phyir dga' ba chen po ste rdo rje
[\[7b.2\]]chags pa sku mdog dmar po mda' dang gzhu bsnams pa'o/_/pha rol tu phyin pa yongs su rdzogs pa'i dge ba'i chos sdud pa'i sems yin pa'i phyir mgu ba che ste rdo rje legs pa sku mdog sngon po khu tshur gyi legs par sbyor ba mdzad pa'o/_/rin chen 'byung ldan gyi 'khor gsungs pa gzugs
[\[7b.3\]]che zhes bya ba la sogs pa ste/_zang zing gi sbyin pa yongs su rdzogs pa'i 'bras bu phun sum tshogs pa yin pa'i phyir ro/_/gzugs che lus kyang che ba ste/_/zhes bya ba la zang zing gi sbyin pa rnam par dag pa rdo rje rin chen sku mdog ser po rin po che dang dril bu bsnams pa'o/_/_
[\[7b.4\]]mi 'jigs pa byin pa'i 'bras bu kha dog phun sum tshogs pa yin pa'i phyir/_kha dog che zhing lus bong che ba ste mi 'jigs pa'i rnam par dag pa rdo rje nyi ma nyi ma'i mdog_/g.yas pa nyi ma bsnams shing g.yon pa gdan la brten pa'o/_/byams pa'i sbyin pas thams cad du
[\[7b.5\]]snyan par grags pa'i phyir ro/_/ming yang che zhing rgya che ba ste rdo rje rgyal mtshan sku mdog sngon dmar g.yas pa rgyal mtshan bsnams shing g.yon pa gdan la brten pa'o/_/chos kyi sbyin pas 'khor gyi dkyil 'khor yangs par 'gyur ba'i phyir/_dkyil 'khor chen po yangs pa yin/_/_
[\[7b.6\]]zhes bya ba ste/_rdo rje bzhad pa dkar po g.yas pa'i phyag gis so'i phreng ba bsnams shing g.yon pa snga ma bzhin no/_/snang ba mtha' yas kyi 'khor gsungs pa ni shes rab mtshon chen zhes bya ste/_lhag mthong gi shes rab mtshon chen po 'chang ba'i ting nge 'dzin gyi shes rab po/_/_
[\[7b.7\]]rdo rje chos sku mdog dmar po phyag gnyis kyis pad+ma bsnams pa'o/_/nyon mongs gcod pa'i shes rab ni/_/nyon mongs lcags kyu che ba'i mchog ni rdo rje rnon po sku mdog sngon po po ti dang ral gri 'chang ba'o/_/rdzu 'phrul gyi shes rab ni/_grags chen snyan grags chen po ste/_/_
[\[8a\]]
[\[8a.1\]]rdo rje 'khor lo sku mdog ser po g.yas pas 'khor lo bsnams shing g.yon pa gdan la brten pa'o/_/chos dang so so yang dag par rig pa ni snang ba chen po'o/_/nges pa'i tshig dang spobs pa so so yang dag par rig pa ni gsal ba ste/_rdo rje gsung ba zangs
[\[8a.2\]]ma'i mdog can phyag g.yas pa rdo rje bsnams shing g.yon pa gdan la brten pa'o/_/don yod grub pa'i 'khor gsungs pa ni mkhas pa zhes bya ba la sogs pa gsungs te/_sbyor ba'i brtson 'grus kyi sgyu 'phrul 'chang ba'i rdo rje las sku mdog ljang gu sna tshogs rdo rje dang dril bu
[\[8a.3\]]bsnams pa'o/_/sgrub pa'i brtson 'grus kyi sgyu 'phrul chen po'i don grub pa ni 'dir srung ba ste/_rdo rje srung ba sku mdog ser po phyag na go cha bsnams pa'o/_/sgyu 'phrul chen po la so sor rtog pa'i brtson 'grus kyi dga' bas dga' ba rdo rje gnod sbyin sku mdog nag po phyag gnyis na mche
[\[8a.4\]]ba bsnams pa'o/_/sgyu 'phrul chen po la rang dbang thob pa'i mig 'phrul can zhes bya ba sgrub pa nan tan du byed pa brtson 'grus kyis skyu ru ra lag mthil du bzhag pa lta bu'i rdo rje khu tshur ser po phyag gnyis kyis rdo rje bsdams pas rdo rje bsnams pa'o/_/mtshams kyi lha mo bstan pa ni/_/_
[\[8a.5\]]sbyin bdag chen po gtso bo ste/_/zhes bya ba la sogs pa gsungs te/_sbyin pa'i pha rol tu phyin pa'i rang bzhin rdo rje sgeg mo sku mdog dkar mo phyag gnyis kyis rdo rje bsgyings te bsnams pa'o/_/tshul khrims chen po 'chang ba'i mchog ni tshul khrims kyi rang bzhin phreng ba ma ser mo
[\[8a.6\]]phyag gnyis kyis rin po che'i phreng ba bsnams pa'o/_/bzod chen 'chang ba brtan pa po ni bzod pa'i rang bzhin rdo rje glu ma dmar mo phyag gnyis pi wang brdung ba'o/_/brtson 'grus chen po brtul ba yin ni brtson 'grus rnam par dag pa'i rang bzhin rdo rje gar ma ljang gu phyag gnyis kyis
[\[8a.7\]]rdo rje bsnams te gar byed pa'o/_/nang gi phyogs kyi mtshams la gnas pa'o/_/yang phyi'i mtshams la gnas pa ni/_bsam gtan chen po ting 'dzin gnas/_/zhes bya ba la sogs pa gsungs te/_bsam gtan chen po ni zhi gnas so/_/ting 'dzin gnas pa ni zung du 'jug pa'o/_/bsam
[\[8b\]]
[\[8b.1\]]gtan gyi pha rol tu phyin pa'i rang bzhin rdo rje bdug pa ma sku mdog dkar mo phyag gnyis kyis spos khang bsnams pa'o/_/shes rab chen po lus 'chang ba ni shes rab kyi pha rol tu phyin pa'i rang bzhin me tog gi snod bsnams pa'o/_/stobs po che la thabs che ba ni stobs dang thabs
[\[8b.2\]]kyi pha rol tu phyin pa'i rang bzhin rdo rje mar me ma dmar mo phyag gnyis na mar me'i mchod sdong bsnams pa'o/_/smon lam ye shes rgya mtsho ste ni smon lam dang ye shes kyi pha rol tu phyin pa'i rang bzhin dri chab ma ljang gu dri'i dung chos bsnams nas 'thor ba'o/_/bskal pa
[\[8b.3\]]bzang po'i gsungs pa ni/_byams chen rang bzhin zhes bya ba la sogs pa gsungs te/_ji lta ba'i ming bzhin du don dang ldan pas na byams pa'o/_/blo'i mchog gi snying rje chen po dang ldan pas 'jam dpal lo/_/shes rab chen po'i blo snying rje chen po dang ldan pas spos
[\[8b.4\]]kyi glang po'o/_/ye shes phun sum tshogs pa'i thabs chen po dang mkhas pa'i byed pa chen po dang ldan pas ye shes tog go/_/mi bskyod pa'i 'khor te thams cad kyang mdog dkar po rdo rje dang dril bu bsnams pa shar phyogs na bzhugs so/_/rdzu 'phrul chen po stobs chen ldan/_/_
[\[8b.5\]]zhes bya ba ni rdzu 'phrul gyi stobs kyis sems can thams cad skyob pas na bzang skyong ngo /_/rgya mtsho chen po bzhin du shugs kyis blo che zhing mgyogs pa che bas blo gros rgya mtsho'o/_/rdzu 'phrul chen po'i mthu ni ye shes phun sum tshogs pa cher grags pa mi zad pas na blo gros mi
[\[8b.6\]]zad pa'o/_/stobs chen pha rol gnon pa ni spobs pa'i stobs kyis pha rol pos gzhig par mi nus pas na spobs pa brtsegs pa'o/_/thams cad kyang ser po rin po che dang dril bu bsnams pa'o/_/thams cad kyang lho'i phyogs su bzhugs pa'o/_/rin chen 'byung ldan gyi
[\[8b.7\]]'khor ro/_/rang gi stobs kyis srid pa'i ri bo chen po 'joms par mdzad pas mthu chen po thob pa'o/_/srid pa'i gzeb mkhregs shing ngan song du 'gro ba 'dzin cing 'dren pas na/_srid pa'i ri bo chen po 'joms/_/zhes bya'o/_/la las/_mkhregs shing rdo rje chen po
[\[9a\]]
[\[9a.1\]]'chang /_/zhes bya ba ni gzhig par dka' zhing mkhregs pa'i ngan song 'dren pas na ngan song kun 'dren no/_/'khor ba'i nyes pas ma gos pa'i phyir drag po chen po ste mi shes pa'i mun pa'i gnyen po yin pa'i phyir/_drag shul che ba la mya ngan dang mun pa nges par
[\[9a.2\]]'joms pa zhes bya'o/_/'jigs pa thams cad kyi mthu'i 'od zer gyis 'jigs pa sel bas na/_'jigs chen 'jigs par byed pa ste dra ba can gyi 'od do/_/thams cad kyang dmar po pad+ma dang dril bu bsnams pa nub phyogs su bzhugs pa snang ba mtha' yas kyi 'khor ro/_/_
[\[9a.3\]]rig pa rnam pa gsum gyis tshim pas sems can skar ma lta bu'i mgon byed pas na mgon po rigs mchog chen po ste zla 'od gzhon nu'o/_/bla ma gsang sngags che ba'i mchog_/ces bya ba ni gsung gi bdag po 'od dpag tu med pa'o/_/theg pa chen po spros pa med pa nam mkha'i
[\[9a.4\]]tshul la gnas shing skyes pas nam mkha'i snying po'o/_/theg pa chen po'i tshul gyis sgrib pa thams cad 'gegs pa'i mchog yin pas na sgrib pa rnam par sel ba'o/_/thams cad kyang sku mdog ljang gu sna tshogs rdo rje dang dril bu bsnams pa byang phyogs su bzhugs pa don yod grub
[\[9a.5\]]pa'i 'khor ro/_/sgo ba ni phyis 'chad par 'gyur ro/_/de ltar sh+lo ka bcu bzhi pa ni a ra pa tsa na'i bdag nyid rdo rje sems dpa'i 'khor los sgyur ba'i rdo rje dbyings kyi dkyil 'khor ro//_//rnam par snang mdzad kyi dkyil 'khor gyi dbang du byas na/_sangs rgyas rnam par snang
[\[9a.6\]]mdzad che/_/zhes bya ba smos te/_rnam par snang mdzad nyid do/_/thub pa chen po ni rnam par rtog pa'i g.yeng ba med pas stong pa nyid kyi ting nge 'dzin rdo rje sems ma'o/_/lus ngag yid gsum gyi thub pa chen po dang ldan pas mtshan ma med pa'i ting nge 'dzin rdo rje rin chen ma'o/_/gsang
[\[9a.7\]]sngags tshul chen las byung ba ni so sor rtog pa'i smon pa med pa'i ting nge 'dzin las byung ba rdo rje chos ma'o/_/bya ba nan tan grub pas 'od gsal bar byed pas na/_gsang sngags tshul can bdag nyid can te rdo rje las ma'o/_/pha rol phyin bcu thob pa ste/_/zhes bya ba bcu rnam par dag pa'i lha
[\[9b\]]
[\[9b.1\]]mo rang dang 'dra ba'i sku mdog dang phyag mtshan gyi dbyibs dang ldan pas bskor ba'i rdo rje sems dpa' ste/_byang chub sems bzang po pha rol tu phyin pa bcus yongs su bskor ba'i phyir ro/_/pha rol phyin pa bcu la gnas/_/zhes bya ba ni pha rol tu phyin pa bcu'i lam rnam par dag pa rang
[\[9b.2\]]dang 'dra ba'i lha mo bcus yongs su bskor ba'i rdo rje rgyal po ste/_bsdu ba'i dngos po'i sems kyis sems can yongs su smin par byed pa'i phyir pha rol tu phyin pa nyid bsdu ba'i dngos po yin pa'i phyir ro/_/pha rol phyin bcu dag pa ste/_/zhes bya ba ni snga ma bzhin du lha mo bcus yongs
[\[9b.3\]]su bskor ba'i rdo rje chags pa'o/_/tshad med pa rnams pha rol tu phyin pa rnam par dag pas dmigs nas sems can la dmigs pa'i phyir dang sems can dpag tu med pa rnams smin cing grol ba'i sems yin pa'i phyir ro/_/pha rol phyin pa bcu yi tshul/_/zhes bya ba ni snga ma bzhin
[\[9b.4\]]du lha mo bcus yongs su bskor ba'i rdo rje legs pa'o/_/dge ba'i chos sdud pa'i byang chub tu sems bskyed pa'i bdag nyid can yin pa'i phyir dang /_dge ba'i chos sdud pa ni pha rol tu phyin pa bcu'i yul can yin pa'i phyir ro/_/mgon po sa bcu'i dbang phyug ste/_/zhes bya ba ni lha
[\[9b.5\]]mo bcus yongs su bskor ba'i rdo rje rin chen ste sa bcu'i lam gyi bdag nyid la gnas pa'i phyir ltung ba phra mo'i kun du spyod pa dang bral bas mi 'jigs pa ste snga ma bzhin du lha mo bcus bskor ba ni rdo rje nyi ma'o/_/bden pa bzhi shes pa dang chos dang rjes su shes pa dag dang /_kun rdzob dang
[\[9b.6\]]don dam pa shes pa dag dang /_zad pa dang mi skye ba shes pa dag ni shes pa bcu pa ste/_de rnams kyang rnam par dag pa ni sems can la dmigs pa'i byams pa de'i bdag nyid yin pa'i phyir snga ma bzhin du lha mo bcus bskor ba'i rdo rje rgyal mtshan no/_/shes pa bcu dang mthun pa'i chos
[\[9b.7\]]kyi sbyor ba dang rang bzhin rnam par dag pa 'chang ba po ni snga ma bzhin du lha mo bcus bskor ba'i rdo rje bzhad pa'o/_/phung po khams dang skye mched dang rten 'brel dang /_gnas dang gnas ma yin pa dang /_bdag dang dus gsum dang bden pa bzhi dang /_theg pa gsum dang 'dus
[\[10a\]]
[\[10a.1\]]byas dang 'dus ma byas kyi bdag nyid la mkhas pa gcig pu dang /_za ba la sogs pa'i gnyen po rnam pa bcu'o/_/de nyid bdag tu 'dzin pa'i gnyen po ni zhi gnas gnyen po'i yan lag ting nge 'dzin gyi shes rab rdo rje chos ni rnam pa bcu'i lha mos bskor
[\[10a.2\]]ba ste snga ma bzhin no/_/mkhas pa bcu'i spang bya bcu ni gcig pu dang /_rgyu dang /_zab pa dang /_byed pa dang /_dbang dang ldan pa dang /_bdag po dang /_rtog pa dang /_kun nas nyon mongs pa dang rnam par byang ba dang /_sgom pa po dang /_bcings pa dang grol ba dag tu 'dzin pa bcu'o/_/_
[\[10a.3\]]de dag gcod pa'i lhag mthong gi bdag nyid tshol ba'i nyon mongs pa gcod pa'i rdo rje rnon po ste snga ma bzhin lha mo bcus yongs su bskor ba'o/_/thub dbang zhes bya ba ni dbang po'i don te sha la sogs pa'i spyan lnga dang /_dad pa la sogs pa'i dbang po lnga'i rdzu 'phrul gyi rkang pa'i mthu
[\[10a.4\]]thob pas na thub pa'i dbang po bdag nyid ni rdo rje 'khor lo ste snga ma bzhin du lha mo bcus bskor ba'i so so yang dag par rig pa'i bdag nyid kyi stobs bcu'i rang bzhin rdo rje gsung ba'o/_/snga ma bzhin du lha mo bcus yongs su bskor ba'o/_/khyab pa'i bdag nyid ni zil gyis gnon pa'i
[\[10a.5\]]skye mched brgyad kyi steng du nam mkha' dang rnam par shes pa'i zil gyis gnon pa'i skye mched bcu dang ldan pas sbyor ba'i brtson 'grus kyi zil gyis gnon pa'i skye mched la 'jug pa ni rdo rje las so/_/snga ma bzhin du lha mo bcus yongs su bskor ba'o/_/kun gyi don ni ma lus byed/_/_
[\[10a.6\]]ces bya ba ni zad par bcu ston pa yin te/_don sna tshogs pa mdzad pas sgrub par byed pa'i brtson 'grus ni srung ba ste/_snga ma bzhin du lha mo bcus bskor ba'o/_/rnam pa bcu ni de kho na nyid bcu ste/_rtsa ba dang /_mtshan nyid dang /_phyin ci ma log pa dang /_rgyu 'bras dang /_phra mo
[\[10a.7\]]dang /_rgya che ba dang /_grub pa dang /_grub pa'i yul dang /_bsdu ba dang /_'dzin pa dang /_mkhas pa de kho na nyid de so sor rtog pa'i sbyor ba rnam pa bcu dang ldan pas rdo rje gnod sbyin te/_snga ma bzhin du lha mo bcus bskor ba'o/_/dbang ldan che ba po ni dbang bcus te sgrub pa nan tan du byed
[\[10b\]]
[\[10b.1\]]pa'i brtson 'grus dang ldan pas rdo rje khu tshur yang snga ma bzhin du lha mo bcus bskor ba'o/_/de skad du yang /_lha rnams ji ltar rigs par ni/_/yon tan bcu yis yongs su bskor/_/de yi lha mo bcu po ni/_/rdo rje skyil krung phyed pas bzhugs/_/zhes gsungs so//_//da ni tshigs
[\[10b.2\]]su bcad pa brgyad kyis rdo rje sems dpa' la sogs pa de nyid bstan pa ni thog ma med pa zhes bya ba la sogs pa smos te/_kun gzhi rnam par shes pa gnas gyur pa me long lta bu'i ye shes so/_/spros pa med pa'i bdag nyid ni spros pa mi mnyam pa yin la spros pa med pas na mnyam pa nyid
[\[10b.3\]]do/_/de bzhin nyid dag ni rang bzhin gyis rnam par dag pa dang /_dag pa'i bdag ni dri ma med pa'i bdag nyid rdo rje sems dpa'o/_/bden par smra zhing ni so sor rtog pa'o/_/tshig mi 'gyur ni mnyam pa nyid do/_/ji skad smras pa de bzhin byed ni me long lta bu dang bya ba nan tan grub ba ste rdo rje rgyal
[\[10b.4\]]po'o/_/gnyis med ces pa ni gzung ba dang 'dzin pa dang bral ba'i me long lta bu'i ye shes so/_/gnyis su med pa rtog pa ni so sor kun du rtog pa'o/_/bya ba nan tan grub pa'i yang dag pa'i mtha' las rnam par gnas pa mnyam pa nyid de rdo rje chags pa'o/_/bdag med seng ge'i sgra dang
[\[10b.5\]]ldan pa ni me long lta bu ste/_mdo sde rgyan las kyang /_me long lta bu bdag med pa/_/zhes gsungs so/_/so sor rtog pa dang bya ba nan tan grub pas/_mu stegs ri dwags ngan 'jigs byed pa ste rdo rje legs pa'o/_/kun du 'gro ba ni me long lta bu'o/_/de skad du yang me long lta bu ni bdag med
[\[10b.6\]]pa yongs su chad pa med pa rtag tu 'gro'o zhes gsungs so/_/chos thams cad la mnyam par 'jug pas don yod par 'gro bas mnyam pa nyid do/_/de bzhin gshegs pa'i yid ltar mgyogs/_/zhes bya ba ni so sor rtog pa dang bya ba nan tan dang ldan pa ste rdo rje rin chen no/_/bral ba'i
[\[10b.7\]]'bras bu yin pa'i phyir rgyal ba ni me long lta bu'o/_/rnam rgyal dgra las rgyal ni 'bras bu'i sgo nas mnyam pa nyid do/_/rang gi ngo bo'i sgo nas so sor kun du rtog pa'o/_/'khor los sgyur rgyal stobs po che/_/zhes bya ba ni 'khor lo dang ngo bo'i bya ba nan tan grub pa ste rdo rje nyi ma'o/_/ye shes
[\[11a\]]
[\[11a.1\]]kun gyi rten yin pa'i phyir/_tshogs kyi slob dpon tshogs kyi bdag ste me long lta bu'o/_/tshogs rje ni mnyam pa nyid do/_/tshogs bdag ni so sor kun du rtog pa'o/_/dpal dang ldan pa ni bya ba nan tan te rdo rje rgyal mtshan no/_/mthu chen ni me long lta bu'o/_/gces par
[\[11a.2\]]'dzin pa ni mnyam pa nyid do/_/gzhan gyi dring mi 'jog ni so sor rtog pa'o/_/tshul chen ni theg pa gsum la 'jug pas na bya ba grub pa ste rdo rje bzhad pa'o/_/tshig rje ni me long lta bu'o/_/tshig bdag ni mnyam pa nyid do/_/smra mkhas pa ni so sor rtog pa'o/_/tshig la dbang ba ni bya ba
[\[11a.3\]]grub pa'o/_/tshig mtha' yas ni chos kyi dbyings kyi ye shes rdo rje chos so/_/tshig bden pa ni so sor rtog pa'o/_/bden par smra ba ni me long lta bu mnyam pa nyid do/_/bden pa bzhi ni ston pa po ni bya ba grub pa ste rdo rje rnon po'o/_/phyir mi ldog pa ste btags pas na me long lta bu'o/_/phyir mi
[\[11a.4\]]'ong ba ni thogs pa med pas na mnyam pa nyid do/_/bse ru'i tshul ni thun mong ma yin pa'i phyir so sor kun du rtog pa'o/_/so so'i 'khor rnams 'dren pas na bya ba nan tan te rdo rje 'khor lo'o/_/nges 'byung sna tshogs las byung ba ni so sor rtog pa'o/_/'byung ba chen po rgyu gcig pa ni bya ba nan
[\[11a.5\]]tan te rdo rje srung ba'o/_/dgra bcom zag pa zad ni nyon mongs pa dang shes bya'i sgrib pa zad pas na me long lta bu'o/_/dge slong ni bya ba nan tan to/_/'dod chags bral ba ni mnyam pa nyid do/_/dbang po thul ni so sor rtog pa ste rdo rje las so/_/bde bar rnyed pa ni mnyam pa nyid do/_/'jigs
[\[11a.6\]]med thob pa ni spong ba phun sum tshogs pa ste me long lta bu'o/_/bsil bar gyur pa ni so sor kun du rtog pa'o/_/rnyog pa med pa ni rnyog pa med par byed pa ste bya ba nan tan te rdo rje srung ba'o/_/rig pa dang ni rkang par ldan/_/zhes bya ba ni thams cad mkhyen pa ste me long lta bu'o/_/bde bar gshegs pa
[\[11a.7\]]zhes bya ba ni rab tu mi gnas pas na mnyam pa nyid do/_/'jig rten rig pa ni so sor rtog pa'o/_/mchog ni rdo rje gnod sbyin te bya ba nan tan to/_/bdag gir mi 'dzin ni me long lta bu'o/_/ngar mi 'dzin ni mnyam pa nyid do/_/bden pa gnyis kyi tshul la gnas/_/zhes bya ba ni don dam pa la gnas pa so
[\[11b\]]
[\[11b.1\]]sor rtog pa dang /_kun rdzob la gnas pa bya ba nan tan te rdo rje khu tshur ro/_/'khor ba'i pha rol mthar son pa/_/zhes bya ba la sogs pa tshig rkang bcu drug gis bskal ba bzang po rnams bstan to/_/'khor ba'i sems can pha rol thams cad kyi mthar byams pas ston pas na byams pa'o/_/_
[\[11b.2\]]shes rab kyi bya ba byas na 'jam pa'i skam sar dpal gyi gnas pas na 'jam dpal lo/_/mya ngan las 'das pa'i ye shes 'ba' zhig gi dri las byung bas thugs rje chen po'o/_/'byung gnas khyab pas na spos kyi glang po'o/_/shes rab mtshon chen gyi ye shes kyi bdag nyid kyis
[\[11b.3\]]nyon mongs pa 'joms pa'i tog yin pas na ye shes tog go/_/dam pa'i chos bzang po'i chos kyi rgyal srid gsal bar ldan zhing skyong bas na bzang skyong ngo /_/'khor ba 'jig rten gyi rgya mtsho blos snang bar byed pa'i mchog yin pas na blo gros rgya mtsho'o/_/chos kyi dbang phyug ni mi zad
[\[11b.4\]]cing chos kyi rgyal srid ni blo dang ldan pas na blo gros mi zad pa'o/_/ji ltar bsams pa bzhin du legs pa'i lam gyi spobs pa dang ldan zhing ston pa pos brtsegs pas na spobs pa brtsegs pa'o/_/don grub pa chen po'i bsam pa ni blo dang ldan pas na mthu chen thob pa'o/_/ngan
[\[11b.5\]]song gi rnam par rtog pa thams cad spangs nas kun 'dren zhing mi gtong bas na ngan song kun no/_/rnam par mi rtog pa ni mya ngan dang mun pa med pa'o/_/dbyings mi zad pa ni nges par 'joms pa'o/_/chos kyi dbyings dam pa'i dran pa dang ldan zhing zad mi shes pa'i 'od mnga' bas
[\[11b.6\]]na dra ba can gyi 'od do/_/bsod nams dang ldan pa'i zla bas sems can tshim zhing bsod nams mchog gi sku gzhon nu mnga' bas na zla 'od gzhon nu'o/_/so sor kun du rtog pa'i ye shes ni 'od do/_/ye shes 'byung gnas che ni 'od dpag tu med pa'o/_/ye shes ldan pa yod med
[\[11b.7\]]shes/_/zhes bya ba ni yod med la khyab pa'i ye shes dang ldan pa'i skye gnas mnga' bas na nam mkha'i snying po'o/_/sa gnyis bsags pas tshogs gnyis kyi mthus sgrib pa thams cad sel bas na sgrib pa sel ba'o/_/rtag pa kun rgyal zhes bya ba la sogs pa tshigs su
[\[12a\]]
[\[12a.1\]]bcad pa gnyis kyis de bzhin gshegs pa lnga bstan te/_rtag pa ni rnam par snang mdzad do/_/kun rgyal ni me long lta bu'o/_/rnal 'byor can ni mnyam pa nyid do/_/bsam gtan bsam bya ni bya ba nan tan to/_/blo ldan mchog ni so sor kun du rtog pa'o/_/so so rang
[\[12a.2\]]rig mi g.yo ba/_/mchog gi dang po zhes bya ba ni dang po'i sangs rgyas so/_/de la dkyil 'khor drug pa la dang po'i sangs rgyas yod pa'i phyir mi g.yo ba'o/_/de nyid ni dang po'i sangs rgyas te mchog gi dang po'o/_/so so rang rig ces bya ba ni ye shes sku ste de ni rnam par snang mdzad dang
[\[12a.3\]]dang po'i sangs rgyas dang ye shes kyi sku'i bdag nyid chos dang longs spyod rdzogs pa'i dang /_sprul pa'i sku gsum 'chang bas sku gsum 'chang ba'o/_/sangs rgyas sku lnga'i bdag nyid can ni rnam pa'i sgo nas me long lta bu'i ye shes te mi bskyod pa'o/_/khyab bdag ye shes lnga'i
[\[12a.4\]]bdag ni ye shes sems dpa'i so sor rtog pas na 'od dpag tu med pa'o/_/sangs rgyas lnga bdag cod pan can ni bdag nyid sangs rgyas lnga'i cod pan 'chang ba'i rin chen 'byung ldan no/_/spyan sngar bya ba byas pa la chags pa med pas don yod grub pa'o/_/de bzhin gshegs
[\[12a.5\]]pa rnams ni dkar po dang sngon po dang dmar po dang ser po dang ljang gu'i sku mdog can zhal lnga pa phyag brgyad pa thams cad kyang dang po na 'khor lo dang rdo rje dang pad+ma dang rin po che dang sna tshogs rdo rje bsnams pa g.yas kyi tha ma gsum thams cad ral gri bsnams pa g.yon gyi dang po
[\[12a.6\]]thams cad rang rang gi mtshan ma dril bu bsnams pa/_g.yon lhag ma gsum pa thams cad glegs bam bsnams pa rnam par snang mdzad ni g.yas sngo ba rgyab dmar ba g.yon ljang ba steng ser ba'o/_/mi bskyod pa ni g.yas dkar ba dang rgyab dmar ba g.yon ljang ba ste snga ma
[\[12a.7\]]bzhin no/_/snang ba mtha' yas ni g.yas dkar ba rgyab sngo ba g.yon ljang ba ste snga ma bzhin no/_/rin chen 'byung ldan ni g.yas dkar ba rgyab dmar ba g.yon ljang ba ste snga ma bzhin no/_/don yod grub pa ni g.yas dkar ba rgyab dmar ba g.yon sngo ba ste ser ba'o/_/sangs rgyas
[\[12b\]]
[\[12b.1\]]thams cad skyed pa po/_/zhes tshigs su bcad pa gnyis kyis ni 'khor los sgyur ba brgyad bstan te/_thams cad gser gyi mdog can g.yas na 'khor lo bsnams pa g.yon gdan la brten pa seng ge'i steng na nyi ma la rdo rje skyil mo krung rin po che'i cod pan can no/_/yang dag pa'i
[\[12b.2\]]lta bas sangs rgyas thams cad skyed pas na dang po rdo rje 'khor los sgyur ba'o/_/yang dag pa'i rtog pas sangs rgyas kyi sras po dam pa rnams skyed pas na mchog ste gnyis pa rin po che'i 'khor los sgyur ba'o/_/yang dag pa'i ngag ni rab tu mi gnas pa'i bdag nyid shes rab sred par
[\[12b.3\]]'byung ba'i skye gnas med pas gsum pa pad+ma'i 'khor los sgyur ba'o/_/yang dag pa'i las kyi mtha' chos las byung ba'i lam gyi mya ngan las 'das pas srid pa sel bas na bzhi pa las kyi 'khor los sgyur ba'o/_/yang dag pa'i 'tsho bas stong pa nyid la gcig tu mkhregs pa'i
[\[12b.4\]]zhi gnas dang lhag mthong gi rdo rje'i bdag nyid lnga pa phyag rgya chen po'i 'khor los sgyur ba'o/_/yang dag pa'i rtsol bas skyes ma thag tu skad cig ma la bya ba grub pa'i sprul pa 'gro ba'i bdag po drug pa dam tshig gi phyag rgya'i 'khor los sgyur ba'o/_/yang dag pa'i dran pa nam
[\[12b.5\]]mkha' las byung ba'i mtshan ma med pa la gnas pas rang bzhin gyis 'od gsal ba'i me las byung ba'i bdun pa chos kyi phyag rgya'i 'khor los sgyur ba'o/_/yang dag pa'i ting nge 'dzin ni lhag mthong shes rab ye shes kyi me chen po'i ting nge 'dzin la snyoms par zhugs pas nyon
[\[12b.6\]]mongs pa dang shes bya'i sgrib pa sreg pa'i brgyad pa las kyi phyag rgya'i 'khor los sgyur ba'o/_/'khor los sgyur ba brgyad ni rnam par snang mdzad kyi phyogs bzhir gnyis gnyis bzhugs la/_mtshams su spyan ma la sogs pa yum bzhi dgod par bya'o/_/'od chen rnam par snang bar
[\[12b.7\]]byed/_/ces bya ba la sogs pa'i tshigs bcad gnyis kyis mchod pa'i lha mo brgyad bstan te/_gzugs chen po'i 'od phun sum tshogs pa snang bar byed pa sgeg mo'o/_/'khor gsum rnam par dag pa'i tshul khrims kyi ye shes snang bas lham mer mdzad pas na phreng ba ma'o/_/_
[\[13a\]]
[\[13a.1\]]'gro ba mi 'khrugs pa'i bzod pa'i mar me ye shes kyi sgron ma glu ma'o/_/gzi brjid chen po'i go cha brtson 'grus kyi stobs kyis le lo'i gnyen por 'od gsal ba'i phyir na gar ma'o/_/zhi gnas kyi sngags kyis nyon mongs pa'i dug zhi par byed pa'i rig
[\[13a.2\]]sngags kyi rgyal mo ni bdug pa ma'o/_/sngags kyi rgyal po shes rab kyis mya ngan las 'das pa'i don chen po byed pas me tog ma'o/_/gtsug tor chen po'i thabs dang stobs kyis rmad du byung ba'i zag pa med pa'i phung po lnga'i gtsug tor mnga' bas na dri chab ma'o/_/smon lam gyi
[\[13a.3\]]stobs kyis gzugs sna tshogs ston pa dang ye shes kyi nam mkha'i bdag po mdzad pas na mar me ma'o/_/sangs rgyas kun gyi sku bsgom pa'i dad pa'i mchog ste rdo rje lcags kyu ni dkar po rdo rje lcags kyu bsnams pa'o/_/kun du dga' ba'i brtson 'grus kyi mig dang ldan pas rdo
[\[13a.4\]]rje zhags pa ni ser po zhags pa bsnams pa'o/_/sna tshogs pa'i gzugs can dran pa'i dbang pos 'gro ba la phan pa bskyed pa rdo rje lcags sgrog bsnams pa'o/_/shes rab kyi dbang pos mchod cing bstod de ting nge 'dzin gyi dbang pos drang srong chen por gyur pa ni rdo rje 'bebs pa
[\[13a.5\]]ljang gu ste dril bu bsnams pa'o/_/sh+lo ka nyi shu rtsa gsum gyis rnam par snang mdzad kyi dkyil 'khor bstan te/_shes rab ye shes lus 'chang ba ni rnam par snang mdzad kyi 'khor los sgyur ba'o//_//da ni rdo rje hUM mdzad kyi dkyil 'khor gyi sgo nas bstod par bzhed pas/_
[\[13a.6\]]rigs gsum 'chang ba zhes bya ba la sogs pa gsungs te/_dang po'i tshigs bcad gcig gis rnam par snang mdzad ston pa la/_rigs gsum 'chang ba ni rin chen 'byung ldan gyi yon tan no/_/gsang sngags can ni don yod grub pa'i yon tan no/_/dam tshig chen po ni mi bskyod
[\[13a.7\]]pa'i'o/_/gsang sngags 'chang ba ni snang ba mtha' yas kyi'o/_/gtso bo ni rnam par snang mdzad de/_rang dang po'i sangs rgyas dang ye shes kyi sku'i bdag nyid dkon mchog gsum 'dzin pa'o/_/theg pa mchog gsum ni chung ngu dang 'bring dang chen po gsum ston pa'o/_/rdo rje hUM mdzad kyi
[\[13b\]]
[\[13b.1\]]dbang du byas na/_don yod zhags pa ni mda' dang gzhu 'dzin pa'o/_/rnam par rgyal ba ni 'jig rten gsum las rnam par rgyal ba'i phyag rgyas rdo rje dang dril bu 'dzin pa'o/_/'dzin pa chen po ni ral gri'i yu ba 'dzin pas na ral gri bsnams pa'o/_/rdo rje zhags pa ni zhags pa nyid do/_/rdo
[\[13b.2\]]rje lcags kyu ni lcags kyu nyid do/_/zhags pa chen po ni lcags sgrog go/_/rdo rje 'jigs byed ni dbang phyug chen po dang u ma 'jigs par byed pa'o/_/rin chen hUM mdzad bshad pa ni/_khro bo'i rgyal po gdong drug 'jigs ni mdog ser po mig drug ni spyan drug tshan gsum mo/_/_
[\[13b.3\]]lag drug stobs dang ldan pa ni 'jig rten gsum las rgyal ba'i phyag rgya spangs pa'i snga ma drug go/_/pad+ma hUM mdzad bshad pa ni/_keng rus mche ba gtsigs pa po ste keng rus ltar mche ba gtsigs pa'o/_/ha la ha la ni dug nag po brtsegs pas mgrin pa sngon po'o/_/gdong brgya pa
[\[13b.4\]]ni sprul pa gdong brgya 'gyed pas kha dog dmar po rnam rgyal gyi phyag rgyas dril bu dang pad+ma bsnams pa'o/_/las kyi hUM mdzad bshad pa/_gshin rje gshed po bgegs kyi rgyal te sku mdog ljang gu sna tshogs rdo rje dang dril bu bsnams pa phyag lhag ma bzhi gshin rje dang mtshungs pa/_
[\[13b.5\]]ral gri dang gtun shing dang lcags kyu dang zhags pa bsnams pa/_rdo rje shugs can gyi phrin las rnam pa bzhis gzhan 'jigs par byed pa'o/_/rdo rje sems ma bshad pa rdo rje ni stong pa nyid yin la/_grags pa ni snyan par grags pas na rdo rje sems ma'o/_/rdo rje ni mtshan ma med
[\[13b.6\]]pa'o/_/snying po ni skye gnas te rdo rje rin chen ma'o/_/smon pa med pa'i sgyu 'phrul ni rdo rje chos ma'o/_/rdo rje ni 'od gsal ba'i gsus ba che bas khyab pas na rdo rje las ma'o/_/rin chen hUM mdzad kyi 'khor gyi dbang du mdzad nas bshad pa/_rdo rje las skyes ni mnyam pa nyid de rdo rje'i bdag
[\[13b.7\]]nyid rdo rje rin chen no/_/rdo rje snying po mkha' 'dra ba/_/zhes pa ni nam mkha' dang 'dra ba'i 'od mnga' bas na rdo rje nyi ma'o/_/byams pa chen po mi g.yo ba'i khro bo'i ral pa gcig gis bsgyings pas na rdo rje rgyal mtshan no/_/chos kyi sbyin pas glang po che'i ko ba snying rjes brlan pas na
[\[14a\]]
[\[14a.1\]]ngo tsha shes pa'i gos su mnabs shing so'i phreng ba 'chang ba'o/_/las kyi hUM mdzad kyi 'khor bshad pa/_sbyor ba'i brtson 'grus kyi ha ha zhes sgrogs pa ni rdo rje las so/_/hi hi sgrogs shing 'jigs par byed pa brtson 'grus kyi go cha mnabs pas na rdo rje
[\[14a.2\]]srung ba'o/_/so sor rtog pa'i brtson 'grus kyi/_gad mo chen po'i gad rgyangs can ni rdo rje gnod sbyin no/_/sgrub pa nan tan gyi brtson 'grus kyi/_/rdo rje gad mo cher sgrogs pas na rdo rje khu tshur ro/_/rdo rje hUM mdzad kyi 'khor bshad pa ni/_rdo rje sems dpa' sems dpa' che/_/zhes bya
[\[14a.3\]]ba ni rdo rje sems dpa' nyid do/_/rdo rje rgyal po bde ba che ni rdo rje rgyal po nyid do/_/rdo rje drag po dga' ba che ni chags pa yin pas rdo rje chags pa'o/_/rdo rje spro ba ni hUM ste hUM gi sgra sgrogs pa ni rdo rje legs pa'o/_/chos kyi hUM mdzad kyi 'khor bshad pa ni/_mtshon du rdo rje'i mda' thogs pa
[\[14a.4\]]ni pad+ma'i mda' dang gzhu thogs pa'i rdo rje chos so/_/rdo rje ral gris ma lus gcod ni rdo rje rnon po'o/_/rdo rje kun 'chang ni rdzu 'phrul gyis kun du spro ba'i rdo rje 'chang bas na rdo rje 'khor lo'o/_/rdo rje gcig pus lce la mtshan pa so so yang dag par rig pas pha rol gyi g.yul sel bas na rdo rje
[\[14a.5\]]smra ba'o/_/rdo rje lcags kyu 'bar ba dang mig mi bzad pa 'chang bas na rdo rje lcags kyu'o/_/skra yang rdo rje 'bar bas zhags pa'o/_/ting nge 'dzin gyi mig brgya mnga' zhing mngon par shes pa drug gi rdo rje'i mig mnga' bas na lcags sgrog go/_/rdo rje 'bebs pa 'bebs pa che ni rdo rje 'bebs
[\[14a.6\]]pa'o/_/lus ni rdo rje'i ba spu can/_/zhes bya ba'i tshigs su bcad pa gnyis kyis mchod pa'i lha mo ston te/_sbyin pa la sbyor ba bstan pas rdo rje bzhin du/_lus ni rdo rje'i ba spu can ni sgeg mo'o/_/tshul khrims la sbyor ba mi phyed pas rdo rje'i ba spu ste gcig pu lus kyi phreng ba ma'o/_/bzod pa
[\[14a.7\]]la mi phyed pas na sen mo skyes pa rdo rje ste rdo rje glu ma'o/_/brtson 'grus la mi phyed pa'i sbyor ba/_rdo rje snying po pags pa mkhregs te rdo rje gar ma'o/_/zhi gnas kyi bsam gtan gyi rdo rje phreng ba thogs shing zung du 'jug pa'i dpal dang ldan pas bdug pa'o/_/lhag mthong 'ba' zhig gi rgyan
[\[14b\]]
[\[14b.1\]]gyis brgyan pas na me tog ma'o/_/stobs ston pa'i gad rgyangs nges par sgrogs pas na rdo rje mar me ma'o/_/mi phyed pa'i smon lam gyi rdo rje sgra 'byin cing oM wA gI shwa ri muM/_rdo rje sgra 'don pas na rdo rje dri chab ma'o/_/bskal pa bzang po'i mtshan nyid gsungs pa/_'jam dbyangs chen po sgra
[\[14b.2\]]chen po ste shar phyogs nye bar mtshon pa'o/_/spobs pas 'jig rten gsum na sgra gcig sgrogs pa ste/_spobs pa brtsegs pas lho phyogs mtshon pa'o/_/nam mkha'i mtha' klas sgra sgrogs pa ni rdo rje snying po nyid de byang phyogs nye bar mtshon pa'o/_/sgra dang ldan pa rnams kyi
[\[14b.3\]]mchog ni mya ngan dang mun pa'i dgra 'joms pa'i mchog ni mya ngan dang mun pa sel bar 'joms pa ste nub phyogs nye bar mtshon pa'o/_/de ltar tshigs su bcad pa bcu gnyis kyis khams gsum rnam par rgyal ba'i dkyil 'khor gyis bstan pa'i 'khor los sgyur ba ni sdug bsngal
[\[14b.4\]]gcod pa dang bcas pa'o//_//da ni pad+ma gar gyi dbang phyug gi dkyil 'khor la 'jug pa ni rig pa'i lha mo la bstod pa gsungs pa ni/_yang dag bdag med de bzhin nyid de chos bdag med pa nyid dang /_yang dag mtha' ste gang zag gi bdag med pa la yi ges brjod du
[\[14b.5\]]med pa ni pad+ma rigs kyi rdo rje sems ma'o/_/mtshan ma med pa'i stong pa nyid smra ba'i khyu mchog ste/_snying rjes zab pa dang rgya che ba sgra sgrogs pas na pad+ma'i rigs chen mo'o/_/smon pa med pa'i dang por dge ba'i chos kyi dung gi sgra chen ldan pa dang tha mar dge ba'i sgra chen dang ldan pa
[\[14b.6\]]ste rdo rje chos ma'o/_/'od gsal ba'i mi gnas pa'i mya ngan las 'das pa'i phyogs bcur brtson 'grus kyi chos kyi rnga bo che brdungs pas na chos kyi las ma'o/_/mchod pa'i las ma rnams bshad pa/_don dam par gzugs med cing kun rdzob tu sbyin pa'i gzugs dam pa ste/_
[\[14b.7\]]sna tshogs pa'i gzugs can yid las skyes pas na pad+ma'i sgeg mo'o/_/dge ba'i chos sdud pa'i gzugs snang ba'i dpal du gyur cing phreng ba'i gzugs brnyan gyi don du ma lus 'chang bas na pad+ma'i phreng ba'o/_/khros pas gzhan gyi don mi 'jigs pa'i 'od zer gyis tshugs pa
[\[15a\]]
[\[15a.1\]]med cing cher grags pa'i bzod pa khams gsum gyi 'khor gyis bskor ba'o/_/che ba'i che bas na pad+ma'i glu ma'o/_/byang chub sems dpa'i lam ni shin tu mtho ba la gnas shing dar ba chen po'i brtson 'grus kyi stobs bsnyems pas na pad+ma'i gar ma'o/_/'jig rten
[\[15a.2\]]du gzhon nu'i lus bzung nas yon tan phun sum tshogs pa'i bsam gtan yun ring po'i gnyen po'i skye dgu'i bdag po ni pad+ma'i bdug pa ma'o/_/shes rab kyi stobs kyis 'khor ba'i nyes pas ma gos shing lhag mthong gis mi zad pas na sum cu rtsa gnyis kyi mtshan 'chang bas na
[\[15a.3\]]pad+ma'i me tog ma'o/_/ye shes dang smon lam gyi stobs kyis/_'jig rten shes legs slob dpon te/_/mi 'jigs pa bzhi mnga' ba'i slob dpon 'jigs pa med pa ni pad+ma'i mar me ma'o/_/thams cad kyi mgon pos skyob cing 'jig rten gsum na yid gcugs pas/_'das pa
[\[15a.4\]]bskyabs pa dang da ltar bskyabs nas ma 'ongs pa skyob pas na bla na med pa ste pad+ma'i dri ma'o/_/rnam par snang mdzad kyi dbang du mdzad nas ye shes rnams la chags pa dang thogs pa mi mnga' zhing thams cad mkhyen pa'i dri ma med pa'i ye shes rgya mtsho sdug bsngal gyi ma rig pa'i sgo nga'i
[\[15a.5\]]sbubs 'byed cing /_kun gyi srid pa'i dra ba bcom nas gzhan gyi rgyud nyon mongs pa ma lus pa zhi bar mdzad cing 'bras bu 'khor ba'i rgya mtsho'i pha rol tu phyin nas rang dang gzhan gyi don phun sum tshogs pa'i ye shes dbang bskur cod pan ni rin po che'i cod pan can no/_/rdzogs pa'i
[\[15a.6\]]sangs rgyas rgyan du thogs pa ni sangs rgyas nyi shu rtsa gcig gi do shal mnga' ba rnam par snang mdzad do/_/snying rjes 'du byed kyi sdug bsngal ba dang /_'gyur ba'i sdug bsngal ba dang /_sdug bsngal gyi sdug bsngal zhi bar mdzad cing byams pas khams gsum gyi sgrib pa bsal nas
[\[15a.7\]]theg pa gsum gyis rnam par grol ba thob pa klu shing bsnams pa ni byams pa'o/_/sgrib pa kun las nges par grol ba'i ral gri bsnams shing nam mkha' ltar mnyam pa'i po ti bsnams pa ni 'jam dpal lo/_/nyon mongs pa'i sgrib pa kun las 'das pa'i dung bsnams shing kun rdzob
[\[15b\]]
[\[15b.1\]]kyi dus gsum don dam par dus med par rtogs pa'i chu bsnams pa ni spos kyi glang po'o/_/sems can rnams kyi nang na ye shes kyi gtso bo yon tan thod can rnams kyi cod pan me tog gi phreng ba dang bcas pa bsnams pa ni ye shes tog go/_/nyon mongs pa'i lus kun las rnam par grol
[\[15b.2\]]zhing nam mkha' la gnas pa'i gter gyi mdzod phyag na bsnams pa ni bzang skyong ngo /_/yid bzhin nor bu 'chang zhing sems can kun la khyab pas rin po che'i mdzod ster bas blo gros rgya mtsho'o/_/dpag bsam gyi shing dang bum pa bzang po phyag na bsnams pas blo gros mi zad pa'o/_/so sor
[\[15b.3\]]rtog pa'i byed pas sems can kun gyi don byed pa'i pad+ma dang phan 'dogs pa'i po ti bsnams pas/_sems can gyi dge ba'i bshes gnyen te spobs pa brtsegs pa'o/_/las rgyu 'bras bzang ngan shes shing sems can 'dul ba'i dus shes pa la phyir mi ldog pa'i dam tshig shes pa'i
[\[15b.4\]]ral gri phyag na bsnams pa'i dam tshig dang ldan pa ni mthu chen thob pa'o/_/dus gsum mkhyen cing 'dul ba'i sems can gyi dbang po rab 'bring shes shing theg pa gsum gyis rnam par grol ba la mkhas pa'i rgyal mtshan bsnams pa ni ngan song kun 'dren pa'o/_/rang nyid yon tan
[\[15b.5\]]dang ldan zhing gzhan gyi yon tan shes shing mya ngan dang bral ba'i chos shes pa'i bkra shis las byung ba'i dpal gyi be'u phyag na bsnams pa ni mya ngan dang mun pa nges par 'joms pa'i blo gros so/_/bkra shis kun gyi bkra shis pa ni g.yung drung 'khyil pa phyag na bsnams pa/_sems
[\[15b.6\]]can la phan pa'i grags pa'i tshogs gnyis rdzogs pa'i bkra shis dang sgrib pa gnyis spangs pa'i snyan grags dge ste dra ba can gyi 'od do/_/phyir mi ldog pas na dbugs 'byin chen po ste/_sems can rnams dga' bar byed pas na dga' ston che ste/_zla bas mtshan pa'i
[\[15b.7\]]gdugs kyi rol mo chen po 'chang bas na zla 'od gzhon nu'o/_/so sor rtog pa'i bkur sti dang rim gro phun sum tshogs pa 'od dpag tu med pa mnga' zhing mchog tu dga' ba'i pad+ma'i steng na grags pa'i bdag nyid kyi dpal gyi ral gri bsnams pa ni 'od dpag tu med pa'o/_/nam mkha'
[\[16a\]]
[\[16a.1\]]mdzod mchog dang ldan zhing rin po che'i mdzod kyi mchog phyag na bsnams pa'i gtso bo ste/_skyabs rnams kyi mchog nam mkha'i snying po'o/_/'jigs pa chen po brgyad ni dgra ste/_de skyob pa'i sna tshogs rdo rje rab kyi mchog dang 'jigs pa ma lus sel ba'i
[\[16a.2\]]ral gri phyag na bsnams pa ni sgrib pa rnam par sel ba'o/_/mi bskyod pa'i 'khor dang bcas pa'i dbang du byas nas tshigs su bcad pa drug ste/_de la/_gtsug phud phud pu lcang lo can gyi rma bya'i mdongs bzhin du dbu lcang lo bcings pa'o/_/muny+dzas bcings pa'i ral pa'i
[\[16a.3\]]cod pan ni gdong lnga gtsug phud lnga dang ldan ni gdong lnga la cod pan nyi shu mnga' ba'o/_/zur phud lnga pa me tog thod ni cod pan gyi bar nas me tog phreng ba'o/_/mgo zlum brtul zhugs chen po 'chang /_/tshangs par spyod pa brtul zhugs mchog ni zhal steng ma rab tu byung ba'i cha
[\[16a.4\]]lugs can no/_/de ltar zhal lnga ni ye shes lnga'i rnam par dag pa'o/_/sems can la phan pa'i smon lam mthar phyin cing 'khor ba ji srid par dam bcas pas na dka' thub che ba'o/_/zhal steng ma de ji lta bu zhe na/_gtsang gnas dam pa gau ta ma'i rigs su 'khrungs pa'o/_/_
[\[16a.5\]]bram ze tshangs pa ni lam gzhan las bstod pa'o/_/tshangs pa shes ni lam mkhyen pa'o/_/mya ngan 'das pa thob pa ni slob pa'i lam me long lta bu thob pa'o/_/grol ba ni nyon mongs pa'i sgrib pa lags so/_/rnam par grol ba'i lus ni snyoms par 'jug pa'i sgrib pa las
[\[16a.6\]]so/_/grol ba ni nyan thos kyi'o/_/zhi ba theg pa chen po ste de'i bdag nyid rdo rje sems dpa'o/_/mya ngan 'das pa ni nyon mongs pa'i sgrib pa las so/_/mya ngan 'das pa ni shes bya'i sgrib pa las so/_/legs par ni thugs rje'o/_/mya ngan 'das pa ni shes rab kyis so/_/_
[\[16a.7\]]nye ba ni rab tu mi gnas pa la nye ba'o/_/bde sdug sel ba'i mthar gyur pa ni srid pa dang zhi ba la mi gnas pa'o/_/chags bral ni sgrib pa las so/_/lus las 'das pa ni bag la nyal ba spangs pa ste rdo rje rgyal po'o/_/thub pa med pa ni ser sna spangs pa'o/_/dpe med pa ni 'chal pa'i tshul
[\[16b\]]
[\[16b.1\]]khrims spangs pa'o/_/mi mngon pa ni khong khro ba spangs pa'o/_/mi snang ba ni le lo dang bral ba'o/_/gsal byed min ni g.yeng ba med pa'o/_/mi 'gyur ba ni 'chal ba'i shes rab dang bral ba'o/_/theg pa gsum 'gro ba la smin cing grol ba la khyab pa po ste/_chos kyi dbyings kyi rang
[\[16b.2\]]bzhin gyis mdangs phra zhing zag pa sa bon dang bral ba ni rdo rje chags pa'o/_/rdul med ni sbyin pa'o/_/rdul bral ni tshul khrims so/_/dri ma med pa ni bzod pa'o/_/nyes pa spangs pa skyon med pa ni brtson 'grus so/_/rdo rje se gol gyi sgras de bzhin gshegs pa shin tu sad par byed pas na
[\[16b.3\]]bsam gtan no/_/ji snyed pa kun shes shing ji lta ba kun rig mnga' ba ni shes rab dam pa ste/_pha rol tu phyin pa'i spyod pa ste rdo rje legs pa'o/_/rin chen gtsug tor gyi dbang du mdzad nas bshad pa/_rnam par shes pa'i chos nyid 'das/_/zhes bya ba ni rnam par shes pa gnas 'gyur
[\[16b.4\]]ba'i 'od gsal ba'o/_/gnyis med ye shes tshul 'chang ba ni zung 'jug gi'o/_/rnam par mi rtog lhun gyis grub ni rin chen gtsug phud sku mdog ser po zhal lnga pa'o/_/dus gsum sangs rgyas las byed pa ni da ltar gyi sangs rgyas kyi bdag nyid rin chen gtsug phud dang /_dang po'i sangs
[\[16b.5\]]rgyas thugs kar bzhugs pa dang /_ma byon pa'i sangs rgyas wA gI shwa ra'o/_/sangs rgyas thog ma tha ma med/_/dang po sangs rgyas rgyu med pa ni thugs kar zhal lnga phyag brgyad pa'o/_/ye shes mig gcig dri ma med/_/ye shes lus can de bzhin gshegs/_/zhes bya ba ni gnyis su
[\[16b.6\]]med pa'i spyan gcig dang ldan pa'i wA gI shwa ra'o/_/rdo rje bzhad pa'i dbang du mdzad nas/_tshig gi dbang phyug ni yang dag pa'i lta ba'o/_/smra ba chen po ni yang dag pa'i rtog pa'o/_/smra ba'i skyes mchog ni yang dag pa'i ngag go/_/smra ba'i rgyal ni yang dag pa'i las kyi mtha'o/_/smra ba'i
[\[16b.7\]]dam pa ni yang dag pa'i 'tsho ba'o/_/mchog gi gnas ni yang dag pa'i rtsol ba'o/_/smra ba'i seng ge ni yang dag pa'i dran pa'o/_/tshugs pa med pa ni yang dag pa'i ting nge 'dzin te/_rdo rje bzhad pa zhal bcu gcig pa'o/_/kun du lta ba ni seng ge'i 'jigs pa las skyob pa'o/_/mchog
[\[17a\]]
[\[17a.1\]]tu dga' ba ni glang po'i 'jigs pa las so/_/gzi brjid phreng ba ni me'i 'jigs pa las so/_/lta na sdug pa ni sbrul gyi 'jigs pa las so/_/'od 'bar ba ni mtshon gyi 'jigs pa las so/_/dpal gyi be'u ni rkun mo'i 'jigs pa las so/_/lag na 'od 'bar ba ni sha
[\[17a.2\]]za'i 'jigs pa las so/_/snang ba po ni rgya mtsho'i rba rlabs kyi 'jigs pa las skyob pas na 'jig rten pa'i 'jigs pa brgyad skyob pa'o/_/'jig rten las 'das pa'i 'jigs pa las skyob pa ni/_sman pa che mchog gtso bo ste/_/shes bya'i sgrib pa gso ba'o/_/nyon mongs pa'i zug rngu
[\[17a.3\]]'byin pa ste bla na med pa'o/_/nyon mongs pa dang shes bya'i bag la nyal ba ma lus pa 'joms pas na/_sman rnams ma lus ljon pa'i shing ngo /_/lam lnga'i nyon mongs pa ma lus pa spong bas na/_nad do cog gi dgra che ba ste/_lha nyi ma'i gzugs can no/_/sdu gu 'jig rten
[\[17a.4\]]gsum na mdzes ni phun sum tshogs pa'o/_/dpal ldan rgyu skar dkyil 'khor can ni rgyu skar nyi shu rtsa brgyad kyis bskor ba'o/_/phyogs bcu nam mkha'i mtha' gtugs pa/_/chos kyi rgyal mtshan legs par 'dzugs pa ni byams pa'i 'bras bu'o/_/'gro na gdugs gcig
[\[17a.5\]]yangs pa ste/_/byams dang snying rje'i bdag nyid can ni snying rje dang byams pa'i bdag nyid do/_/dpal ldan ni zla ba'i gzugs can pad+ma ni 'dir ku mu da ste steng na gar mdzad pa'o/_/khyab bdag chen po rin chen gdugs ni phyag mtshan te zla ba'i rgyal mtshan no/_/sangs rgyas kun gyi
[\[17a.6\]]gzi brjid che ni sangs rgyas lnga'i cod pan mnga' ba'o/_/sangs rgyas kun gyi sku 'chang ba ni sku'i sgo nas so/_/rnal 'byor che ni thugs kyi sgo nas so/_/bstan pa gcig ni gsung gi sgo nas so/_/rdo rje rin chen dbang bskur dpal ni ming gi dbang bskur ba'i sgo nas so/_/rin chen kun bdag
[\[17a.7\]]dbang phyug ste/_/rin po che'i rigs kyi 'khor los sgyur ba'i sgo nas so/_/'jig rten dbang phyug kun gyi bdag ni sems can kun la dbang bskur ba'o/_/rdo rje 'chang ba kun gyi rje ni de bzhin gshegs pa kun la dbang bskur ba'i bdag po ste rdo rje rin chen no/_/snang ba mtha' yas pad+ma'i ting nge
[\[17b\]]
[\[17b.1\]]'dzin gyi dbang du mdzad nas/_sangs rgyas kun gyi thugs che ba ni dang po'i sangs rgyas thugs la gnas pa'o/_/sangs rgyas kun gyi sku che ba/_/sangs rgyas kun gyi gsung yang yin/_/thugs ka'i badzra tIk+Sh+Na'o/_/rdo rje nyi ma snang ba che ni rang nyid nyi ma'i 'od mnga' ba'o/_/rdo rje zla ba dri med
[\[17b.2\]]ni dang po'i sangs rgyas zla ba'i 'od mnga' ba'o/_/chags bral ni mya ngan las 'das pa las so/_/sogs pas bsdus pa ni chags pa ste 'khor ba'o/_/chags pa ni gnyis ka la mi gnas pa'o/_/kha dog sna tshogs 'bar ba ni sku mdog dmar po 'od zer dmar ba'o/_/rdo rje
[\[17b.3\]]skyil krung ni bzhugs stangs so/_/'gro ba'i chos 'dzin pa ni pad+ma bsnams pa ste/_sems can la dmigs pa'i snang ba mtha' yas so/_/rdo rje chos bshad pa/_sangs rgyas skyes ni snang ba mtha' yas las skyes pa'o/_/kun mkhyen ye shes mdzod 'dzin pa ni g.yon pas
[\[17b.4\]]pad+ma'i yu ba bzung nas g.yas pas 'byed pa'o/_/rgyal po sgyu 'phrul sna tshogs 'chang ni 'gro ba 'dul ba kun gzugs so/_/che ba sangs rgyas snang ba mtha' yas rig sngags kyi bdag po dbu la 'chang ba ste pad+ma'i sgrol ma'o/_/rdo rje rnon po'i tshig bcad gcig ni go sla'o/_/khyab
[\[17b.5\]]'jug gi gzugs can rdo rje zab mo dzi na dzika ste bla na med pa'i rgyal bas rgyal ba'o/_/rdo rje blo gros don bzhin rig ni rdzu 'phrul rnam par 'phrul pa mkhyen pa'o/_/pha rol phyin pa kun rdzogs pa ni pha rol phyin pa bcu rdzogs pa'i sa bcu rdzogs pas na rgyan dang ldan pa ste rdo rje 'khor lo'o/_/_
[\[17b.6\]]rnam par dag pa bdag med chos ni chos so so yang dag par rig pa'o/_/yang dag ye shes zla 'od bzang ni spobs pa'o/_/brtson chen sgyu 'phrul dra ba ni nges pa'i tshig go/_/rgyud kun gyi ni bdag po mchog ni don so so yang dag par rig pa ste/_tshangs pa'i gzugs can
[\[17b.7\]]gyis gsungs ba'o/_/don yod grub pa'i pad+ma'i nges pa'i dbang phyug gi dbang du mdzad nas/_rdo rje gdan ni ma lus ldan ni rdo rje skyil mo krung ngo /_/ye shes sku rnams ma lus 'chang ni dz+nyA na kA ya'o/_/kun du bzang po blo gros bzang ni thams cad la khyab pa'i phyir dang po'i
[\[18a\]]
[\[18a.1\]]sangs rgyas so/_/sa yi snying po 'gro ba 'dzin ni bya ba nan tan gyis 'gro ba rnams mi gtong ba ste don yod grub pa'o/_/sangs rgyas kun gyi snying po che ste sbyor ba'i brtson 'grus kyi ngo bo yin pas na/_sprul pa'i 'khor lo sna tshogs 'chang ste zhi ba dang rgyas pa
[\[18a.2\]]dang dbang dang mngon spyod kyi 'khor lo sna tshogs 'chang ba rdo rje las so/_/dngos po kun gyi rang bzhin 'chang ni sgrub pa'i brtson 'grus te phrin las thams cad kyi rang bzhin 'dzin pa'i bsrung ba'o/_/so sor rtog pa skye ba med pa'i chos mkhyen nas 'gro ba sna tshogs don du gnyer
[\[18a.3\]]ba'i chos kun gyi ngo bo nyid 'chang ba'i gnod sbyin no/_/nan tan byed pa'i shes rab chen po skad cig la chos kun gyi 'od gsal ba thugs su chud pa'i khu tshur ro/_/dad pa'i dbang pos chos kun khong du chud pas thub pa'i blo mchog ste lcags kyu'o/_/brtson 'grus kyi dbang pos mi
[\[18a.4\]]g.yo bas sangs rgyas kyi byang chub tu 'jug cing 'chang bas na zhags pa'o/_/dran pa'i dbang pos sangs rgyas kun gyi mngon sum du byed pas na lcags sgrog go/_/ye shes me lce 'od 'bar gsal/_/'bebs pas ni dril bu'o/_/de ltar tshigs su bcad pa bzhi bcu rtsa gnyis
[\[18a.5\]]kyis pad+ma gar gyi dbang phyug gi dkyil 'khor badzra tIk+Sh+Na dang ldan pa'i 'khor los sgyur ba'o//_//don thams cad grub pa'i dkyil 'khor gyi dbang du byas nas 'dod pa'i don grub ces bya ba la sogs pa gsungs te/_'jig rten dang thun mong dang mchog gi dngos grub sgrub pa'i
[\[18a.6\]]mchog tu gyur pas dam pa ste rnam par snang mdzad do/_/ngan song thams cad rnam sbyong ba ni rab tu byung ba'i cha byad can gyi chos kyi 'khor lo bskor ba'i phyag rgya mnga' ba'o/_/mgon po sems can kun gyi mchog ni thugs ka'i dang po'i sangs rgyas so/_/sems can thams cad rab
[\[18a.7\]]sgrol byed ni 'khor lo gnyis kyi steng du pradz+nyA dz+nyA na mUrti'o/_/don grub kyi mi bskyod pa'i dbang du byas nas/_nyon mongs g.yul du gcig dpa' ba ste/_nyon mongs pas kun nas bslang ba'i g.yul gyi nang na rdo rje bsnams nas gcig pu dpa' ba nyon mongs pa dang /_shes bya'i sgrib
[\[18b\]]
[\[18b.1\]]pa'i nga rgyal dang bcas pa dregs pas sa gnon gyi phyag rgyas 'joms pa'o/_/dpal ldan ni zung du 'jug pa'o/_/blo ni me long lta bu'i ye shes so/_/de las byung ba'i sgeg par ldan pa ni zhal khro 'dzum dang ldan pa'o/_/cung zad mche ba gtsigs shing bdud kyis mi bskyod pa
[\[18b.2\]]brtan po'i khro bo mi sdug pa'i gzugs 'chang ba'o/_/rin chen gtsug phud kyi dbang du mdzad nas 'od zer gyis sprul pa'i lag pa brgya po kun du bskyod ni g.yas brkyang dang g.yon brkyang gi gom pa'i stobs kyis gar byed pa'o/_/dpal ldan ni bcom ldan 'das rin chen
[\[18b.3\]]gtsug tor gyi ngo bo lag pa brgyas sprul pa'i phyag gis longs spyod pa ni nam mkha' khyab par sems can la dbang bskur nas gar byed pa ni ci dga' bar rol pa'o/_/rin chen ting nge 'dzin gyi dbang du mdzad nas yi ge laM yongs su gyur pa'i sa'i dkyil 'khor gyi steng du pad+ma'i
[\[18b.4\]]lte bar rkang pa g.yas pa'i mthil gyis gnon cing zhabs g.yon pa'i rkang pa'i mtheb sen mo'i khyon gyis bsam gtan dang po'i tshangs pa'i yul sa rtse nas gnon pa ste phyag gnyis kyis pad+ma bsnams pa'o/_/rin chen char 'bebs kyi dbang du mdzad nas/_don gcig ces bya ba
[\[18b.5\]]la sogs pa gsungs te/_don gcig ni stong pa nyid do/_/gnyis med ni mtshan ma med pa'o/_/chos kyi don ni smon pa med pa'o/_/dam pa'i don ni 'od gsal ba'o/_/'jigs med ni chos kyi dbyings so/_/rnam rig sna tshogs gzugs don can ni me long lta bu'o/_/_
[\[18b.6\]]sems ni kun gzhi gnas 'gyur ba'o/_/rnam shes rgyud dang ldan ni yid kyi rnam par shes pa gnas gyur pa'i so sor rtog pa'i ye shes so/_/dngos don ma lus ni stong pa nyid do/_/dga' ba ni rdo rje sems ma'o/_/stong pa nyid dga' ni mtshan ma med pa'o/_/'dod chags
[\[18b.7\]]blo ni rin chen ma'o/_/srid pa'i 'dod chags sogs spangs pa ni smon pa med pa ste chos ma'o/_/srid gsum dga' ba chen po ni 'od gsal ba ste las ma'o/_/sprin dkar dag pa bzhin du dkar ni tshul khrims rnam par dag pas dkar mo'o/_/sku mdog ser mo yin yang
[\[19a\]]
[\[19a.1\]]'od zer ston ka'i zla ba'i 'od mnga' ba'i rin chen sems ma'o/_/rgyal po bshad pa nyi ma'i 'od mnga' bas na/_nyi ma shar ka'i dkyil ltar mdzes pa'o/_/sen mo'i 'od ni shas cher dmar bas mtshan bzang po sum cu rtsa gnyis mtshon pa'o/_/rin
[\[19a.2\]]chen chags pa gsungs pa/_sangs rgyas lnga'i cod pan bzang po in+d+ra nI la'i mdog can gyi zur phud kyi rtse mo can no/_/des na/_skra mchog mthon ka'i rtse mo can/_/zhes bya'o/_/nor bu legs par bshad pa/_nor bu chen po 'od chags dpal te 'od zer kha dog lnga
[\[19a.3\]]pa can dang /_sprul pa'i sangs rgyas lnga'i dbu rgyan can no/_/rin chen khro gnyer bshad pa zhabs g.yon brkyang nas 'jig rten gyi khams kun du bskyod cing /_zhabs g.yas pas rdzu 'phrul gyi rkang pa'i stobs kyis gzugs kyi khams gnon pa'o/_/rin chen 'od
[\[19a.4\]]bshad pa/_de nyid dran pa chen po 'chang /_/zhes bya ste lus dang tshor ba dang sems dang chos kyi dran pa 'chang bas dran pa chen po stong pa nyid kyi ting nge 'dzin gyi rgyal po'o/_/rin chen dpal gsungs pa/_byang chub yan lag me tog spos/_/zhes bya ste dran pa dang chos rnam par 'byed
[\[19a.5\]]pa dang brtson 'grus dang dga' ba dang ting nge 'dzin shin tu sbyangs pa dang btang snyoms byang chub kyi yan lag ste/_de rnams mnga' ba'i spos kyi dris de bzhin gshegs pa'i yon tan rgya mtsho khyab pa'i byams pa'o/_/rin chen bshad pa/_lam gyi yan lag brgyad tshul rig ste
[\[19a.6\]]yang dag pa'i lta ba dang rtog pa dang ngag dang las dang 'tsho ba dang rtsol ba dang ting nge 'dzin dang dran pa dang byang chub kyi yan lag ste yang dag pa'i sangs rgyas kyi lam gyi chos kyi sbyin pa'o/_/rin chen chos kyi dbang du mdzad nas/_sems can kun la shas cher chags te byams pa'i ting
[\[19a.7\]]nge 'dzin gyi bde bar mdzad pas na chags pa'o/_/nam mkha' lta bu'i stong pa nyid mkhyen pa'i shes rab kyis ni chags pa'o/_/rin chen rnon po bshad pa/_sems can kun gyi yid la 'jug_/ces bya ste thugs rjes sems can la 'jug cing shes rab kyis sems can gyi nyon mongs
[\[19b\]]
[\[19b.1\]]pa bcad nas yid ltar mgyogs pas na rnon po'o/_/rin chen 'khor lo bshad pa/_sems can kun gyi dbang don shes te rdzu 'phrul gyi cho 'phrul gyis sems can kun gyi don mkhyen pa'o/_/dga' ba'i stobs kyis sems can kun gyi yid 'phrog pas 'khor lo'o/_/rin chen gsung ba
[\[19b.2\]]bshad pa/_phung po lnga don ni don so so yang dag par rig pa'o/_/de nyid shes pa ni spobs pa so so yang dag par rig pa'o/_/phung po lnga ni chos so so yang dag par rig pa'o/_/rnam dag 'chang ba ni nges pa'i tshig so so yang dag par rig pa ste/_btang snyoms chen po'i ljags
[\[19b.3\]]bsnams pa'o/_/rin chen las bshad pa 'bras bu'i dbang du mdzad nas/_nges 'byung kun gyi mtha' la gnas/_/zhes smos so/_/nges par 'byung ba kun la mkhas ni theg pa gsum gyi rgyu la mkhas pa ste sna tshogs rdo rje bsnams pa'o/_/rin chen srung ba bshad pa/_nges
[\[19b.4\]]'byung kun gyi lam la gnas/_/zhes bya ste nges par 'byung ba theg pa gsum gyi mi mthun pa'i phyogs las bsrung zhing gnas pa'i rgyu sems can la nges par 'byung ba kun ston pa ni 'bras bu ste go cha bsnams pa'o/_/rin chen gnod sbyin bshad pa/_yan lag bcu gnyis
[\[19b.5\]]srid rtsa bton/_/zhes bya ba smos te/_lugs su 'byung ba'i rten 'brel bcu gnyis bag chags dang bcas pa spangs pa'o/_/lugs las bzlog pa'i rnam par dag pa bcu gnyis 'chang bas na mche ba 'dzin pa'o/_/rin chen khu tshur bshad pa/_bden bzhi'i tshul gyi rnam
[\[19b.6\]]pa can te sdug bsngal dang kun 'byung dang 'gog pa dang lam gyi rnam pa nyid kyi rnam pa can gyi shes pa bzhi dang rjes su shes pa bzhi ste/_brgyad kyi rtog pa gcig tu sdug cing khu tshur 'chang ba'o/_/bskal pa bzang po'i dbang du mdzad nas/_bden don rnam pa bcu
[\[19b.7\]]gnyis ldan/_/zhes bya ste sdug bsngal shes/_kun 'byung spangs pa/_'gog pa mngon du byas pa/_lam bsgoms pa/_sdug bsngal shes par bya/_kun 'byung spang bar bya/_'gog pa mngon du bya/_lam bsgom par bya/_sdug bsngal shes par byar med/_kun 'byung
[\[20a\]]
[\[20a.1\]]spang du med/_'gog pa mngon du byar med/_lam bsgom du med par yul du byas par 'chang ba ni byams pa'o/_/de nyid rnam pa bcu drug rig ni bden pa bzhi la shes bzod bcu drug rig pa'i 'jam dpal lo/_/rnam pa nyi shus byang chub pa ni bzod pa
[\[20a.2\]]brgyad dang shes pa brgyad dang ye shes bzhi ste nyi shus byang chub pa ni spos kyi glang po'o/_/rnam pa sangs rgyas kun gyi ye shes lnga rig nas mchog tu gyur pas na tog ste ye shes tog go/_/sangs rgyas kun gyi sprul pa'i sku/_/bye ba mtha' yas pa bzang po dpag tu med pa 'gyed cing
[\[20a.3\]]skyong bas na bzang skyong ngo /_/skad cig ma thams cad kyi blos mngon par rtogs pas na blo gros rgya mtsho'o/_/sems 'od gsal ba'i skad cig ma'i don mi zad pa kun rig pas na blo gros mi zad pa'o/_/theg pa sna tshogs kyi thabs kyi tshul gyis spobs pa mnga' zhing 'gro
[\[20a.4\]]ba'i mngon par mtho ba dang nges par legs pa'i don la rtog pas na brtsegs pa ste spobs pa brtsegs pa'o/_/khams gsum las theg pa gsum gyis nges par 'byung ba'i mthu chen po mnga' zhing theg pa gcig gi 'bras bur gnas pa'i mthu chen po brnyes pas na mthu chen po
[\[20a.5\]]thob pa'o/_/nyon mongs khams rnams dag pa'i bdag ni ngan song kun 'dren no/_/las kyi khams kyi mya ngan dang bral ba'i sdug bsngal zad par byed pas na mya ngan mun pa nges par 'joms pa'o/_/'dod chags dang zhe sdang dang gti mug gi chu'i rgya mtsho kun las brgal ba'i
[\[20a.6\]]ye shes kyi dra ba mnga' bas dra ba can gyi 'od do/_/sbyor ba'i dgon pa las byung ba ni gnyen po'i rnal 'byor zla ba tshes pa lta bu 'gro ba kun 'khor ba'i dgon pa las dbyung nas ye shes kyi lang tsho bskyod pas na zla 'od gzhon nu'o/_/'od dpag tu med pa'i ye shes kyi nyon mongs
[\[20a.7\]]pa dang /_nye ba'i nyon mongs pa'i bag chags dang bcas pa spangs pas na 'od dpag tu med do/_/snying rje chen po dang shes rab kyi thabs nam mkha' lta bu skye gnas las dngos grub gsum don yod par mdzad pas na nam mkha'i snying po'o/_/bdag dang bdag gir lta ba'i sgrib pa'i 'du
[\[20b\]]
[\[20b.1\]]shes kyi don spangs shing rnam par shis pa'i don gyi gzugs 'dzin sel cing 'gog par byed pas na sgrib pa rnam par sel ba'o/_/lha mo brgyad kyi dbang du mdzad nas/_phyag gnyis kyis yid bzhin gyi nor bu rin po che bsnams pas na/_sems can kun yid yul dang ldan te
[\[20b.2\]]rin chen sgeg mo'o/_/phyag gnyis kyis rin po che'i phreng ba bsnams pas sangs rgyas kyi thugs rig cing dgyes pa ste phreng ma'o/_/rin po che'i pi wang brdung ba'i gzhu bsnams pas na sems can kun gyi yid la gnas te glu ma'o/_/rin po che rtse gcig pa bsnams nas
[\[20b.3\]]gar bskor bas sems can de dag gi sems dang mthun par 'jug pa ste gar ma'o/_/rin po che'i bdug pas sems can kun tshim par byed pas na rin chen bdug pa ma'o/_/rin po che'i me tog gi za ma tog bsnams pas na sems can kun gyi yid dga' ba ste me tog ma'o/_/_
[\[20b.4\]]mar me'i mchod sdong bsnams nas 'khrul pa'i mun pa sel bas na mar me ma'o/_/dri'i dung chos bsnams nas gzugs 'dzin gyi nor ba thams cad spong bas na dri chab ma'o/_/bde ba dang sdug bsngal dang btang snyoms kyi don la the tshom med cing shes bya kun gyi don la sku
[\[20b.5\]]gsung thugs kyi yon tan gyi bdag nyid bsnyems pas rin chen lcags kyu ma'o/_/phung po lnga dang dus gsum du chos kyi dbyings skad cig thams cad la don dam par bye brag phyed pa ste zhags pa ma'o/_/skad cig ma gcig gis rdzogs pa'i sangs rgyas dran pa'i lcags sgrog
[\[20b.6\]]gis bcings nas sangs rgyas kun gyi rang bzhin bdag gi lus la 'chang bas na rin chen lcags sgrog ma'o/_/lus med lus te sangs rgyas kun gyi thugs so/_/lus kyi mchog ste gsung rnams so/_/lus kyi mtha' ni rten yin pas na sku ste/_gcig tu 'bebs pa rtog
[\[20b.7\]]pas na rin chen dril bu'o/_/thams cad kyi sku mdog dang rgyan dang phyag mtshan ji lta bu zhe na/_gzugs rnams sna tshogs kun du ston te dbyibs du ma can no/_/nor bu chen po ni kun gyi kha dog ser po'o/_/rin chen tog ni phyag mtshan dang /_cod pan la rin po che'i tog
[\[21a\]]
[\[21a.1\]]mnga' ba'o/_/de ltar tshigs su bcad pa nyi shu rtsa bzhis don thams cad grub pa'i dkyil 'khor gyi 'khor los sgyur ba don thams cad grub pa ni wA gI shwa ra dang bcas pa'o//_//rta mchog gi dkyil 'khor thog mar tshig rkang pa lngas 'bras bu'i
[\[21a.2\]]dbang du byas nas bshad pa ni/_sangs rgyas kun gyis rtogs bya ba ni sangs rgyas gzhan gyis shes par bya'o/_/sangs rgyas byang chub bla na med ni chos kyi sku'o/_/longs spyod rdzogs pa'i sku'i dbang du mdzad nas don dam par ni yi ge med pa yin la/_kun rdzob tu bya ba dang spyod
[\[21a.3\]]pa gnyis ka dang rnal 'byor dang rnal 'byor ma'i sku gsang sngags las byung ba'i byang chub sems dpa' rnams kyi snang ba gsang sngags chen po sku gsung thugs kyi rigs gsum 'chang ba'i sprul pa'i sku'i dbang du mdzad nas gsang sngags don gyi dkyil 'khor gyi lha kun sprul
[\[21a.4\]]cing bskyed pa'o/_/de sgrub pa'i thabs ni/_thig le chen po zhes bya ba la sogs pa ste/_thig le chen po ni srog gi rlung ngo /_/yi ge med pa'i don rang gi mtshan nyid yin pas rtog pa dang bral ba'o/_/stong pa chen po ni chos kyi dbyings so/_/de'i yi ge ni mi 'gyur bas na
[\[21a.5\]]ye shes lnga'o/_/thig le stong pa ni rlung bsten pa'i stong pa nyid rtogs pas yi ge brgya ste mi 'gyur ba'i yi ge brgya'o/_/'di lta ste/_'byung ba lnga dang /_phung po lnga dang /_dbang po lnga dang /_yul lnga dag la re re zhing ye shes lnga'i bdag nyid yin pa'i phyir rigs brgya'o/_/_
[\[21a.6\]]de ltar phyi rol gyi spros pa dang bral ba zhi gnas kyi rang bzhin rnam pa kun dang ldan zhing lhag mthong gi chos don dam par dngos po med pa'o/_/de nyid kyi phyir na/_bcu drug phyed phyed thig le can te/_kun rdzob tu 'byung ba chen po bzhi la re re zhing rnal 'byor dang /_rjes su rnal 'byor
[\[21a.7\]]dang /_shin tu rnal 'byor dang /_rnal 'byor chen po'o/_/de'i dbye ba bcu drug yin la/_de yang snang ba dang /_snang ba mched pa dang /_snang ba thob pa dang /_'od gsal ba'i bsam gtan bzhi la/_stong pa dang /_shin tu stong pa dang /_stong pa chen po dang /_rnam pa thams
[\[21b\]]
[\[21b.1\]]cad pa'i stong pa brgyad yin la/_de'i phyed kun rdzob kyi rnam pa bzhi spangs pa'i stong pa nyid bzhi bsgoms nas de dag la rang gi ngang gis zung du 'jug pa'i thig le can no/_/de'i sku gsung thugs kyi yan lag med pa bgrang ba'i rtsis las 'das pa de snang ba dang /_snang ba
[\[21b.2\]]mched pa dang /_snang ba thob pa dang /_'od gsal ba'i bsam gtan bzhi'i rtse mo can dang /_de nyid kyis na bsam gtan zhi gnas dang /_yan lag lhag mthong kun shes shing /_ting nge 'dzin gyi rigs thams cad mkhyen cing sa bcu'i rgyud thams cad rig pas/_ting
[\[21b.3\]]'dzin lus can lus kyi mchog_/ces bya ste chos kyi sku thob par gyur pa dang /_longs spyod rdzogs pa'i sku dang sprul pa'i sku yang thob par 'gyur ba'o/_/sku gsum po de las sangs rgyas sprul pa'i rgyud nyid kyis phyogs bcur ji ltar mos pa'i 'gro ba'i don byed par 'gyur
[\[21b.4\]]ro/_/rta mchog gi dpa' bo gcig pu'i dbang du mdzad nas/_lha'i bdag po zhes bya ba la sogs pa gsungs te/_lha'i dbang po brgya byin no/_/lha'i lha ni tshangs pa'o/_/lha'i bdag po ni 'dod pa'i lha'o/_/lha min bdag ni khyab 'jug go/_/'chi med ni nyi ma'o/_/lha'i
[\[21b.5\]]lha ni pa ba sangs so/_/'joms byed ni gzhon nu gdong drug go/_/'joms byed dbang phyug ni lha chen po'o/_/srid pa'i dgon pa las brgal ba ni bde sogs ma la sogs pa'i lha mo brgyad 'phrogs nas lha brgyad gdan du bting ba'o/_/de nyid kyis na/_ston pa gcig pu 'gro
[\[21b.6\]]ba'i bla/_/zhes bya'o/_/de bzhin gshegs pa lnga'i rta mchog gi dkyil 'khor gyi dbang du mdzad nas/_'jig rten phyogs bcu zhes bya ba la sogs pa smos te/_phyogs bcur grags pa'i mi bskyod pa bdud bzhi las rgyal ba'i chos kyi sbyin bdag che ba ste sku mdog
[\[21b.7\]]dkar po rdo rje bsnams pa'o/_/mchog sbyin pa'i phyag rgyas byams pa'i go chas bcings shing snying rje'i ya lad bgos pas sku mdog ser po rin po che bsnams pa'o/_/phyag bzhis shes rab kyi po ti dang ral gri dang mda' gzhu bsnams pa/_nyon mongs pa mi shes pa'i
[\[22a\]]
[\[22a.1\]]g.yul ngo sel ba sku mdog dmar po 'od dpag med do/_/gdon mi za bar grub pa nyon mongs pa dang phung po dang 'chi bdag dang /_lha'i bu'i bdud bzhi'i dgra bdag nyid kyis btul zhing gzhan gyi bdud bzhi'i 'jigs pa sel bar mdzad pa'i sna tshogs
[\[22a.2\]]rdo rje bsnams pa skyabs sbyin mdzad pa ljang gu'o/_/srod la bdud bzhi btul nas tho rangs kha mngon par rdzogs par sangs rgyas pa sku mdog dkar po byang chub mchog gi phyag rgya can 'jig rten 'dren pa'o/_/de dag la mchod pa'i lha mo dang /_bstod pa'i lha mo dang /_phyag
[\[22a.3\]]'tshal ba'i lha mo dang /_rim gro byed pa'i lha mo dang /_bsnyen bkur byed pa'i lha mo dang /_rjed par byed pa'i lha mo dang /_gus pas phyag bya ba'i lha mo dang /_bla mar byed pa'i lha mo ste/_sgeg mo la sogs pa brgyad kyis bskor ba'o/_/rigs gsum gyi rta mchog gi dbang
[\[22a.4\]]du mdzad nas/_'jig rten gsum po zhes bya ba la sogs pa smos te/_'jig rten gsum gyi gang+gA'i klung gi bye ma snyed kyi shar phyogs su gom pa gcig bzhag nas nub phyogs su gom pa gcig gis bgrod cing /_dper nam mkha' ltar mtha' med rnam par gnon
[\[22a.5\]]pa'o/_/gsum rig pa ni bdag nyid dang yum gnyis mkhyen pa ste lha mo gtsang ma dkar ba dang pad+ma sngon mo dang sna tshogs rdo rje bsnams pa'o/_/dag pa ni dmar mo pad+ma dkar po dang sna tshogs rdo rje bsnams pa'o/_/mngon shes drug ldan ni lha'i mig dang /_rna ba dang /_rdzu
[\[22a.6\]]'phrul gyi yul dang /_'chi ba dang /_skye ba dang /_gzhan gyi sems dang /_zag pa zad pa mkhyen pas dbang po drug sems dpa' drug gis byin gyis brlabs shing /_rjes dran drug ni yul drug lha mo drug gis byin gyis brlabs pa'o/_/byang chub sems dpa' sems dpa' che/_/_
[\[22a.7\]]rdzu 'phrul chen po 'jig rten 'das ni sku mdog ljang gu ral gri dang pad+ma dang mda' gzhu bsnams pa'o/_/mgos bsam gtan bzhi par phyin pa'o/_/grub pa'i mtha'i dbang du byas nas bshad pa/_shes rab pha rol phyin pa'i mtha'/_/zhes bya ba smos te/_mthar ni phung po lhag
[\[22b\]]
[\[22b.1\]]bcas dang lhag med kyi mya ngan las 'das pa ste/_de 'dod pa ni bye brag tu smra ba'o/_/shes rab kyi de kho na nyid rnam par shes pa'i chos thob pa ni mdo sde pa'o/_/bdag nyid kyang rig pa gzhan la rig pa yin pa la/_khams gsum po shes pa yin pas na sems tsam mo/_/sems can
[\[22b.2\]]kun la snying rjes phan pa'i mchog tu gyur pas na/_dper bya thams cad kyi mtha' gnyis las 'das pas na dbu ma'o/_/shes pa ni bya ba gtso bor gyur pa na bya ba'i rgyud do/_/lus dang ngag gi spyod pa ni bdag po'am mchog tu byed pas na spyod pa'i rgyud do/_/gnyis ka'i rgyud gtso
[\[22b.3\]]bor byas nas chos kyi sbyin bdag mdzad pas na gnyis ka'i rgyud bstan pa'o/_/phyag rgya chen po dang dam tshig dang chos dang las kyi don ston pa'i 'gro ba rnams kyis 'dod pa'i yon tan gyi bsnyen bkur gyi gnas kyi mchog mya ngan las 'das pa 'thob pa'i rnal 'byor gyi rgyud do/_/theg pa
[\[22b.4\]]gsum gyi nges par 'byung ba'i zab pa dang rgya che ba'i bgrod pa la zab mo mthar thug rdzogs pa'i rim pa ni bde ba dam pa zung 'jug ste/_don gyi dam pa rnam dag dpal yin la de 'jig rten gyi nang na skal ba bzang zhing che ba rnams kyi 'jig rten dang thun mong dang mchog gi dngos
[\[22b.5\]]grub kyi/_dpal ldan 'byor pa kun byed pa'o/_/de su zhig yin zhe na/_'jam dpal dpal dang ldan pa'i mchog go/_//de ltar tshigs su bcad pa bco lngas dz+nyA na kA ya dang bcas pa'i 'khor los sgyur ba don yod grub pa'o/_/de ltar 'khor lo rnam pa drug
[\[22b.6\]]bsgoms nas dkyil 'khor drug la ye shes sems dpa' bcug nas/_dbang bskur ba mdzad nas de kho na nyid gsum gyis sku gsung thugs byin gyis brlabs la bdag nyid thams cad kyi mchod pa bya'o/_/de la gang zag bzhi pa sgrub par byed pa ste/_dang por de
[\[22b.7\]]bzhin gshegs pa'i rigs can bsgom par mos pas dkyil 'khor drug byas la slob ma dbang bskur bar 'dod pa na yang dbang bskur bar bya'o/_/rang rgyal ba'i rigs dang rjes su mthun pa'i dkyil 'khor bsgoms la zhi ba dang rgyas pa dang dbang dang mngon spyod kyi las
[\[23a\]]
[\[23a.1\]]dang rjes su mthun pa'i sbyin sreg bya'o/_/nyan thos dang rjes su mthun pa'i gang zag gis dkyil 'khor drug bsgoms la rang rang gi dkyil 'khor du gang dang gang la mos pa'i lha'i thugs kar 'khor lo'i dbus su yi ge bkod la sdig pa zad par bya'o/_/_
[\[23a.2\]]byang chub sems dpa'i rigs can gyi 'khor lo drug bsgoms la sems can gyi don bya ba'i phyir/_dkyil 'khor dang bcas pa dang /_dpa' bo gcig pu'i cho ga bzhin du bsnyen pa dang sta gon dang dkyil 'khor la rab tu gnas pa byas la phyag rgya bzhi'i sgo nas dngos grub
[\[23a.3\]]don du gnyer nas phan yon dang rjes su mthun par sems can thams cad kyi don bya'o/_/rjes kyi don rnam pa bzhi'i dbang du mdzad nas bshad pa/_bsgom pa dang bzlas pa zin pa'i rjes la mchod pa dang bstod pa bya'o/_/de la bstod pa ni 'di yin te/_mchog sbyin rdo rje mchog
[\[23a.4\]]ces bya ba'i tshigs bcad phyed kyis rdo rje sems dpa'i dkyil 'khor la bstod pa dang /_stong nyid las byung zhes bya ba'i tshigs bcad phyed kyis rnam snang la bstod pa'o/_/sangs rgyas chags pa zhes bya ba'i tshigs bcad gcig gis mi bskyod pa la bstod pa'o/_/sangs rgyas
[\[23a.5\]]'dzum pa zhes bya ba tshigs su bcad pa gcig gis snang ba mtha' yas kyi dkyil 'khor la bstod pa'o/_/med pa las byung zhes bya ba'i tshigs bcad gcig gis rin chen 'byung ldan gyi dkyil 'khor la bstod pa'o/_/sgyu 'phrul dra ba zhes bya ba la sogs pa'i tshigs bcad gcig
[\[23a.6\]]gis rta mchog gi dkyil 'khor la bstod pa'o/_/yang na tshigs su bcad pa 'di lnga ni rnam pa nyi shus byang chub ces bya ba snang ba/_'jam dpal dpal dang ldan pa'i mchog la de bzhin gshegs pa bzhi dang /_sems dpa' bcu drug gis bskor ba bsgoms la bstod pa bya'o zhes
[\[23a.7\]]slob dpon ye shes grags pa bzhed do/_/phan yon gyi dbang du mdzad nas/_kye'i lag na rdo rje 'chang zhes sdud pa po la bos nas/_'di ni zhes bya ba ni rnam par snang mdzad kyi dkyil 'khor gyi dbang du mdzad pa'o/_/bcom ldan 'das kyi ye shes sku ni bzhi pa'i sangs rgyas so/_/_
[\[23b\]]
[\[23b.1\]]de bzhin gshegs pa thams cad kyi ye shes kyi sku ni dang po'i dpa' bo'i sangs rgyas so/_/'jam dpal ye shes sems dpa' ni a ra pa tsa na'o/_/de gsum gyi mtshan bsgoms pa'i rjes la yang dag par brjod na/_'bras bu dga' ba dang /_dang ba dang mgu ba
[\[23b.2\]]'jig rten thun mong dang mchog gi dngos grub bskyed pa'o/_/lag na rdo rje 'chang zhes bya ba nas yongs su byang ba zhes bya ba'i bar du mi bskyod pa'i spong ba dang ye shes kyi phan yon bshad pa'o/_/bla na med pa zhes bya ba la sogs pas rin chen 'byung ldan gyi phan yon
[\[23b.3\]]bstan to/_/ma thob pa thob pa ni snang ba mtha' yas kyi phan yon no/_/de bzhin gshegs pa thams cad kyi zhes bya ba ni don yod grub pa'i phan yon bstan to/_/rnam par snang mdzad kyi yon tan dag bshad cing mi bskyod pa'i yang dag par bstan la/_rin chen
[\[23b.4\]]'byung ldan gyi bkrol te snang ba mtha' yas kyi rnam par phye nas don yod grub pa'i yon tan gsal bar byed la/_dran cing 'don pa'i sems can de la ngas byin gyis brlab par bya'o/_/thams cad kyi chos nyid byin gyis brlabs zhes bya ba ni sdud pa po nas ma 'ongs
[\[23b.5\]]pa'i sems can gyi bar du ye shes sems dpa' bcug nas byin gyis brlabs pa'o/_/dkyil 'khor gnyis pa'i dbang du mdzad nas/_lag na rdo rje 'chang zhes bos nas gzhan yang dkyil 'khor gnyis pa bsgom zhing ming yang dag par brjod pa 'di ni zhes bya ba
[\[23b.6\]]gsungs so/_/thams cad mkhyen pa'i ye shes ni gzhi'i sangs rgyas so/_/dag cing zhes bya ba ni dang po'i sangs rgyas so/_/sangs rgyas dang byang chub ni pradz+nyA dz+nyA na mUrti'o/_/mngon par rtogs pa ni mi bskyod pa'o/_/bla na med pa ni rin chen 'byung ldan no/_/thugs
[\[23b.7\]]su chud pa ni snang ba mtha' yas so/_/phan par mdzad pa ni don yod grub pa'o/_/stobs bcu'i stobs ni rdo rje sems ma'o/_/thams cad mkhyen pa ni rin chen ma'o/_/lung ni chos ma'o/_/bsgrub pa ni las ma'o/_/shin tu dag pa ni rdo rje sems ma'o/_/skye gnas ni rgyal
[\[24a\]]
[\[24a.1\]]po'o/_/zhing ni chags pa'o/_/gzhi ni legs pa'o/_/'byung gnas ni rin chen no/_/mtha' ni nyi ma'o/_/brtag pa ni rgyal mtshan no/_/skye gnas ni bzhad pa'o/_/gdung ba'i 'chad pa ni chos so/_/rgyud rab tu 'phel ba ni rnon po'o/_/tshar gcod pa
[\[24a.2\]]ni 'khor lo'o/_/'joms pa ni gsung ba'o/_/pham par byed pa ni las so/_/sdud pa ni gsung ba'o/_/yongs su smin pa ni gnod sbyin no/_/ting nge 'dzin ni khu tshur ro/_/bsam gtan ni sgeg mo'o/_/rnal 'byor ni phreng ba ma'o/_/bral ba ni glu ma'o/_/spang ba ni gar
[\[24a.3\]]ma'o/_/nye bar zhi ba ni bdug pa ma'o/_/rnam par grol ba ni me tog ma'o/_/thar pa ni mar me ma'o/_/zhi ba ni dri chab ma'o/_/'byung gnas ni lcags kyu ma'o/_/sel ba ni zhags pa'o/_/gcod pa ni lcags sgrog go/_/lam bzang po ni dril bu'o/_/mi 'jigs pa ni
[\[24a.4\]]rdo rje 'khor los sgyur ba'o/_/ba dan bsgreng ba ni pad+ma'i 'khor los sgyur ba'o/_/chos ston pa ni las kyi 'khor los sgyur ba'o/_/myur du sgrub pa ni phyag rgya chen po'i 'khor los sgyur ba'o/_/rtog pa ni dam tshig go/_/so sor rtog pa ni chos kyi 'khor los sgyur ba'o/_/_
[\[24a.5\]]rdzogs pa ni las kyi phyag rgya'i 'khor los sgyur ba'o/_/yongs su dag pa ni shar phyogs pa bzhi'i phan yon no/_/yongs su rdzogs pa ni lho phyogs pa rnams kyi phan yon no/_/so sor rtog pa ni nub phyogs pa rnams kyi phan yon no/_/gcig gis rtogs pa ni byang phyogs pa
[\[24a.6\]]rnams kyi phan yon no/_/yongs su rdzogs par byed pa ni dran nas kha dog byed pa la byin gyis rlob pa'o/_/dkyil 'khor gsum pa'i phan yon gyi dbang du mdzad nas/_kye lag na rdo rje rdo rje 'chang /_/zhes pa nas/_gzhan yang pad+ma gar gyi dbang phyug gi dkyil 'khor ji skad
[\[24a.7\]]bshad pa'i don dran zhing ming yang dag par brjod pa 'di ni zhi bar byed do zhes bya ba pad+ma'i rnam par snang mdzad kyi phan yon no/_/rnam par sbyong ba ni pad+ma'i mi bskyod pa'i phan yon no/_/bzlog pa ni pad+ma'i gtsug phud kyi'o/_/yang dag par gcod pa ni pad+ma'i ting nge 'dzin
[\[24b\]]
[\[24b.1\]]gyi'o/_/mi skye bar byed pa ni pad+ma nges pa'i dbang phyug gi'o/_/zhi bar byed pa ni pad+ma'i sems ma'i'o/_/'jigs par byed pa ni pad+ma'i rin chen ma'o/_/sel bar byed pa ni pad+ma'i chos ma'i'o/_/zhi bar byed pa ni pad+ma'i las ma'o/_/spong bar byed pa ni pad+ma'i sems dpa'o/_/_
[\[24b.2\]]'phel bar byed pa ni pad+ma'i rgyal po'o/_/skye bar byed pa ni pad+ma'i chags pa'o/_/'jigs par byed pa ni pad+ma'i legs pa'o/_/mi skye bar byed pa ni pad+ma'i khro gnyer gyi'o/_/snying por gyur pa ni pad+ma'i nyi ma'i'o/_/gsang bar gyur pa ni zla ba rgyal mtshan gyi'o/_/gsang chen
[\[24b.3\]]du gyur pa ni zhal bcu gcig pa'o/_/thams cad du gyur pa ni pad+ma sgrol ma'i'o/_/shes bzhin yang dag par bskyed pa ni pad+ma'i rnon po'o/_/yid gzhungs par byed pa ni pad+ma'i 'khor lo'i khyab 'jug gi gzugs can gyi'o/_/phun sum tshogs par byed pa ni pad+ma'i
[\[24b.4\]]gsung ba tshangs pa'i gzugs can gyi'o/_/rab tu 'phel bar byed pa ni pad+ma'i las kyi'o/_/grags par byed pa ni pad+ma'i srung ba'i'o/_/zhi bar byed pa ni pad+ma'i gnod sbyin gyi'o/_/shin tu sad pa ni pad+ma'i khu tshur gyi'o/_/dag par byed pa ni pad+ma'i sgeg mo'o/_/'byor ldan ni
[\[24b.5\]]phreng ba ma'i'o/_/bkra shis pa ni glu ma'i'o/_/skyabs ni gar ma'i'o/_/gnas ni pad+ma'i bdug pa ma'i'o/_/skyob pa ni pad+ma'i me tog ma'i'o/_/dpung gnyen ni pad+ma'i mar me ma'i'o/_/gling ni pad+ma'i dri chab ma'i'o/_/'khras ni pad+ma'i lcags kyu rta mgrin gyi'o/_/_
[\[24b.6\]]gru ni pad+ma'i zhags pa'i'o/_/rgyal po chen po ni pad+ma'i lcags sgrog gi'o/_/shes rab nyid ni pad+ma'i dril bu ma'i'o/_/phyi'i sgo ba bzhi bshad pas ye shes kyi snang ba ni lcags kyu'o/_/nor bu lta bu ni zhags pa'o/_/mkhyen pa'i ye shes ni lcags sgrog go/_/yongs su
[\[24b.7\]]dag pa ni dril bu'o/_/shar phyogs kyi skal bzang rnams kyi ni yongs su rdzogs pa'i bar gyi'o/_/lho phyogs pa rnams kyi ni sa bcu thob pa'i bar ro/_/nub phyogs pa rnams kyi chos nyid do zhes bya ba'i bar ro/_/byang phyogs pa rnams kyi gzhan ma yin pa'i chos nyid kyi
[\[25a\]]
[\[25a.1\]]bar ro/_/thun mong gi phrin las de bzhin gshegs pa'i zlos pa po'i dbang du mdzad nas yang dag pa'i mtha'i rang bzhin no zhes bya ba'i bar du'o/_/sems pa'i zlos pa'i dbang du mdzad nas/_stong pa rang bzhin nyid do zhes bya ba'i bar ro/_/ming
[\[25a.2\]]yang dag par brjod pa 'di ni zhes bya ba'i dran pa dang /_kha ton 'don pa la ye shes sems dpa' zhugs nas byin gyis brlabs pa la gnyis su med pa'i chos nyid kyi don zhes gsungs pa yin no/_/rdo rje hUM mdzad kyi dkyil 'khor gyi dbang du mdzad nas/_kye lag na rdo
[\[25a.3\]]rje 'chang zhes bos nas rten gyi gang zag la las dran pa dang 'don pa de'i 'jam dpal ye shes sems dpa' zhes pa ni gzhi'i sangs rgyas so/_/ye shes kyi sku ni dang po'i sangs rgyas so/_/gnyis su med pa ni don dam pa'i duHkhats+tshe da'o/_/gtsug gi nor bu 'di ni khams
[\[25a.4\]]rnam par rgyal ba'i mtshan yang dag par brjod pa'o/_/de'i sku yang ston to zhes bya ba'i bar du de bzhin gshegs pa'i hUM mdzad kyi'o/_/byin gyis brlabs pa'i bar gyis rdo rje hUM mdzad kyi phan yon bstan to/_/phan 'dogs pa'i bar gyis rin chen hUM mdzad kyi'o/_/sgrub
[\[25a.5\]]par mdzad do zhes bya ba'i bar gyis chos kyi hUM mdzad kyi'o/_/nye bar ston par mdzad pa ni las kyi hUM mdzad kyi'o/_/ma rungs pa 'dul ba nas sgrub par byed pa'i bar gyis ni shar phyogs kyi khro bo'i sems dpa' bzhi'i'o/_/sbed par byed pa'i bar gyis ni lho phyogs pa'i
[\[25a.6\]]khro bo'i sems dpa' bzhi'i'o/_/tshangs pa la ni byang phyogs pa phyogs skyong nyi shu rtsa bzhis srung ba dang /_skyob pa dang sbed par 'gyur ba ni nub phyogs pa'i khro bo'i sems dpa' bzhi'o/_/gnas nyi shu rtsa lngar srung ba dang skyob pa dang sbed par byed pa ni byang phyogs pa'i lus kyi
[\[25a.7\]]khro bo'i sems dpa' bzhi'o/_/bde legs su 'gyur ro zhes bya ba'i rkang pa gcig gis ni rdo rje sems ma dang sgeg mo dang bdug pa dang shar phyogs kyi lcags kyu'i yon tan bstan to/_/lha la sogs pa bco brgyad kyis srung ba dang skyab pa dang sbed par byed pa ni rin chen sems ma
[\[25b\]]
[\[25b.1\]]dang phreng ba ma dang me tog ma dang zhags pa bzhi'i yon tan bstan to/_/lus la 'jug par byed do zhes bya ba'i bar gyis ni chos kyi sems ma dang glu ma dang mar me ma dang lcags sgrog gi yon tan bstan to/_/sgrub par byed do zhes bya ba'i bar gyis ni las kyi sems ma dang gar ma
[\[25b.2\]]dang dri ma dang dril bu ma'i yon tan bstan to/_/don thams cad grub pa'i dkyil 'khor gyi dbang du mdzad nas/_kye lag na rdo rje 'chang zhes bya ba ni bod pa'o/_/gzhan yang gtsug gi nor bu 'di zhes bya ba nas/_dran pa dang kha ton byed pa ni zhes bya ba nor bu rigs kyi yon tan
[\[25b.3\]]no/_/bcom ldan 'das 'jam dpal ye shes sems dpa'i gzugs yid la dmigs shing zhes bya ba ni gzhi'i lus dang dang po'i sangs rgyas dang wA gI shwa ra gsum gyi gzugs mthong bar 'gyur ro/_/nam mkha'i dkyil na bzhugs pa dag kyang mthong bar 'gyur ro zhes bya
[\[25b.4\]]ba ni grub kyi mi bskyod pa'i bsgom pa dang kha ton byas pas so/_/ltung bar mi 'gyur ba ni rin chen gtsug phud kyis so/_/rigs ngan du skye bar mi 'gyur ba ni pad+ma'i ting nge 'dzin gyis so/_/yul mtha' khob tu skye bar mi 'gyur ba ni pad+ma nges pa'i dbang phyug gis so/_/dbang
[\[25b.5\]]po ma tshang bar skye bar mi 'gyur zhes pa ni rin chen sems ma'i'o/_/lta ba ngan pa'i rigs su skye bar mi 'gyur ba ni rin chen rgyal po'i'o/_/sangs rgyas mi bzhugs pa'i yul du skye bar mi 'gyur ba ni pad+ma chags pa'i'o/_/dmyal bar skye bar mi 'gyur ba ni rin chen
[\[25b.6\]]legs pa'i'o/_/lha tshe ring por mi 'gyur ba ni rin chen khro gnyer gyi'o/_/mu ge la sogs pa'i bskal pa'i nang du skye bar mi 'gyur ba ni rin chen nyi ma'i'o/_/snyigs ma lnga'i dus su skye bar mi 'gyur ba ni rin chen rgyal mtshan gyi'o/_/chom rkun gyi 'jigs pa 'byung
[\[25b.7\]]bar mi 'gyur ba ni rin chen bzhad pa'i'o/_/dbul ba'i 'jigs pa mi 'byung ba ni chos kyi'o/_/'jigs pa 'byung bar mi 'gyur ba zhes pa ni rnon po'i'o/_/ldan par 'gyur ro zhes bya ba ni 'khor lo'i'o/_/kha dog dang ldan par 'gyur ro'i bar gyis ni gsung ba'i'o/_/_
[\[26a\]]
[\[26a.1\]]dag par 'gyur ba ni las kyi'o/_/tshig btsan pa ni srung ba'i'o/_/tshe rabs dran pa ni gnod sbyin gyi'o/_/'khor mi zad pa ni khu tshur gyi'o/_/yon tan mchog dang ldan pa ni rdo rje sems ma'i'o/_/pha rol tu phyin pa drug dang ldan pa ni rin chen ma'o/_/_
[\[26a.2\]]tshangs pa'i gnas bzhi ni chos ma'o/_/dran pa la sogs pa drug dang ldan pa ni las ma'i'o/_/smra ba mkhas pa ni sgeg mo dang bdug pa ma'i'o/_/sgrin por gyur pa ni phreng ba dang me tog gi'o/_/sred pa med par 'gyur ba ni glu ma dang mar me ma'i'o/_/bkur bar yang 'gyur ba ni
[\[26a.3\]]gar ma dang dri ma'i'o/_/shes par 'gyur ba ni rin chen lcags kyu'i'o/_/rdzogs par 'gyur ba ni rin chen zhags pa'i'o/_/mi brjed pa ni rin chen lcags sgrog gi'o/_/'jug par mi 'gyur ba ni rin chen dril bu'i'o/_/rta mchog gi dkyil 'khor gyi dbang du mdzad nas/_
[\[26a.4\]]kye lag na rdo rje 'chang zhes bos nas/_de ltar yon tan dpag tu med pa dang ldan par 'gyur ro zhes bya ba ni gzhi'i don yod par grub pa dang /_dang po sangs rgyas dz+nyA na kA ya dang gsum gyi yon tan bstan to/_/gzhan dag dang ldan par 'gyur ro zhes bya ba dpa' bo gcig pu'i rta
[\[26a.5\]]mchog gi yon tan bstan to/_/mngon par rdzogs par sangs rgyas par 'gyur ro zhes bya bas ni rigs lnga'i rang bzhin gyi rta mchog gi yon tan bstan to/_/chos kyi rgyal po chen por 'gyur ro zhes bya ba'i bar gyis rigs gsum gyi rta mchog gi yon tan bstan to/_/nye ba'i snying
[\[26a.6\]]po'i sngags kyi dbang du mdzad nas/_oM sarba d+har+m+ma zhes bya ba nas a A aM aHzhes bya ba'i bar gyis badzra tIk+Sh+Na'i nye ba'i snying po bstan to/_/pra kr-i ti pa ri shud+d+ha zhes bya ba nas mu pA dA ye ti a zhes bya ba'i bar gyis duHkhats+tshe da'i nye ba'i snying po bstan to/_/sarba ta thA ga ta zhes bya ba nas oM
[\[26a.7\]]hUM hrIHzhes bya ba'i bar gyis pradz+nyA dz+nyA na'i nye ba'i snying po bstan to/_/b+ha ga bAn dz+nyA na mUrti zhes bya bas dz+nyA na kA ya'i nye ba'i snying po bstan to/_/wA gI shwa ra ma hA pa tsa zhes bya bas wA gI shwa ra'i nye ba'i snying po bstan to/_/sar+b+ba d+har+m+mA ga ga na zhes bya ba nas dz+nyA na gar+b+ha AHzhes bya ba'i bar gyis a ra
[\[26b\]]
[\[26b.1\]]pa tsa na'i nye ba'i snying po bstan to/_/sngags 'dis ni dkyil 'khor drug gi thun mong gi nye ba'i snying po bzlas pa bstan to/_/da ni gnyis kas gsal gdab pa dang mjug bsdu ba'i dbang du mdzad nas/_de nas zhes bya ba la sogs pa gsungs te/_dpal ldan rdo rje 'chang
[\[26b.2\]]ni khams gsum rnam par rgyal ba'o/_/dga' zhing mgu nas thal mo sbyar ni gus pas so/_/mgon po bcom ldan de bzhin gshegs/_/rdzogs sangs rgyas la zhes bya bas ni rnam par snang mdzad la'o/_/phyag 'tshal nas zhes bya bas ni lus ngag yid gsum
[\[26b.3\]]gyis so/_/de ni mgon po gsang ba'i bdag_/lag na rdo rje'i khro bo rgyal/_/zhes bya ba ni sdud pa po lag na rdo rje'o/_/sna tshogs gzhan dang zhes bya ba ni khro gnyer rim par ldan la sogs kyi rdo rje gtsug tor la sogs pa nyi shu rtsa gcig dang ngo /_/lhan cig tu ni khro bo'i rgyal po dang
[\[26b.4\]]lhan cig pa'o/_/gsang bstod nas ni yan lag brgyad dang ldan pa'i tshangs pa'i dbyangs kyis so/_/tshig 'di gsol ba ni 'chad par 'gyur ba'i mgon po bdag cag yi rang ba'o/_/legs so legs so legs par gsungs/_/zhes bya ba ni rjes su yi rang ba'o/_/_
[\[26b.5\]]'bras bu bshad pa/_rnam grol 'bras bu 'tshal ba yi/_/zhes bya bas ni rnam par grol ba'i 'bras bu don du gnyer ba'i gang zag dang /_'gro ba'i mgon po 'khor ba rnams dang bdag cag lag na rdo rje la sogs pa 'bras bu yang dag par rdzogs pa'i byang chub thob pa'i don
[\[26b.6\]]chen mdzad pa ni rjes su yi rangs pa'o/_/de'i don ci 'dra zhe na/_sgyu 'phrul dra ba'i tshul bstan pa ste/_sgyu 'phrul dra ba'i rgyud las so/_/'di zhes bya ba ni mtshan yang dag par brjod pa'o/_/rnam dag ni dang por dge ba'o/_/legs pa'i lam ni bar du dge ba'o/_/zab pa
[\[26b.7\]]ni tha mar dge ba'o/_/yangs la rgya che ba ni shes rab dang snying rje ste thabs so/_/don chen po dang 'gro ba'i don bgyid pa ni mngon par mtho ba dang nges par legs pa'i 'bras bu'o/_/sangs rgyas rnams kyi yul 'di ni/_/rdzogs pa'i sangs rgyas rnams kyis bshad/_/ces bya ba ni sgyu
[\[27a\]]
[\[27a.1\]]'phrul dra ba'i glu gsungs pa'o/_/da ni mtshan bstan pa'i dbang du mdzad nas/_'jam dpal ni rigs drug gi gzhi'i sku'o/_/ye shes sems dpa' ni dang po'i sangs rgyas drug go/_/don dam pa ni ye shes kyi sku drug go/_/mtshan yang dag par
[\[27a.2\]]brjod pa ni de'i dkyil 'khor drug gi mtshan bsgom pa'i don brjod pa'o/_/bcom ldan 'das shAkya thub pa ni rnam par snang mdzad de ma 'ongs pa'i dus na shAkya thub par sprul pas na shAkya thub pa'o/_/gsungs pa ni bshad pa'o/_/rdzogs pa ni ting nge 'dzin dra ba'i le'u mthar thug
[\[27a.3\]]pa'o/_/'jam dpal sangs rgyas ye shes dang /_/pad+ma yan lag med pa dang /_/sgeg pa bzhad pa'i rdo rje dang /_/gsung gi myu gu mgrin gsum dang /_/in+d+ra po d+hi legs gsungs dang /_/chos skyong dang ni dpal sbas dang /_/ye shes bshes gnyen ye shes grags/_/tri bi dra ma
[\[27a.4\]]chos dbang po/_/skal ldan dbang phyug zla bzang dpal/_/'di skad brgyud pa'i rim pa las/_/bdag gis 'grel pa 'di brtsams pas/_/'jam dpal go 'phang thob par shog_/slob dpon chen po zla ba bzang po grags pa'i dpal gyis mdzad pa rdzogs so//_//_
[\[27a.5\]]rgya gar gyi mkhan po paN+Di ta chen po shrI ma hA dza na dang /_sgra bsgyur gyi lo tsA ba chen po dge slong 'phags pa shes rab kyis bsgyur cing gtan la phab pa'o//[ {D2536}]@##/_/rgya gar skad du/_Ar+ya many+dzu shrI nA ma sad+hI ti dr-it+t+waM/_bod skad du/_'phags pa 'jam
[\[27a.6\]]dpal kyi mtshan yang dag par brjod pa'i 'grel pa/_rje btsun 'jam pa'i dpal la phyag 'tshal lo/_/zab cing rgya che rtog bral dang /_/sangs rgyas sku lnga'i bdag nyid sku/_/tshig la smra mkhas brjod pa'i gsung /_/ye shes sems dpa' la phyag 'tshal/_/thams cad
[\[27a.7\]]bsdus pa'i lam gyi don/_/sgyu 'phrul glu yi le'u 'dis/_/chos sku rnam par dag pa 'byung /_/bla ma'i drin gyis thob nas brtsams/_/gleng gzhi skabs dang 'bras bu'i don/_/nyams len thabs su shes par bya/_/pad+ma dkar po rgyas 'dra'i spyan/_/shes rab 'dra ba'i ston pa ste/_/_
[\[27b\]]
[\[27b.1\]]pad+ma'i gdan bzhugs thugs rje'i gnas/_'khor ni khro gnyer phrin las ldan/_/dpal ldan rdo rje'i lus 'chang bas/_/de nas dus de yon tan brgyan/_/yon tan gnyis dang ldan pas zhus/_/lha rnams skyo ba shin tu bskyed byas nas/_/dus gsum gshegs pa rdo rje'i gdan
[\[27b.2\]]du gshegs/_/rgyal srid spangs nas skyo bas rab tu byung /_/dka' thub stobs kyis nyon mongs bdud kyang bcom/_/ye shes mes ni 'khor ba'i phung po bsregs/_/khro bo'i sprul pas ma rungs log lta bcom/_/pad+ma can du 'dod chags rdo rje'i sku/_/gdul bya 'dul phyir
[\[27b.3\]]sku ni ston par mdzad/_/ces bya ba ni bsdu ba'i tshigs su bcad pa'o/_/gleng gzhi'o/_/de la 'di srid na gdul bya la phan pas zhu ba'am mi zhu zhe na/_de mi 'gal te/_snying rje che dang zhes pa'o/_/de ltar snang ba cis she na/_thabs kyis zhes bya ba ste/_sku gdul dka' ba'i
[\[27b.4\]]don du'o/_/'khor rnams rang bzhin gyis ma dul bas theg pa chen po'i snod du mi 'gal lam zhe na/_de mi 'gal te/_dga' mgu zhes pa'o/_/de dang ldan pas des zhus pa'o/_/gang la zhe na/_bcom ldan 'das la zhu ba'o/_/tshul ji lta bus she na/_lus btud
[\[27b.5\]]ces bya ba dang mtshams sbyar ba sngon du btang nas/_de bzhin gshegs pa bcom ldan 'das/_/zhes pa dang po sangs rgyas ye shes sems dpa' gnyis dang ldan pa zhes pa nas/_byang chub ci nas zhes pa ni gang la zhus/_tshul lam thabs ji lta bus zhus/_gang
[\[27b.6\]]gis zhus/_gang gi don du zhus/_gang zhus/_zhus pa'i dgos pa gang du ste/_byed tshig sgra dang bcas pas go rims bzhin no/_/rdzogs pa'i sangs rgyas bcom ldan 'das/_/zhes pa nas/_dbang po bsam pa mkhyen mchog gis/_/zhes bya bas sgyu 'phrul dra ba'i ting nge
[\[27b.7\]]'dzin bstan te/_rdo rje'i bum par chos sku mtshon pa'i sku gdung zlum zhing 'khyil pa'i bum par de bzhin gshegs pa bskyed pa'i gnas e d+harma d+hA tu gru gsum dkar po'i nang du gzhal yas khang sprul te/_thabs dang shes rab gnyis dang ldan pa'o/_/de nas rnam par snang mdzad
[\[28a\]]
[\[28a.1\]]dang /_rdo rje sems dpa' dang /_rin chen 'byung ldan dang /_snang ba mtha' yas dang /_don yod grub pa ste/_zhal bzhi bzhi phyag brgyad brgyad par sprul te/_sems ma rdo rje ma/_rin chen rdo rje ma/_pad+ma rdo rje ma/_las kyi rdo rje ma yang sprul to/_/shar phyogs su
[\[28a.2\]]rdo rje sems dpa' la sogs pa/_lho phyogs su rin chen dpal la sogs pa/_nub phyogs su ma chags chos la sogs pa/_byang phyogs su rdo rje las la sogs pa thabs dang shes rab tu gyur pa thams cad sprul to/_/de nas dang po'i sangs rgyas pad+ma'i sbubs nas thon pa de
[\[28a.3\]]la de bzhin gshegs pa thams cad kyis dbang bskur ba'i dang po'i sangs rgyas ye shes sems dpa' dang bcas pa 'od kyis bskul nas rnam pa lngar 'gyur te/_rigs lnga'i gtsug tor du nub pas thams cad 'od dang ldan pas na gtsug tor ro/_/de nas yum bzhis 'dud
[\[28a.4\]]cing bstod nas/_de nas bcom ldan 'das kyis mtshan gyi sngags stong tsho gnyis bstod pas 'od kha dog lnga dang ldan pa las sprul pa'i sku bcom ldan 'das shAkya thub pa nam mkha' la ston te/_de'i 'od kyis ngan song gsum dang 'gro drug sbyong ba'i bcom ldan 'das 'khor ba
[\[28a.5\]]'jig dang /_rnam par gzigs dang /_gser thub dang /_gtsug tor can dang /_log pa dad sel dang /_thams cad skyob la sogs pa nyis brgya rtsa gnyis 'phros te/_thams cad dbugs 'byin pa'i 'od bkye'o/_/de'i phyir sprul sku shAkya thub pa ni/_nyis brgya nyi shu rtsa
[\[28a.6\]]gnyis so/_/shAkya thub dang thub pa dang /_/'od dang rab tu grags pa dang /_/seng ge dang ni gzi brjid dang /_/stobs dang ye shes chen po dang /_/rab tu grags dang grags chen dang /_/sprul pa dang ni rdzu 'phrul che/_/snang dang 'od chen snang ba dang /_/dpa' bo sde dang mi 'jigs dang /_/_
[\[28a.7\]]gtsug nas byung dang gtsug phud mdzes/_/khyab pa po dang nam mkha'i bdag_/bla med byung dang mi yi theg_/dbang phyug po dang rin chen phyag_/tsan+dan dri dang dri yi 'od/_/'od zer 'phro dang 'od 'phro bzang /_/dbang po zhi dang tsan+dan phyag_/mchog tu mdzes dang rab mdzes dang /_/sbyin
[\[28b\]]
[\[28b.1\]]dga' ba dang rtag tu gtong /_/sangs rgyas sde dang dam pa dang /_/pad+ma dang ni 'khor lo'i phyag_/sde dang rab tu 'joms pa dang /_/bdud sde 'joms dang rab 'joms dang /_/kun du 'od dang 'od po che/_/rab tu grags dang grags 'dzin dang /_/mu khyud 'dzin dang lhun po rtse/_/_
[\[28b.2\]]lha dang lha yi dbang po dang //mar me 'od dang 'od mdzes dang /_/thub dang gzhan kyis mi thub dang /_/stobs dang dpung rab zhi ba dang /_/legs pa'i lam dang spu gri dang /_/sbrang rtsi 'byung dang dga' ba'i dpal/_/gtsang ma'i gnas dang gtsug na nor/_/glang po dpal dang ka ta'i
[\[28b.3\]]bu/_/gser gyi mdog dang 'khor lo dang /_/sman dang yongs su skyob pa dang /_/mar me dang ni nyi ma'i 'od/_/rig sngags grub dang rgyal ba'i don/_/nam mkha'i sku dang dga' ba'i gzugs/_/gsang sngags mchog dang gtso bo theg_/rnam par rgyal dang thugs rje che/_/'jig
[\[28b.4\]]rten dbang dang dam pa dang /_/tshad las 'das dang dam tshig ldan/_/'jigs byed rgyal dang stobs ldan dang /_/ha la mdog can gshin rje dang /_/mtsho skyes nam mkha'i snying po dang /_/glang chen stobs dang sgra sgrogs dang /_/sgra chen sgrogs dang byams pa ste/_/dga' ba'i
[\[28b.5\]]'od dang shes rab dang /_/sna tshogs sel dang 'bar ba'i mig_/shes rab can dang lus 'phags pa/_/pad+ma'i rtse dang me tog rgyan/_/'brug gi sgra dang 'jam pa'i dbyangs/_/sgra dbyangs dang ni nor lha dang /_/mtshan dang brtul zhugs mchog dang ni/_/yang dag blo dang
[\[28b.6\]]shes rab dang /_/chos kyi rgyun dang 'bras bu che/_/gdugs dam pa dang gzugs snang ba/_/mtshungs med grags dang 'khor los sgyur/_/'jig rten dag dang mtshan mchog mdzes/_/skyabs dang skyabs kyi dam pa dang /_/nam mkha'i bdag dang srid pa sel/_/dri ma dag dang
[\[28b.7\]]dbang phyug dang /_/yongs su zhi dang nges par grol/_/dri ma bral dang dus med rtogs/_/yon tan dang ni yon tan 'byung /_/yongs su sman dang sems can don/_/snying rje bzang dang dbang don shes/_/lam ston pa dang rang 'byung theg_/dga' ba che dang dga' ba'i dpal/_/_
[\[29a\]]
[\[29a.1\]]mchog sbyin mdzad dang brtson 'grus ldan/_/gtsug phud mdzes dang gtsug phud dang /_/brtul zhugs che dang gau ta ma/_/tshangs pa'i mtshan dang zhi ba dang /_/mtha' gnyis spangs dang chags pa bral/_/mtha' las 'das dang dri ma med/_/nyes kun dag dang
[\[29a.2\]]chos nyid thob/_/rnam rtog spangs dang thogs med spyan/_/dri med can dang ye shes lus/_/nyes skyon spangs dang seng ge dang /_/dga' ba'i 'od dang 'od bzangs dang /_/dug rnams sel dang gnyen po che/_/'jig rten dpal dang 'khor lo bskor/_/spyod lam mdzes dang zhing
[\[29a.3\]]dag dang /_/nyi ma dang ni ting 'dzin brtan/_/rin chen dpal dang dbang phyug dri/_/ting 'dzin brten dang che ba'i gsung /_/snang gsal 'od dang 'bar ba dang /_/thugs rje che dang ye shes che/_/sna tshogs sde dang shes rab dang /_/smra ba'i rgyal dang ye shes blo/_/rnam dag chos dang dra ba'i
[\[29a.4\]]'od/_/rdo rje'i sku dang blo ldan dang /_/snying rjes thugs dang sprul pa dang /_/rab tu grub dang sbyin pa dang //bar chad sel dang dag pa dang /_/mi g.yo ba dang mngon du gsal/_/gtsug phud lnga dang zhi ba dang /_/grags dang rab tu grags pa dang /_/sprul dang rab tu sprul pa dang /_/rab tu
[\[29a.5\]]grags dang rab mchog dang /_/dpal dang dpal gyi zhing dang ni/_/lha dang lha yi dbang po dang /_/ston dang 'jig rten rab tu grags/_/byams pa che dang snying brtse dang /_/shes rab che dang bdud sde 'joms/_/'jig rten 'dren dang mchod 'os dang /_/bkur ba'i 'os dang bla ma dang /_/sa
[\[29a.6\]]rnams non dang bya ba rdzogs/_/cho 'phrul che dang 'bras bu che/_/mtshan rnams rdzogs dang don bzhi ste/_/mtshan mchog nyis brgya nyi shu rtsa gnyis so/_/de la tshig gi bdag po zhes pa nas/_ming ni yang dag brjod pa'i mchog_/ces pa'o/_/mchog ces pa ni phul du byung ba'o/_/_
[\[29a.7\]]de'i don ni lha mo 'dud kyis bstod pas dkyil 'khor de rnams sprin dang bral ba'i nam mkha' lta bur gyur pa'o/_/de ni 'bras bu'o/_/'o na gdul bya byang chub sems dpas ji ltar rtogs she na/_don zab don ni rgya che ba/_/zhes pa nas/_da ltar byung ba'i rdzogs sangs rgyas/_/zhes bya
[\[29b\]]
[\[29b.1\]]bas ni zab pa dang rgya che bar go_/shes bya'i sgrib pa myur du zhi ba dang don chen po 'bras bu chos sku thob pa'o/_/de la thob par cis shes snyam na/_phan yon thog mar te tshogs lam dang mthong lam dang bsgom lam pa'i rgyud la thos pa bsam pa bsgoms pas so/_/yang na
[\[29b.2\]]dus gsum sangs rgyas lam 'di la brten pas so/_/de ni dag pa'o/_/de ltar dkyil 'khor mi snang bar gyur te/_steng gi bcom ldan 'das la gsol ba btab ste/_ma dag pa'i don du'o/_/gsang dbang zhes bya ba nas lus btud nas ni zhes bya bas gang gis gang la
[\[29b.3\]]gang ltar zhus zhes pa'o/_/yang dang yang du bshad du gsol/_/zhes bya bas gang zhus pa'o/_/mgon po rdzogs sangs rgyas kun gyi/_/zhes pa nas/_sems can rnams la bshad par 'tshal/_/zhes bya ba ni zhu ba po dbang rdzogs shing sbyangs pas gzhan don du zhu ba zhes
[\[29b.4\]]bya bas so/_/gang gi phyir zhu na/_nyon mongs pas ni zhes pa nas bla med 'bras bu zhes bya ba'o/_/de ni gsol ba gdab pa'o/_/de nas zhes bya ba nas 'jig rten gsum po zhes bya ba ni ting nge 'dzin gyi yon tan 'di bshad pa'i byin rlabs kyis snod bcud sbyang ba bstan
[\[29b.5\]]nas/_lag na rdo rje zhes bya ba nas/_khyod ni rtse gcig yid kyis nyon/_/zhes bya ba ni zhu ba po la spro ba bskyed pa'o/_/legs so zhes gsol zhes bya bas ni rjes su yi rangs shing dga' ba'i tshig go/_/de nas zhes pa ni dus la bab pa'i tshig go/_/gsang sngags zhes pa nas
[\[29b.6\]]'chang ba'i rigs zhes bya bas theg pa'i khyad par gsum spyad pa'i khyad par ro/_/de la dgongs nas rigs kyang gsum ste/_rigs gsum zhes bya ba nas cher gzigs nas zhes bya ba ste/_gnyis dor bar bya ba'o/_/phyag rgya chen po'i rigs la gzigs nas sngags dang
[\[29b.7\]]mtshan gyi don bstan pa ni/_tshig gi bdag po zhes bya ba ni bcom ldan 'das so/_/tshigs su bcad pa ni mtshan gyi don to/_/gsang sngags rgyal po drug ni rtsa sngags drug go/_/gnyis su med pa ni thabs shes rab ste sa bon gyi rnam pa'o/_/mi skye zhes bya ba ni spyan drang ba la
[\[30a\]]
[\[30a.1\]]sogs pa phreng ba'i sngags so/_/de dril ba ni shes rab 'khor lo'i ste/_dkyil 'khor gyi 'khor lo'i dang po'i 'dab ma drug pa'o/_/byang chub sems dpa'/_rdo rje dang /_pad+ma dang /_rin po che dang /_las rnams la rtsibs bzhi pa'o/_/de bzhin
[\[30a.2\]]gshegs pa la rtsibs drug pa mu khyud bzhi dang ldan pa'o/_/gzhan la mu khyud de 'dra bar shes par bya'o/_/kha dog ni sna tshogs pa dang /_mthing ga dang /_dmar po dang /_ser po dang /_ljang gu dang /_dkar po'o/_/e e o au e aHste/_dbus kyi lte ba la nyi ma'i dkyil
[\[30a.3\]]'khor gyi steng du/_a A i yI u u e/_'khor lo gnyis pa'i lte ba la zla ba'i dkyil 'khor la'o/_/de gnyis kha sbyar bar du ni ye shes sems dpa'i thugs kar ro/_/ci'i phyir 'khor lo zhe na/_pradz+nyA shes rab stong pa'o/_/dz+nyA na thabs te/_mUrti ni dbyer med pa
[\[30a.4\]]ste/_mtha' gnyis la mi gnas pa'o/_/de la brten nas duH_khats+tsha da ste/_sdug bsngal sel bar byed cing gcod par byed pas na snying rje'o/_/gcod pa de nyon mongs pa rtsa ba nas med pa de shes rab rtse gcig pas 'bigs pas na badzra tIk+Sh+Na'o/_/'o na 'bras bu ci zhe na/_dz+nyA na
[\[30a.5\]]kA ya ste thabs dang shes rab gnyis su med pa'i sku'o/_/de'i yon tan ci zhe na/_gzhan don sgrub pa phyin ci ma log pa'i gsung dbyangs te wA gI shwa ra'o/_/'o na thugs ji lta bu zhe na/_ye shes lnga'i bdag nyid a ra pa tsa na'o/_/de'i rgyu 'bras kyi 'brel pa ci zhe na/_a A i
[\[30a.6\]]yI u U e ste/_rgyus khyab pa'o/_/bcu gnyis ni 'brel pa'o/_/s+thi to hr-i di dz+nyA na mUrti ra haM bung+ng+ho/_bud+hA nAM/_tU d+hA brtI nAM zhes bya ba ni 'bras bu chos skus khyab pa'o/_/'o na gang gis khyab ce na/_e ai o au aM aHzhes bya ste/_ye shes sems dpa' drug gis khyab pa'o/_/_
[\[30a.7\]]de ji ltar 'khor zhe na/_ma rig pa 'gro ba drug tu log shes 'khor ba dang /_thabs shes rab 'brel pas shes rab 'khor ba dang /_ye shes lnga'i dbang du byas nas 'bras bu sku gsum chos sku 'khor ba'o/_/sngags kyi don to/_de mtshan gyi don ni rnal 'byor du bya ba'i rim
[\[30b\]]
[\[30b.1\]]pa ni rang dang po'i sangs rgyas su mos pas mdun du dkon mchog mchod cing sdig pa bshags pa la sogs bya'o/_/a b+hA ba swa b+hA ba bi shud+d+haH/_badzra tsak+Shu a A aM aHzhes pas stong pa nyid du bsam mo/_/de nas sa bon a las hUM/_de las rdo rje nag po 'od 'phro la rtse mo gyes
[\[30b.2\]]shing khro zhal drug pa rtse lnga pa 'greng ba ste/_chos nyid gru gsum nang du'o/_/bum pa stong par d+hIHlas byung ba'i mchod rten/_de'i bum par shes rab gru gsum du thabs rten cing 'brel pa'i tshul du b+h+DuM las gzhal yas khang ngo /_/de yang thabs shes rab tshul du
[\[30b.3\]]brtsegs ma'o/_/tshom bu la seng ge dang /_glang po che dang /_rta dang /_rma bya dang /_nam mkha' lding rnams dbus su rim pa bzhin du 'dir gzhan du so sor shes par bya'o/_/gtso bo'i gdan lnga 'khor rnams zla ba'i ste/_/thabs dang shes rab nyi zla'i steng du ni/_/de dbus
[\[30b.4\]]rnal 'byor rnam gsum tshul du bsgom/_/gzhan ni dkyil 'khor cho gar shes par bya'o/_/so so'i ye shes sems dpa' bstan pa ni/_/mdog dkar zhal drug mnyam gzhag ut+pal po tis mtshan/_/mdog dkar a ra pa tsa rdo rje dril bu'o/_/mdog mthing sdug bsngal
[\[30b.5\]]gcod ni rdo rje ral gri'o/_/mdog dkar shes rab ye shes 'khor lo ut+pal lo/_/mdog ser ngag gi dbang phyug rin chen ral gri'o/_/mdog dmar rdo rje rnon po ral gri pad+ma'o/_/mdog ljang ye shes sku ni rgya gram ral gri'o/_/rab tu rdo rje 'khor lo dang ni pad+ma'o/_/rdo rje
[\[30b.6\]]pad+ma rin po che dang ral gri'o/_/chos kyi phyag rgya 'od las de 'byung drug po ni/_/pha rol drug ldan sangs rgyas drug gi mtshan ni spro/_/da ni mtshan don bshad pa ni/_khong nas 'byung ba skye ba med/_/ces bya ba'i tshig bzhi pas gsang ba'i yum bstan te/_phung po'i bdud bcom pa ni
[\[30b.7\]]khong nas rang 'byung gi mes bsregs te/_tshig tu brjod pa spangs nas smra brjod kyi yul las 'das pa'o/_/dpa' bo'i sde dang rab tu 'joms/_/zla ba'i 'od dang 'od zer 'phro/_/pad+ma'i 'od dang skar ma'i rgyal/_/ri rab mtshan dang zhes bya bas yum bzhi'i mtshan no/_/'di ltar
[\[31a\]]
[\[31a.1\]]sangs rgyas ste dang po'i sangs rgyas dang /_rdzogs pa'i sangs rgyas a las byung /_/ye shes sems dpa' sa bon dang bcas pa'o/_/'od zer bzang dang kun du 'od/_/mar me mdzad dang sman gyi bla/_/des dang po'i sangs rgyas ye shes sems dpa'i mtshan no/_/_
[\[31a.2\]]skye ba med pa las skye ba'i cho 'phrul ston pa ni/_brjod pa kun gyi rgyu yi mchog_/tshig kun rab tu gsal bar byed/_/'di ltar sangs rgyas bcom ldan 'das/_/rdzogs pa'i sangs rgyas a las byung /_/zhes bya'o/_/chos sku spros med de las gzugs sku dang po'i sangs rgyas dug
[\[31a.3\]]lnga rnam par dag pa 'byung ba ni/_mchod pa chen po 'dod chags che nas/_chags pa thams cad sel bar byed pa'i mthar nub phyogs bde ba can du gdul bya chags pa'i sku 'chi bdag gi bdud bcom ste/_rigs lnga la bstod pa'o/_/tshangs pa'i mtshan dang rgyun du gnas/_/_
[\[31a.4\]]byams pa'i stobs dang ri rab brtsegs/_/rnam par gnon dang rin chen snang /_/yid dge ba dang 'od dpag med/_/nam mkha'i mdzod dang pad+ma'i zhabs/_/dkon mchog brtsegs dang rab zhi 'od/_/gtsug tor can dang dpe bral thugs/_/'od zer shar dang dkon nas dri/_/_
[\[31a.5\]]rgyal ba lnga'i mtshan no/_/de la/_'dod pa chen po bde ba ches gdul bya yul zhi ba ni sems dpa' bzhi ste/_sgra'i rnam shes rang bzhin no/_/gzugs che lus kyang nas spangs pa'i mthar sku rnam par dag pa ste/_dri'i rnam shes rang bzhin gyi sems dpa' bzhi'o/_/_
[\[31a.6\]]shes rab mtshon chen nas gsal ba che zhes bya bas ni ro'i rnam shes rang bzhin gyi sems dpa' bzhi ste go rims bzhin/_mkhas pa sgyu 'phrul nas mig 'phrul can gyi mthar reg bya'i rnam shes rang bzhin te/_sems dpa' bzhi'i rang bzhin no/_/de yang gzugs dang
[\[31a.7\]]kha dog dang mtshan phyag na rdo rje zhes bya ba'i sgra grags pas gshin rje la sogs pa 'byer bar byed pa des bde ba chen po'i gnas pad+ma'i 'dab ma 'dod pa chen po dang po'i sangs rgyas la bskor zhing de yang dpag tu med pa dang thabs cig ste/_yangs pa'i bdag nyid can drag
[\[31b\]]
[\[31b.1\]]pos 'dul ba'i sku ste/_drag po'i bdud 'joms pa'o/_/phyag gi 'od dang thugs rje can/_/pad+ma'i phyag dang pad+ma'i zhabs/_/chu yi lha dang tsan+dan phyag_/yongs su dag dang dag pa'i zhing /_/'od kyi snang dang snang ba'i dpal/_/rin chen phyag dang pad+ma'i phyag_/'od zer bzang
[\[31b.2\]]dang nyi zer 'od/_/drag po'i bde dang shugs phyung dang /_/spyan bzang po dang thugs kyi spyan/_/bdud sde 'joms dang nyon mongs sel/_/nam mkha'i 'od dang klu dbang rgyal/_/gzhon nu'i 'od dang rdzu 'phrul can/_/zhes pa'o/_/'od kyis snang ba dang gsal bas skyo ba dang
[\[31b.3\]]ldan nas lam la bkod de/_'dzam bu'i gling du byon nas spyod pa mdzad pa ni/_sbyin bdag ces bya ba ste/_'khor los sgyur ba'i longs spyod spangs pa dang /_/khab dang 'khor dang yab yum spangs te tshul khrims dang /_thams cad bzod pas yid mi g.yo ba la zhugs
[\[31b.4\]]pas ni nyon mongs pa spangs pa ste/_brtson 'grus la sogs pa bzhi'i bdag nyid dang /_sa dang chu dang me dang rlung gi khams kyi rang bzhin lha mo rnam pa bzhi dag go/_/bsam gtan shes rab thabs dang smon lam ni/_sgra dang dri dang ro dang reg gi rang bzhin lha mo bzhi'o/_/_
[\[31b.5\]]stobs ni nam mkha'i khams dang ming gi rnam shes kyi rang bzhin du gyur pa'i lcags kyu dang zhags pa'o/_/ye shes rgya mtsho ni gzugs kyi dbang po'i rang bzhin lcags sgrog dang dril bu'o/_/nyon mongs chags pa'i bdud 'joms pas so/_/rdzu 'phrul mdzod dang yongs
[\[31b.6\]]su dge_/yid dge ba dang ri rab lha/_/byams pa'i stobs dang dga' bas sbyin/_/rab grol mdzad dang mi mnyam gzigs/_/phyogs med mdzad dang kun bskyod mdzad/_/snang ba'i stobs dang stong pa'i rgyal/_/ye shes spyan lnga dang ldan pa'o/_/ye shes stobs dang rgya mtsho sprin/_/zhe'o/_/_
[\[31b.7\]]byams chen rang bzhin nas/_tshul kyi mchog ces bya bas ni rang don grub nas gzhan don du zhus pa ni rgyu rnam pa gnyis kyis blo phul du byung bas rang don shes pa ji lta ba la mkhas pa gzhan don ji snyed pa ste/_thabs che ba bsam pa'o/_/lus te rdzu 'phrul sna tshogs pa ston te/_'gro ba
[\[32a\]]
[\[32a.1\]]drug po thams cad la khyab pa ste/_dper na yid gcig du mar snang ba dang 'dra ba'i rdzu 'phrul de yang khyad par can pha rol zil gyis gnon pa'i lus dang gdul dka' ba 'dul bar byed pa'i rdo rje mkhregs pa ma rig pa'i brag dang dbang phyug chen po la
[\[32a.2\]]sogs pa 'joms pa 'dzin pas bcom ldan 'das thams cad las skyob pa'i rigs kyi mchog bla ma dam pa de la gsang sngags la mos shing theg pa chen po la gnas pa'i ched du theg pa'i mchog thob pa'i thabs zhus pa las/_byams pa la sogs pa tshad med pa bzhi dang /_
[\[32a.3\]]rna ba'i dbang po'i rang bzhin bskal bzang bzhi'o/_/rdzu 'phrul gyi rkang pa bzhi dang /_sna'i dbang po'i rang bzhin bskal pa bzang po bzhi ste go rims bzhin no/_/srid pa'i ri bo 'joms pa'i dran pa nye bar gzhag pa bzhi dang /_lce'i dbang po'i rang bzhin bskal pa bzang po
[\[32a.4\]]bzhi'o/_/mgon po rigs mchog ni yang dag par spong ba bzhi dang /_lus kyi dbang po'i rang bzhin dang bskal bzang bzhi'i bdag nyid do/_/rgyal ba'i bka' dang sprin gyi shugs/_/spyod lam zhi dang log lam sel/_/byams pa'i 'od dang spos kyi zhing /_/mtshan
[\[32a.5\]]ma zhi dang mthon ka'i rtse/_/chos kyi sprin dang yon tan bde/_/'phags pa'i lam dang dri ma bral/_/mchog tu dga' dang dri ma med/_/spyod yul spangs dang kun du 'phro/_/rgyal ba'i 'od dang phyag rgya can/_/zhes bya bas bskal bzang gi mtshan no/_/rtog pa bsdus pa ste/_rtog
[\[32a.6\]]pa gcig tu a ra pa tsa na zhes pa'o/_/tshigs su bcad pa bcu bzhi/_mtshan brgyad cu rtsa gnyis so/_/'bras bu rang don bstan to/_/rang don grub pa des gzhan don bstan pa'i phyir/_rnam par snang mdzad kyi dkyil 'khor ni dbus rnam par snang mdzad sku mdog dkar po zhal
[\[32a.7\]]gcig phyag gnyis pa byang chub mchog gi phyag rgya can no/_/gzhan gong dang 'dra'o/_/chos sku la brten rnam par snang mdzad sku/_chos kyi dbyings la me long lta bu'i rang bzhin ni/_thub pa chen po thub chen ldan/_/zhes bya'o/_/'o na rgyu gang las 'byung zhe na/_gsang sngags tshul
[\[32b\]]
[\[32b.1\]]chen te thabs de las byung ba'o/_/gang 'byung na gsang sngags tshul chen bdag nyid can de'o/_/'o na de las gzhan gyis thob par byed pa gzhan med dam zhe na/_pha rol phyin bcu thob pa zhes bya ba la sogs pas ni thob pa dang /_de la gnas pa de yang nyes pas ma gos pa'i tshul du
[\[32b.2\]]bsgrubs pas ci 'byung zhe na/_mgon po sa bcu'i dbang phyug thob bo/_/de gdul bya gang la snang zhing ston zhe na/_sa bcu la ni gnas pa po la ste go sla'o/_/seng ge dang ni gsal bar byed/_/thub pa dang ni me tog mchog_/me tog mdzes dang spyan gsal dang /_/ded dpon kun dang
[\[32b.3\]]chen po'i mchog_/stobs po che dang rgyu skar rgyal/_/byang chub sems dpa' sman pa mchog_/rgyan grags pa dang mtshan dang ni/_/'od zer che dang rnam grol lus/_/rnam snang mdzad dang snying po nyi/_/zla ba'i mtshan dang 'od zer 'bar/_/mya ngan med dang skabs de bzhin/_/phreng
[\[32b.4\]]ba 'chang dang yon tan 'od/_/don rnams ston dang mar me mchog_/rnam par snang mdzad kyi mtshan no/_/thog ma med pa spros med bdag_/ces bya ba'i don to/_/bden par zhes bya ba ni brjod bya ma yin par bstan/_ji skad smras pa nas/_gnyis med gnyis su med par ston/_/zhes
[\[32b.5\]]bya ba ni gnyis snang med pas grub bo/_/'o na gnyis su 'dod pa gang zhe na/_gang zag dang chos gzung ba dang 'dzin pa bdag dang bdag gi'o/_/de med par byed pas na bdag med ces bya bas so/_/'bar ba bzang dang sman bzang po/_/mdzod bu 'dzin dang dpa' bo dang /_/brtan por gnas
[\[32b.6\]]dang dpal mgon dang /_/mthong na dga' dang yon tan tog_/sgra gcan byang sems sgra gcan dang /_/tshangs pa'i mtshan dang bstod pa'o/_/tshigs su bcad pa phyed dang gnyis yum bzhi la bstod pa ste/_dang po dang tha ma la gnyis gnyis/_bar ma gnyis la re re'o/_/des ni chos kyi sku'o/_/_
[\[32b.7\]]bdag med ces pa'i don gyi stobs kyis sems dpa' bzhi ste/_bar ma la ni gnyis su brjod/_/kun du 'gro zhes bya ba nas/_yid ltar mgyogs zhes bya ba'i mthar sprul sku'i yid kyi stobs kyis 'jug_/de bzhin gshegs pa zhes bya ba nas stobs po che zhes bya ba'i mthar sems dpa'
[\[33a\]]
[\[33a.1\]]bzhir brjod de dang po la gnyis/_phyi ma la go rims bzhin no/_/tshogs kyi slob dpon zhes bya ba nas 'dzin pa ste shes pa'i mthar las kyi bzhi ste/_dang po la gnyis tha ma la re re go rims bzhin no/_/tshul chen dring mi 'jog ni mnyam par rtogs shing tshig
[\[33a.2\]]gi nyes pas ma gos pas tshig la dbang thob pas snyan pa'i gsung go rims bzhin du pad+ma'i sems dpa' bzhi la bstod pa'o/_/tshangs pa'i dbyangs dang tshig brtan pa/_/rig pa 'dzin dang 'od mdzad pa/_/chen po ri dang rdo rje 'dzin/_/rgyal ba'i mtshan dang 'jigs byed pa/_/_
[\[33a.3\]]rin po che dang pad+ma dang //sde yi stobs dang me tog 'od/_/don yod mthong dang dpa' bo sbyin/_/mi ldan pa dang seng rgyal mtshan/_/rgyal po dang ni chos mos dang /_/dga' ba'i rgyal dang don chags so/_/theg pa dman pa grol ba 'am/_/bden pa bzhi don ston pas na/_/rig par ldan
[\[33a.4\]]zhing rig pa'i mchog gis don yod grub pa la bstod pa'o/_/des ni sprul pa'i sku bstan to/_/chos kyi dbyings kyi ye shes ni bdag tu 'dzin pa'i dngos po dang bral ba'o/_/de ni don dam pa'i ye shes te/_kun rdzob kyi ye shes bzhi byung ba'i phyir ye shes 'ba' zhig las 'byung
[\[33a.5\]]ba'o/_/de ni shes rab las byung bas shes rab mtshon chen no/_/dam chos thugs rje chos rgyal ni shes rab ste/_de dang ldan pa gnyis su med pa'o/_/de las thams cad kyi snang ba bskyed pas na gsal bar ldan te/_des ni bcom ldan 'das mi bskyod pa la bstod pa'o/_/_
[\[33a.6\]]legs pa'i lam zhes pa nas gsang sngags 'dzin zhes pa'i mthar ni dang po lam phyin ci ma log pas don grub ste/_shes bya ji lta ba shes pa dang /_bsam pa shes te/_khams dang bag la nyal gyi khyad par shes dgos te/_rtogs pa la rtog pa thams cad spangs shing don dam
[\[33a.7\]]par kun rdzob tu lha'i sku sgyu mar snang ba las/_dbyings de las yon tan zad mi shes pa'i 'bras bu 'byung bas na chos te/_dbyings de las yon tan zad mi shes pa 'byung ba'i phyir ro/_/de lta bas na de ci'i phyir zhe na zad mi shes she na/_bsod nams dang ye shes kyi tshogs dang ldan
[\[33b\]]
[\[33b.1\]]zhing dpag tu med pas na bsod nams bsags pa'i phyir dang ye shes kyi tshogs dang ldan pa'i phyir ro/_/'o na des gzhan gyi rgyud ji ltar rig ce na/_shes rab kyis gtan la phab pa'am/_ye shes rang la shar te ji lta bar rtogs pas kun rdzob sgyu ma ltar snang zhing /_thugs rje ji snyed pa
[\[33b.2\]]rig pa de ye shes las byung bas na ye shes ldan pa yod med shes so/_/de'i phyir de'i rgyur tshogs gnyis bstan pa'i phyir tshogs gnyis tshogs ni bsags pa las 'byung ngo /_/'o na ji ltar tshogs de nyid ji lta bu zhe na/_rtag tu sbyin pa la dga' ba dang /_khro ba las rgyal ba'i bzod
[\[33b.3\]]pa dang /_nyon mongs las rgyal zhing sems rnal du zhugs pa'i thabs te/_tshul khrims dang ldan zhing bsam pa brtan po'i brtson 'grus dang /_dmigs bya la rtse gcig pa'i bsam gtan rnam par 'byed cing blo phul du phyin pa'i shes rab tshogs so/_/gsang sngags kyi dbang
[\[33b.4\]]du byas nas dus rtag tu kun rdzob la brten pa'i lha'i sku dang mi 'bral ba dang /_rdzogs pa'i rim pa la brten nas don dam par lhan cig skyes pa blo'i mchog bsgom pa'o/_/'o na yid mi g.yo zhing so so rang gis rig pa las 'bras bu ci zhe na/_mchog gi 'bras bu sku gsum dang ngo bo
[\[33b.5\]]nyid kyi sku 'byung ste/_de la chos kyi dbang phyug nas thams cad spangs zhes pa'i mthar snang ba mtha' yas la bstod pa'o/_/rnam par mi rtog ces bya ba nas bsod nams ldan pa zhes bya bas rin chen 'byung ldan kyi sgo nas bstod/_ye shes 'ba' zhig nas sku gsum 'chang zhes
[\[33b.6\]]bya ba ni ye shes sems dpa'i sgo nas bstod pa'o/_/dga' bar mdzad dang chu yi lha/_/yon tan lag dang glang po'i spos/_/zla ba dang ni zla bar grags/_/glang chen stobs dang nor bu'i gtsug_/drag po dang ni seng ge mchod/_/ngang pa'i 'gros dang don rnams rgyal/_/shes rab brtsegs
[\[33b.7\]]dang legs par gnas/_/bdud rtsi shes dang lus bzang po/_/ye shes ldan dang 'od 'phro ba/_/dka' thub gnas dang bkra shis 'byung /_/bden par smra dang pad+ma dang /_/mi yi theg dang bde ba'i phyag_/ye shes blo dang blo dri bral/_/tshangs sbyin dang ni rin chen mdzod/_/me tog lha dang
[\[34a\]]
[\[34a.1\]]legs bsam don/_/dbang phyug che dang blo gros grags/_/rnam par rol dang shes pa'i mchog_/'od zer tshogs dang rin chen snying /_/grong khyer mthong dang zla ba tshes/_/yid kyi yul dang yon tan grags/_/zla ba'i bsil dang gsal ba dang /_/seng ge'i
[\[34a.2\]]mdog dang lugs las bzlog_/snying po dpal dang dngos mthar ston/_/glog gi 'od dang seng sbyin pa/_/gzhan gyis mi thub rgyal ba'i tog_/rab grub grags dang brtson 'grus brtan/_/dpe bral shin tu grags pa'o/_/gzugs sku dang po'i sangs rgyas dang /_/ngo bo nyid kyi sku ni
[\[34a.3\]]'od kyi sgo nas 'khor bar bzhugs kyang nyon mongs pa'i skyon gyis ma gos pa'i phyir pad+ma la de bzhin gshegs pa'i 'od kyis rgyas par phye ste/_srid pa'i skye gnas 'gags te sra zhing mkhregs pa chos nyid kyi sku de yang zhal lnga sangs rgyas lnga'i bdag nyid shes rab kyi spyan dpral ba na
[\[34a.4\]]re re yod pa thabs shes rab kyi 'od kyis bskyed pas na/_sangs rgyas thams cad skyed pa po/_/sangs rgyas sras po dam pa'i mchog_/ces pa'o/_/nam mkha' las te stong pa nyid do/_/de las pad+ma'i sbubs nas 'thon te rang 'byung ba'o/_/de bzhin gshegs pa lnga'i 'od
[\[34a.5\]]chen gzhan gyi 'od zil gyis gnon pa ni dper na bskal pa'i me yis thams cad sreg cing 'od gzhan zil gyis gnon pas mun pa thams cad sel ba de bzhin du de bzhin gshegs pa lnga'i 'od de yang thams cad la snang zhing nyan thos dang rang sangs rgyas dang /_lha'i 'od zil
[\[34a.6\]]gyis gnon pa 'gro ba rnams smin par byed pa'i ye shes sgron ma lta bu'i sku gzi brjid dang ldan pa'o/_/sangs rgyas sku lnga zhes pa nas shes pa srid 'byung zhes bya ba'i mthar dang po sangs rgyas la bstod pa'o/_/chos las 'byung ste sgra snyan ma'o/_/skyes ma thag tu 'gro ba'i bdag_/_
[\[34a.7\]]ces gar mkhan ma'o/_/nam mkha' rang 'byung zhes bya ba ni sgeg mo'o/_/gcig pu sra mkhregs zhes bya ba ni phreng ba ma'o/_/nang gi lha mo rnams la bstod pa'o/_/shes rab ye shes bdug pa ma/_/'od chen mdzes ma'i me tog ma/_/ye shes skar ma dri chab ma/_/'gro ba'i mar me
[\[34b\]]
[\[34b.1\]]mar me ma'o/_/phyi'i lha mo rnams la bstod pa'o/_/mar me che dang 'jig rten 'od/_/dpa' bo dri dang yon tan 'dzin/_/mun pa bral dang seng ge spro/_/rin chen grags dang zhi bar sbyin/_/yid skyes zla dang legs par ston/_/ri bo rtse dang chos 'byung gnas/_/don rnams nges dang
[\[34b.2\]]chos sbyin dang /_/rin chen gnas dang dbang po rgyal/_/seng ge mnan dang blo yi gnas/_/skal bral gdugs dang thams cad dpal/_/seng ge'i sgra dang thams cad 'phags/_/klu yi 'od dang yon tan phreng /_/me tog ri dang dbyangs ldan don/_/dang po'i sangs rgyas dang
[\[34b.3\]]phyi nang gi lha mo rnams kyi mtshan no/_/de lta bus 'gro ba'i don byed pa ni ting nge 'dzin sgyu 'phrul dra ba ste/_sngags mchog ces bya ba nas gsang sngags rgyal po zhes bya bas sgyu 'phrul dra ba'i rnam par 'phrul pa gtso bo dang yum dang 'khor bstan to/_/don chen byed ni gdul bya dag
[\[34b.4\]]pa'i don du bstan/_gtsug tor chen po ni dang po'i sangs rgyas nub pa'o/_/de la lha mo gsang ba'i yum bzhi'o/_/ngo mtshar ba yi bstod pa ni rmad du byung ngo /_/de nas nam mkha' la bcom ldan 'das seng ge'i steng nas 'od zer sna tshogs bkye ba'i sku sna tshogs pa bstan pa
[\[34b.5\]]sku'i mchog tu gyur pa'i bcom ldan 'das shAkya thub pa 'gro ba kun dga' ba dang bde ba la dgod pa sna tshogs pa'i sems can thams cad dad par byas nas byang chub tu sems bgyed par mdzad pa'o/_/'khor khro bo drang srong khros pa lta bu gar gyi nyams dgu dang ldan pa/_rigs
[\[34b.6\]]gsum gyi bdag po/_gsang ba gsum gyi bdag po/_lha dang lha mo thams cad kyi gsang ba 'dzin pa'i rtags su rdo rje 'dzin pa de'i nang nas gtso bo phyag na rdo rje'i lte ba la chos 'byung dang /_rang 'byung gi mchod rten dang /_gzhal yas khang gis ni chos mtshon/_lha'i rnam pas sangs rgyas/_mtshan gyis
[\[34b.7\]]dge 'dun te/_dkon mchog gsum 'dzin pa'o/_/des theg pa gsum ston pa po la zhus te/_des 'bras bu gsum bstan nas sems can theg pa gsum la dgod de/_'bras bu don yod par byed pa'i ye shes pa zhags pa lta bus nyon mongs pa las rgyal bar byed/_thugs rje'i zhags
[\[35a\]]
[\[35a.1\]]pas nyon mongs pa'i sems can sdud pa dang /_log par ltung ba 'dzin pa dang /_de yang rdo rje ltar dbyer med pa'i thugs rjes 'dzin cing shes rab kyi sdud par mdzad pa'o/_/de ltar rang 'byung gi sku des dkyil 'khor bstan nas/_nang gi bstan pa ni zla ba
[\[35a.2\]]dang sgron me bas mchog dang 'dra ba ni/_sngags mchog sngags bdag rig sngags rgyal/_/zhes bya bas thabs kyi rgyu bstan te/_gtsug tor chen po lta bu'o/_/de ci'i phyir zhe na/_de ltar bstan pa zung du 'jug pa'i sku'o/_/de ni drang srong chen po rnams la sku gsung thugs kyi sa bon
[\[35a.3\]]dang bcas nas bstan pa'o/_/yang shes rab kyi don ni sngags mchog gsang ba'i sngags ston te/_rmad du byung ba'i khyad par ro/_/de yang lhan cig skyes pas ston cing 'bras bu mchog ste/_bo ng+hi dang sna tshogs gzugs can ma la ston to/_/a haM mnyam pa nyid du ston pa de'i phyir/_
[\[35a.4\]]'chad pa po nga chos kyang nga /_/de bzhin nyan pa'i tshogs ldan nga'o/_/'o na theg pa yang gcig pu zhe na/_don yod zhags pa zhes bya ba'i khro bo gsum rtogs pa tha dad pa min rtogs pa gcig pa'o/_/gzi brjid ces byas nyi ma'i dpal/_/sngags mchog ces bya tog gi
[\[35a.5\]]dpal/_/rig sngags rgyal de bzhad pa'i dpal/_/gsang sngags rgyal te rin chen dpal/_/zhe'o/_gtsug tor zhes byas ma chags chos/_/rmad byung zhes byas sems dpa' gcod/_/tshig rkang gnyis la go rims bzhin du'o/_/'gro kun zhes pa nas gsang sngags zhes
[\[35a.6\]]bya bas ni rdo rje sems dpa' la sogs pa bzhi la legs par sbyar ro/_/gtso bo dkon mchog nas ston pa po zhes bya bas ni/_sems dpa' gnyis ni go rims bzhin//dam tshig ces byas gnod sbyin dang /_/gsang sngags zhes byas khu tshur ro/_/don yod zhags pa dril bu ma/_/_
[\[35a.7\]]'dzin pa zhes bya lcags kyu ma/_/rdo rje lcags kyu lcags sgrog ste/_/zhags pa zhags pa che zhes brjod/_/dbang phyug dri dang shin tu dga'/_/stobs kyi lha dang bden par smras/_/klu yi phyag dang rgyal mtshan gzugs/_/rgyal ba'i blo dang ye shes khyab/_/bdud rtsi bro dang nyi ma 'char/_/_
[\[35b\]]
[\[35b.1\]]blo rab zhi dang gzugs mtha' yas/_/rgyal ba'i blo dang snang bar mdzad/_/rin chen tog dang don grub dang /_/yid 'dod pa dang nyon mongs bral/_/legs par zhi dang rtog pa 'chang /_/me tog dang ni dbang po rgyal/_/gzi brjid can dang don ston mdzad/_/don gnas can dang mi
[\[35b.2\]]shigs grags/_/tshigs bcad nyi shu rtsa lngar rkang pa gcig ma tshang /_rgyal ba lnga la sum cu rtsa lnga lngas thabs shes rab kyi tshul gyis gnyis gnyis spros/_bsdus pas brgya drug cus bstod/_rnam par snang mdzad kyi dkyil 'khor bstan to/_/rdo rje 'jigs byed kyi dkyil 'khor
[\[35b.3\]]bstan pa ni dbus su rdo rje sems dpa' sku mdog mthing ga zhal gcig phyag gnyis pa phyag sa gnon no/_/gzhan gong dang mthun no/_/rdo rje 'jigs byed 'jigs par byed pa ni log par lta ba'i mtshan no/_/ha la ha la ni mdog go/_/gdong brgya pa ni thod pa'i phreng ba'o/_/khro bo'i
[\[35b.4\]]rgyal po ni sku'i rnam pa'o/_/keng rus mche ba ni phyag mtshan no/_/gdul bya zhe sdang can no/_/sku'i khro bo ni/_gshin rje gshed do/_/rdo rje shugs can ni phyag mtshan no/_/rdo rje grags pa ni rdo rje rtse gsum pa'i rgyan no/_/sgyu 'phrul rdo rje gsus po che ni sku'i rnam pa'o/_/snying po mkha' 'dra
[\[35b.5\]]ba ni sku mdog go/_/gdul bya ni gti mug las gyur pa'i zhe sdang ngo /_/rdo rje 'jigs byed ces bya bas gtso bo la bstod/_keng rus mche ba zhes bya bas ni rnam par snang mdzad la bstod/_gshin rje gshed ces bya bas rin chen 'byung ldan skyel bstod/_sgyu 'phrul zhes bya bas
[\[35b.6\]]ni snang ba mtha' yas la'o/_/rdo rje snying po zhes bya bas ni don yod grub pa la'o/_/rdo rje 'jigs byed las 'jigs byed dang dur khrod bdag go/_/'joms mdzad rgyal dang khams gsum rgyal/_/sgyu 'phrul dra bas rdo rje rnam par 'phrul/_/phyag na rdo rje dbang bskur bas/_/rnam par
[\[35b.7\]]'joms dang me ltar 'bar/_/rdo rje rgyan las bi lo ki/_/rig pa mchog las gzhan gyis mi thub pa/_bde mchog las rta mchog go/_/rdo rje 'dus las khu tshur/_don yod zhags pa las 'dod pa'i rgyal po/_rdo rje thod pa las zla ba'i gtso/_gsang ba 'dus pa las gnod mdzes/_
[\[36a\]]
[\[36a.1\]]rnam snang dra ba las hUM mdzad/_dam tshig chen po las rdo rje gnod sbyin/_zla gsang thig le las rdo rje lcags kyu/_gnyis med mnyam spyor las bdud kyi sde pa/_zla gsang thig le las pad+ma 'khyil pa'o/_/khri drug stong pa las phyag na rdo rje dang /_rdo rje khrag
[\[36a.2\]]'thung /_'byung po'i phyis zhags nas rdo rje lcags sgrog_/rdo rje sa 'og nas stobs po che/_rdo rje rgyan nas rdo rje zhags pa/_gsang ba'i mdzod nas mi g.yo ba/_sgyu 'phrul dra ba nas drag po chen po/_cod pan nas drag po chen po dang rdo rje 'khor lo'o/_/gsung gi khro bo ni mi g.yo ba'o/_/_
[\[36a.3\]]ral pa gcig ni sku'i rnam pa'o/_/glang chen ko rlon ni rgyan no/_/mkha' 'dra ba ni sku mdog go/_/gdul bya ni 'dod chags las gyur pa zhe sdang ngo /_/drag chen sems ma rdo rje ma/_/hi hi rin chen rdo rje ma/_/gad mo las kyi rdo rje ma/_/rdo rje pad+ma'i rdo rje ma'o/_/'jigs byed che dang nam
[\[36a.4\]]mkha'i mdog_/drag shul 'joms dang rdo rje'i bdag_/bdud sde 'joms dang zhags pa che/_/nag po che dang zhe sdang 'joms/_/rdo rje sems dpa' bde ba che/_/dang po sems dpa' legs pa ste/_/gnyis pa rgyal po chags pa'o/_/rdo rje drag po rin chen dpal/_/dga' ba che ni
[\[36a.5\]]nyi ma'i dpal/_/rdo rje hUM dang mda' thogs la/_/sems dpa' gnyis ni rim bzhin no/_/rdo rje ral gri ma lus nas/_/rdo rje can zhes bya bas ni/_/sems dpa' gnyis ni rim bzhin du'o/_/rdo rje gcig pu sems kyi rgyud/_/g.yul sel bas ni gsal bar smra'o/_/rdo rje 'bar bas
[\[36a.6\]]bsrung ba ste/_/mig mi bzang ni khu tshur ro/_/skra yang rdo rje 'bebs pa ches/_/des ni sems dpa' gnyis la bstod/_/'od zer 'phro dang bdud sde 'joms/_/drag shul 'joms dang shugs chen no/_/shin tu khros dang khrag 'dzag dang /_/thod pa 'chang dang ut+pal mdog_/rdo rje
[\[36a.7\]]'dus dang phrin las mdzad/_/gtum khro 'bar dang grags chen po/_/khams gsum 'joms dang drag po'i stobs/_/thal ba'i mdog dang ma ha'i zhal lo/_/rdo rje sems dpa' nas dga' ba che zhes bya bas mtshan no/_/mtshon du nas g.yul sel bas ni phyag mtshan 'di dang 'di 'dzin
[\[36b\]]
[\[36b.1\]]pa'o/_/rdo rje 'bar ba nas brgyan pa ste ni sku 'di lta bu la rgyan gyi rnam pa 'di zhes pa'o/_/yi ge drug pa nas sgra dang ldan pa rnams kyi mchog ni/_de la gsung 'di dang 'di sgrogs zhes bya ba'o/_/rdo rje lcags kyu 'be+ebs pa zhags pa'o/_/mig brgya lcags sgrogs rdo rje dril bu'o/_/_
[\[36b.2\]]lus ni nas pags pa mkhregs zhes bya bas ni phyi'i lha mo bzhi la go rims bzhin du'o/_/rdo rje phreng thogs phreng ba ma/_/dpal dang ldan ni sgeg mo ma'o/_/rdo rje rgyan nas nges par zhes bya bas go rims bzhin du gnyis la bstod do/_/yi ge drug pa byams pa ste/_/rdo rje sgra ni spos
[\[36b.3\]]glang po/_/'jam pa'i dbyangs te sgra chen ni/_/ye shes tog ces bya ba'o/_/'jig rten zhes bya bzang skyong ste/_gsum ni blo gros rgya mtsho ste/_/sgra gcig blo gros mi zad pa'o/_/nam mkha'i zhes pa spobs brtsegs so/_/mtha' klas zhes pa mthu chen thob/_/sgra sgrogs zhes pa
[\[36b.4\]]ngan song 'dren/_/sgra dang ldan pa mya ngan 'joms/_/rnams kyis dra ba can la bstod/_/mchog ces zla 'od gzhon nu la/_/brgyan pas 'od dpag med la bstod/_/gad rgyangs nam mkha'i mdzod la'o/_/bdud rtsi phyag dang nam mkha'i mdog_/dra ba'i 'od 'phro mi shigs rnams/_/_
[\[36b.5\]]thugs rje zhags dang rin chen zhags/_/pad+ma khros dang rdo rje khros/_/las kyi khros dang rin chen khros/_/'bar ba'i 'od dang dbyug pa can/_/'jam dpal khros dang dpa' bo che/_/gshin rje gshed dang brtul zhugs che/_/thabs chen rdzogs dang stobs po che/_/rgyud sde lnga bcu rtsa
[\[36b.6\]]gsum las mtshan ni bdun cu rtsa lnga/_rgyal ba lnga la bcu bzhi bcu bzhi thabs dang shes rab tshul du spro'o/_/tshigs su bcad pa rkang pa gcig ma tshang ste bcu'o//_//da ni snang ba mtha' yas kyi dkyil 'khor ni dbus snang ba mtha' yas dang /_dang po'i sangs rgyas rtsa ba'i zhal
[\[36b.7\]]dmar po/_'khor lo dmar po gzhan gong dang mthun/_yang dag bdag med de bzhin nyid/_/ces bya bas zab pa bstan to/_/de yang smra ba dang brjod pa thams cad dang bral te yi ge med ce'o/_/'o na brjod pa dang bral na rtogs par nus sam zhe na/_stong nyid smra ba'i khyu mchog gis
[\[37a\]]
[\[37a.1\]]nus she'o/_/ji lta bas she na/_rgya che bas zab mo ston to/_/zab cing rgya che zhes pa'o/_/dper na byin rlabs zhu las sgra byung ba bzhin du rang las so/_/dung chen ni zab pa'i dpe'o/_/gaN+Di ni me long lta bu'i dpe'o/_/rnga ni so sor rtog pa dang bya ba grub pa dang mnyam
[\[37a.2\]]pa nyid kyi dpe'o/_/de ltar gong ma ni zab pa'i dpe'o/_/'og mas rgya che ba'i dpe'o/_/'o na rgya che ba'i don ji ltar ston zhe na/_gzugs med gzugs bzang dam pa ste/_/sna tshogs gzugs can yid las skyes te gzugs med pa dang /_gzugs dang 'dod pa la sogs
[\[37a.3\]]pa'i sna tshogs pa'i gzugs kyis so/_/'o na gcig du mar snang ba cang 'thad dam zhe na/_yid las skyes pa dang snang ba du mar snang ba'i phyir ro/_/thams cad du khyab pa'i gzugs khyad med ce na/_gzugs brnyan ma lus 'chang ba'i mtshungs pa med cing ste/_'dra ba med
[\[37a.4\]]pa'i bcom ldan 'das ni che ba'i bdag nyid kyi sku du mas so/_/che ba'i bdag nyid kyi sku du mar gzhan gyis kyang nus so zhe na/_khams gsum dbang phyug dang chen po'i bdag nyid yin pas so/_/de'i rgyu mtshan ci zhe na/_'phags pa'i lam shin tu mtho la gnas pa'i phyir ro/_/de
[\[37a.5\]]bas na thams cad 'jam dpal yin zhing gzugs med kyi khams dang /_gzugs khams dang 'dod khams kyi bdag por gyur pa'o/_/de yang thams cad la ste/_zab mo mtshon te/_'jig rten gyi de nyid shes shing legs pa'i lam ston pas ni slob dpon no/_/slob dpon
[\[37a.6\]]des bstan pa'i yon tan ni 'jigs pa sel zhing mgon skyabs yid bde ba skyed pas na de la phyag dang bkur sti bya bar 'os pa'i phyir ro/_/rgya chen pos don byed de nam mkha'i mtha' zhes bya ba'o/_/de yang zad mi shes pas ldan pas mtsho zhes bya'o/_/yang dag bdag med nas khyu
[\[37a.7\]]mchog ces bya ba'i mthar pad+ma rdo rje ma/_zab cing nas dgra che'i mthar rin chen rdo rje ma'o/_/mi gnas nas dam pa'i mthar sems ma rdo rje ma'o/_/sna tshogs nas che bar grags kyi mthar las kyi rdo rje ma'o/_/khams gsum nas ye shes rgya mtsho'i mthar snang ba mtha' yas dbus
[\[37b\]]
[\[37b.1\]]kyi gtso bo la bstod pa'o/_/yon tan 'od dang khyad par che/_/rnam shes grags dang kun du grags/_/zla ba gang dang pad+ma'i 'od/_/dka' thub rgyal dang mar me rgyal/_/glog gi tog dang rgyal ba'i 'od/_/gsang ba ldan dang dpe bral grags/_/pad+ma grags dang me tog mtshan/_/_
[\[37b.2\]]spyan mchog bzang dang grags med don/_/drag po sde dang bsod nams 'od/_/khyad par can dang thogs med blo/_/sgra gcan 'dzin dang ye shes 'od/_/grags ldan dang ni ye shes dbang /_/skar ma'i tog dang rA hu la/_/sman chen po dang sman rgyal po/_/bsod nams glang po rgyu yi
[\[37b.3\]]stobs/_/skar ma rgyal dang rgyal ba'i sku/_/nyi 'od 'joms dang chos kyi mdzod/_/legs pa'i blo gros dang rgyal po/_/rdo rje sde dang shes rab brtsegs/_/legs par bzhugs dang rgyal ba'i blo/_/tshangs pa'i dbyangs dang klu yi dbang /_/yon tan gsal dang ye shes dag_/tog
[\[37b.4\]]gi 'od dang tshangs pa dge/_/'o na skyob pa ji ltar nus she na/_ye shes dbang bskur cod pan zhes pa nas/_nyon mongs dri ma kun las 'das/_/zhes bya bas rang don spangs pa bstan to/_/sa bcu la dbang bskur bas sdug bsngal zhi nas 'bras bu thob pa dang /_shes bya dang nyon
[\[37b.5\]]mongs pa spangs pa'o/_/gzhan don ji ltar 'gro zhe na/_nam mkha'i mtha' klas nas/_nam mkha'i lam la rab tu gnas/_/zhes bya bas bstan te/_gong 'og tu 'brel pa des ni shes bya'i sgrib pa'i sbubs nas grol ba dang 'khor ba las sgrol ba dus thams cad la sgrib pa med pa
[\[37b.6\]]shes bya la thogs pa med pa'o/_/des sems can kun gyi gtso bo'o/_/de la ni rang dang gzhan gyi yon tan mthar phyin pa lus med pa'i chos sku'o/_/de la brten pa ni lus kyi mchog go/_/de mi 'gal lam zhe na/_yid bzhin nor bu chen po 'chang /_/zhes pa ste rtog pa dang bral kyang ston
[\[37b.7\]]pa dang 'dra'o/_/yang na yon tan gyi che ba'i khyad par chos sku dang gzugs sku gnyis go rims bzhin du bstan to/_/dbyings nam mkha' lta bu dang ye shes zad mi shes pa las skye ba med kyang skye ba'i tshul ston to/_/dang po ye shes chen pos ma rig pa sel ba dang /_srid pa'i dra ba 'joms
[\[38a\]]
[\[38a.1\]]pa'i shes rab kyi mes bsregs nas gzhan gyi nyon mongs pa zhi bar bya ba'i phyir des srid pa'i rgyun bcom nas rang don grub ste/_'khor ba rgya mtsho'i 'dam nas pha rol tu phyin te/_gzhan don thugs rje dang ldan te/_mi nub pa'i dbang bskur nas rang gi sdug bsngal
[\[38a.2\]]zhi zhing /_sems can mang po'i sdug bsngal sel cing 'bras bu sku gsum la sbyor bar byed do/_/'o na nus pa cis she na/_sgrib pa kun las grol zhing nam mkha' 'dra ba'i lam la rab tu gnas pas na rtog pa thams cad dang bral ba'i phyir ro/_/'o na rtog pa med par gzhan don
[\[38a.3\]]nus sam zhe na/_thugs rje'i nus pa ste/_dpag bsam zhes bya ba la sogs pas so/_/de yang bsam pa dang bag la nyal shes te/_dus shes shing dbang po shes pa'o/_/yon tan dpag tu med pa dang ldan zhing sems can sdug bsngal can dbugs 'byin par byed
[\[38a.4\]]cing bde ba la 'god pa de la ni bkur sti dang mchod pas skyabs su 'os pa'i phyir ro/_/'o na skyabs su phyin pa'i yon tan ci zhe na/_'jig rten dgra ste rab kyi mchog_/'jigs pa ma lus sel ba po/_/zhes bya'o/_/brtul zhugs ni gtsug phud dang /_ral pa zhes bya ba'i phyi rol
[\[38a.5\]]pa'i spyod pa/_gdong lnga ni 'jig rten pa tshangs pa'i spyod pa/_mgo zlum ni nyan thos so/_/de rnams kyang mthar gyis theg pa chen po'i spyod pa la 'god de/_dka' thub mthar phyin cing /_dka' thub chen po ni tshangs par spyod pa mchog 'di yin pas 'di la dgod par byed do/_/_
[\[38a.6\]]de yang tshul khrims gtsang zhing dam par gyur pa nas bcom ldan 'das kyis 'bras bu la rim gyis brod pa bskyed nas mthar legs par mya ngan las 'das pa thob pa dang /_nyon mongs pa thams cad sel ba ni 'di kho na ste/_gzhan gyis thub pa med pa 'di'i bsod nams dpes
[\[38a.7\]]brjod par mi nus pa/_'bras bu rang don gzhan don dang ldan pa 'di mu stegs pa dang nyan thos kyis mi rtogs pas thob byed kyi nus pa ma yin no/_/'o na 'bras bu ci zhe na/_mi 'gyur ba chos sku dang /_kun la khyab pa gzugs sku'o/_/'o na mi 'gyur ba ci zhe na/_shes rab shin
[\[38b\]]
[\[38b.1\]]tu phra bas ma rig pa zag pa'i rten spangs te/_gzung ba dang 'dzin pa'i dri ma dang bral ba ni dri med do/_/de'i phyir nyes pa'i skyon med pa ni mi 'gyur ba'o/_/'o na kun la khyab pa ci'i phyir zhe na/_shin tu zad pa sangs rgyas dang /_sad pa'i bdag byang chub sems dpa' dang /_
[\[38b.2\]]yang na ji lta ba dang /_ji snyed pa mkhyen pas thams cad la yod par mkhyen nas thams cad la ston to/_/des khyab pa'o/_/ma rig nas grol gsum thob ces bya bas rdo rje sems dpa' la bstod/_sgrib pa kun nas rab tu gnas/_/zhes pa'i mthar rin chen 'byung ldan la
[\[38b.3\]]bstod/yid bzhin nas yon tan shes zhes pa'i mthar don yod grub pa la bstod pa'o/_/chos shes nas skyabs kyi 'os zhes pa'i mthar rnam par snang mdzad la bstod pa'o/_/'jig rten dgra ste zhes pa nas de bzhin gshegs pa zhes pa'i mthar dang po'i sangs rgyas la
[\[38b.4\]]bstod pa'o/_/sgra mi snyan dang rol pa'i gar/_/glu yis sbyin dang bde ba'i tog_/mkhas pas sbyang dang gzhan thub min/_/ri 'od sbyin dang gsung dbyangs can/_/seng ge dang ni sna tshogs nyid/_/dpal gyi ye shes pad+ma chung /_/me tog dang ni rnam grol lus/_/bsod nams spungs
[\[38b.5\]]dang mtshan 'gyur blo/_/gsal ba dang ni mar me zla/_/mi zad pa dang blo bzang spyan/_/yan lag mchog dang shes rab yul/_/mchog tu gyur dang rab 'joms zer/_/shes rab sbyin dang 'jam pa'i dbyangs/_/thogs med mdzad dang mthu yis sbyin/_/dag pa dang ni ye shes gnas/_/_
[\[38b.6\]]bde gshegs 'od dang dbang po 'od/_/thub pa che dang lha chen dang /_/'od zer bzang dang gzugs mdzes dang /_/rgyal ba'i sku dang don yod ston/_/sing sang la dang dran stobs dang /_/grags pa'i mtshan dang bkra shis dang /_/snying po mchog dang bsod nams dge_/nyan pa chags dang
[\[38b.7\]]nyan 'dod pa/_/mi thub pa dang rgyal mar me/_/rin chen brtsegs dang tshogs med lha/_/sa yi bdag dang grol bar 'gro/_/gtsug phud gser dang sgra gcan bzang /_/mi thub sde dang rang bzhin thub/_/zla 'od can dang gser mdog bzang /_/dge ba'i 'od dang yon tan lha/_/chos kyi
[\[39a\]]
[\[39a.1\]]gdugs dang yon tan lag_/'dra ba'i mtshan dang yi ge rdzogs/_/blo gros 'phro dang 'dod rnams 'bar/_/sman gyi skyabs dang rnam grol tog_/shes rab mchog dang ye shes rgyal/_/gzugs 'jigs pa dang glo bur 'joms/_/thogs med grags dang bde
[\[39a.2\]]bar ldan/_/ngag snyan rigs dang grags dbang po/_/chos kyi brtsegs dang 'gro ba'i 'od/_/legs pa'i rgyan dang rang bzhin lus/_/ye shes gsung dang rta mchog dang /_/nyon mongs sel dang 'gro ba'i mchog_/seng ge reg dang chos kyi mtshan/_/skal ba bzang dang mi bskyod 'dor/_/_
[\[39a.3\]]'bar ba'i rgyal dang rtog pa'i gsung /_/bzang po can dang rig don blo/_/'jigs pa bral dang dri yod 'od/_/don yod 'gro dang khro thal mdog_/gzungs mchog dang ni brtan pa'o/_/rtog par byed dang shes rab spyan/_/don rig blo dang grags pa'i bzhin/_/lha yi nyi dang shes rab
[\[39a.4\]]gsal/_/shin 'joms phyag dang shing rta 'gros/_/gser btso ma dang skal ldan gtsug_/dbang phyug dang ni dga' bas bstan/_/myos pas 'joms dang ye shes mdzod/_/tshangs par gshegs dang tsan+dan dang /_/mya ngan 'joms dang seng ge 'od/_/yul gyi tog skye dang pad+mo'i snying /_/mtha' yas 'od
[\[39a.5\]]dang snying po lha/_/me tog mdzes dang reg pa'i haM/_/ye shes dbang dang tshangs dbang po/_/rin chen phyag dang dbang po ldan/_/dpe med dri dang the tshom bral/_/mchod par 'os dang 'bar ba'o/_/pad+ma'i gdugs dang 'dum gyi mchog_/ye shes 'od dang bya rtsal bral/_/gsal ba'i mdog dang chos
[\[39a.6\]]ldan dang /_/phan ldan gzugs dang ye shes dang /_/grags pa dang ni 'od zer 'bar/_/snying po be+e rUr 'bar ba dang /_/skar ma'i tshogs dang lha nyid do/_/'o na byang chub sems dpa' la sangs rgyas kyi thugs rjes ji ltar khyab ce na/_rnam par shes pa chos nyid 'das/_/ye shes gnyis med ces
[\[39a.7\]]bya bas chos sku las thabs shes rab kyi longs skus khyab ste/_rtog pa spangs pa mi 'gyur ba las/_dus gsum sangs rgyas de las lhun gyis grub cing gzhan gyi don byed pa'i phyir rang byung gi sku 'byung ba'i rgyu rkyen gyis ma bskyed pa'i ye shes kyi lus de bzhin gshegs pa'i sras gsung thams
[\[39b\]]
[\[39b.1\]]cad la dbang thob cing chos ston pa ni zhal lnga dang ldan te/_tshig gi dbang phyug smra ba che/_/smra ba'i skye mchog smra ba'i rgyal/_/smra ba'i dam pa mchog gi gnas/_/smra ba'i seng ge mtshungs pa med/_/ces bya ba ste/_rdo rje dang /_de bzhin gshegs pa dang /_/rin chen dang /_pad+ma dang /_las kyi
[\[39b.2\]]rigs te zhal lnga'o/_/de sku shin tu mdzes shing 'od zer 'phro ba/_lag na 'od 'bar ba'i ral gri/_shes rab kyi pha rol tu phyin pa'i po ti dpal be'u'i tshul du thugs kar 'dzin pa'i gtso bo de sman pa dang /_sman gyi shing ljon pa dang 'dra bas skyob pa de chags pa dang bral zhing gdul
[\[39b.3\]]bya chags shing phyir pad+ma'i sbubs bye na gnas pa la bde bar gshegs pa yab yum kyi 'od nyi ma dang zla ba lta bur phog ste/_kha dog sna tshogs dang ldan pa/_skyil krung dang bcas pa/_dar sna tshogs dang /_rgyan sna tshogs 'dzin pa pad+ma las 'thon te/_rdo rje rin chen nas/_sangs
[\[39b.4\]]rgyas kun gyi gsung yang yin/_/zhes bya bas ni rdo rje dang /_rin po che dang /_pad+ma dang /_las dang /_de bzhin gshegs pa ste/_rigs lnga yum dang bcas pas sku'i che ba gsung gi che ba thabs dang shes rab nyi ma dang zla ba'i tshul du dbang bskur/_thugs ka na rigs drug pa'i
[\[39b.5\]]ye shes sems dpa' bzhugs pa ni sangs rgyas nas thugs la gnas zhes bya ba dang /_rdo rje rnon po nas don bzhin rig ces bya bas bstan nas/_rdo rje blo gros don bzhin rig_/pha rol phyin pa kun rdzogs pa/_/zhes bya bas chos sku dang gzugs sku bstan te/_rnam par dag pa
[\[39b.6\]]nas/_ye shes sku rnams ma lus 'chang /_/lam ma lus pa thob ste/_'bras bu mtha' dag thob nas gzhan don ston pa ni kun mkhyen pa'i bcom ldan 'das de rgyal po'am gtso bo'o/_/rang bzhin gsang sngags te/_sangs rgyas dang rig sngags kyi phyag na rdo rje'i lte ba la
[\[39b.7\]]rnam par 'phrul pa 'di pha rol tu phyin pa dang /_sa bcu rdzogs pa'i rtags na rnam par dag pa'i khri 'phang lnga pa dang /_bum pa 'khor lo bcu gsum dang /_chos kyi tog dang /_bdag gnyis dang bral ba'i bya ru cod pan dang /_zla ba dang rin po che yis yang dag pa'i ye shes
[\[40a\]]
[\[40a.1\]]mtshon pa/_log par lta ba zil gyis gnon cing skyob pa/_kun kyis mchod par 'os pa'i sku gdung de'i bum par brtson 'grus chen pos rnam par 'phrul te/_gdan ni ma lus te gzhal yas khang gi 'phrul pa/_ye shes sku rnams te lha'i 'phrul pa'o/_/de
[\[40a.2\]]lta bu de rdo rje 'chang gi bum par ro/_/de nas gtso bos bstod pa de las 'od zer las bcom ldan 'das shAkya thub pa sems can dpag tu med pa'i don byed pa 'gro ba dang /_/'dug pa dang /_nyal ba la sogs pa bstan pa ni rnam par gzigs/_gtsug tor can/_thams cad skyob/_
[\[40a.3\]]log pa dad sel/_gser thub/_'khor ba 'jig rnams so/_/de'i phyir dpal ldan rgyu skar nas bstan pa gcig ces pa'i mthar ro/_/de nas lha mo 'dud kyis bstod nas dkyil 'khor mi snang bar gyur to/_/de las gtso bos rgyud 'khor la bstan pas na/_rgyud kun gyi ni bdag
[\[40a.4\]]po mchog_/ces bya bas ni kun du bzang po dang /_'jam dpal dang /_sa'i snying po dang /_spyan ras gzigs la sogs pas lus snying po'am len pa lha'i rang bzhin du mthong ngo /_/rtsa rnams mtshan du gyur par mthong ngo /_/de nyid thig ler gyur pa na 'dud kyis bstod pas zab par mthong
[\[40a.5\]]ba ni/_sangs rgyas kun gyi snying po nas ngo bo nyid 'chang ba zhes bya bas bstan/_de yang skad cig la khong du chud cing rtogs te/_de yang sgrib g.yogs med par rtogs so/_/tshig gi bdag po nas mtshungs pa med ces pa'i mthar gsal bar smra ba la'o/_/kun du lta nas dpal
[\[40a.6\]]gyi be+e'u zhes bya bas sems dpa' gsum la go rims bzhin/_lag na 'od 'bar nas gtso bo zhes bya bas rdo rje khu tshur la'o/_/zug rngu 'byin pa nas dgra che'i mthar sems dpa' gsum la go rims bzhin no/_/sdu gu nas rin chen gdugs zhes bya bas/_sems dpa' la sogs
[\[40a.7\]]gnyis gnyis bstan/_/sangs rgyas zhes byas nyi ma'i dpal/_/sku 'chang zhes byas rin chen dpal/_/rnal 'byor zhes byas tog gi dpal/_/bstan pa gcig ni bzhad pa'o/_/zla ba'i 'od dang dri yi 'od/_/dge ba'i 'od dang yon tan can/_/dam chos brjod dang tshig las rgyal/_/_
[\[40b\]]
[\[40b.1\]]smra ba'i stobs dang smra ba'i tshig la dbang sgyur ba'o/_/legs pa'i yid dang rigs kyi 'od/_/spyod lam zhi dang ye shes mtsho/_/chos dbang phyug dang rigs sku lha/_/yon tan las dang 'khor lo stobs/_/legs par sbyangs dang legs par reg_/don grub dpal dang gzi
[\[40b.2\]]brjid dpal/_/thams cad snyoms dang bdud rtsi dbyangs/_/snang ba bde dang legs pa'i blo/_/rnam grol don dang dbang phyug 'phags/_/rol pa'i mchog dang lhag par mthong /_/nyes pa spangs dang nyi ma'i 'od/_/bkra rgyal blo dang pad+ma'i mchog_/nyi ma'i 'od dang so sor
[\[40b.3\]]gsung /_/legs pa'i mu dang tshogs dbang po/_/'jigs pa bral dang ye shes sred/_/rdo rje rin chen nas sdug bsngal gcod ces bya bas ye shes sems dpa' la bstod/_mtshon cha chen po nas mchod pa zhes bya ba ni lha mo bzhi'o/_/sa rnams nas dra ba ste zhes bya ba'i
[\[40b.4\]]mthar mchod pa'i lha mo la bstod/_rgyud kun nas blo gros bzang gi mthar mthu chen thob la sogs pa la bstod/_sa'i snying po nas dngos po kun gyi rang bzhin zhes pa'i mthar zla 'od gzhon nu la sogs pa bzhi la bstod do/_/dngos po kun gyi nas skad cig gcig la zhes pa'i
[\[40b.5\]]mthar blo gros rgya mtsho la sogs pa la bstod/_chos kun nas dang ba'i bdag gi mthar go rims bzhin du rdo rje rigs kyi bzhi la bstod/_spobs pa'i mtshan dang blo 'chang ba/_/tsan+d+ra dang ni rin chen zla/_/mi 'jigs pa dang me 'od che/_/tshangs pa'i sgra dang snyan pa'i gsung /_/_
[\[40b.6\]]shes rab ma dang kun mnyam blo/_/rdo rje tshig dang blo spobs ldan/_/nam mkha'i dbang dang ngag dbang phyug_/yon tan mchog dang gnas kyi mchog_/'phags pa'i 'od dang gsal ba'i ri/_/rnga yi sgra dang 'dod spyod sbyin/_/ye shes legs dang zhi bas bzhugs/_/ye shes gsung
[\[40b.7\]]dang shin tu gdugs/_/rgyal mtshan gdugs dang dri ma bral/_/ye shes dbang dang skal bral brjod/_/gzi brjid 'od dang drang srong che/_/shes rab 'phags dang 'khor lo spor/_/zla ba'i zhal dang nyi zla'i 'od/_/yon tan mtsho dang yon tan sdud/_/blo med tog dang bsod nams
[\[41a\]]
[\[41a.1\]]tog_/yul spangs pa dang rigs skyes dang /_/rgyal po'i rigs dang rnam grol gsung /_/dbang phyug po dang mchog shes dang /_/bdud rtsi 'od dang pad+ma dang /_/ye shes spyan dang nam mkha'i khams/_/mchod dang dpung tshogs bcas pa'o/_/rdzogs sangs
[\[41a.2\]]zhes bya zhags pa ma/_/byang chub 'chang ni lcags kyu ma/_/sangs rgyas zhes bya dril bu ma/_/ye shes me lce lcags sgrog go/_/rin chen 'phro dang zla ba'i sku/_/seng ge gdong dang ye shes sku/_/zhe'o/_/gzhung tshad bzhi bcu rtsa gnyis mtshan nyis brgya bdun cu rtsa lnga/_rgyal ba lnga la lnga
[\[41a.3\]]bcu rtsa lnga la'o//_//da ni rin chen 'byung ldan gyi dkyil 'khor ston pa ni/_bcom ldan 'das rin chen 'byung ldan ser po lte bar bsam/_dang po'i sangs rgyas kyi rtsa ba'i zhal ser po/_gzhan mthun/_de la snying rjes don sgrub pa dang /_shes rab bo/_/dam pa'i
[\[41a.4\]]gang zag gi sems can ji ltar bde ba thob par 'dod pas don bsgrub par bya/_de ni ngan song sbyong bar byed pa'i mgon po grol bar byed pa'i thabs ston pa ni nyon mongs pa bsal ba dang /_mi shes pa bsal ba'i phyir nga rgyal can de 'dod pa dang /_gzugs dang gzugs med
[\[41a.5\]]bsal bar mi nus she na/_nga rgyal can 'dul ba ni rgyu shes rab dang snying rjes sku che ba'i bdag nyid du ston pa ni dpal ldan zhes bya ba nas tshangs pa'i yul sa zhes bya bas bstan te/_phyag rgya 'khor lo dang shaka ti 'dzin pa'o/_/don ston pa ni don gcig ces bya bas so/_/'o na
[\[41a.6\]]'jigs pa chen po ston pa des rtogs mi nus so zhe na/_'jigs pa med par ro/_/de ltar zil gyis mnan nas stong pa nyid ston te/_ming bzhi las rten med pa la ni ming bzhi'i phung po bstan nas theg pa la dgod pa ni rnam par rig pa'i gzugs su'o/_/don ston pa ni don zhes
[\[41a.7\]]pa'o/_/gdul bya ni rnam pa sna tshogs pa'i gzugs so/_/'dod pa'i nas grol bar byed ces pa'i mthar sems dpa' bzhi la go rims bzhin/_nyon mongs nas gzugs 'chang mthar rin chen rigs kyi sems dpa' bzhi'o/_/lag pa brgya po nas gar byed ces pa'i
[\[41b\]]
[\[41b.1\]]mthar pad+ma'i sems dpa' bzhi'o/_/sa yi dkyil 'khor nas gnon zhes pa'i mthar rdo rje rigs kyi sems dpa' bzhi la bstod/_don gcig gnyis med nas rgyud dang ldan zhes pa'i mthar sgo ba mi bzhi la go rims bzhin no/_/don grub dpal dang ye shes nyi/_/don yod
[\[41b.2\]]grub dang ri rab brtsegs/_/sgra sbyin dang ni pad+ma dpal/_/dgra bcom grags dang ye shes stobs/_/nyon mongs 'joms dang ye shes don/_/bde ba'i dri dang dpe bral bzhad/_/dri yi 'od dang mtha' yas ston/_/so ma dang ni rat+na so/_/seng ge mchog dang bsam gtan 'od/_/_
[\[41b.3\]]dpa' bar 'gro dang rnam par rol/_/rin chen yon tan don ston pa'o/_/da ni 'dod chags kyi don du bstan pa ni/_dngos don ma lus te chags pa can la/_stong pa nyid dga' 'dod chags blo/_/des 'dul ba'i sku ston pa ni srid pa'i 'dod chags spangs pas ston te/_mdog dang
[\[41b.4\]]dbyibs dang rgyan dang spyod pa la sogs pas yid tshim pa bskyed nas lam la 'god do/_/dngos don gyis ni rin chen sems ma'o/_stong pa nyid dga' nas spangs pas ni zhes bya bas pad+ma'i sems ma dang las kyi sems ma la bstod/_srid gsum zhes bya bas sems
[\[41b.5\]]ma rdo rje ma la bstod/_sprin dkar dag pa nas sprul pa'i rgyan dang ldan zhes pa'i mthar ye shes sems dpa' la bstod/_dgra bcom grags dang rin chen 'od/_/srid bcings gol dang spyod ngan spangs/_/nam mkha'i mdzod dang spobs pa grags/_/rdo rje nor bu tshe dpag
[\[41b.6\]]med/_/nor bu bkod dang rin chen dang /_/yon tan mgon dang ri bo grags/_/bcu 'od ldan dang gnyid dang bral/_/klu stobs shin tu grags pa'o/_/gti mug can la de nyid dran pa ni dran pa nye bar gzhag pa bzhi dang /_yang dag par spong ba la sogs pa dang /_de bzhin
[\[41b.7\]]gshegs pa'i yon tan ni chos sku dang gzugs sku'o/_/chags pa can 'dul ba ni nam mkha' ltar ma chags pa bsgom pa'o/_/da ni shes rab bstan pa'i phyir/_ril por 'dzin pa dgag pa'i phyir dang /_zhen pa spang ba'i phyir phung po lnga stong pa nyid du bstan/_de yang nges
[\[42a\]]
[\[42a.1\]]par 'dzin pa spangs pa'o/_/des don dam med kyang sdom pa'i rten kun rdzob du bstan pa 'thad pa'i phyir/_yan lag bcu gnyis zhes bya bas rang sangs rgyas kyi lam bstan/_bden pa bzhi ni ston pa po/_/zhes bya bas nyan thos kyis rtogs pa'i lam
[\[42a.2\]]mo/_/bden pa bzhi zhes bya ba nas rnam pa nyi shus zhes bya bas rang sangs rgyas dang nyan thos las khyad par ston pa ni skad cig ma'am stong pa nyi shus khyad par du byas pa'o/_/'o na de'i 'bras bu ci zhe na/_byang chub pa ni chos sku rnam par sangs rgyas pa ni longs sku sangs rgyas
[\[42a.3\]]kyi sprul pa ste 'bras bu de'o/_/de'i phyir theg pa ni 'di'o/_/'o na 'bras bu sku gsum theg pa 'dis grub pa ci'i phyir zhe na/_nyon mongs khams rnams dag par byed pa dang /_las kyi sgrib pa zad par byed pa'i phyir na 'khor ba'i dri ma spangs shing 'jigs su rung ba'i
[\[42a.4\]]gnas las grol bar byed pa'i sgrib pa bag chags dang bcas pa spong ba ni 'di yin pas so/_/de'i phyir snying rje chen po shes rab thabs dang ldan nas don yod cing 'gro ba'i don byed pa'i 'bras bu dang ldan no/_/'o na rang zhen pa dang ldan pa lta bu snying rje skyed pa byed dam zhe na/_de lta
[\[42a.5\]]ma yin te/_rtog pa thams cad spangs shing rnam par shes pa'i rjes su 'brangs nas yid du 'ong ba dang mi 'ong ba'i rtog pa spangs te/_rtog pa med pa'i ye shes ji lta ba dang ji snyed pa rig pas sems can thams cad kyi rgyud rig cing bsam pa ji lta ba ste/_de yang rim dang rim
[\[42a.6\]]ma yin pa'i tshul gyis theg pa chen po'i lam la 'god de/_phyin ci log dang nor ba spangs nas phyin ci ma log pa'i 'bras bu chos sku longs sku ste/_rang don gzhan don dang ldan pa thob par byed do/_/de ltar shes pas 'bras bu sku gsum thob par ston to/_/'o na 'bras bu
[\[42a.7\]]de thob pa'i 'khrul pa de ci zhe na/_grangs can la sogs pa ste/_dngos po kun yon tan gsum du 'dod pa dang /_bdag la sogs pa 'dod pa dang /_gzhan yang bye brag pa la sogs pa phung po lnga'i skye mched kyi rdzas don dam par 'dod cing dus gsum rdzas su 'dod pa de
[\[42b\]]
[\[42b.1\]]dag ni mi 'thad do /_/glog dang me lce bzhin du thams cad skad cig mar bye brag med pa'i phyir ro/_/'o na thams cad skad cig mar song nas 'bad pa don med do zhe na/_khyed kyi rdzas su 'dod pa rtag pa la mi 'thad de 'gyur ba med pa'i phyir ro/_/skad cig ma ni rang bzhin du
[\[42b.2\]]grub pas sangs rgyas kun skad cig gcig la rdzogs sangs rgyas pa'i phyir 'bras bu grub pa'o/_/'o na 'bras bu ji lta bu zhe na/_lus med lus te lus kyi mchog_/lus kyi mtha' ni kun du ston/_/zhes bya ba'o/_/de la chos sku dang gzugs sku ste 'bras bu mthar thug
[\[42b.3\]]rtogs pa'o/_/de bas chos sku ni lus kyi mthar thug ste/_de rtogs par byed pa ni shes rab phyin ci ma log pa ste/_de ni bcom ldan 'das so/_/'o na stong pa nyid skad cig thabs dang bral bas gzhan don ji ltar byed ce na/_gzugs rnams sna tshogs kun du ston/_/zhe'o/_/_
[\[42b.4\]]'o na de la gzugs sna tshogs mos pa bzhin du 'thad dam zhe na/_nor bu chen po rin chen tog_/ces bya bas so/_/'jig rten zhes byas gar ma la/_/rdzu 'phrul zhes byas glu ma la/_/de nyid ces byas phreng ba ma/_/dran pa zhes byas sgeg ma'o/_/byang chub ces byas spos me ma/_/de
[\[42b.5\]]bzhin zhes byas dri chab ma/_/lam gyi zhes byas me tog ma/_/yang dag ces byas mar me ma'o/_/yid du 'ong dang rin chen zla/_/shugs can dang ni gsal bar byed/_/dga' ba'i dbang phyug gtsug phud 'od/_/'jigs pa bral dang yon tan snying /_/dri med grags dang gzi
[\[42b.6\]]brjid gzhi/_/gdung ba grags dang lha gnas pa/_/legs par mnyam dang rin chen sku/_/sangs rgyas 'byung dang sangs rgyas stobs/_/rin chen khyab dang grong khyer mthong /_/blo gros 'od dang 'jig rten 'od/_/rin chen lha dang yang dag rgyal/_/skal ldan shing rta dga' bas
[\[42b.7\]]bkod/_/mu yi 'od dang dka' thub rgyal/_/byang sems zla dang chos 'chang ba/_/gzhan gyis mi thub zla ba'o/_/sems can kun la zhes bya bas dang po'i sangs rgyas la bstod pa'o/_/yan lag bcu gnyis zhes bya ba ste/_dkyil 'khor lha grangs dag tu mi gtogs/_/mtshan gyi
[\[43a\]]
[\[43a.1\]]grangs su 'di brjod do/_/rnam pa sangs rgyas zhes bya'i mthar shes rab 'khor lo bstod pa'o/_/bye ba dpag med nas snying rje chen po zhes bya bas byang phyogs bskal bzang bzhi la bstod/_'gro ba'i don nas 'bras bur gnas/_/zhes bya bas lho'i bskal
[\[43a.2\]]bzang ste/_mtha' ma la gnyis go rims bzhin/_nyon mongs khams rnams kun las rgal/_/zhes bya bas nub kyi bskal bzang ste dang po gnyis la go rims bzhin no/_/sbyor ba'i dgon pa nas gtan du spangs zhes bya bas shar gyi bskal bzang ste mtha' ma la gnyis go
[\[43a.3\]]rims so/_/snying rje che nas 'gag par byed ces bya bas don yod grub pa la bstod pa'o/_/sems can kun gyi yid gnas pas rdo rje sems dpa' la bstod pa'o/_/de dag sems dang zhes pas ni snang ba mtha' yas la bstod pa'o/_/phung po lnga don zhes bya bas rin
[\[43a.4\]]chen 'byung ldan la bstod pa'o/_/ri yi 'od dang tshangs pa'i dbyangs/_/bde ba'i lha dang yon tan brtsegs/_/lha yi stobs dang thub pa'i don/_/nor bu can dang seng ge'i bla/_/zla ba'i mtshan dang sgra gcan mtshungs/_/grags chen dang ni gzi brjid shugs/_/chos kyi
[\[43a.5\]]grags dang dga' bar ldan/_/dri bzang po dang ri rgyal mtshan/_/dga' ba'i 'od dang mchod par 'os/_/sprin mtha' dang ni bden pa gsung /_/rnam snang mdzad dang rnam par nges/_/grags pa'i mtha' dang grogs tshangs pa/_/seng 'od gser dang srog dang ldan/_/'gro ba'i
[\[43a.6\]]theg dang thun tshod dang /_/grags pa'i mchog dang blo bzang chub/_/nor lha dka' thub drag po dang /_/'od gsal byed dang nor gyi 'khor/_/'jig rten 'das dang seng ban glang /_/yon tan rgyal dang rin chen 'od/_/ce'o/_/tshigs bcad nyi shu rtsa bzhi ste/_/mtshan ni brgya
[\[43a.7\]]dang bcu dag ste/_/so sor nyi shu rtsa gnyis so/_/de la lha grangs su ma gtogs pa tshigs bcad gnyis te/_shes rab 'khor lo'o/_/de la 'khor lo ste/_shes rab 'khor lo ji lta bu zhe na/_dag pa rnam pa bcu gnyis te/_a A'o/_/des 'brel pa bzhi tshul mu
[\[43b\]]
[\[43b.1\]]khyud bzhi dang 'khor lo rtsibs bzhi pa gang gi phyed spangs pa'i dag pa dang brgyad pa ni brgyad po dang drug po rig go/_/'ching ba gcod pa dang 'khor ba dang mya ngan las 'das pa'i mtha' gnyis dag par byed pa dang /_bden pa bzhi gsung ba dang /_thugs rig pa'i ye
[\[43b.2\]]shes lngar gsal ba/_sku ye shes kyi sku'i bdag nyid du byang chub pa'o/_/mtshan gyi grangs su ma gtogs pa ni rkang pa ya gcig ces bya ba'i tshigs bcad gcig rkang pa gnyis so/_/lar gzhung tshad nyi shu rtsa bzhi'o/_/da ni don yod grub pa'i dkyil 'khor ston pa
[\[43b.3\]]ni dbus su don yod grub pa ljang gu'o/_/dang po'i sangs rgyas rtsa ba'i zhal ljang gu'o/_/so so'i yum sbas pa'i yum du sbyar bar bya'o/_/de la sangs rgyas kun gyis rtogs bya ba/_/zhes pa ste rtogs par bya ba de rtogs par bya'o/_/gang gi zhe na/_byang chub sems dpas so/_/_
[\[43b.4\]]gang rtogs par bya zhe na/_sangs rgyas kun gyis rtogs pa de'o/_/'o na ci'i phyir ram gang gi phyir zhe na/_sangs rgyas kyi byang chub ste/_'bras bu bla na med pa thob pa'i phyir ro/_/'o na de gang la brten zhe na/_gsang sngags la brten nas so/_/gang ltar zhe na/_bsod nams kyi
[\[43b.5\]]tshogs mdo las 'byung ba bzhin du bsags nas yi ge med pa ste/_stong pa nyid ye shes kyi tshogs bstan nas/_gsang sngags chen po ste sa bon rigs gsum pa ni thabs rnam pa gsum gyis bskyed pa'o/_/de yang rten dang brten pa ma lus pa bskyed pa'i don to/_/de ltar
[\[43b.6\]]bskyed pa'i rim pa la brtan pa thob nas/_sangs rgyas kun nas don kun skyed pa po'i mthar dang po'i sangs rgyas la bstod pa'o/_/dbang byed rgyal dang bdud rab zhi/_/mnyam sangs rgyas dang rtog dang bral/_/ri rab zhi dang rmongs pa sel/_/rol pa'i stobs bzhi zhes pa'o/_/_
[\[43b.7\]]de la bzhi ni 'khor lo bzhi'o/_/bcu drug phyed phyed rtsa ba'i dbye ba ste/_thig le ni byang chub kyi sems so/_/stong pa ni sreg pa'o/_/rtse mo ni gtum mo'o/_/'dab ma'i grangs ni bye ba phyed dang bcu/_/de la stong phrag bdun cu rtsa gnyis so/_/de las 'khor lo bzhi ste/_dkyil 'khor
[\[44a\]]
[\[44a.1\]]dang po gnyis pa yis/_/bde ba chen po'i sum cu mtshon/_/de nas dkyil 'khor gsum pa yi/_/gnyis pa'i tshigs bcad drug bsnan pas/_/bcu drug mgrin pa'i 'khor lo'o/_/de las tshig gcig dang po'i mgo/_/lhag pa bde chen dkyil du bsam/_/_
[\[44a.2\]]dkyil 'khor bzhi pa lnga pa gnyis/_/drug pa'i dang po tshigs bcad gnyis/_/tshig gsum 'og tu phyed dang drug_/bsnan pas sprul pa'i 'khor lo'o/_/tshig gsum po ni lte bar bsam/_/dkyil 'khor lnga pa'i mtshan med tshig_/tshig rkang drug dang lha yi ni/_/bstod pa ma
[\[44a.3\]]gtogs tshigs bcad gnyis/_/rdo rje nyi ma nas dpal ldan sangs rgyas zhes pa'i tshigs bcad drug gis gtso bo gsum bsten/_dkyil 'khor drug pas thugs kar chos kyi 'khor lo'o/_/bcu drug phyed phyed ni bzhi dang brgyad dang bcu drug go/_/chu tshod sum cu rtsa gnyis te/_
[\[44a.4\]]dbyu gu drug cu rtsa bzhi'o/_/rtsol ba'i grangs kyis mtshan bzung ngo /_/srog ni lha'i rang bzhin te/_/rtsa ni brtan du gsal bar bsgom/_/de ltar lus gnas dkyil 'khor ro/_/bcu drug phyed phyed 'grib sa nas/_/'phel dang 'grib pas mtshon pa'o/_/yang na dbyangs yig gi
[\[44a.5\]]phyed kyi tha ma aM ngo /_/yan lag med pa ni haM ngo /_/rtse mo ni ze 'bru la'o/_/rnam pa ni kha dog so sor ro/_/yi ge drug ni mgrin pa dang snying ga la'o/_/yi ge brgya ni yon tan no/_/de dang ldan pa 'dzag pa'o/_/de 'dzag par byed pa'i thabs gzhan yod pas bsam gtan yan lag
[\[44a.6\]]kun shes pa'o/_/'o na yon tan ci zhe na/_ting nge 'dzin rig dang rgyud rig pa'o/_/thig le nas rnam pa kun ldan zhes pa'i mthar gsang ba yum bzhi go rims bzhin/_bcu drug nas ting nge 'dzin lus dang zhes pa'i mthar ye shes sems dpa' la bstod pa'o/_/dge ba bzang
[\[44a.7\]]dang ye shes thugs/_/smra ba'i dbang dang lha chen po/_/blo gros bzang dang tshe dpag med/_/chos kyi stobs dang 'jig rten chos/_/sgra gcan nyid dang rgyal mtshan grags/_/sman pa'i mchog dang me tog 'od/_/ting 'dzin lus dang lus kyi mchog ste chos sku'o/_/longs spyod
[\[44b\]]
[\[44b.1\]]rdzogs sku dang sprul pa'i sku ste zhes bya bas gzugs sku gnyis so/_/phyogs bcur sprul pa sna tshogs 'gyed de lha mi la sogs pa'o/_/de gang las she na/_mchog gi sku de las so/_/de rnams la chos dang zang zing gi sbyin pa byed pa/_de ltar yul de la las khyad par can
[\[44b.2\]]ston pa de la mchod par 'os bstod par 'os phyag la sogs pa 'os pa'i phyir ro/_/longs spyod rdzogs sku nas rgyud 'chang ba zhes pa'i mthar byang phyogs kyi bzhi la bstod pa ste mtha' ma la gnyis so/_/phyogs bcu nas ji bzhin 'gro ba'i don byed pa zhes pa'i mthar lho'i ste
[\[44b.3\]]gnyis gnyis so/_/lha'i dbang po nas dbang phyug ces pa'i mthar nub kyi bzhi la go rims bzhin/_srid pa'i dgon pa nas 'gro ba'i bla zhes pa'i mthar shar gyi shes rab sems dpa' bzhi ste gnyis gnyis so/_/'jig rten phyogs bcu nas sel bar byed ces bya bas bskal
[\[44b.4\]]pa bzang po bcu drug shar nas brtsams nas gnyis gnyis so/_/bdud dpung zhes byas dril bu ma/_/pham par byed pa lcags sgrog go/_/rdzogs sangs rgyas zhes zhags pa ma/_/'jig rten 'dren zhes lcags kyu ma/_/mchod 'os bstod 'os nas rtag tu ri mor bya ba'i mthar nang
[\[44b.5\]]gi lha mo bzhi la go rims bzhin du bstod/_bkur 'os nas brjod par bya ba ni phyi'i lha mo bzhi la ni tshig rkang phyed phyed kyis bstod pa'o/_/dge gtsug phud dang bdud rtsi 'od/_/byang chub che dang rgya mtsho bstan/_/rin chen stobs dang rol pa'i stobs/_/nyi ma can dang dga' ba'i 'od/_/gtsug
[\[44b.6\]]na nor dang srid bral bdag_/'gro ba 'dul dang sdud pa'o/_/me tog sbyin dang 'gro ba'i 'od/_/mthun par smra dang pad+ma dang /_/ye shes 'dod dang bkod pas rol/_/don yod gnas dang gtan pa'i 'od/_/rgyal mtshan 'dzin dang bde ba'i gnas/_/rnam grol bzang dang bsam pa
[\[44b.7\]]shes/_/sems can 'dzin dang rin chen 'dzin/_/rgya mtsho dga' dang mi thub 'joms/_/dgra chen po dang 'dul ba dang /_/maN+Dal bsnams dang lha rnams mchod/_/dri ma spangs dang mchog gi mu/_/lha mo gsung snyan rin chen lha/_/pad+ma'i phyag dang bdud dgra 'joms/_/rtog spangs
[\[45a\]]
[\[45a.1\]]don ni grub pa'o/_/'o na longs skus gang la mdzad pa ston zhe na/_'jig rten gsum po gom gcig ces pa ste/_sa brgyad pa dang bcu pa'i bar bgrod pa gcig pa mi 'gyur ba ste/_phyir mi ldog pa dang sa dang po mthong lam spyod pa la zhugs pa ni gsum rig
[\[45a.2\]]ste/_'das pa dang da ltar dang ma 'ongs pa la ma chags ma thogs par shes pa sa dang po dang /_sa gnyis pa la gnas pa spyod pa la zhugs pa tshul khrims kyi pha rol tu phyin pa dag pa la sogs pa ni gtsang ma dag pa ste/_mngon shes drug ldan rjes dran drug_/byang chub sems
[\[45a.3\]]dpa' sems dpa' che/_/gang gis ston par byed ce na/_rdzu 'phrul chen pos so/_/gang ston zhe na/_'jig rten 'dis shes rab pha rol phyin pa'i mtha' ston to/_/gang gi phyir ston par byed ce na/_bdag rig gzhan rig thams cad ces pa'o/_/'bras bu gang zhe na/_shes rab
[\[45a.4\]]kyis ni de nyid thob ste chos sku'o/_/kun la phan pa'i gang zag mchog ste sprul sku/_dper bya kun las 'das pa ste/_/shes dang shes bya'i bdag po mchog ste longs sku'o/_/de ltar ston par byed pa'i gang zag ni bcom ldan 'das te/_gtso bo chos kyi sbyin bdag ste/_/phyag rgya
[\[45a.5\]]bzhi'i don ston pa'o/_/de ltar ston pa des na gang la zhu/_gang gis zhus/_gang gi phyir zhu gang la dgongs nas te/_phyag rgya ni sa ma ya'am mu dra'o/_/de ltar ston par byed pa de la ni 'gro ba rnams kyis bsnyen bkur dang ri mo dang mchod pa'i gnas su 'os pa'i phyir ro/_/de ltar
[\[45a.6\]]bcom ldan 'das kyis nges par 'bras bu gsum thob pa'i phyir gang zag gsum gyi dbang du byas nas bgrod pa'i theg pa gsum gsungs te/_don gyi nang nas 'bras bu'i dam pa 'di ni rgyu rnam par dag pa 'phags pa 'jam dpal gyi mtshan yang dag par brjod pa 'di'o/_/_
[\[45a.7\]]'o na gang zag gsum pos thun mong du nus sam zhe na/_mi nus te/_'jig rten gsum na skal ba bzang ba phyag rgya chen po'i rigs mchog tu gyur pa'o/_/des rtogs pa ci zhe na/_dpal ldan 'byor pa ste/_snying rje dang shes rab gnyis dang ldan zhing sems can kun gyi don byed
[\[45b\]]
[\[45b.1\]]pa la mos pas 'jam dpal 'bras bu dpal dang ldan pa'i mchog 'dis rtogs kyi gzhan gyis ni ma yin no/_/'jig rten zhes pas rin chen 'byung ldan la bstod/_mngon shes drug ldan zhes bya bas don yod grub pa la bstod pa'o/_/shes rab pha rol zhes bya bas rdo rje sems
[\[45b.2\]]dpa' la bstod pa'o/_/bdag rig gzhan rig ces bya bas snang ba mtha' yas la bstod pa'o/_/gtso bo chos kyi zhes bya bas rnam par snang mdzad la bstod pa'o/_/me tog mdzes dang yul don grub/_/smra ba'i zla dang brtul zhugs grub/_/mi g.yo ba dang blo gros dang /_/mar me
[\[45b.3\]]'bar dang sgra don rtogs/_/dam pa'i stobs dang gzi brjid stobs/_/blo yi sku dang zla ba dang /_/rin chen 'od dang yon tan rdzogs/_/ston rab mdzad dang gzi brjid bzang /_/ye shes stobs dang gzi brjid dge/_/rten pa'i stobs dang lha yi sku/_/rab zhi dang ni nyi ma'i zhal//_
[\[45b.4\]]grol ba'i 'od dang tshul khrims 'od/_/dka' thub rgyal dang dri ma bral/_/rgya mtsho'i sgra dang gzugs brnyan snang /_/kun las grol dang rgya mtsho 'od/_/dri ma med dang dran dbang 'od/_/zhal rab rgyas dang rgyal ba'i 'od/_/mchog don blo dang dpung rab zhi/_/dbang phyug chos
[\[45b.5\]]dang sna tshogs gsal/_/zhes pas ni mtshan ni dgu bcu rtsa lnga ste/_bcu dgu bcu dgur so sor sbyar/_/tshigs su bcad pa bco lnga'o/_/de ltar mtshan ni rab sbyar ro/_/'khrul 'khor dkyil 'khor so sor sbyar/_/sbyar thabs gzhan du shes par bya/_/de ltar bstod pa dang
[\[45b.6\]]mtshan bstan nas/_da ni yang dag pa'i bstod pa ni/_mchog sbyin rdo rje mchog khyod 'dud/_/ces pa'i bstod pa ni/_dang po bum pa de bzhin sbyin/_/gnyis pa gsang ba yang dag mtha'/_/gsum pa shes rab stong pa'i rgyu/_/bzhi pa sangs rgyas byang chub bo/_/de yi yan
[\[45b.7\]]lag rnam bshad don/_/yan lag so sor 'og tu sbyar/_/mchog ni sangs rgyas par 'dod pa'i shes rab sbyin pa ni sems can gyi don du thob par 'dod pa'i snying rje de gnyis dbyer med pa ni rdo rje'o/_/de ltar na shes rab dang snying rjes byang chub kyi sems bskyed pas lam thob
[\[46a\]]
[\[46a.1\]]pa'o/_/yang dag mthar gyur ni sems bskyed la brten pa'i lam de bla ma la rag las so/_/lam shes byed do/_/lam thob pa ni stong pa nyid la ste/_goms pa las so/_/lam gyi 'bras bu ni sangs rgyas kyi byang chub bo/_/mchog sbyin sems ma
[\[46a.2\]]rdo rje ma/_/yang dag rin chen rdo rje ma/_/stong nyid pad+ma'i rdo rje ma/_/sangs rgyas las kyi rdo rje ma'o/_/de bzhin gshegs pa'i yum bzhis bstod pa'o/_/sangs rgyas chags pa dang /_sangs rgyas 'dod pa dang /_sangs rgyas dgyes pa dang /_sangs rgyas rol pa dang bzhis ni
[\[46a.3\]]lam thob par 'dod pa'i rgyu snying rje yul sems can byang chub thob par 'dod pa dang /_de 'bras bu thob par dga' ba dang /_dga' ba des sna tshogs pa'i sgo nas gzhan gyi don byed pa'o/_/des ni de bzhin rigs kyi rdo rje ma dang /_pad+ma'i rdo rje ma dang /_rin chen rigs kyi rdo rje
[\[46a.4\]]ma dang /_las kyi rdo rje ma la bstod pa'o/_/de yan chad kyis rdo rje sems dpa'i dkyil 'khor la bstod pa'o/_/sangs rgyas 'dzum pa dang /_sangs rgyas bzhad pa dang /_sangs rgyas gsung nyid dang /_sangs rgyas thugs la zhes bya bas dper na cung zad bzhad pas tshems
[\[46a.5\]]cung zad gsal ba de bzhin du lam cung zad gsal ba dang /_cher bzhad pas cher gsal ba bzhin du goms shing dpyad pa la zhugs pas cher gsal ba'o/_/de yang gsung la brten nas gsal lo/_/gang zhe na/_sangs rgyas kyi thugs ye shes de dpe yis mtshon nas
[\[46a.6\]]so/_/de'i phyir shes par bya ba'o/_/de bzhin gshegs pa rdo rje ma dang /_rin chen rdo rje ma dang /_pad+ma'i rdo rje ma dang /_las kyi rdo rje ma ste de yan chad rin chen 'byung ldan gyi dkyil 'khor la bstod pa'o/_/med pa las byung ba dang /_sangs rgyas las byung ba dang /_nam mkha'
[\[46a.7\]]las byung ba dang /_ye shes las byung ba ste/_dbyings stong pa nyid dang ye shes te/_rab byung gi sku 'byung ngo /_/'o na stong pa las ji ltar 'byung zhe na/_nam mkha' las sprin 'byung ba bzhin du ye shes kyi sku 'byung ngo /_/de bzhin du spangs pa dang ye shes bstan to/_/de bzhin
[\[46b\]]
[\[46b.1\]]gshegs pa'i rdo rje ma dang /_rin chen rdo rje ma dang /_sems ma rdo rje ma dang /_las kyi rdo rje ma'o/_/snang ba mtha' yas kyi yum bzhis bstod pa'o/_/sgyu 'phrul dra ba dang /_sangs rgyas rol ston dang /_thams cad thams cad dang ye shes sku nyid ces pas spangs pa dang /_ye
[\[46b.2\]]shes ji lta ba dang ji snyed pa mkhyen pa'i 'bras bu ye shes kyi sku'i bdag nyid do/_/sems ma rdo rje ma dang /_rin chen rdo rje ma dang /_pad+ma rdo rje ma dang /_de bzhin gshegs pa'i rdo rje ma'o/_/chos sku'i sgo nas bstod pa'o/_/da ni phan yon bstan pa ni/_lag na rdo rje zhes bya
[\[46b.3\]]ba nas 'di ni gsang sngags thams cad kyis byin gyis brlabs pas zhes bya bas ni/_byin gyis brlabs pas phan yon che bas tshig bcu rnam par snang mdzad kyis bstan to/_/lag na rdo rje nas yongs su rdzogs pa zhes bya bas ni rgyu la brten pa'i stobs kyis thob par bya ba'i yon tan
[\[46b.4\]]te/_me long lta bu'i yon tan bstan to/_/lag na rdo rje nas chos thams cad brjod du med pa'i rang bzhin nyid do zhes bya bas bla ma la brten nas shes pa'i phan yon te/_bla ma la brten nas thob pa rang gis 'bad pa ste/_mnyam pa nyid do/_/lag na rdo rje nas tshe nur ba
[\[46b.5\]]sgrub par byed do zhes bya bas nyams su blangs pa'i phan yon rang gi 'bad pa las 'byung ba ste/_so sor rtog pa'o/_/lag na rdo rje nas nyan thos dang rang sangs rgyas thams cad la 'jug par mi 'gyur zhes bya bas 'bras bu theg pa dman pa las grol ba ste/_'bras bu
[\[46b.6\]]theg pa chen por sdud pas bya ba sgrub pa'i phan yon no/_/lag na rdo rje de ltar na chos kyi rnga sgra chen po sgrogs par 'gyur ro zhes bya bas ni/_lag na rdo rje ni zhu ba po'o/_/de ltar zhes pa ni de ltar rgyu dang 'bras bu'i dus de ltar bstan nas/_da bsdus pa'i phan yon bstan pa
[\[46b.7\]]ni de ltar yon tan dpag tu med pa yod de/_ye shes lnga'i dbang du byas pa'i rtog pa bsdus pa 'di ni yon tan shin tu che'o/_/de bas na lag na rdo rje mtshan yang dag par brjod pa 'di dbang bskur zhing yang dag pa ste/_gdams ngag dang ldan pa'i gang zag dam pa dag
[\[47a\]]
[\[47a.1\]]'dzin na rgyu bzang zhing 'bras bu myur du 'byung zhing gzhan la yang chos kyi sbyin pa rgyun mi 'chad pa dang ldan no/_/rtog pa bsdus pa ste/_thams cad kyi phan yon bsdus shing 'bras bu bsdus pa'o//_//oM a b+hA ba swa b+hA ba bi shud+ha badzra tsak+Shu a
[\[47a.2\]]A aM aHde stong pa'i sngags so/_/pra gr-i ti pa ri shud+haHsarba d+harmA ya du ta/_sarba ta thA ga ta dz+nyA na kA ya/_many+dzu shrI pa ri shud+d+hi tA/_mu pA dA ya ti aHdes ni spyan 'dren pa dang gshegs su gsol ba'o/_/oM sarba ta thA ga ta hr-i da ya/_ha ra ha ra/_oM hUM hrIHb+ha ga bAn dz+nyA na mUrti/_
[\[47a.3\]]wA gI shwa ra/_ma hA ba tsa/_sarba d+harmA/_ga ga na a ma la su pa ri shud+he/_d+harma d+hA tu dz+nyA na gar+b+ha aHdes ni dbang bskur ba dang byin gyis brlab pa dang /_gtor ma la sogs pa'o/_/de yang ye shes sems dpa' gsum gyi bar du las so so'i sngags sbyar ro/_/ma byung ba las
[\[47a.4\]]shes pa ni yang dag pa ma yin pa la 'khor te/_phyin ci log dang ma log pa rten 'brel las 'byung ba ma rig pa thog mar gnas pa de bzhin du chos sku shes rab 'khor lo yang thog ma tha ma'i a'o/_/'dis ni shes rab rnam gsum gyi blos dag pa ni de bzhin gshegs pa
[\[47a.5\]]thams cad kyi ye shes kyi sku yongs su dag pa 'jam pa'i dpal d+hIHgsung yongs su dag pa sku gsung thugs dag pa sa bon gsum gyis bsdus la de ar snying po 'dus so/_/rjes su yi rang ston pa ni/_/de nas zhes bya bas ni 'das ma thag pa'o/_/zhu ba po dang de rnams
[\[47a.6\]]kyi bsam pa lus kyi bya ba dang ldan pa ste/_yul khyad par can la bskor ba dang phyag la sogs pa ste/_gus pa dang ldan pa'i zhu ba pos 'khor thams cad dang bcas pas bstod nas/_bdag cag rnams ngo mtshar te/_khro bo'i tshogs lnga brgya tham pa dang bcas pas gsang
[\[47a.7\]]bstod nas ni zhes pa dag gi las so/_/mgon po ni bcom ldan 'das so/_/bdag cag ni dag pa dang ma dag pa'o/_/legs te dag pa'i don du ste bdag cag go/_/legs zhes pa ni rnam par dag pa ste rnam grol zhes pa'o/_/legs par gsungs te/_rnam par dag pa'i lam
[\[47b\]]
[\[47b.1\]]'di lta bu gsungs pas so/_/de legs par cis shes she na/_zab cing yangs te/_dbyings dang ye shes gnyis dang ldan pa'i phyir dang /_don chen rang don dang gzhan don gnyis dang ldan pa'i phyir dang /_sangs rgyas thams cad bskyed pa'i yum gsungs pa'i phyir ro/_/de lta
[\[47b.2\]]bas na 'khor ba dang mya ngan las 'das pa'i spyod pa'i yum mo/_/de la brten nas 'byung zhing ma 'ongs pa la bstan pas na bshad ces bya'o/_/bla ma'i drin gyis yang dag thob/_/gus pas byin brlabs thugs rjes khyab/_/'gro ba'i don du 'grel 'di brtsams/_/rgyud dang bla ma'i
[\[47b.3\]]gsung las rnyed/_/brten nas bdag gis 'di byas pas/_/bdag dang mtha' yas sems can rnams/_/'jam dpal go 'phang thob par shog_/'phags pa 'jam dpal gyi 'grel pa bsdus pa'i gsal ba/_u rgyan gyi slob dpon chen po a ba d+hU tI pas mdzad pa rdzogs
[\[47b.4\]]so//_//rgya gar gyi mkhan po d+harma shrI mi tra dang /_bod kyi lo tsA ba dge slong chos kyi bzang pos mdzod kyi sgom pa ye shes grags pa'i don du bsgyur ba'o//[ {D2537}]@##/_/rgya gar skad du/_Ar+ya many+dzu shrI nA ma sad+hI ti thi ta bA ti nA ma ka ra/_
[\[47b.5\]]bod skad du/_'phags pa 'jam dpal gyi mtshan yang dag par brjod pa'i 'grel pa/_mtshan don gsal bar byed pa zhes bya ba/_'phags pa 'jam dpal la phyag 'tshal lo/_/sku gsum ngo bo nyid ldan pa'i/_/thabs dang shes rab gnyis ldan pa'i/_/log rtog dra ba
[\[47b.6\]]gcod mdzad pa/_/yid bzhin nor bu 'jam dpal bstod/_/bla med theg pa lam gyi don/_/bla ma'i drin gyis thob nas brtsams/_/gleng gzhi dkyil 'khor mtshan gyi don/_/sngags dang phan yon mdor bsdus pa'o/_/de nas dpal ldan rdo rje 'chang /_/zhes bya ba'i don ni
[\[47b.7\]]byang chub tu sems bskyed de dga' ldan du skye ba bzhes nas/_de nas 'chi 'pho ba mdzad de glang po che thal kar mche ba drug dang ldan par sprul te lhums su zhugs nas/_de nyid ye shes sems dpa' mthing ga thal ba'i mdog go/_/de yang mi rnams theg chen gyi lam
[\[48a\]]
[\[48a.1\]]la zhugs pa'i phyir glang po che'o/_/'gro ba drug gi sgo gcod pa'i phyir mche ba drug zhu nas zhal drug pa ston pas na dpal ldan no zhes bya ba'o/_/yum gyi pho brang de nyid nas 'od zer phyogs bcur 'phros pas sku'i sprul pa phyag na rdo rje dpag tu med pas
[\[48a.2\]]bskor bas na rdo rje 'chang zhes bya ba'o/_/'jigs byed kyi don de sku la rdzogs pa yang ngo /_/pad+ma dkar po rgyas 'dra'i spyan/_/pad+ma rgyas pa'i gdan la bzhugs/_/zhes bya ba'i don ni/_pad+ma ni yum gyi mkha' gzhal yas khang gdan dang bcas pa'o/_/de ltar snang ba las
[\[48a.3\]]rgyal ba rigs lngas 'od kyis bskul te/_sku khro bo zhu ba las phung po lnga rigs lngas byin gyis brlabs pa'i sku lnga'o/_/yum la bstod cing nyon mongs pa dang shes bya spangs pa'i rtags su po ti dang ral gri bsnams pa/_thams cad mnyam pa'i sa la bzhugs pa'i rtags
[\[48a.4\]]su mnyam pa'i skyil krung du bzhugs pa'o/_/de'i phyir ye shes yongs su rdzogs shing rgyas pas na pad+ma rgyas pa'i gdan la bzhugs pa'o/_/de nyid phyi nang med par rgyas par gsal bas nyon mongs pa'i dri ma dag pas na/_pad+ma dkar po rgyas 'dra'i spyan no/_/rigs lngas
[\[48a.5\]]byin gyis brlabs pa'i sku'o/_/gdul dka' 'dul ba rnams kyi mchog_/ces bya ba'i sgra'i don ni lum pa'i tshal byang chub kyi shing rtsar yum gyi rtsib ma'i bar na tshur la sku gzhal yas khang dang bcas pa bton nas tshangs pa dang brgya byin gyis blangs nas/_gzhon nu'i rol pa
[\[48a.6\]]mdzad pas nang gi bdud phyi rol gyi stobs kyis btul bas na gdul dka' 'dul ba zhes bya ba'o/_/da ni rol pa ston te/_dpa' bo 'jig rten gsum las rgyal ni/_dpa' bo ni nyon mongs pa can 'dul ba'i ston pa'o/_/rdo rje ni rdo rje'i gdan no/_/dbang phyug ni klu'i rgyal po
[\[48a.7\]]gnyis kyis sku khrus gsol ba'o/_/rdo rje ni gnyis su med pa'i chu'o/_/gsang ba'i rgyal ni nang las khyad par du gyur pa'o/_/rgyal ba ni bcom ldan 'das zhes bya ba ste/_rang bzhin gyi don to/_/bsdu ba tha ma ni phyag na rdo rjes bsdus te/_yang dang yang du zhes bya ba nas/_
[\[48b\]]
[\[48b.1\]]lus btud rnams dang zhes bya bas bsdus so/_/rdo rje gsor zhing 'jigs byed kyi sku bstan nas phrin las bzhi las drag po'i phrin las kyis zhu ba'o/_/lus btud rnams dang zhes bya ba ni bcom ldan 'das 'jam dpal rdo rje 'jigs byed kyi 'khor dang lhan cig tu'o/_/_
[\[48b.2\]]de ni dang po thabs dang shes rab dang po'i sangs rgyas kyi sku bstan pa dang /_rang bzhin gyis byin gyis brlabs pa'i sku bstan pa dang /_rol pa'i gdul bya sna tshogs pa'i ye shes kyi sku bstan te/_dang po yum bzhis bsdus/_gnyis pa klu'i bdag po gnyis kyis bsdus/_
[\[48b.3\]]gsum pa tshangs pa dang brgya byin gyis bsdus/_'jigs byed phyag na rdo rjes bsdus pa'o/_/lus btud rnams dang lhan cig tu/_/de bzhin gshegs pa bcom ldan 'das/_/zhes bya ba nas/_ming ni yang dag brjod pa'i mchog_/ces bya bas ni bsdu bar 'os pa ji ltar
[\[48b.4\]]'os pa bstan pa'o/_/'das pa'i sangs rgyas rnams kyis gsungs/_/ma 'ongs rnams kyang gsung 'gyur la/_/da ltar byung ba rdzogs sangs rgyas/_/yang dang yang du gsungs pa gang /_/zhes bya ba ni bsdu bar 'os pa nyid du bstan pa'o/_/de la yang dang yang du zhes bya ba ni
[\[48b.5\]]yum gyi pho brang du ye shes sems dpa' rang bzhin gyis byin gyi rlabs kyis rigs lnga'i sku dang /_dang po sangs rgyas yum bzhis byin gyis brlabs pa'i sku dang /_'jigs byed srung ba'i sprul pa'i 'khor khro bo'i sku dang /_rnam par 'phrul pa'i sku'i sgo nas gsungs pa de
[\[48b.6\]]bshad du gsol zhes pa'o/_/mgon po rdzogs sangs rgyas kun gyis/_/lus btud nas ni spyan sngar 'dug_/ces bya bas ni zhu ba po bdag snod du rung ba'i phyir dang /_rtse gcig pa'i brtson 'grus dang ldan pa'i phyir dang /_dus gsum gyi sdud pa po yin pa'i phyir dang /_
[\[48b.7\]]sems can kun la phan pa'i phyir zhu ba'o/_/de nas bcom ldan shAkya thub/_/ces bya ba ni zhu ba po mtshan nyid dang ldan pa de la zil gyis mnan pa'i phyir/_seng ge rnam par bsgyings pa'i ting nge 'dzin la mnyam par bzhag nas/_bdud bzhi'i dgra 'dul ba dang /_'khor sbyang ba
[\[49a\]]
[\[49a.1\]]mdzad nas 'dzum pa mdzad de/_gsung snyan pa bton nas gsung ba ni/_zhu ba po spro ba bskyed nas gsungs pa'o/_/de nas bcom ldan shAkya thub/_/ces bya ba ni ston pa'o/_/gsang sngags rig sngags thams cad dang /_/zhes bya ba ni dang po sangs
[\[49a.2\]]rgyas dang /_ye shes sems dpa' dang rdo rje 'jigs byed do/_/rigs gsum la ni rnam par gzigs/_/zhes bya ba ni dang po'i sangs rgyas ni sman pas 'das pa'o/_/rdo rje 'jigs byed ni 'jig rten pa'o/_/ye shes sems dpa' ni phyag rgya chen po'i rigs so/_/_
[\[49a.3\]]de'i ched du tshigs su bcad nas/_de kho na nyid yi ge a'i sgo nas sngags brjod pa ni/_shAkya thub dang thub pa dang /_/'od dang rab tu grags pa dang /_/seng ge dang ni gzi brjid dang /_/stobs dang ye shes chen po dang /_/rab tu grags dang grags chen dang /_/sprul pa dang
[\[49a.4\]]ni rdzu 'phrul che/_/snang dang 'od chen snang ba dang /_/dpa' bo sde dang mi 'jigs dang /_/gtsug nas byung dang gtsug phud mdzes/_/khyab pa po dang nam mkha'i bdag_/bla med 'byung dang mi yi theg_/dbang phyug po dang rin chen phyag/_/tsan+dan dri dang dri yi 'od/_/'od zer 'phro
[\[49a.5\]]dang 'od 'phro bzang /_/dbang po zhi dang tsan+dan phyag_/mchog tu mdzes dang rab mdzes dang /_/sbyin dga' ba dang rtag tu gtong /_/sangs rgyas sde dang dam pa dang /_/pad+ma dang ni 'khor lo'i phyag_/sde dang rab tu 'joms pa dang /_/kun du 'od dang 'od po che/_/rab tu grags dang
[\[49a.6\]]grags 'dzin dang /_/mu khyud 'dzin dang lhun po che/_/lha dang lha yi dbang po dang /_/mar me 'od dang 'od po che/_/thub dang gzhan gyis mi thub dang /_/stobs dang dpung rab zhi ba dang /_/legs pa'i lam dang spu gri dang /_/sbrang rtsi byung dang dga' ba'i dpal/_/gnas
[\[49a.7\]]pa'i gnas dang gtsug na nor/_/glang po dpal dang ka ti'i bu/_/gser gyi mdog dang 'khor lo dang /_/sman dang yongs su skyob dang mar me dang /_/nyi ma'i 'od dang rig sngags grub dang rgyal ba'i tog_/nam mkha' sku dang dag gzugs gsang sngags mchod/_/gtso bo rnam rgyal
[\[49b\]]
[\[49b.1\]]thugs rje che/_/'jig rten dam pa mtshan las 'das/_/dam tshig 'jigs byed stobs dang ldan/_/ha la gshin rje nam mkha' dang /_/rgya mtsho glang chen sgra sgrogs dang /_/sgra sgrogs byams tshe dga' ba'i 'od/_/shes rab sna tshogs 'bar ba'i mig_/shes rab lus
[\[49b.2\]]'phags pad+ma'i rtse/_/me tog 'brug sgra 'jam pa'i dbyangs/_/sgra dbyangs dang ni nor lha mtshan/_/brtul zhugs blo dang shes rab dang /_/chos rgyun 'bras bu che dang gzugs/_/gzugs snang mtshungs med 'khor los sgyur/_/'jig rten bdag dang mtshan mchog skyabs/_/_
[\[49b.3\]]skyabs dang nam mkha'i srid pa sel/_/dri ma dbang phyug yongs su zhi/_/nges grol dri bral dus med rtogs/_/yon tan yon tan yongs su smin/_/sems can snying rje dbang don shes/_/lam ston rang 'byung dga' ba che/_/dga' ba'i mchog sbyin brtson 'grus ldan/_/gtsug
[\[49b.4\]]phud phud pu brtul zhugs che/_/gau ta ma tshangs pa'i mtshan dang zhi/_/mtha' gnyis chags bral mtha' las 'das/_/dri med nyes dag chos nyid thob/_/rnam rtog thogs med dri med can/_/ye shes lus dang nyes pa 'joms/_/'od dang 'od bzangs dug sel dang /_/gnyen
[\[49b.5\]]po dpal dang 'khor lo bskor/_/spyod lam bzhi dang nyi ma dang /_/ting 'dzin rin chen dbang phyug dri/_/ting nge 'dzin dang che ba'i 'od/_/'bar dang thugs rje ye shes che/_/sde dang shes rab smra ba'i rgyal/_/ye shes rnam dag dra ba'i 'od/_/rdo rje blo ldan snying rje'i thugs/_/_
[\[49b.6\]]sprul dang rab grub sbyin pa dang /_/bar bcad dag dang mi g.yo ba/_/mngon du gtsug phud zhing dang ni/_/sa gnon rdzu 'phrul che nas che/_/de ni rtsa ba'i 'khor lo'o/_/a A zhes bya ba ni rigs byin gyis brlabs pa'i dang po'i sangs rgyas kyi sngags so/_/s+thi to hr-i di dz+nyA na mUrti/_dus
[\[49b.7\]]gsum gyi sangs rgyas kyi byin gyis brlabs pa'i phyag gi sngags so/_/badzra tIk+Sh+tsa zhes bya ba'i sngags ni/_ye shes sems dpa'i sngags so/_/dbyangs yig la bzhi bsnan pa ni khro bo bcu drug gi'o/_/rigs lnga yum dad bcas pa ni badzra tIk+Sh+Na dang /_a ra pa tsa na'i bar du'o/_/_
[\[50a\]]
[\[50a.1\]]a A aM aHni sgom bzhi'o/_/ra pa tsa na nang gi mchod pa'i lha mo bzhi'o/_/ya te na maHphyi'i bzhi ste/_sum cu rtsa bdun gyis bstan pa ste/_rdo rje 'jigs byed do/_/de ltar drug cu rtsa bzhi ba'i/_/oM dang haM dang oM gyis ni/_/thabs dang shes rab dbyer
[\[50a.2\]]med rlung /_/sum cu rtsa gnyis drug cu bzhi/_/bcu drug brgyad du shes bya'o/_/rigs lnga drug pa 'og tu bstan/_/da ni dkyil 'khor lnga las dang po'i sangs rgyas kyi dkyil 'khor ston to/_/'di ltar sangs rgyas bcom ldan 'das/_/zhes bya ba ni dang po'i sangs rgyas so/_/rdzogs
[\[50a.3\]]pa'i sangs rgyas zhes bya ba ni bskyed pa de nyid de a ni yig 'bru zhes bya ba ni thabs so/_/don chen yi ge dam pa ni shes rab po/_/khong nas 'byung ba ni yum gyi mkha'i dkyil 'khor chen po de 'byung ba bzhi yum bzhis bskyed de/_skye ba med pa'i don chos nyid stong pa nyid do/_/de
[\[50a.4\]]la yum bzhis chos kyi dbyangs stong pa nyid dga' ldan nas 'chi 'pho ba mdzad/_chos sku la bstod pa tshig tu brjod pa spangs pa'o/_/longs sku sprul skur bzhengs par bskul ba ni/_brjod pa kun gyi rgyu yi mchog_/ces pas bstod pa'o/_/bskul nas bzhengs pas bstod
[\[50a.5\]]pa ni/_mchod pa chen po 'dod chags che/_/zhes ni 'du byed do/_/zhe sdang ni rnam par shes pa'o/_/byang chub kyi rang bzhin/_gti mug ni gzugs te 'bras bu'o/_/chags pa ni nga rgyal te 'du byed smin pa'i tshor ba'o/_/khro ba ni phrag dog ste 'du byed do/_/des ni chos sku
[\[50a.6\]]las/_gzugs sku so sor rtogs pa/_byams pa me long lta bu snying rje chos kyi dbyings rang bzhin gyis dag pa mnyam pa nyid btang snyoms so/_/bya ba grub pa dga' ba ste/_dug lnga ma spangs gzugs skur bzhengs pa la bstod pa'o/_/'dod pa chen po bde ba che/_/zhes pa
[\[50a.7\]]ni 'dod chags rnam par dag pa'i 'bras bu bde ba'o/_/zhe sdang rnam par dag pa'i 'bras bu dga' ba che dang mgu ba'o/_/gti mug rnam par dag pa'i 'bras bu gzugs che zhing lus che ba'o/_/nga rgyal rnam par dag pa'i 'bras bu la kha dog che ba dang lus bong che ba'o/_/_
[\[50b\]]
[\[50b.1\]]phrag dog rnam par dag pa'i 'bras bu ming che ba'o/_/dkyil 'khor chen po yangs pa yin/_/zhes bya ba ni sku de rnams ma 'dres pa'o/_/de rnams kyi rgyu dang 'bras bu'i sgo nas bstod pa'o/_/shes rab mtshon chen 'chang ba ste/_/nyon mongs lcags kyu che ba'i mchog_/ces bya
[\[50b.2\]]bas ni 'khor ba dang mya ngan las 'das pa'i mtha' gsal bar bstan/_grags chen snyan grags chen po ste/_/snang ba chen po gsal ba che/_/zhes bya bas ni yum gyi mkha' e'i gnas na bzhugs pa'i tshe/_nang gi sku de phyi na yang gsal zhing /_gang dang gang gis mthong pa'i
[\[50b.3\]]sdug bsngal rab tu zhi ba'o/_/de mthong na yid tshim zhing thos na dga' ba'i stobs dang ldan pa'i phyir/_mkhas pa sgyu 'phrul chen po 'chang /_/sgyu 'phrul chen po'i don grub pa/_/sgyu 'phrul chen po dga' bas dga'/_/sgyu 'phrul chen po mig 'phrul can/_/zhes bya ba ni phyi nang
[\[50b.4\]]med pa bsku de las sprul pa dang po 'od dpag tu med pa byung nas sems can thams cad kyi don du shes rab dang snying rje gnyis kyi dga' ba dang bde ba'i gzi mdangs dang ldan te/_yum gyi nyes pa sbyangs te/_de ni nyon mongs pa dang shes bya'i sgrib pa dag pa'i sgo nas bstod pa'o/_/_
[\[50b.5\]]yum gyi pho brang du zla ba bcu bzhugs pa las sku bltams nas pha rol tu phyin pa bcu la gnas pa ni/_sbyin bdag chen po gtso bo ste/_/zhes bya ba'o/_/yang na de ltar gnas shing yon tan dang ldan pa ste/_pha rol tu phyin pa bcu byang chub sems dpa'i spyod pa'i yon tan te/_sbyin
[\[50b.6\]]bdag chen po gtso bo ste/_/tshul khrims chen po 'chang ba'i mchog_/bzod chen 'chang ba brtan pa po/_/brtson 'grus chen po brtul ba yin/_/bsam gtan chen po ting 'dzin gnas/_/shes rab chen po lus 'chang ba/_/stobs po che la thabs che ba/_/bsam pa'i ye shes rgya mtsho
[\[50b.7\]]ste/_/zhes bya bas sa bcu la gnas pa'i byang chub sems dpa' la bstod pa'o/_/de nas 'bras bu mngon par rdzogs par mdzad pa ni/_byams chen rang bzhin dga' ldan du byams pa la mi nub par mdzad pa'i dbang bskur mdzad nas/_gling bzhi las 'dzam bu'i gling du gdul
[\[51a\]]
[\[51a.1\]]bya 'dod chags can dang /_zhe sdang can gdul pa'i don du gshegs pa ni/_rdzu 'phrul chen po zhes gsungs te/_glang po che rdzu 'phrul dang ldan par sprul nas byung ba'o/_/stobs chen po pha rol gyi sde gnon pas/_stobs chen pha rol gnon
[\[51a.2\]]pa'o/_/de nas stobs zhes pa ste/_stobs bcu dang shin tu myur ba dang /_lha la sogs pa las khyad par du 'phags pas na che bar grags zhes pa'o/_/des srid pa'i ri bo chen po 'joms zhes pa ste/_rdzu 'phrul rnam pa du ma bstan nas srid pa'i lam du zhugs pa
[\[51a.3\]]des ni mgon po zhes pa ste/_bcom ldan 'das so/_/bla ma ni yum gyi lus shin tu rdzu 'phrul che zhing stobs dang ldan pa ste/_de ci'i phyir zhe na/_dus gsum gyi de bzhin gshegs pas byin gyis brlabs pa'i gnas kyi phyir ro/_/des na pha rol gyi sde 'joms shing
[\[51a.4\]]nyon mongs pa spong ba'i de nyid kyi phyir srid pa'i ri bo chen po 'joms pas brtan zhing mi 'gyur ba'o/_/de'i phyir 'dod chags 'joms pa'o/_/zhe sdang 'joms pa ni/_mkhregs shing rdo rje chen po 'chang /_/zhes pa ste khro bo 'jigs byed kyi skus so/_/des na/_drag
[\[51a.5\]]po chen po drag shul che/_/zhes pas zhe sdang can 'dul bar byed pa bstan to/_/de'i don ni shes rab thabs kyi sbyor ba'o/_/des ni phyag rgya bzhi ston la de las don phyin ci ma log pa rtogs pas na bla ma'o/_/de'i phyir na skyed par byed pa'i yum nyid do/_/rtsa ba'i mngon
[\[51a.6\]]rtogs mtshan rnams ni/_/'od zer bzang dang kun du 'od/_/mar me mdzad dang sman gyi bla/_/rin chen mtshan dang 'od kyi mtshan/_/byams pa'i stobs dang dpa' bo'i sde/_/seng ge'i mtshan dang rab tu 'joms/_/zla ba'i 'od dang 'od zer 'phro/_/ri rab mtshan dang pad+ma
[\[51a.7\]]gnon/_/skar ma'i rgyal dang tshangs pa'i mtshan/_/rgyun du gnas dang ri bo'i rtse/_/rnam par gnon dang rin chen snang /_/yid dga' gnas dang 'od dpag med/_/nam mkha'i 'od dang pad+ma'i zhabs/_/dkon mchog brtsegs dang rab zhi 'od/_/gtsug tor can dang dpe bral
[\[51b\]]
[\[51b.1\]]thugs/_/snang ba shar dang dkon mchog dpal/_/phyag gi 'od dang thugs rje'i gnas/_/pad+ma'i spyan dang pad+ma'i zhal/_/chu'i lha dang tsan+dan phyag_/yongs su dag dang nam mkha'i mdzod/_/'od zer snang ba kun nas snang /_/rin chen phyag dang pad+ma'i phyag_/'od zer bzang dang
[\[51b.2\]]nyi zer 'od/_/sra bas brtan dang shugs byung ba'o/_/spyan bzang po dang thugs rje'i spyan/_/bdud sde 'joms dang nyon mongs sel/_/nam mkha'i 'od dang klu dbang rgyal/_/gzhon nu'i 'od dang rdzu 'phrul can/_/rdzu 'phrul mdzad dang yongs su dge_/yid dge ba dang ri rab lha/_/_
[\[51b.3\]]byams pa'i stobs dang dga' bas sbyin/_/rab grol mdzad dang mi mnyam gzigs/_/thogs med mdzad dang kun skyob mdzad/_/snang ba'i stobs dang ston pa'i rgyal/_/thogs med ye shes spyan ldan no/_/thugs rje'i stobs dang rgya mtsho'i sprin/_/rgyal ba'i bka' dang sprin
[\[51b.4\]]gyi shugs/_/spyod lam zhi dang log dad sel/_/byams pa'i 'od dang spos kyi zhing /_/mtshan ma zhi dang ston ka'i rtse/_/chos kyi sprin dang yon tan sde/_/'phags pa'i lam dang dri ma bral/_/mchog tu dga' dang dri ma med/_/spyod yul spangs dang kun du 'phro/_/rgyal ba'i 'od
[\[51b.5\]]dang phyag rgya can/_/des ni sprul pa'i mtshan nyid de/_/dga' dang skad cig bdag nyid do/_/de ltar bstan pa des sprul pa/_/mngal gyi sku la bstod pa'o/_/sangs rgyas rnam par snang mdzad che/_/zhes bya ba ni chos kyi dbyings so/_/thub pa chen po thub chen ldan/_/zhes bya bas ni
[\[51b.6\]]me long lta bu dang mnyam pa nyid do/_/gsang sngags tshul chen las byung ba/_/gsang sngags tshul chen bdag nyid can/_/zhes bya bas ni so sor rtog pa dang bya ba grub pa'o/_/de ltar gyur pa ni 'jam dpal yum gyi rang bzhin te/_seng ge dang ni rab gsal byed/_/thub pa
[\[51b.7\]]dang ni me tog dang /_/me tog mdzes dang spyan gsal lo/_/pha rol phyin pa bcu la gnas/_/zhes bya bas ni sems bskyed pa'i khyad par yum mA ma kI'i rang bzhin no/_/pha rol phyin bcu dag pa ste/_/zhes bya bas ni spyod pa'i khyad par sa gnyis pa nas bdun pa yum nam
[\[52a\]]
[\[52a.1\]]bza' dkar mo'o/_/pha rol phyin pa bcu yi tshul/_/zhes bya bas ni bsgom pas spong ba'i lhag ma brgyad pa dang bcu pa'i bar te/_yum dam tshig sgrol ma'i rang bzhin te/_sa ma ya mnyam par rtogs pa'o/_/mgon po sa bcu'i dbang phyug ste/_/zhes
[\[52a.2\]]bya bas ni de bdag nyid sku dang sa bcu la ni gnas pa'o zhes bya ba ni de'i 'khor gyi bdag nyid dang de nyid ni sa bcu gcig pa/_shes bcu rnam dag 'chang ba po/_/zhes bya ba ni spong ba dang /_thob pa'i yon tan gnyis dang ldan pa'i rang bzhin gyis chos ston pa yum sangs rgyas
[\[52a.3\]]spyan no/_/de rnams kyi don ni 'byung ba yum gyi pho brang du zla ba bcu bzhugs pa ni sa bcu dang ldan pa'o/_/des 'gro ba'i don ma lus par byed pas na/_kun gyi don ni ma lus byed/_/ces bya bas ni de yang dbang bcus 'gro ba'i don byed pa dang ldan no/_/'o na 'jam
[\[52a.4\]]dpal ni ye shes kyi ngo bo yin na skye 'gag mi 'gal lam zhe na/_gnyis med gnyis su med par ston/_/zhes bya bas ni longs sku'i bdag nyid kyi phyir ro/_/ded dpon kun dang chen po'i phyag_/stobs po che dang rgyu skar rgyal/_/byang chub sems dpa' sman pa'i mchog_/rgyan
[\[52a.5\]]grags pa dang mtshan dang ni/_/'od zer che dang rnam grol lus/_/rnam snang mdzad dang snying po nyi/_/zab pa'i mtshan dang 'od zer 'bar/_/'od 'phro bzang dang mya ngan med/_/skabs de bzhin dang phreng ba 'chang /_/yon tan 'od dang don bstan pa/_/mar me mchog ces bstan
[\[52a.6\]]pa'o/_/longs sku'i bdag nyid bstan pa'o/_/thog ma med pa zhes pa nas bden par smra zhing zhes bya bas ni/_skye ba med pa'i chos nyid la zer yang kun rdzob phyag rgya chen po ste de las phyag rgya chen po de nyid rtogs pa'i phyir ro/_/gang las she na bla ma'i man ngag las te/_ji skad
[\[52a.7\]]smras pa de bzhin byed/_/ces pas so/_/de bzhin nyid gang zhe na/_gnyis med gnyis su med par ston/_/zhes bya ba'o/_/'o na gang la brten nas rtogs she na/_dga' ba bzhi'i bdag nyid lhan cig skyes pa las te/_yang dag mtha' la rnam par gnas/_/zhes bya'o/_/de'i phyir na
[\[52b\]]
[\[52b.1\]]gdod ma nas lhan cig skyes pa'i ye shes kyi bdag nyid la skye 'gag dang bral yang snang ba thabs la brten nas skye 'gag ston pa ste de'i phyir mi 'gal lo/_/de bas na yang dag pa'i mtha' ye shes chen po de 'jam dpal gyi rang bzhin du gnas so/_/de'i don ni skye ba'i mtha' ma
[\[52b.2\]]srid pa'i mtha' spangs pa'o/_/des ni chos sku ste don dam pa'o/_/'bar ba bzang dang sman bzang po/_/mdzod spu 'dzin dang dpa' bo dang /_/brtan por gnas dang dpal mgon lha/_/mthong bar dka' dang yon tan tog_/sgra gcan byang sems sgra gcan no/_/des ni yum
[\[52b.3\]]la bstod pa'o/_/phyag rgya chen po de'i yon tan ci yod ce na/_bdag med seng ge'i sgra dang ldan/_/zhes bya ba ni dper na seng ge'i phru gu skyes ma thag tu gzhan 'joms pa bzhin du/_bcom ldan 'das lhan cig skyes pa'i sku de yang bltams pa tsam gyis bdud dang mu stegs dang
[\[52b.4\]]rnam rtog las byung ba thams cad 'joms pa'o/_/chos kyi sku'i bdag nyid du bstan to/_/de bzhin gshegs pa'i yid ltar mgyogs/_/zhes bya bas ni bar ma de'i sku zhu ba de'i bdag nyid de/_rgyal ba rnam rgyal zhes bya ba ste longs sku'o/_/'khor los sgyur ba stobs po che/_/_
[\[52b.5\]]zhes bya ba ni zhu ba de'i bdag nyid du gnas 'khor los sgyur ba'i rgyal po lta bu'i longs sku las sna tshogs kyi gzugs kyi bdag nyid du gyur pa'i sprul sku ste/_tshogs kyi slob dpon tshogs kyi bdag_/ces bya ba ste/_tshogs ni mang po ste dpag tu med pa'i don to/_/de
[\[52b.6\]]rnams kyi bdag por gyur pas na bdag ces bya ba'o/_/mthu chen zhes pa ni ji ltar kun gyis rgyal ba'i sku de gces par 'dzin to/_/de ltar lhan cig skyes pa de yang shes pa'i bdag nyid du 'gyur ba'i phyir ro/_/tshul chen gzhan gyi dring mi 'jog_/ces bya ba ni ji ltar yum gyi zas nus
[\[52b.7\]]pa dang ldan zhing ro mchog thams cad ldan te/_de bzhin du lhan cig pa'i rang bzhin dang ldan pas ro thams cad kyi mchog tu 'gyur ro/_/tshig rje zhes bya ba ni ji ltar bltams par gyur pa de'i tshe na thams cad kyang skad snyan pa ka la bing ka ltar mtha' dag shes pa de bzhin du
[\[53a\]]
[\[53a.1\]]lhan cig skyes pa'i bdag nyid du thams cad kyi sgra lhan skyes kyi rang bzhin du'o/_/de yang bden pa dang snyan par ro/_/bden pa bzhi ni ston pa po/_/zhes bya ba ni lam mo/_/de yang sku bzhi dang 'khor lo bzhi dang /_dga' ba bzhi dang skad cig ma bzhi
[\[53a.2\]]dang /_phyag rgya bzhi dang /_bden pa bzhi dang /_sde pa bzhi'i bdag nyid du ston to/_/'o na lam du ji ltar gnas she na/_phyir mi ldog pa phyir mi 'ong /_/'dren pa rang rgyal bse ru'i tshul/_/nges 'byung sna tshogs las byung ba/_/'byung ba chen po rgyu gcig po/_/zhes pa'o/_/_
[\[53a.3\]]de bas na bden pa bzhi bdag nyid bsdus pa dang /_'byung ba chen po rgyu gcig po/_/zhes bya bas sde pa bzhi bdag nyid du bsdus pa'o/_/rig pa dang ni rkang par ldan/_/bde gshegs 'jig rten rig pa'i mchog_/ces bya bas sku'i bdag nyid du bsdus pa'o/_/des na thams
[\[53a.4\]]cad 'dus pa'i yum gyi sku ste mngal gyi phru ma chos gos te rang bzhin gyis dgra bcom pa'i dge slong ngo /_/de gcig pu gnas pas rang rgyal ba'o/_/nges par 'byung ba'i rten 'byung ba chen po bzhis bskyed pa'i rgyu gcig po dang ldan pas nyan thos pa'o/_/tshul khrims mtha'
[\[53a.5\]]dag rdzogs te zla ba bcur bzhugs pas byang chub sems dpa'o/_/thabs dang shes rab kyi skur rdzogs shing rgyun mi 'chad pa'i gsang sngags dang ldan pas phyag rgya chen po'i sdom pa rdzogs pa ni bde bar gshegs pa'o/_/tshangs pa'i mtshan dang stobs po che/_/rig pas 'dzin
[\[53a.6\]]dang 'od mdzad pa/_/chen po'i ri dang rgyal ba'i mtshan/_/'jigs par byed dang rin chen dang /_/pad+ma'i sde dang stobs dang ni/_/me tog 'od dang ye shes 'od/_/lha min 'od dang tshangs pa dang /_/'od dpag med dang klu sbyin nas/_/rim par ston dang don yod mthong /_/dpa' bo sbyin dang
[\[53a.7\]]mi ldang ba/_/seng rgyal mtshan dang khams gsum sdud/_/chos mos dang ni dga' ba'i rgyal/_/don chags pa dang dga' bar mdzad/_/chu yi lha dang yon tan lag_/spos glang po dang don yod dbyangs/_/thub bzang po dang zla ba dang /_/zla 'od grags dang glang chen stobs/_/gtsug nor
[\[53b\]]
[\[53b.1\]]bu dang drag po dang /_/seng ge mchog dang ngang pa'i 'gros/_/don rnams rgyal dang shes rab brtsegs/_/legs par gnas dang blo gros brtan/_/yan lag byung dang bdud rtsi shing /_/lus bzang po dang ye shes ldan/_/'od 'phro ba dang dka' thub gnas/_/bkra shis 'byung dang
[\[53b.2\]]bden smra dang /_/pad+ma dang ni mi yi theg_/ut+pal dang ye shes blo/_/blo dri bral dang tshangs pas byin/_/rin chen mdzod dang me tog lha/_/legs bsam don dang dbang phyug chos/_/blo gros grags dang rnam par rol/_/shes pa mchog dang mang po'i lha/_/dri mchog dang ni shes rab
[\[53b.3\]]zer/_/rin chen snying dang grong khyer mthong /_/zla ba'i 'od dang tshes pa'i mchog_/yid kyi yul dang yon tan grags/_/zla bas bsil dang gsang ba'i 'od/_/seng ge'i tog dang lugs las bzlog_/snying po dpal dang dngos mthar ston/_/glog gi 'od dang seng ge sbyin/_/_
[\[53b.4\]]gzhan gyis mi thub ces pa'o/_/rig pa'i mchog_/bdag gir mi 'dzin ngar mi 'dzin/_/bden pa gnyis kyi tshul la gnas/_/zhes pas ni thabs shes rab sems kyi rang bzhin nyid kyi sdom par grub bo/_/des ji lta bu zhig spangs she na/_'khor ba'i pha rol mthar son pa/_/_
[\[53b.5\]]bya ba byas pa skam sar gnas/_/zhes pa'o/_/'bras bu gang dang ldan zhe na/_ye shes 'ba' zhig las 'byung ba/_/zhes bya ba'i yon tan gyi khyad par ci zhe na/_chos dbyings dam pa zad mi shes/_/zhes bya bas so/_/'o na gdul bya gang la snang zhe na/_bsod nams ldan pa zhes pa'o/_/_
[\[53b.6\]]ye shes ye shes khyad par che ni lus dang sems tha dad du 'dod pa nyan thos rang rgyal ba dang byang chub sems dpa' yin la/_de las khyad par du gyur pa ni ye shes ldan pa ste/_yod pa lus med sems gnyis ldan par shes pa'o/_/des khyad par che'o/_/'on te rtogs pa'i gang zag
[\[53b.7\]]de tshogs gnyis rdzogs shing dus rtag tu rnal 'byor gus pa'i gang zag gis so/_/de ji ltar bsam gtan bde ba dang rig pa dbyer med cing mi g.yo ba ste/_de'i phyir/_bsam gtan bsam bya blo ldan mchog_/ces bya bas bstan to/_/de la bsdus pa'i don ni/_'di ltar
[\[54a\]]
[\[54a.1\]]sangs rgyas zhes pas ni rdo rje glus ni bskul ba'o/_/byams chen rang bzhin zhes pas ni/_/dga' ldan gnas nas bskul ba'o/_/rdzu 'phrul chen po cher grags pa/_/glang chen lta bur gshegs pa'o/_/mchod pa chen po zhes bya bas/_/rgyu lngas 'bras bu
[\[54a.2\]]bskyed pa'o/_/sangs rgyas rnam par snang mdzad che/_/pho brang dbyings na bzhugs pa'o/_/'khor los sgyur ba stobs po che/_/thams cad zil mnan bkra shis brjod/_/ces pa'o/_/de la don ni 'di yin te/_tshogs gnyis yongs su rdzogs pa yis/_/d+harma d+hA tu lus
[\[54a.3\]]dbus su/_/de nas ye shes lnga bsgom ste/_/de ltar mtshan ni brjod par bya/_/ye shes lnga yi dkyil 'khor la/_/tshigs bcad sum cu rkang pa gnyis/_/mtshan ni nyis brgya lnga bcu gnyis/_/gtso la rtsa gsum gzhan la re re lhag_/ye shes lnga'i dkyil 'khor bstan
[\[54a.4\]]pa'o/_/da ni rdo rje 'jigs byed kyi dkyil 'khor bstan par bya ste/_yum dang 'khor dang pho brang ste/_/de'i phyir so so rang rig mi g.yo ba'o/_/mchog gi dang po sku gsum 'chang /_/zhes bya ba ni ye shes kyi sku de nyid mthing ga chos sku'i rang bzhin khro bo'i rnam pa ni/_longs
[\[54a.5\]]sku sprul pa 'phro ba ni sprul sku'o/_/sangs rgyas sku lnga'i bdag nyid can/_/zhes bya bas ni thabs kyi bdag nyid sku dang yum gyis bskyed pa'i sku bstan to/_/sangs rgyas sras po dam pa'i mchog_/ces bya bas ni yum gyi gnas chos kyi dbyings la bzhugs pa'o/_/de yang sku
[\[54a.6\]]lnga'i bdag nyid de rigs lngas byin gyis brlabs pa'o/_/de ni dbus kyi yum gyi sku dang ye shes kyi sku bstan te/_shes pa srid 'byung skye gnas med/_/ces bya ba'i don to/_/skye ba'i gnas med pa ci zhe na/_chos las 'byung ba srid pa sel/_/zhes pa'o/_/de'i rang bzhin ci zhe na/_
[\[54a.7\]]gcig tu sra mkhregs rdo rje'i bdag_/ces pa'o/_/nam mkha' las byung rang 'byung ba/_/zhes bya ba ni nam mkha' nas 'byung ba'i sku'i shes rab ces bya ba ni shes rab bo/_/ye shes ni ye shes so/_/me bo che zhes pa nas/_gzi brjid chen po 'od gsal ba/_/zhes pa ni thabs
[\[54b\]]
[\[54b.1\]]so/_/sngags mchog sngags bdag rig sngags rgyal/_/gsang sngags rgyal po don chen byed/_/ces bya bas ni sngags kyi bdag po bar du gcod pa sel ba rnams so/_/gtsug tor chen po rmad 'byung gtsug_/ces pa ni gtso bo rnam pa lnga'i bdag nyid des khro bo'i bdag nyid do/_/_
[\[54b.2\]]nam mkha'i bdag po sna tshogs ston/_/zhes bya ba ni de rnams kyi sprul pa'o/_/sangs rgyas kun gyi sku yi mchog_/'gro kun dga' ba'i mig dang ldan/_/zhes bya bas ni rigs lnga dang yum lnga'o/_/de yang zhal gyi 'od zer dang sku'i 'od zer gyis bskyed pa ni/_sna tshogs gzugs
[\[54b.3\]]can skyed pa po/_/drang srong che dgus mchod cing brjod/_/ces bya bas sku dpag tu med pa srung ba de yang drang srong gi cha byad can gyis de la mchod cing shis pa brjod pa'o/_/de la don ni 'di yin te/_tshogs gnyis bsags pa dang /_gzhal yas khang bskyed pa ni/_tshom bu lnga
[\[54b.4\]]dang ldan pa 'khor lo rtsibs bcu drug gru chad bzhi dang /_rta babs dang sgo dang /_dra ba dang dra ba phyed pa dang ldan zhing shin tu mdzes pa'i nang seng ge dang /_glang po che dang rta dang /_rma bya dang shang shang ngo /_/de'i steng du lha chen po dang /_dri za dang gshin rje dang gnod sbyin no/_/de'i steng du
[\[54b.5\]]nyi ma'o/_/sa bon a las bskyed pa ni dbus su 'jigs byed chen po'i sku mdog mthing ga mche ba gtsigs pa/_zhabs brkyang bskum du bzhugs pa sa gnon gyi phyag rgya can no/_/de'i thugs kar shes rab 'khor lo/_/de'i steng du nyi ma'i steng du bcom ldan 'das
[\[54b.6\]]'jam pa'i rdo rje mthing ga zhal drug pa ral pa'i thor cog can steng na yang dag par rdzogs pa'i sangs rgyas drug bzhugs pa/_phyag drug ni g.yas na keng rus kyi dbyug pa dang mda' gzhu dang ral gri'o/_/g.yon na rdo rje dang sna tshogs rdo rje dang mdung bsnams pa'o/_/de las
[\[54b.7\]]sprul pa'i sku drug 'phro ba/_pha rol tu phyin pa drug gi rang bzhin zhabs bzhi bsdu ba'i dngos po bzhi'i rang bzhin brkyang bskum du bzhugs pa'o/_/de rnams la bstod pa ni/_so so rang rig mi g.yo ba/_/zhes bya ba nas/_chos las 'byung ba srid pa sel/_/shes rab 'khor lo la
[\[55a\]]
[\[55a.1\]]bstod pa'o/_/ye shes skar ma lam me ba/_/zhes bya bas ni gtso bo la bstod pa'o/_/rdo rje 'jigs byed 'jigs par byed/_/ces bya bas ni ye shes sems dpa' nyid la bstod do/_/mtshan ni/_rgyal ba'i tog dang rab grub grags/_/brtson 'grus brtan
[\[55a.2\]]dang dpe bral grags/_/shin tu grags dang dgra bcom lha/_/mar me che dang 'jig rten 'od/_/dpa' bo dri dang yon tan 'dzin/_/mun pa bral dang seng ge spras/_/rin chen grags dang zhi rab sgron/_/yid skyes zla dang legs par ston/_/rgyal mtshan gzugs dang nor bu bzang /_/_
[\[55a.3\]]ri bo'i rtse dang chos 'byung gnas/_/don rnams pa dang chos sbyin pa/_/rin chen gnas dang dbang po rgyal/_/seng ge mnan dang ngo bo'i gnas/_/skal bral gdugs dang thams cad dpal/_/seng ge sgra dang thams cad 'phags/_/seng ge sgra dang yon tan phreng /_/me tog
[\[55a.4\]]ri dang dbyangs ldan no/_/dbang phyug dri dang shin tu dga'/_/stobs kyi lha dang bden par smra/_/klu yi phyag dang rgyal mtshan dang /_/rgyal ba'i blo dang ye shes khyab/_/bdud rtsi 'gro dang nyi ma 'chad/_/blo rab zhi dang gzugs mtha' yas/_/rgyal bas byin dang snang bar mdzad/_/_
[\[55a.5\]]rin chen tog dang don grub dang /_/legs par zhi dang rtogs pa 'chang /_/me tog dang ni dbang po rgyal/_/gzi brjid can dang don ston mdzad/_/tshe dpag med dang khro dbang phyug_/don gnas can dang mi shigs grags/_/mya ngan med dang dri ma bral/_/dri ma bral ba'i lha zhes pa'o/_/_
[\[55a.6\]]rdo rje 'jigs byed dur khrod bdag_/'joms mdzad rgyal dang rnam par 'phrul/_/khams gsum rgyal dang sgyu 'phrul dra/_/rnam par 'joms dang me ltar 'bar/_/bi lo ki dang gzhan gyis mi thub pa'o/_/mi g.yo ba dang rdo rje khu tshur zhes pa'o/_/de nas yum bzhi gtso bo 'khril
[\[55a.7\]]ba dkar po dang dmar po dang /_ser po dang ljang gu'i mdog go/_/glang po'i pags pa 'dzin pa'i phyag gi g.yon na ut+pa la'o/_/de la bstod pa ni/_sna tshogs gzugs can yid las skyes/_/zhes pas ni/_theg pa mchog gsum ston pa'o/_/zhes bya bas tshig rkang lngas
[\[55b\]]
[\[55b.1\]]bstod pa'o/_/rigs lnga ni seng ge'i steng na rnam par snang mdzad mdog dkar po zhabs brkyang bskum du bzhugs pa/_phyag na gzhu bsnams pa ral pa'i thor tshugs can no/_/bstod pa ni/_don yod zhags pa rnam par rgyal/_/zhes bya bas bstod pa'o/_/rin chen 'byung ldan
[\[55b.2\]]rta'i steng na mdog ser po zhabs brkyang bskum du bzhugs pa/_phyag na dur khrod kyi ras 'dzin pa ral pa'i thor tshugs can no/_/bstod pa ni/_ha la ha la gdong brgya pa/_/gshin rje gshed po bgegs kyi rgyal/_/zhes pas bstod pa'o/_/snang ba mtha' yas rma bya dang chu
[\[55b.3\]]lha'i steng na zhabs brkyang bskum du bzhugs pa/_mdog dmar po phyag na mdung bsnams pa ral pa'i thor tshugs can no/_/bstod pa ni/_rdo rje snying po mkha' 'dra ba/_/mi g.yo ral pa gcig gis bsgyings/_/zhes pas so/_/don yod grub pa ni mdog ljang gu shang shang dang gnod
[\[55b.4\]]sbyin gyi steng na zhabs brkyang bskum du bzhugs pa phyag na rdo rje'i tho ba bsnams pa ral pa'i thor tshugs can no/_/bstod pa ni/_rdo rje drag po rdo rje snying /_/zhes pas so/_/de'i mtshan ni/_'dod pa'i rgyal dang zla ba'i gtso/_/gnod mdzes dang ni hUM mdzad do/_/rdo rje gnod sbyin rdor lcags
[\[55b.5\]]kyu/_/bdud rtsi 'khyil dang pad+ma 'khyil/_/phyag na rdo rje rje khrag 'thung /_/rdo rje lcags sgrog stobs po che/_/rdo rje zhags pa rta mgrin dang /_/drag po che dang 'khor lo'o/_/dang pos mtshan dang yon tan dang kha dog go/_/gnyis pas ni mdog dang mtshan no/_/gsum pas mtshan dang
[\[55b.6\]]mdog dang sku dang /_thabs dang shes rab kyi gnas so/_/bzhi pas mtshan dang mdog dang rgyan cha'o/_/'khor lo'i rtsibs chen bzhi rnams la/_nang gi dur khrod de ag+ni pra b+ha dang /_ma ri ha ha kha dang /_b+he ra ba dz+wa la khar dang /_ma ru tse 'ga' na/_nang na ro'i steng na nyi ma la brkyang
[\[55b.7\]]bskum du bzhugs pa'o/_/nang gi lha mo bzhi ni/_dkar mo dang /_ser mo dang /_dmar mo dang /_ljang gu'i mdog can gyi khro mo zhabs brkyang bskum du bzhugs pa/_ro'i steng na rol pa'i tshul can phyag na mi'i mgo bo dang /_rgyu ma dang /_cang te'u dang /_rkang pa'o/_/nyi ma'i 'od can
[\[56a\]]
[\[56a.1\]]nyi ma'i gdan la bzhugs pa'o/_/grags chen ha ha zhes pa nas/_/rdo rje gad mo cher sgrogs pa/_/zhes bya bas bstod de/_de'i mtshan ni 'di yin te/_dbyug sngon can dang 'jigs byed che/_/nam mkha'i mdog dang drag shul 'joms/_/rdo rje sku'i
[\[56a.2\]]bdag rdor dbang sgyur/_/bdud sde 'joms dang zhags pa che/_/nag po che dang zhe sdang 'joms so/_/de'i don ni 'di yin te/_'dod chags nga rgyal phrag dog dang /_/zhe sdang la sogs 'joms mdzad ma'o/_/'khor lo bcu drug la shes rab kyi sems dpa' bcu
[\[56a.3\]]drug ni/_gdan ni mi dang glang po che dang ma he dang bong bu bzhi'i steng na nyi ma'i dkyil 'khor gyi steng na zhabs brkyang bskum du bzhugs pa/_mdog dkar po phyag na rdo rje dang gri gug dang /_mda' dang /_lag pa rnams 'dzin pa'o/_/rdo rje sems dpa' sems dpa' che/_/_
[\[56a.4\]]zhes bya ba nas/_mtshan du rdo rje mda' thogs pa/_/zhes bya bas bstod/_gdan ni rnga mo dang khyi dang lug dang wa'i steng na nyi ma'i steng du zhabs brkyang bskum du bzhugs pa/_mdog ser po phyag na chu gri dang ral gri dang 'khor lo dang shang lang bsnams pa'o/_/rdo rje ral gri
[\[56a.5\]]ma lus gcod/_/ces pa nas/_rdo rje gcig pu g.yul sel ba/_/zhes bya bas bstod/_gdan ni bya rgod dang 'ug pa dang bya rog dang ne tso'i steng du nyi ma la zhabs brkyang bskum du bzhugs pa mdog dmar po phyag na dbyug to dang kha T+wAM ga dang gsal shing dang thod tshal ba bsnams
[\[56a.6\]]pa'o/_/rdo rje 'bar ba mig mi bzang /_/skra yang rdo rje 'bar ba ste/_/zhes bya bas bstod/_gdan ni khra dang kang ka dang srin bya dang /_khrung khrung gi steng du nyi ma la zhabs brkyang bskum du bzhugs pa/_mdog ljang gu phyag na rtse gsum pa dang phub dang sta re dang gtun khung ngo /_/_
[\[56a.7\]]lus ni rdo rje'i ba spu can/_/rdo rje'i spu ni gcig pu lus/_/sen mo skyes pa rdo rje rtse/_/rdo rje snying po pags pa mkhregs/_/zhes bya bas bstod pa'o/_/de rnams kyi mtshan ni/_'od zer 'phro dang bdud sde 'joms/_/drag shul 'joms dang shugs chen mo/_/shin tu khros dang khrag
[\[56b\]]
[\[56b.1\]]'dzag dang /_/thod pa 'chang dang ut+pa la mdog_/rdo rje 'dus dang phrin las mdzad/_/gtum khro 'bar dang rnga bo che/_/khams gsum 'joms dang drag po'i stobs/_/thal ba'i mdog dang ma he'i zhal/_/bdud rtsi phyag dang nam mkha'i mdog_/dra ba'i 'od dang mi shigs
[\[56b.2\]]bsnams/_/thugs rje'i zhags dang rin chen zhags/_/pad+ma khros dang rdo rje khros/_/zhes pas so/_/gru chad lha mo bzhi po ni/_phyi'i dur khrod de/_bi bi sha dang /_dz+wa la par pa ta dang /_'ga' na du kha dang /_pa ri khre ta dang /_bzhi'i nang na ro'i steng /_nyi ma la brkyang bskum du
[\[56b.3\]]bzhugs pa/_mdog shel gyi mdog dang /_gser btsom dang /_pad+ma rA ga dang /_in+d+ra nI la lta bu phyag na rlung gi ras dang 'phan rtse gsum pa dang me thab dang ka pA la bsnams pa'o/_/bstod pa ni/_/rdo rje phreng thogs dpal dang ldan/_/rdo rje rgyan gyis brgyan pa ste/_/_
[\[56b.4\]]zhes pa'o/_/mtshan ni las kyi khros dang rin chen khros so/_/sgo ma bzhi ni nyi ma'i gdan la zhabs brkyang bskum du bzhugs pa'o/_/mdog nag po ser po dmar po sna tshogs pa'o/_/phyag na lcags kyu dang zhags pa dang sdigs mdzub dang dril bu bsnams pa'o/_/bstod pa ni/_
[\[56b.5\]]gad rgyangs ha ha nges par sgrogs/_/zhes bya bas so/_/mtshan ni/_'bar ba'i 'od dang dbyug pa sngo/_/zhes bya bas bstod pa'o/_/de'i don ni/_dkyil 'khor lha rnams rdzogs bsgom dang /_/thams cad 'jam dpal skur bsdus nas/_/'jigs byed chen por gyur pa ni/_/rnam
[\[56b.6\]]thar brgyad ldan zhal brgyad pa/_/spyan ni nyi shu rtsa bzhir mdzes/_/thod pa'i phreng ba'i dbu rgyan can/_/do shal do shal mi mgo brgya/_/phyag ni sum cu rtsa gnyis mdzes/_/byang chub phyogs rnams yongs su rdzogs/_/zhabs ni bcu drug gdug pa gdon/_/stong pa bcu drug yongs su
[\[56b.7\]]dag_/mtshan ma 'greng ba chags pa ste/_/khro bos shes rab shin tu gsal/_/rten gyi gzhal yas de bsgom bya/_/de ni shin tu khros pa'i gnas/_/shin tu 'jigs pa dur khrod gnas/_/thabs dang shes rab ye shes kyi/_/rol pa'i dkyil 'khor de la brten/_/zhi dang rgyas
[\[57a\]]
[\[57a.1\]]dang dbang dang dgug_/bsad pa'i 'khrul 'khor bcu drug ste/_/sgrub pa rigs kyi 'khor lo lnga/_/bsdus pa'i 'khor lo der bsdus pas/_/nyi shu rtsa gcig 'khrul 'khor ni/_/gdams ngag gzhan du shes par bya/_/tshig rkang bcu bdun rkang pa gcig_/_
[\[57a.2\]]ma tshang mtshan ni brgya rtsa bdun/_/bcu bcu lhag la gtso bo la/_/rdo rje 'jigs byed chen po'i dkyil 'khor bstan pa'o/_/da ni 'jam dpal rol pa'i dkyil 'khor bstan pa'i phyir/_de nyid kyi sku bskyed pa dang bsrung ba'o/_/da ni sku 'jig rten du byung ba'i tshul ston pa ni de ni 'di
[\[57a.3\]]yin te/_yi ge drug pa rdo rje'i sgra/_/zhes pa nas/_phyogs bcu chos kyi rnga bo che/_/zhes pas ni/_rigs pa dang chos gnyis ka las/_yon tan dpag tu med cing sdug bsngal sim par byed pa'i sgra 'byung bas bstod pa tsam thos pa tsam gyis de kho na lhan cig skyes pa'i ro rtogs
[\[57a.4\]]te/_rgyu mtshan ji lta bus rtogs pa ni/_/yang dag bdag med de bzhin nyid/_/yang dag mtha' ni yi ge med/_/ces pa'o/_/gang gis bstan zhe na/_chos sna tshogs kyi ngo bor snang ba'i sgras bstod pas de kho na nyid lhan cig skyes pa'i bde ba'i ye shes skad cig ma la
[\[57a.5\]]sbyor ba'o/_/'o na 'bras bu gang la sbyar zhe na/_lhan cig skyes pa mi gnas mya ngan las 'das pa la sbyor ba'o/_/rig pa'i bdag nyid chos can du gyur pa'i sgras ci ston zhe na/_gzugs med gzugs bzang dam pa ste/_/sna tshogs gzugs can rig pa'i bdag_/_
[\[57a.6\]]ces bya ba ni 'dod pa ni gzugs du mar gnas pa'o/_/gang zag de rnams kyi bstod pa ni/_mtshungs pa med cing che bar grags/_/ye shes kyi sku de la bstod pa ni/_mtshungs pa med cing che bar grags/_/khams gsum dbang phyug chen po ste/_/zhes bya ba'o/_/'o na 'bras
[\[57a.7\]]bu ci zhe na/_'phags lam shin tu mtho la gnas/_/dar ba chen po chos kyi tog_/'jig rten gsum na gzhon lus gcig_/gnas brtan rgan po skye dgu'i bdag_/sum cu rtsa gnyis mtshan dang ldan/_/sdu gu 'jig rten gsum na mdzes/_/dpal ldan rgyu skar dkyil 'khor
[\[57b\]]
[\[57b.1\]]can/_/phyogs bcu nam mkha'i mthar thug par/_/chos kyi rgyal mtshan legs par 'dzugs/_/zhes pa'o/_/'dod pa dang gzugs dang gzugs med pas khams gsum gyi dbang phyug ye shes kyi sku la de ltar bstod pa'o/_/'o na ye shes kyi sku gang zhe na/_'jig rten gsum
[\[57b.2\]]na gzhon lus gcig pa'i sku de la bstod pa'o/_/de'i don ni 'jig rten ni 'jig rten gsum du ye shes kyi sku bltams pa'o/_/ji ltar bltams par byed ce na/_yum gyi sku bstod/_shes rab shin tu yangs pa der 'od kyis 'jig rten gsum gsal bar mdzad nas/_
[\[57b.3\]]'khor thams cad bde ba'i rang bzhin du tshim par byed pa ste/_gnas brtan rgan po skye dgu'i bdag po tshangs pa dang /_sum cu rtsa gnyis kyi bdag po yon tan rnam smin gyi mtshan dang ldan pa'i brgya byin gyis/_'jig rten slob dpon 'jigs pa med/_/mgon skyabs 'jig
[\[57b.4\]]rten yid gcugs pa/_/zhes bya ba ni yon tan de dang ldan pa'i dbyer med kyi sku de thabs dang shes rab gnyis kyi tshul du blangs pa'o/_/'o na de'i don ci zhe na/_skyabs dang skyob pa bla na med/_/ces pa nas/_srid pa'i ri bo 'joms pa po/_/zhes bya bas ni 'jig rten pa'i spyod pa
[\[57b.5\]]dang bstun nas/_skye bas 'gro ba la skyob cing 'dren pa'i rtags su phyogs bzhir nam mkhar gom pa bdun gyis pad+ma bdun bdun no/_/ma rig sgo nga'i sbubs 'byed pa/_/srid pa'i dra ba 'joms pa po/_/nyon mongs ma lus zhi byed pa/_/'khor ba'i rgya mtsho pha rol phyin/_/ye shes
[\[57b.6\]]dbang bskur cod pan can/_/rdzogs pa'i sangs rgyas rgyan du thogs/_/sdug bsngal gsum gyi sdug bsngal zhi/_/gsum sel mtha' yas grol gsum thob/_/sgrib pa kun las nges par grol/_/mkha' ltar mnyam pa nyid la gnas/_/nyon mongs dri ma kun las 'das/_/_
[\[57b.7\]]dus gsum dus med rtogs pa po/_/sems can kun gyi klu chen po/_/yon tan thod can rnams kyi thod/_/lus kun las ni rnam grol zhing /_/nam mkha'i lam la rab tu gnas/_/yid bzhin nor bu chen po 'chang /_/khyab bdag rin chen kun gyi mchog_/dpag bsam shing
[\[58a\]]
[\[58a.1\]]chen rgyas pa ste/_/bum pa bzang po che ba'i mchog_/ces bya ba'i don ni/_ma rig pa'i dri ma dang /_srid pa'i dra ba dang /_nyon mongs pa zhi ba dang /_'khor ba'i rgya mtsho las bsgral ba'i phyir dbang bskur zhing khrus gsol ba'o/_/gang la zhe na/_ye shes kyi sku
[\[58a.2\]]de la'o/_/gang dang ldan pas she na/_rdzogs pa'i sangs rgyas kyis de kho na dang ldan pa dang /_sdug bsngal gsum ste/_lus ngag yid gsum gyi dri ma dag par byed pas so/_/de ji ltar dag ste/_mi dag ce na/_mkha' ltar mnyam pa nyid la gnas/_/nyon mongs dri ma
[\[58a.3\]]kun las 'das pas so/_/ji ltar rgyu mtshan ci zhe na/_dus gsum dus med rtogs pa'o/_/gang gi las su byas she na/_klu chen pos sems can gyi ye shes kyi sku de la'o/_/ji ltar mdzad ce na/_yon tan gyi rgyan sbrul mgo'i gdengs ka can gyi klu'i gtso bo dga' bo dang
[\[58a.4\]]'jog po'o/_/de yang nam mkha' la lus sprin dang bcas pa dbu la rin chen 'bar bas brgyan pa/_rin po che'i rgyan du mas lus la brgyan pa/_des byang chub kyi shing 'bras bu spos kyi ngad dang ldan pa'i bum pa la/_thabs shes rab kyi chu rgyun gyis 'khru ba'i bum pa lag tu
[\[58a.5\]]thogs nas/_shing chen po de'i lag na bzung ba'i dus de nyid du khrus gsol ba'o/_/las kyi khyad par ci zhe na/_byed pa sems can kun don byed/_/phan 'dogs sems can mnyes gshin pa/_/bzang ngan shes shing dus shes la/_/bya ba bdag dam shes dam tshig ldan/_/dus
[\[58a.6\]]shes sems can dbang don shes/_/rnam grol gsum la mkhas pa po/_/yon tan ldan zhing yon tan shes/_/dbugs 'byin chen po dga' ston che/_/zhes bya ba'o/_/'o na las gang dang 'brel pas she na/_chos shes bkra shis bkra shis 'byung /_/bkra shis kun gyi bkra
[\[58a.7\]]shis pa/_/grags pa'i bkra shis snyan grags dge_/zhes gong du bstan pa dang 'brel to/_/des ni bram ze dang /_rig byed ltar bkra shis pa'o/_/tshigs su bcad pa rkang pa gsum pa 'dir ni lus dge bar gyur cig_/ngag dge bar gyur cig_/sems dge bar gyur cig/_
[\[58b\]]
[\[58b.1\]]ces pa'i don to/_/yon tan 'od dang khyad par che/_/rnam shes grags dang kun du grags/_/zla ba gang dang pad+ma'i 'od/_/dka' thub rgyal dang mar me rgyal/_/glog gi tog dang rgyal ba'i 'od/_/gsang ba ldan dang dpe bral grags/_/pad+ma grags dang me tog mtshan/_/spyan
[\[58b.2\]]mchog bzang dang grags med don/_/drag po sde dang bsod nams 'od/_/khyad par can dang thogs med blo/_/sgra gcan dang ni ye shes 'od/_/grags ldan dang ni ye shes ldan/_/skar ma ston dang rA hu la/_/sman chen po dang sman pa'i rgyal/_/bsod nams glang po dang rgyu stobs/_/_
[\[58b.3\]]skar ma rgyal dang rgyal ba'i sku/_/nyi 'od 'chang dang chos kyi mdzod/_/blo gros legs dang rgyal ba po/_/rdo rje sde dang shes rab brtsegs/_/legs par gnas dang rgyal ba'i blo/_/chags pa'i gnas dang klu dbang po/_/yon tan gsal dang ye shes dag_/tog gi 'od dang tshangs
[\[58b.4\]]pa'i dge_/sgra mi snyan dang rol par gar/_/klu yis sbyin dang bde ba'i tog_/mkhas pas dbyangs dang gzhan thub min/_/ri 'od sbyin dang gsung dbyangs can/_/seng ge dang ni sna tshogs nyid/_/ye shes dpal dang pad+ma chu/_/me tog dang ni rnam grol lus/_/bsod nams
[\[58b.5\]]spungs dang mtshan 'gyur blo/_/gsal ba dang ni zla mar me/_/mi bzad pa dang blo bzang spyan/_/yan lag mchog dang shes rab yul/_/mchog tu gyur dang rab 'joms zer/_/shes rab sbyin dang 'jam pa'i dbyangs/_/thogs med mdzod dang mthu sbyin dang /_/dag pa dang ni
[\[58b.6\]]ye shes gnas/_/bde gshegs 'od dang dbang po'i 'od/_/thub pa che dang lha chen dang /_/'od zer bzang dang gzugs mdzes dang /_/rgyal ba'i sku dang don yod ston/_/sing nga la dang dri ldan dang /_/grags pa'i mtshan dang bkra shis dang /_/snying po mchog dang bsod nams
[\[58b.7\]]dge_/nyan pa chags dang nyan 'dod pa/_/mar me rgyal dang rin chen brtsegs/_/tshogs med lha dang sa yi bdag_/grol bar 'gro dang gtsug bung gser/_/sgra gcan bzang dang mi thub ste/_/rang bzhin thub dang zla ba'i 'od/_/gser mdog bzang dang 'od dge ba'o/_/yon dbang lha
[\[59a\]]
[\[59a.1\]]dang chos kyi gdugs/_/yon tan lag dang dran pa'i mtshan/_/ye shes rdzogs dang blo gros 'phro/_/'od rnams 'bar dang sman gyi skyabs/_/dga' chen rol mo chen po ste/_/bkur sti rim gro bya ba'i 'os/_/ji ltar de la bya bar 'os she na/_'jig rten dgra ste
[\[59a.2\]]rab kyi mchog_/'jigs pa ma lus sel ba'o/_/de'i phyir byin gyi rlabs kyi yon tan de rnams dang ldan pa'o/_/de gang gis rtogs she na/_gtsug phud phud pu lcang lo can/_/zhes pa nas/_tshangs par spyod pa brtul zhugs mchog_/ces bya bas ni skye gnyis pa'o/_/ji ltar
[\[59a.3\]]rtogs pa'i rgyu gang dang ldan pas rtogs she na/_dka' thub mthar phyin dka' thub can/_/gtsang gnas dam pa gau ta ma/_/ji ltar shes she na/_bram ze tshangs pa tshangs pa shes/_/mya ngan 'das pa tshangs pa thob/_/grol ba thar pa rnam grol lus/_/rnam grol zhi ba zhi ba
[\[59a.4\]]nyid/_/ces bya ba ni rgyu khyad par can dang ldan par bram zes shes so/_/bram ze de yang dri ma dag pa'i phyir rtags la brten nas dpog pa ni/_mya ngan 'das pa mya ngan 'das/_/legs par mya ngan 'das dang nye/_/zhes bya bar rtogs pas so/_/bde sdug sel bar mthar gyur pa/_/_
[\[59a.5\]]chags bral lus las 'das pa po/_/rtags ni 'jig rten pa'i stobs kyis/_/thub pa med pa dpe med pa/_/mi mngon mi snang gsal byed min/_/de la brten nas ye shes kyi sku lhan cig skyes pa'i bdag nyid du rtogs te/_mi 'gyur kun 'gro khyab pa po/_/phra zhing zag med sa
[\[59a.6\]]bon bral/_/rdul med rdul bral dri ma med/_/nyes pa spangs pa skyon med pa/_/shin tu sad pa sad pa'i bdag_/kun shes kun rig dam pa po/_/rnam par shes pa'i chos nyid 'das/_/ye shes gnyis med gzugs 'chang ba/_/rnam par rtog med lhun gyis grub/_/de'i don ni
[\[59a.7\]]mya ngan las 'das pa chen po thob par rtags kyi sgo nas shes la/_'jig rten pa'i 'phong dang bzo dpe med cing gzhan gyis bskyod par mi nus pas kyang shes so/_/de gang gi phyir zhe na/_thams cad kyis rtogs par dka' ba phra ba dang /_dri ma bral ba dang /_nyes skyon thams
[\[59b\]]
[\[59b.1\]]cad zad pa'i phyir/_'bras bu kun shes pa'i bdag nyid mngon sum du grub bo/_/de'i phyir/_dus gsum sangs rgyas las byed pa/_/sangs rgyas thog ma tha ma med/_/de ci'i phyir zhe na/_dang po'i sangs rgyas rgyu med pa/_/ye shes mig gcig dri ma med/_/de lta bu'i rang bzhin du
[\[59b.2\]]gnas she na/_ye shes lus can de bzhin gshegs/_/tshig gi dbang phyug smra ba che/_/smra ba'i skyes mchog smra ba'i rgyal/_/smra ba'i dam pa mchog gi gnas/_/smra ba'i seng ge mtshungs pa med/_/kun du lta ba mchog tu dga'/_/gzi brjid phreng ba lta na sdug_/'od bzang
[\[59b.3\]]'bar ba dpal gyi be'u/_/lag na 'od 'bar snang ba po/_/sman pa che mchog gtso bo ste/_/zhes bya ba'i don ni ye shes kyi lus kyi bdag nyid ni rnam pa lngar gnas la/_sngags ni ye shes lnga'i brda ston pa'o/_/yid ni dpal be'u'i tshul du zhu ba'i bdag nyid du gnas so/_/_
[\[59b.4\]]de yang gzhon nu'i rol pa dang skyo bas khyim nas khyim med par rab tu byung ba dang /_zhi gnas kyi 'khor ba'i rgyu spangs pa/_shes rab kyi spyan gyis sems can la gzigs pa ni dus gsum gyi sangs rgyas kyi mdzad pa bsgrub pa'o/_/dka' ba'i gnas su zhi gnas bsgom
[\[59b.5\]]pa'i tshul du bzhugs kyang ye shes chen po dang po sangs rgyas ye shes lnga'i lus su chos kyi longs spyod pa dang /_gzi brjid dang ldan pas ni'o thug gsol bas mdangs dang ldan no/_/des ni sprul pa dang gzhi rten dang po sangs rgyas so/_/rnam grol tog dang shes rab mchog_/_
[\[59b.6\]]ye shes rgyal dang gzugs 'jigs pa/_/glo bur 'jigs dang thogs med grags/_/bde ba ldan dang ngag snyan rigs/_/grags dbang po dang chos kyi brtsegs/_/'gro ba'i 'od dang legs pa'i rgyal/_/rang bzhin lus dang ye shes gsung /_/sna tshogs pa dang nyon mongs sel/_/_
[\[59b.7\]]'gro ba'i mchog dang seng ge rig_/chos kyi mtshan dang skal ba bzang /_/mi bskyod gdong dang 'bar ba'i rgyal/_/rtog pa'i gsung dang spyan bzang po/_/rig don blo dang 'jigs pa bral/_/dri yi 'od dang dga' ba'i 'od/_/don yod 'gro dang khro thal mdog_/gzugs mchog dang ni brtan
[\[60a\]]
[\[60a.1\]]pa'o/_/rtogs par byed dang shes rab spyan/_/don rig blo dang drag po'i bzhin/_/nyi ma'i lha dang shes rab gsal/_/shing rta 'gros dang gser btso ma/_/skal ldan gtsug dang dbang phyug dang /_/dga' ba brtan dang mos pa 'joms/_/tshangs par shes dang
[\[60a.2\]]tsan+dan dang /_/mya ngan 'joms dang sengs ge'i 'od/_/tog gi yul dang pad+ma'i snying /_/mtha' yas 'od dang snying po lha/_/me tog mdzes dang rig pa'i haM/_/shes rab 'bar dang tshangs dbang po/_/rin chen phyag dang dbang po ldan/_/dpe med dri dang the tshom bral/_/mchod par 'os
[\[60a.3\]]dang 'bar ba'o/_/pad+ma'i gdugs dang 'dum gyi mchog_/ye shes 'od dang bya brtsal grub/_/gsal ba'i mdog dang chos ldan pa/_/phan ldan gzugs dang ye shes dang /_/grags pa dang ni 'od zer 'bar/_/snying po baiDUr bye bai DUr+ya/_/rgyu skar tshogs dang lha nyid dang /_/zla ba'i 'od
[\[60a.4\]]dang dra ba'i 'od/_/dge ba'i 'od dang yon tan can/_/dam chos brjod dang mig las rgyal/_/smra ba'i stobs dang tshogs dbang sgyur/_/legs pa'i yid dang rigs kyi 'od/_/spyod lam zhi dang ye shes mchog_/chos dbang phyug dang ris lha sku/_/yon tan las dang 'khor lo
[\[60a.5\]]stobs/_/legs par sbyangs dang legs par rig_/don grub dpal dang gzi brjid dpal/_/thams cad snyoms dang bdud rtsi dbyangs/_/snang bde 'bar dang legs pa'i blo/_/rnam grol don dang dbang phyug 'phags/_/de la dang po'i sangs rgyas ye shes kyi lus de bzhin
[\[60a.6\]]gshegs pa'i gzugs su snang ba de'i thugs kar dpal gyi be'u ni 'khor lo ut+pala'i 'dab ma lta bu'o/_/de'i thugs kar a thung ngu bsgoms la/_lag pa 'od 'bar ba'i ral gri/_sman dang sman pa lta bus nad 'joms pa dang 'dra ba'i po ti shing ut+pala'i steng na mtshan pa/_
[\[60a.7\]]sku shin tu mdzes pa'i sku 'od zer gyi dra ba las skar mda' phog pa dang 'dra ba 'phro zhing sangs rgyas de'i lus las 'phro ba'i phyir/_sangs rgyas kun gyi bstan pa gcig_/de'i phyir/_dpal ldan rgyu skar dkyil 'khor can/_/phyogs bcu'i nam mkha'i mthar thug pa/_/chos kyi rgyal
[\[60b\]]
[\[60b.1\]]mtshan legs par 'dzugs/_/'gro na gdugs gcig yangs pa ste/_/byams dang snying rje'i dkyil 'khor can/_/dpal ldan pad+ma gar gyi bdag_/khyab bdag chen po rin chen gdugs/_/sangs rgyas kun gyi gzi brjid che/_/sangs rgyas kun gyi rnal 'byor can/_/sangs rgyas
[\[60b.2\]]kun gyi bstan pa gcig_/rdo rje rin chen dbang bskur dpal/_/zhes bya ba ni yang na gong dang 'dra ba'i ye shes kyi sku lnga'i bdag nyid de'i thugs kar ut+pa la'i 'khor lo skar ma'i 'od dam zla ba'i 'od dam nyi ma'i 'od zer lta bu dkar po shin tu phra ba'i steng du zhu ba kun lta bu dmar
[\[60b.3\]]po'i mdog can bsams te/_de las 'od zer dkar dmar 'phros pas nam mkha'i khams thams cad du khyab ste/_sprul pa'i sku 'gro ba dang 'dug pa dang nyal ba dang bzhengs pa dang chos kyi 'khor lo bskor bar bsams nas/_de yang byams pa dang snying rje'i bdag nyid
[\[60b.4\]]can du byas te/_pad+ma'i steng na bzhugs shing bde ba la longs spyod pa'i skur bsgom mo/_/yang na lte ba'i dkyil nyid du pad+ma 'dab ma bzhi pa'i steng du bsam pa ni a thung ngu'o/_/yang na khyab pa'i bdag po'i ze'u 'bru dang /_ze'u 'bru la nyi ma dang zla ba'i thig le bsams te/_
[\[60b.5\]]gzi brjid me'i rang bzhin gyis sangs rgyas kun gyi bdag nyid bsreg pa dang /_sangs rgyas kun gyis bsregs nas rnal 'byor ma yum lnga'i rang bzhin yang bsregs te smin mtshams su bton nas/_'gro ba dang bzhengs pa dang 'dug pa dang nyal ba la sogs pas sems can gyi
[\[60b.6\]]don byas/_sangs rgyas rnams mchod nas/_spyi gtsug tu zhugs te gsol ba btab par bsgom par bya'o/_/de ltar blta zhing rdo rje'i glu blang bar bya'o/_/rol pa'i mchog dang lhag mthong dang /_/nyes pa spangs dang nyi ma'i 'od/_/dgra rgyal blo dang pad+ma'i mchog_/nyi ma'i
[\[60b.7\]]'od dang so sor gsung /_/legs pa'i mu dang tshogs dbang po/_/'jigs pa bral dang ye shes sred/_/de ltar bstod pa de ni ye shes sems dpa'i rang bzhin brjod pa'o/_/'jam dpal rol pa'i dkyil 'khor la tshigs su bcad pa sum cu gcig go/_/mtshan nyis
[\[61a\]]
[\[61a.1\]]brgya sum cu'o/_/de ni ye shes sems dpa'i dkyil 'khor ston te/_rdo rje rin chen dbang bskur dpal/_/zhes pa nas/_sangs rgyas kun gyi thugs la gnas/_/zhes pa ni thabs dang shes rab kyi sa bon bstan te/_byang chub sems so/_/de yang chos
[\[61a.2\]]kyi 'khor lo dang sprul pa'i 'khor lo'o/_/sangs rgyas kun gyi sku yi mchog_/ces bya ba nas/_rdo rje zla ba dri med 'od/_/ces bya bas ni hUM dang a'o/_/de yang dmar po dang dkar po'o/_/chags bral la sogs chags pa che/_/kha dog sna tshogs 'bar ba'i 'od/_/ces bya bas ni/_
[\[61a.3\]]'od zer lnga las ye shes lnga'i rang bzhin gyi sku steng gi hUM las rdo rje 'od kha dog lnga las thabs kyi ye shes lnga dang ldan pa'i ye shes sems dpa' bsgom pa ni/_rdo rje skyil krung rdzogs sangs rgyas/_/dpal ldan sangs rgyas pad+ma skyes/_/kun mkhyen ye shes mdzod 'dzin pa/_/rgyal po sgyu
[\[61a.4\]]'phrul sna tshogs 'chang /_/zhes bya ba ni bdag nyid kyi lus la rdzogs pa nyid du bstan pa ni pad+ma'i steng du rdo rje skyil mo krung gis bzhugs pa'i dang po'i sangs rgyas kun mkhyen pa'i zhal dang ldan pa/_shes rab dang ye shes kyi phyag mtshan 'dzin pa'o/_/de'i thugs kar thabs dang
[\[61a.5\]]shes rab kyi rang bzhin de bsgom par bya'o/_/de nyid gang zhe na/_rdo rje zab mo dzin dzika_/_rdo rje blo gros don bzhin rig_/rdo rje rnon po ral gri che/_/yi ge mchog ste rnam par dag_/theg pa chen po sdug bsngal gcod/_/mtshon cha chen po rdo rje'i chos/_/zhes bya bas ni ye shes lnga lnga bcur
[\[61a.6\]]gyur pas shes par bya'o/_/'o na rgyu mtshan cis shes she na/_pha rol phyin pa kun rdzogs pa/_/sa rnams kun gyi rgyan dang ldan/_/zhes bya ba ni/_pha rol phyin pa bcu'i bdag nyid dang /_sa bcu'i bdag nyid kyis bcu'o/_/de rnams kyang rgyan dang ldan pa nyid kyi phyir ro/_/'o na drug par
[\[61a.7\]]cis shes she na/_rdo rje'i gdan ni ma lus ldan/_/ye shes sku rnams ma lus 'chang /_/zhes bya bas bstan te/_des ni drug pa rdo rje 'chang gi rang bzhin du bstan to/_/de bas na/_sa'i snying po 'gro ba 'dzin/_/kun du bzang po blo gros bzang /_/zhes bya ba ste thabs dang shes rab kyi rang
[\[61b\]]
[\[61b.1\]]bzhin no/_/gnas gang du zhe na/_sprul ba'i 'khor lo sna tshogs 'chang /_/dngos po kun gyi rang bzhin mchog_/dngos po kun gyi rang bzhin 'dzin/_/skye med chos te sna tshogs don/_/zhes bya ba ni lte ba'i gnas dngos po bskyed pa'i sa skye ba med kyang cho 'phrul sna tshogs ston
[\[61b.2\]]pa sprul pa'i gnas su'o/_/rnam pa ji lta bu zhe na/_chos kun ngo bo nyid 'chang ba/_/chos kun mngon par rtogs pa ste/_/thub pa blo mchog 'byung bo sel/_/mi g.yo rab tu dang ba'i bdag_/rdzogs pa'i sangs rgyas byang chub 'chang /_/sangs rgyas kun gyi mngon sum pa/_/ye shes
[\[61b.3\]]me lce 'od 'bar gsal/_/'dod pa'i don grub dam pa'o/_/zhes bya ba ni chos thams cad rang bzhin du dag pa'i ye shes 'chang ba ni gang zhe na/_lhag mthong gi shes rab dang bsam gtan gyi rang bzhin ltar zhu ba de dbyer mi phyed pa'i shes rab mi g.yo ba rtogs pa'o/_/de kho na
[\[61b.4\]]bde ba chen po ye shes kyi sku'i bdag nyid du grub pa'o/_/ji ltar rtogs pas grub ce na/_mngon sum nyid du yul du byas pas grub pa'o/_/de bas na de rnams bsgom pa ni ut+pa la'am mar me'i rtse mo dang 'dra bar bsgom mo/_/'o na gzhan don ji ltar byed par 'gyur/_/ngan song
[\[61b.5\]]thams cad rnam par sbyong /_/mgon po sems can kun gyi mchog_/sems can thams cad rab grol byed/_/nyon mongs g.yul du gcig dpa' ba/_/mi shes dgra yi dregs pa 'joms/_/zhes bya ba des ni gti mug gi mun pa 'joms pa'o/_/dpal ldan blo dang sgeg pa 'chang /_/_
[\[61b.6\]]brtan po mi sdug gzugs 'chang ba/_/zhes bya ba ni gnyis pa'o/_/lag pa brgya po kun bskyod cing /_/gom pa'i stobs kyis gar byed pa/_/dpal ldan lag pa brgyad gang la/_/nam mkha' khyab par gar byed cing /_/sa yi dkyil 'khor bzhi yi khyon/_/rkang pa ya gcig
[\[61b.7\]]mthil gyis gnon/_/rkang mtheb sen mo'i khyon gyis kyang /_/tshangs pa'i yul sa rtse nas gnon/_/don gcig gnyis med chos kyi don/_/dam pa'i don ni 'jigs pa sel/_/zhes bya ba ni dang bo bsnyen pa sngon du song bas sa bsrung zhing sbyang ba dang /_sta gon la gnas pas bsrung
[\[62a\]]
[\[62a.1\]]bar bya ba dang /_dkyil 'khor bri zhing sgrub pa ni ji ltar shes par bya'o/_/dbang bskur ba ni gang zhe na/_rnam rig sna tshogs gzugs don can/_/sems dang rnam shes rgyud dang ldan/_/dngos don ma lus rnams la dga'/_/stong pa nyid dga' 'dod
[\[62a.2\]]chags blo/_/srid pa'i 'dod chags spangs pa ste/_/srid gsum dga' ba chen po pa/_/zhes bya ba ni dga' ba'i rang bzhin gyi sems can la dbang bskur ba'i phyir/_rdo rje dang drug pa rdzogs sangs rgyas kyi dbang la sogs pa bskur bar bya'o/_/spobs pa'i mtshan dang blo 'chang ba/_/_
[\[62a.3\]]zla ba dang ni rin chen zla/_/mi 'jigs pa dang me 'od che/_/tshangs pa'i sgra dang snyan pa'i gsung /_/shes rab ma dang kun mnyam blo/_/rdo rje tshig dang blo spobs lnga/_/nam mkha' dbang dang ngag dbang phyug_/yon tan mchog dang gnas kyi mchog_/'phags pa'i 'od dang gsang ba'i
[\[62a.4\]]ri/_/gsang ba'i don dang rnga yi sgra/_/'dod spyod sbyin dang ye shes legs/_/zhi bas bzhugs dang ye shes gsung /_/shin tu gdugs dang rgyal mtshan chos/_/dri ma bral dang ye dbang blo/_/skal bral brjod dang gzi brjid 'od/_/drang srong che dang shes rab bsags/_/'khor
[\[62a.5\]]lo spong dang zla ba'i zhal/_/nyi zla'i 'od dang yon tan no/_/yon tan sdud dang bla med rtogs/_/bsod nams rtogs dang yul spangs pa/_/rigs su skyes dang rgyal po'i rigs/_/rnam grol gsung dang dbang phyug po/_/mchog tu ye shes ye shes dbyings/_/nam mkha' dang ni mchod 'os
[\[62a.6\]]dang /_/dpung tshogs bcas dang rin chen 'phro/_/zla ba'i sku dang bdud rtsi 'od/_/pad+ma'i 'od dang 'od stobs dang /_/seng ge'i gdong dang ye shes sku/_/don grub dpal dang ye shes nyi/_/don yod grub dang ston pa'i stobs/_/rin chen brtsegs dang sgra 'byin dang /_/pad+ma dpal dang nyon
[\[62a.7\]]mongs 'joms/_/ye shes sems dang bde 'gro dang /_/bde bral bzhad dang dri yi 'od/_/mtha' yas ston dang rin chen dang /_/zla ba phyed dang seng ge mchog_/bsam gtan 'od dang dpa' bar 'gro/_/rin chen yon tan rnam par rol/_/don ston pa dang dgra bcom grags/_/rin chen 'od
[\[62b\]]
[\[62b.1\]]dang srid bcings grol/_/spyod yul spangs dang nam mkha'i mdzod/_/spobs pa grags dang rdo rje nor/_/de ltar bum pa rdzogs pa yis/_/gsang ba'i dbang bskur ba'i phyir rol bas bar du bcad de/_las kyi phyag rgya'i ye shes dbab po/_/de ji lta bu zhe na/_sprin dkar dag pa bzhin du
[\[62b.2\]]dkar/_/'od bzang ston ka'i zla ba'i 'od/_/nyi ma 'char ka'i dkyil ltar mdzes/_/sen mo'i 'od ni shas cher dmar/_/cod pan bzang po mthon ka'i rtse/_/skra mchog mthon ka chen po can/_/nor bu chen po 'od chags dpal/_/sangs rgyas sprul pa'i rgyan dang ldan/_/zhes bya ba des
[\[62b.3\]]bstan to/_/de dbul nas byin gyis rlabs nas dbang bskur ba ni/_'jig rten khams brgya kun bskyod cing /_/rdzu 'phrul rkang pa'i stobs chen ldan/_/byang chub yan lag me tog spos/_/de bzhin gshegs pa'i yon tan mtsho/_/zhes bya bas byin gyis brlabs nas slob ma'i
[\[62b.4\]]kha ru sbyin pa'o/_/tshe dpag med dang nor bzang bkod/_/dbang phyug che dang yon tan 'od/_/ri bo'i grags dang bcu 'od ldan/_/gnyis dang bral dang klu yi stobs/_/shin tu grags dang rin chen zla/_/shugs can dang ni gsal bar byed/_/dga' ba'i dbang phyug gtsug phud
[\[62b.5\]]'od/_/'jigs pa bral dang yon tan snying /_/'o na de la brten nas ji ltar rtogs she na/_lam gyi yan lag brgyad tshul rig_/yang dag sangs rgyas lam rig pa'o/_/de ltar gsang ba'i dbang bskur nas/_slob ma'i spyod yul du bya ba'i phyir/_sems can kun la shas cher
[\[62b.6\]]chags/_/nam mkha' lta bur chags pa med/_/sems can kun gyi yid la 'jug_/sems can kun gyi yid ltar mgyogs/_/sems can kun gyi dbang don shes/_/sems can kun gyi yid 'phrog pa/_/de'i phyir na sems kyi dri ma dag par byed do/_/de ltar bstan na chags
[\[62b.7\]]pa dang bral bas sems kyi dri ma ji ltar dag_/de las gzhan ji ltar yod ce na/_de nyid kyang sems kyi rnam pa'o/_/de ltar yin pas na dge slong gis kyang mi 'gal zhes/_'jam dpal grags pa gsung ngo /_/'o na dbang po gnyis snyoms par 'jug pa ji ltar mi 'gal/_
[\[63a\]]
[\[63a.1\]]mi 'gal te/_'jig rten pa'i 'dod pa'i chags sems lta bu ni ma yin te/_rnam par rig pa tsam gyis te/_kun rdzob sgyu ma'i blos 'jam pa'i rdo rje ni gzugs kyi rang bzhin gyi zhen pas ni ma yin no/_/dper na rmi lam gyi bud med la spyad kyang sad na dga'
[\[63a.2\]]ba dang ldan na bden mod/_mi ldan na ma yin no/_/de bas na stong pa nyid dang ldan na mi 'gal lo/_/de bas na smad pa'i ltung bar yang mi 'gyur ro/_/dri ma med dang gzi brjid gzhi/_/gdung ba grags dang lha yi gnas/_/legs par mnyam dang sangs rgyas 'byung /_/de ltar dbang
[\[63a.3\]]gsum pa bstan nas bzhi pa ni/_phung po lnga don de nyid shes/_/rnam dag phung po lnga 'chang ba/_/nges 'byung kun gyi lam la gnas/_/nges par 'byung ba kun ston pa/_/zhes bya bas ston te/_zhal las shes par bya'o/_/de yang dad dang shes rab dang ldan bla ma brten/_/dbang gi
[\[63a.4\]]da nyid cho ga ji bzhin bstan par nus/_/zhes bya bas bstan to/_/'o na khyad par ci yod ce na/_yan lag bcu gnyis srid rtsa bton/_/dag pa rnam pa bcu gnyis 'chang /_/zhes bya bas ni rang rgyal bstan te/_rten cing 'brel bar 'byung ba'i dbang du byas nas dag par
[\[63a.5\]]'dod la/_bden bzhi'i tshul gyi rnam pa can/_/shes pa brgyad po rtogs pa 'chang /_/de nyid rnam pa bcu drug rig_/ces bya bas theg pa chung ngu'i sdug bsngal kun 'byung 'gog pa lam bzhi dang /_de khyad par shes pas bstan to/_/des nyan thos dang rang rgyal ba'i dbang
[\[63a.6\]]du byas nas bstan to/_/rnam pa nyi shus byang chub pa/_/rnam pa sangs rgyas kun rig mchog_/ces bya ba shes bya stong pa nyid bcu drug dang /_rnam par thar pa bzhi'i bdag nyid de nyid de nyi shus ni/_theg pa chen po byang chub sems dpa'i lam mo/_/'o na khyad ci yod ce na/_de
[\[63a.7\]]rnams ni spang bya dang gnyen po'i bdag nyid du rtogs la lam 'di nyid ni lam du byed pas na khyad par du gyur pa'o/_/de'i phyir na/_sangs rgyas kun gyis rtogs bya ba/_/sangs rgyas byang chub bla na med/_/gsang sngags las byung yi ge med/_/gsang sngags chen po rigs gsum pa/_/_
[\[63b\]]
[\[63b.1\]]gsang sngags don kun bskyed pa'o/_/bskyed pa'i rim pa'i de kho na nyid bstan la/_thig le chen po yi ge med/_/stong pa chen po yi ge lnga/_/thig le stong pa yi ge drug_/rnam pa kun ldan rnam pa med/_/ces bya bas ni lus kyi de kho na nyid bstan nas/_da ni sems kyi de kho na nyid
[\[63b.2\]]bstan pa ni/_bcu drug phyed phyed thig le can/_/yan lag med pa'i rtsis las 'das/_/zhes bya bas sems kyi bdag nyid bde ba rig pa'i gsal ba'i rang bzhin du bstan te/_spang bya dang gnyen po gnyis su med pa'i lhan cig skyes pa'i rang bzhin no/_/bsam gtan
[\[63b.3\]]bzhi yi rtse mo can/_/bsam gtan yan lag kun shes shing /_/zhes bya ba ni dga' ba bzhi dang skad cig ma bzhi'i bdag nyid du gnas pas na de'i bdag nyid do/_/de nyid gang zhe na/_ting 'dzin rig dang rgyud rig pa/_/ting 'dzin lus can lus kyi mchog_/longs spyod rdzogs
[\[63b.4\]]sku kun gyi rgyal/_/sprul pa'i sku ste sku yi mchog_/ces bya bas te/_de las byung ba'i 'bras bu'o/_/yang na/_sangs rgyas kun gyi sprul pa'i sku/_/zhes pa nas/_theg pa gcig gis 'bras bur gnas/_/zhes bya bas ni theg pa gzhan drang don 'di nges don du'o/_/nyon mongs
[\[63b.5\]]khams zhes bya ba nas/_bag chags bcas pa gtan du spangs/_/zhes bya bas dri ma dag na/_de ltar dbang dang man ngag rtogs pas dag pa'i zhes pa'o/_/snying rje che dang zhes pa nas/_skad cig thams cad bye brag phyed/_/ces bya bas thabs de la brten nas ye shes kyi sku de
[\[63b.6\]]kho na nyid kyi 'bras bu'o/_/sangs rgyas kun gyis rtogs bya ba/_/sangs rgyas byang chub bla na med/_/ces bya bas ni chos sku thob par bya ba dang bcas pa'i don bstan la/_gzugs brnyan ma lus zhes bya bas ni/_gzugs sku ste 'bras bu'o/_/de yan chad skye ba kun rdzob kyi bden
[\[63b.7\]]pa'o/_/dri med grags dang gzi brjid gtso/_/gdung ba grags dang dbang chen po/_/yon tan 'od dang 'od ma gdugs/_/bcu 'od ldan dang gnyid dang bral/_/klu yi stobs dang shin tu grags/_/rin chen zla dang shugs can dang /_/gsal bar byed dang dga' dbang phyug_/_
[\[64a\]]
[\[64a.1\]]gtsug phud 'od dang 'jigs pa bral/_/yon tan snying dang dri med grags/_/gzi brjid bzhi dang gdung ba sel/_/lha yi gnas dang legs par mnyam/_/sangs rgyas 'byung dang rin chen sku/_/sangs rgyas stobs dang rin chen khyab/_/grong khyer mthong
[\[64a.2\]]dang blo gros legs/_/'jig rten 'od dang rin chen lha/_/skal ldan shing rta yang dag rgyal/_/dga' ba'i bkod dang mu yi 'od/_/dka' thub rgyal dang byang chub zla/_/chos 'chang ba dang gzhan don zla/_/ri yi 'od dang tshangs pa'i dbyangs/_/bde ba'i lha dang yon tan brtsegs/_/_
[\[64a.3\]]seng ge'i bra dang nor bu can/_/zla ba zhes dang sgra dang mtshungs/_/grags chen dang ni gzi brjid shugs/_/tshogs kyi grags dang dge bar ston/_/dri bzangs dang ni ri rgyal mtshan/_/dga' ba'i don dang mchod par 'os/_/sprin mtha' dang ni bden pa'i gsung /_/rnam snang mdzad dang bden
[\[64a.4\]]par nges/_/grags pa'i bde dang grags tshangs pa/_/gser 'od gser dang srog dang ldan/_/'gro ba'i theg dang thun tshod dang /_/grags pa'i mchog dang blo bzang chub/_/nor lha dka' thub grib po dang /_/don gsal byed dang nor gyi 'khor/_/'jig rten 'das dang gser glang po/_/_
[\[64a.5\]]yon tan rgyal dang ri yi 'od/_/dbang byed rgyal dang rab tu zhi/_/mnyam sangs rgyas dang rtog bral dang /_/dri rab zhi dang rmongs la ston/_/dge bzang po dang ye shes thugs/_/smra ba'i dbang dang lha chen po/_/blo gros bzang dang 'tshe ba med/_/chos kyi don dang 'jig rten chos/_/sgra
[\[64a.6\]]gcan nyid dang rgyal mtshan grags/_/sman pa'i mchog dang me tog 'od/_/dge gtsug phud dang bdud rtsi 'od/_/byang chub che dang rgya mtsho brtan/_/rin chen spungs dang rol pa'i stobs/_/nyi ma can dang dga' ba'i 'od/_/gtsug na nor dang sdig bral bdag_/'gro ba 'dul dang
[\[64a.7\]]sdud pa'o/_/me tog sbyin dang 'gro ba'i 'od/_/mthun par smra dang pad+ma dang /_/ye shes 'od dang bkod pa'i rol/_/brtan pa'i 'od dang rgyal mtshan 'dzin/_/bden pa'i gnas dang rnam grol bzang /_/bsam ba shes dang sems can 'dzin/_/rin chen 'dzin dang rgya mtsho brgal/_/_
[\[64b\]]
[\[64b.1\]]mi thub 'joms dang sgra chen po/_/'dul ba dang ni maN+Dal bsnams/_/lha rnams mchod dang dri ma spangs/_/mchog gi mu dang lha yi gsung /_/de la don dam pa ni/_nor bu rin chen zhes pa nas/_gsang sngags las byung yi ge med/_/ces bya bas ni rten gyi gang zag 'bras bu thob par
[\[64b.2\]]byed pa'i thabs so/_/de ni a las sku de nyid bde ba dang stong pa nyid du'o/_/gsang sngags chen po zhes pa nas/_/rnam pa kun ldan rnam pa med/_/ces bya bas ni rten gyi gang zag gsum las khyad par du byas pa des lha'i sku bskyed pa lte bar sprul pa la kha dog lnga dang ldan pa'i rlung
[\[64b.3\]]thun bzhi dang /_thun mtshams brgyad dang /_'pho ba bcu drug chu tshod sum cu so gnyis/_dbyu gu drug cu rtsa bzhi bsgoms pas 'byung ba bzhi yon tan dang po'o/_/bcu drug phyed phyed ces bya bas ni/_dga' ba bcu drug go/_/bsam gtan bzhi yi rtse mo can/_/zhes bya bas ni
[\[64b.4\]]longs spyod kyi 'khor lo nas phri ba dang bskyed pa'i 'khor lo bzhi'o/_/rtse mo na a gtum mo mar me lta bu'o/_/de la brten nas sa 'og rnams thig le'i rang bzhin du gsal zhing 'bab pa'i thig le ni thabs dang shes rab rgyud mi 'chad pa'i thig le 'dzag pa'o/_/de bas na
[\[64b.5\]]bsam gtan ni lhan cig skyes pa'o/_/yan lag ni de rtogs par byed pa'i thabs de'o/_/'bras bu ni/_ting 'dzin rig dang rgyud rig pa/_/ting 'dzin lus can lus kyi mchog_/ces bya ba la sogs pas bstan to/_/de bas na bla ma dam pa de la phyag bya bar 'os pa'i phyir/_
[\[64b.6\]]mchod 'os bstod 'os phyag gi gnas/_/rtag tu ri mor bya ba'i 'os/_/bkur 'os mchod par bya ba'i mchog_/phyag byar 'os pa bla ma'i rab/_/ces bya ba'o/_/'o na de nyid kyi yon tan ci dang ldan zhe na/_'jig rten gsum po gom gcig bgrod/_/mkha' ltar mtha' med rnam
[\[64b.7\]]par gnon/_/gsum rig gtsang ma dag pa ste/_/mngon shes drug ldan rjes dran drug_/byang chub sems dpa' sems dpa' che/_/rdzu 'phrul chen po 'jig rten 'das/_/shes rab pha rol phyin pa'i mtha'/_/shes rab kyis ni de nyid thob/_/bdag rig gzhan rig thams
[\[65a\]]
[\[65a.1\]]cad pa/_/kun la phan pa'i gang zag mchog_/dper bya kun las 'das ba ste/_/shes dang shes bya'i bdag po mchog_/gtso bo chos kyi sbyin bdag ste/_/phyag rgya bzhi'i don sten pa/_/de lta bu de la 'gro bas bsnyen bkur gnas kyi mchog_/de ci'i phyir zhe na/_
[\[65a.2\]]nges 'byung gsum po bgrod rnams kyi/_/don gyi dam pa rnam dag dpal/_/ston pa'i phyir ro/_/de rtogs shing gus pa'i bsam pa dang ldan pa gang zhe na/_'jig rten gsum na skal bzang che/_/dpal ldan 'byor ba kun byed pa/_/'jam dpal dpal dang ldan pa'i mchog_/ces
[\[65a.3\]]bya ba'i rtogs pas so/_/rin chen lha dang dpag med 'od/_/bdud dgra 'joms dang rtog pa spangs/_/don grub dang ni me tog dang /_/yul don grub dang zla ba dang /_/brtul zhugs grub dang mi g.yo ba/_/blo gros dang ni mar me dang /_/sgra don rtogs dang dam pa'i tog_/_
[\[65a.4\]]gzi brjid stobs dang shes rab sku/_/zla ba gang dang nyi ma'i 'od/_/bya ba rdzogs dang ston par mdzad/_/gzi brjid bzang dang ye shes stobs/_/gzi brjid dge dang rten pa'i stobs/_/lha yi bu dang rab tu zhi/_/nyi ma'i zhal dang dro ba'i 'od/_/tshul khrims 'od dang dka' thub
[\[65a.5\]]rgyal/_/dri ma bral dang rgya mtsho sgra/_/gzugs brnyan snang dang kun las grol/_/rgya mtsho 'od dang dri ma med/_/dran dbang po dang mchog don blo/_/dpung rab zhi dang chos dbang phyug_/gsal ba sna tshogs gsal ba'o/_/tshigs su bcad pa lnga bcu drug la rkang pa gcig ma tshang
[\[65a.6\]]ba'o/_/mtshan nyis brgya bdun cu rtsa bdun no/_/mchog sbyin rdo rje zhes pa nas/_/sangs rgyas byang chub ces bya bas rdo rje 'jigs byed kyi sku la bstod pa'o/_/de yang yum bzhis so/_/sangs rgyas chags pa zhes pa nas/_sangs rgyas rol la zhes bya bas dang po'i sangs rgyas kyi
[\[65a.7\]]dkyil 'khor la bstod pa'o/_/sangs rgyas gsung zhes pa nas/_nam mkha' las byung zhes bya bas ni/_ye shes sems dpa'i dkyil 'khor la bstod pa'o/_/ye shes las byung nas ye shes sku nyid ces bya bas ni/_sku bltams pa dang /_rol pa mdzad pa dang /_dka'
[\[65b\]]
[\[65b.1\]]ba mdzad pa dang /_'bras bu ye shes chen po thob pa la bstod de rol pa'o/_/tshigs su bcad pa lnga bcu rtsa drug la tshig rkang pa gcig ma tshang ba'o/_/mtshan nyis brgya bdun cu rtsa bdun no/_/lag na rdo rje rdo rje 'chang /_/zhes pa nas de ni khyod kyi rgyud la yang gsang sngags thams cad kyi
[\[65b.2\]]byin gyi rlabs kyis zhes bya bas ni/_dga' ldan du byams pa la sogs pa'i dbang bskur ba la sogs pa'i sgo'i yon tan no/_/lag na rdo rje 'chang zhes pa nas/_dri ma med cing shin tu rnam par dag pa'o zhes bya bas ni/_dga' ldan nas byung ba ste/_mkhas pa chen po thabs che
[\[65b.3\]]ba'i yon tan no/_/de gnyis kyis lha'i yon tan no/_/nyan thos dang rang rgyal zhes pa nas/_yang dag par bsdu ba zhes bya ba ni nyan thos la sogs pa'i rtogs pa'i khyad par bstan pa'i yon tan no/_/sems can thams cad la yang dag par bsdu ba zhes bya ba nas/_byang
[\[65b.4\]]chub sems dpa'i spyod pa myur du zhes bya bas ni sbyin bdag ste/_spyod pa mtha' dag rdzogs pa'i yon tan dang /_byang chub sems dpa' zhes pa nas/_thams cad yongs su rdzogs pa'o zhes bya bas ni/_sangs rgyas rnam par snang mdzad ces bya ba'i yon tan te/_pha rol tu
[\[65b.5\]]phyin pa bcu dang sa bcu'i yon tan to/_/'phags pa zhes pa nas yongs su rdzogs par byed do zhes pas ni/_'di ltar sangs rgyas te skye ba'i yon tan no/_/lag na rdo rje rdo rje 'chang /_/zhes bya ba nas de yan chad kyis dang po'i sangs rgyas te/_bdag nyid rdo rje'i lte ba la pad+ma'i steng
[\[65b.6\]]du dang po sangs rgyas su bskyed pa la bstod pa'i yon tan no/_/da ni 'jam dpal rnam par rol pa bstan pa ni/_lag na rdo rje zhes pa nas/_chos thams cad brjod du med pa zhes pa ste/_chos thams cad brjod du med pas ni thams cad la khyab pa'i lhan cig skyes pa'i ye shes la
[\[65b.7\]]bstod pa'o/_/lag na rdo rje rdo rje 'chang /_/zhes pa nas tshe nur bar byed do zhes bya bas/_de yang thams cad khro bo'i cha lug can dur khrod kyi rgyan dang ldan pa ste rdo rje 'jigs byed kyi yon tan ni/_/lag na rdo rje zhes pa nas chos kyi rgyal por 'gyur ro zhes bya bas ye shes sems dpa' yon
[\[66a\]]
[\[66a.1\]]tan te/_thabs shes rab dang ldan pa'o/_/da ni 'khor lo'i rim pa bstan pa ni/_'di ltar sangs rgyas zhes pa nas/_ya te na maHzhes pas/_gsum dbang dang ni rab tu grol/_/dri ma bral dang dka' thub rgyal/_/tshangs pa dang ni tshangs chen dri/_/dag pa'i
[\[66a.2\]]zhing dang yon tan 'od/_/lnga yis spyi gtsug 'khor lo'o/_/byams chen rang bzhin zhes pa nas/_/rdo rje 'jigs byed ces pas ni/_/thugs rje ldan dang thugs rje'i stobs/_/byams pa dang ni dga' ba'i 'od/_/stobs ldan dang ni mi thub dang /_/gzhan gyis mi thub 'od dang ldan/_/_
[\[66a.3\]]dka' thub dang ni shugs can dang /_/rab tu zhi dang zhi ba dang /_/mya ngan med dang mya ngan 'joms/_/mya ngan spangs dang mya ngan med/_/kun nas 'od dang 'od zer 'phro/_/'od 'phro dang ni kun du 'od/_/gzi brjid 'od dang 'od 'bar ba/_/byams pa'i 'od dang 'od zer can/_/'od
[\[66a.4\]]zer can dang kun nas bskor/_/zla ba'i 'od dang zla ba dang /_/tsan+dan dang ni tsan+dan dri/_/'bar ba'i 'od dang 'od kun sel/_/yongs su dag dang dag par ldan/_/shugs can dang ni shugs las byung /_/rab tu sde dang rab zhi dang /_/dbang po dang ni kun du grags/_/yongs su
[\[66a.5\]]dag dang tshangs pa dang /_/pad+ma dang ni pad+ma'i zhabs/_/tsan+dan tshal dang ut+pal/_/ut+pal mdog dang rnam par rgyal/_/nyon mongs 'joms dang dpa' bo ldan/_/thogs med stobs dang rdo rje can/_/tog dang pad+ma bsnams pa dang /_/'khor lo 'dzin dang oM ldan dang /_/dung dang dung
[\[66a.6\]]can dag dang ni/_/shin tu khros dang drag po ste/_/stobs 'joms dang ni sgra las rgyal/_/'jigs byed dang ni 'jigs par byed/_/sum cu rtsa gnyis spyi bor ro/_/mchod pa chen po 'dod chags nas/_ye shes rgya mtsho zhes pas ni/_'od dpag med dang me yi 'od/_/zhe sdang zhi dang
[\[66a.7\]]zhe sdang 'joms/_/gti mug sel dang gti mug 'joms/_/nga rgyal sel dang nga rgyal 'joms/_/phrag dog sel dang phrag dog 'joms/_/ser sna sel dang ser sna 'joms/_/gzung 'dzin sel dang sel bar byed/_/nyon mongs spangs dang rab tu 'dzin/_rgyan gyis snying
[\[66b\]]
[\[66b.1\]]ga'i 'khor lo bstan/_/grags chen ha ha zhes pa nas/_/ye shes me lce zhes pa ni/_/ha ha sgrogs dang sgra dang ldan/_/bdud las rgyal dang bdud sde 'joms/_/mi mgo bsnams dang glang chen bsnams/_/rta mgrin dang ni stobs po che/_/gshin rje gshed dang 'dod pa'i rgyal/_/rdo rje
[\[66b.2\]]'joms dang be con bsnams/_/bdud rtsi 'khyil dang hUM kar/_/bdag med stobs dang gti mug zhi/_/gser thub dang ni 'od srungs dang /_/shAkya thub dang log dad sel/_/rnam par gzigs dang thams cad skyob/_/gtsug tor can dang 'khor ba 'jig_/mar me 'od dang
[\[66b.3\]]skar ma dang /_/zla ba dang ni sgra gcan dang /_/byang chub sems dang skyabs gnas dang /_/skyabs su 'os dang phyag rgya dang /_/'od 'phro dang ni rin chen dang /_/tshangs dang tshangs pa'i rgyal po dang /_/bya brtsal can dang bya brtsal bral/_/grangs dang grangs las
[\[66b.4\]]'das pa dang /_/grub sbyin dang ni yid yul 'das/_/lus 'phags dang ni nyi ma'i gtsug_/pad+ma'i zhal nas 'dzum pa mdzad/_/skyabs gnas dang ni dge gnas dang /_/dpag med mdzad dang don mdzad pa'o/_/rol dang rol pa'i gar dang ni/_/sgra dang tshangs pa'i
[\[66b.5\]]sgra dbyangs dang /_/rab grub grags dang grags pa dang /_/grub pa sbyin dang sbyin pa dang /_/tshul khrims dang ni tshul gnas dang /_/brtson 'grus dang ni bzod par ldan/_/rab tu brtson 'grus bsam gtan mdzad/_/shar dang snang ba shar mdzad dang /_/mun pa sel dang drang srong
[\[66b.6\]]che/_/dka' thub che dang gtsang ma'i gnas/_/dge 'dun sde dang 'khor los sgyur/_/shi shu dang ni dpal 'byung dang /_/'byung gnas kun gyi 'byung gnas dang /_/shes rab brtsegs dang chos nyid byung /_/rnam par snang mdzad rnam par rol/_/rnam par gnon dang rnam par 'jog/_
[\[66b.7\]]smra ba che dang don ston dang /_/don rab ston dang don gsal dang /_/smra ba'i gnas dang gzhan la ston/_/bshad par byed dang tshig bden pa/_/gtsug tor che dang 'khor lo phyag_/n+ya gro d+hA dang rin chen phyag_/rin po che dang rin chen brtsegs/_/'khor lo 'dzin dang gru 'dzin dang /_/_
[\[67a\]]
[\[67a.1\]]ri bo 'dzin dang ral gri 'dzin/_/'dzam bu gling dang 'dzam bu shing /_/'dzam bu gser dang gser 'od dang /_/gser gyi mdog dang khrus kyi bdag_/rin chen me dang me 'od dang /_/gtsug phud lnga dang lnga len dang /_/byams pas 'dul dang byams mgon dang /_/_
[\[67a.2\]]dam pa tog dang zla ba'i tog_/'brug gi sgra dang glog gi 'od/_/'od rnams ston dang gsal ba'i 'od/_/nyi ma'i 'od dang nyi zer dang /_/bai DUr+ya dang don yod dang /_/mthong na dga' dang don yod mthong /_/mthong don yod dang mi 'jigs pa/_/'jigs pa spangs dang rnam par
[\[67a.3\]]grol/_/ku ku ra dang glang chen gnon/_/seng ge dang ni glang chen stobs/_/'jig rten grol dang lam ston dang /_/sbyin gnas dang ni legs par gzigs/_/pha rol sde dang sde dpung 'joms/_/drug chu rtsa bzhi sprul pa ste/_/sangs rgyas kun gyi sprul sku nas/_/'jam dpal
[\[67a.4\]]dpal dang ldan pas ni/_/bya brtsal bral dang dge ba'i yid/_/pad+ma gnon dang gzugs mdzes dang /_/me tog mdzes dang pad+ma gdong /_/'dzam bu shing dang rgyan dang ni/_/'od dang rnam pa'i sgra dang ni/_/rnga dang sgra yi bdag nyid dang /_/thugs las 'byung dang dpal 'byung dang /_/_
[\[67a.5\]]las rnams grub dang las mthar phyin/_/bcu drug mgrin pa'i 'khor lo'o/_/mtshan ni nyis brgya nyi shu gnyis/_/tshigs bcad brgya dang nyi shu gcig_/so sor bzhi bcu dbus su gnyis/_/sgyu 'phrul dra ba la bstod pa'o/_/'khrul 'khor las ni bya ba'i phyir/_/rtsa ba'i
[\[67a.6\]]'khor lo drug dang ni/_/las kyi 'khor lo bcu drug ste/_/de ltar khyad par bde ldan pa'i/_/tshig gcig lhag pa kun gyi ste/_/zhes bya ba la sogs pa bstan to/_/de'i yon tan yang rnam pa lngar shes par bya'o/_/da ni rjes su yi rang ston te/_de nas dpal ldan rdo rje
[\[67a.7\]]zhes bya ba ni/_bar ma chod pa dang sdud pa'o/_/dga' zhing mgu nas zhes bya ba ni gus pa'i don te sdud pa'o/_/mgon po ni yul lo/_/phyag 'tshal nas zhes pa ni/_lus kyi las legs so legs so dag go/_/des rjes su yi rang ba'i tshig go/_/bla med theg pa lam gyi don/_/_
[\[67b\]]
[\[67b.1\]]bla ma la brten lam 'di brtsams/_/bdag gis dge ba 'di byas pas/_/mgon po 'jam dpal de 'drar shog_/bsod nams dag la brten nas ni/_/'gro kun 'jam dbyangs de 'drar shog_/dad pa'i dbang gis dge ba mi zad gter/_/dngos grub bla ma la brten sgrub pa
[\[67b.2\]]bas grub/_/bdag gi gdams ngag la brten 'grel pa 'di/_/thos pas bdag dang sems can rnams/_/sgrib pa rnams gnyis yongs dag nas/_/rtag tu bla ma rnams dang 'grogs/_/de yi 'bras bu myur thob shog_/'phags pa 'jam dpal gyi mtshan yang dag par
[\[67b.3\]]brjod pa'i 'grel pa mtshan don gsal bar byed pa zhes bya ba slob dpon chen po gnyis su med pa'i sbas pas mdzad pa rdzogs so//_//rgya gar gyi mkhan po d+harma shrI mi tra dang /_bod kyi dge slong chos kyi bzang pos u rgyan gyi dzam+bu d+ha ra zhes bya ba'i mthar bsgyur
[\[67b.4\]]ba'o//[ {D2538}]@##/_/'jam dpal mtshan brjod kyi bshad 'bum bzhugs/_@##/_/'phags pa 'jam dpal gzhon nur gyur ba la phyag 'tshal lo/_/'phags pa zhes pa rje btsun 'jam dpal gyi mtshan brjod pa 'di ni snying po bsdus pa'i rgyud yin pas
[\[67b.5\]]rgyud gzhan las 'phags pa'o/_/'jam pa ni nyon mongs pa sra zhing rtsub pa'i zug rngu med pas so/_/de las legs pa'i yon tan thams cad 'byung bas dpal lo/_/yang na rang bzhin rgyu'i 'jam dpal bsgom pa lam gyi 'jam dpal/_'bras bu mthar thug gi 'jam
[\[67b.6\]]dpal dang gsum ste/_'ching ba mtha' dag dang bcas pa dang /_phyogs 'ga' dang ma bral ba dang /_mtha' dag dang bral ba gsum la rim pa bzhin du sbyar ro/_/mtshan brjod pa'i don ni 'og nas yang dang yang bstan to/_/de nas zhes pa ni a tha zhes pa'i sgra ste/_
[\[67b.7\]]bkra shis pa'i tshig yin pas klad du byung zer la/_yang na kha cig ni/_de nas dpal ldan rdo rje 'chang /_/zhes pa'i don ma rgyud kyi bskyed rdzogs su 'dod de/_de yang a tha badzra d+ha ra shrI man zhes pa'i sgra ste/_a ni lte ba na a thung du bshad pa lta bu'i rnam pa reg bya tsha ba gtum
[\[68a\]]
[\[68a.1\]]mo me'i rang bzhin du gnas la/_tha ni spyi bo bde chen tsakra byang sems kyi tha me'i rgya yi ge tha log gi dbyibs su gnas/_badzra ni rdo rje ste mi phyed pa'i don lte bar bde ba phab nas de la 'bar 'dzag bya ste mi phyed pa/_d+ha ra ni 'chang ba ste de dang mi 'bral
[\[68a.2\]]ba'o/_/shrI ni dpal te de la legs pa'i yon tan thams cad 'byung bas so zhes 'dod do/_/des sems gdul bya 'dul zhes ma rgyud du sbyar ro/_/yang na kha cig ni/_'jam dpal kr-i ya dpa' bo grub pa nas sangs rgyas gang+gA'i klung gi bye ma snyed kyi mtshan brjod cing /_
[\[68a.3\]]de la bskal pa'am bskal pa las lhag par phyag 'tshal ba bas/_rje btsun 'jam dpal gyi mtshan brjod cing phyag lan cig btsal na de bsod nams khyad par 'phags so zhes bcom ldan 'das kyis gsungs pas 'khor rnams the tshom skyes te/_drang don du yin
[\[68a.4\]]nam/_nges don du yin snyam pa'i rnam par rtog pa de gcad pa'i phyir de skad gsungs pa/_de ma thag kho nar phyag na rdo rjes gsol ba btab cing zhus pas de nas bya zer te/_slob dpon sgeg pa'i grub mtha' gleng gzhi dang 'di skad bdag gis thos pa'i dus
[\[68a.5\]]gcig na zhes pa la sogs pa tshig gi phrad med pa'i de nas zhes pa'i tshig gcig klad du byung ba'i rgyud 'di rang rkya'i rgyud ma yin te/_rgyud gzhan dang 'brel pa'i rgyud gcig yin par bzhed de/_dper na rdo rje rtse mo nas gzhan dang 'brel pa'i bshad rgyud yin pas/_de nas
[\[68a.6\]]rgyal po rdo rje 'dzin/_/zhes klad nas 'byung ba dang /_dpal sgyu ma chen mo rtsa rgyud stong phrag bcu gnyis pa dang 'brel pas de nas mkha' 'gro ma rnams zhes bya ba la sogs pa gsungs pa lta bu'o/_/de yang de nas zhes pa 'di phyag na rdo rje'i bla dwags kyi tshig yin te/_phyag na
[\[68a.7\]]rdo rje rgyud 'di'i sdud pa po yin pa'i phyir ro/_/'o na sdud pa po yin pas de nas bya ba 'di sdud pa po'i tshig yin par cis shes she na/_bka' stsal ston pa'i tshig zhus pa 'khor gyi tshig mtshams sbyor sdud pa po'i tshig yin pa'i phyir rtsa ba'i rgyud sgyu 'phrul dra ba sh+lo ka phrag drug stong
[\[68b\]]
[\[68b.1\]]par bcom ldan 'das kyis rdo rje'i mgur bzhes pa ste/_saM skr-i ta'i skad du ma bzhes par rdo rje'i tshig tu bsgyur bas de dbang po rtul po'i 'khor rnams kyis ma go nas dbang po rtul ba'i 'khor nye bar bzung ba'i phyir de ma thag kho nar bya ba gzhan gyis bar mchod par phyag
[\[68b.2\]]na rdo rje'i 'khor ram grogs lnga brgya dang lhan cig_/glur blangs gang lags bshad du gsol/_/zhes gsol ba btab pa'i don to/_/a tha zhes pa de ma thag pa la bya'o/_/lnga brgya dang lhan cig tu ste/_de ltar yang phyag na rdo rje dbang bskur ba'i rgyud las phyag na rdo rje'i
[\[68b.3\]]rjes su slob pa'i grogs lnga brgya dang lhan cig tu mnos zhes 'byung ba des ni grogs kyi grangs kyi nges pa'o/_/lnga brgya po de rnams kyi mtshan ci yin zhe na/_kun kyang lag na rdo rje zhes pa sha stag go/_/mtha' yas zhes pa lnga brgya po de/_re re la yang 'khor lnga
[\[68b.4\]]brgya lnga brgya/_yang 'khor de re re la yang /_sum 'khor lnga brgya lnga brgya mnga' ba'am/_yang na lnga brgya po de rnams zab mo stong pa nyid rtogs pas/_yon tan mtha' yas pa ste mtshan gyi nges pa'o/_/dpa' bo ni gzhan gyis mi thub pa gdul dka' ni
[\[68b.5\]]lha chen gsum la sogs pa sdug bsngal gyis 'dul dgos pa'i phyir ro/_/'dul ba ni phan 'dogs pa'i tshul dang /_tshar gcod pa'i tshul gnyis pa ste/_gong gi bas 'di khyab che ste phrin las kyi khyad par ro/_/'jigs su rung ba ni khro bo'i lus te/_khro bo'i lus kyi
[\[68b.6\]]gzugs ldan pa/_/zhes pas 'og nas kyang rgyas par 'chad de gzugs kyi khyad par ro/_/rdo rje ni phyag mtshan rtse mo ni steng gi cha rab ni rtse mo'i cha las phra mo 'phros shing nam mkha' thams cad du tam tam byung ba'o/_/phyag na rdo rjes rang gi gdan las bzhengs nas
[\[68b.7\]]gsol ba 'debs pa'i dus su de'i rjes su slob pa'i grogs lnga brgya po de rnams kyis rang gi stan gang yin pa las langs te/_phyag g.yas pas rdo rje rnams yang dang yang du bsgyur zhing gsor te rdo rje'i theg pas sems can rnams 'khor ba las 'don pa la mnga'
[\[69a\]]
[\[69a.1\]]brnyes pa'i don to/_/phyag mtshan gyi khyad par ro/_/shes rab ni stong pa nyid de mtha' thams cad dang bral ba zab pa'i don dam/_snying rje ni thabs thugs rje chen po ste rgya che ba de gnyis kyis 'gro ba'i don byed de/_'gro ba zhe sdang can rnams la
[\[69a.2\]]snod ma yin pa ma yin te/_rdo rje rigs kyi dkyil 'khor du 'jug pa nas de bzhin dug lnga cha mnyam pa rnams rigs bsdus kyi dkyil 'khor du 'jug pa'i bar du don byed pa ni 'gro don byed pa'i nang na mchog tu gyur pa'o/_/dga' ba ni gdul bya zhe sdang can de dang bdag
[\[69a.3\]]'tsham pas gdul bya de la dga' la/_'gro ba ni rang zhe sdang can gdul ba'i gnyen po khro bo'i lus la dga' ba'o/_/spro ba ni gdul bya de 'dul ba la spro/_khro bo'i lus kyi chas 'jigs su rung ba'i chas bshad de/_'jigs byed chen po dang drag tu dgod dbu phyag
[\[69a.4\]]zhabs du ma spyan mi sdug pa la sogs pa'o/_/sangs rgyas phrin las zhes pa longs sku dang sprul sku'i phrin las te/_longs sku ni gnas dang dus dang 'khor rnams lhan cig tu chos bstan pa las gzhan gyi phrin las mdzad la/_sprul skus ni mi bstan pa nas mdzad
[\[69a.5\]]de/_de gnyis bstan pa la bar du gcod pa'am gdug pa can 'dul bas phyag na rdo rje rnams ni mgon te/_bcom ldan 'das la lus btud nas grogs de rnams dang lhan cig tu/_glur blangs gang lags bshad du gsol/_/zhes gsol ba btab pa dang
[\[69a.6\]]'brel te des grogs rnams kyi the tshom chod do/_/de bzhin gshegs pa zhes pa ni ta thA ga ta'i sgras 'gro ba dang /_rtogs pa dang /_gsung ba la rab tu 'jug ste/_ji srid du spang bya yod kyi bar du sa dang lam gong nas gong du 'gro ba ni spangs pa phun sum tshogs pa'o/_/_
[\[69a.7\]]spang bya spangs nas ji lta ba dang ji snyed pa'i shes bya thams cad shes pa ni rtogs pa phun sum tshogs pa ste de gnyis bdag gi don to/_/rtogs pa'i don gzhan la ston pa ni gzhan don phun sum tshogs pa'o/_/bcom ldan 'das zhes pa ni b+ha ga bAn te/_bdud bzhi
[\[69b\]]
[\[69b.1\]]bcom pa'am yang na phun sum tshogs pa'i yon tan dang ldan pa de la de skad ces bya'o/_/rdzogs pa ni bdag gzhan gyi don thams cad ma lus par rdzogs pa de lta bu'i sangs rgyas de la phyag na rdo rje de rnams kyis gsol ba 'debs pa de thams cad kyang rdo rje gsor zhing
[\[69b.2\]]bsgyur bzhin pa dang bcas pa des btsan thabs sam mi dga' bzhin du gsol ba 'debs snyam pa la phyag lan gsum btsal bskor ba lan gsum byas nas/_thams cad kyang thal mo sbyar zhing sor rtse la rdo rje sib be thogs nas gus pa'i tshul gyis mdun phyogs su spyan
[\[69b.3\]]sngar pus mo g.yas pa sa la btsugs te 'dug par gyur te 'og nas 'byung ba'i tshig 'di skad do/_/des ni zhu tshul gyi the tshom chod do/_/gang gi ched du zhus snyam pa la gsungs pa/_khyab bdag ni brtan g.yo thams cad la khyab pa ste kye khyab bdag ces sangs rgyas la
[\[69b.4\]]bod pa'o/_/phyag na rdo rje la phan gdags mi dgos rdo rje ni stong pa nyid de zab pa'i don dam mo/_/dpal ni dkyil 'khor bdun gyi lha la bya ste kun rdzob tu rgya che ba des legs pa'i yon tan ster la de gang dang ldan pa ni phyag na rdo rje'o/_/yang rdo rje ni dbyer mi phyed pa'i ston pa dang 'khor
[\[69b.5\]]dang sdud pa tha mi dad pa'i don to/_/de ltar yang dgyes pa'i rdo rje las/_nga nyid ston pa nga nyid chos/_/zhes pa la sogs pa lta bu'o/_/'chang ba ni skye med don rtogs pa'i rtags su phyag mtshan rdo rje 'chang ba'o/_/rang gi mtshan nyid dam ngo bo de lta bu dang ldan pa'i phyag na rdo rje des
[\[69b.6\]]gsol ba btab pa de bshad du gsol zhes pa dang 'brel to/_/gdul dka' zhes pa sems can sangs rgyas kyi bstan pa la 'dzud pa ni phan 'dogs pa'i tshul gyis 'dzud pa dang tshar gcod pa'i tshul gyis 'dzud pa las/_'dir tshar gcod pa'i tshul gyis 'dzud pa ste chen
[\[69b.7\]]po gsum la sogs pa zhi bas mi 'dul ba gang yin pa de btsan thabs sam mi dga' ba'i tshogs 'dul ba ste/_de yang dpal khams gsum rnam par rgyal ba las khyab 'jug 'dul ba'i phyir lcags kyu can gyis snying ga nas bzung nas 'ongs pas khos lcags kyu bcag
[\[70a\]]
[\[70a.1\]]nas shor bas/_lcags kyu la sogs bcag nas ni/_/bdag cag rnams kyis kho shor na/_/rig pa'i rgyal po ji ltar bgyi/_/zhes pa nas dril bus myos su bcug nas brgyal ba las/_'og gi phyogs thal bas khebs pa'i 'jig rten du skyes
[\[70a.2\]]te sangs rgya'o zhes lung bstan/_dbu la zla ba tshes gcig pa'i dbu rgyan bskor ba lta bu ste drag shul gyis 'dul ba'o/_/gdul bya rnams kyi mchog tu gyur pa ni phyag na rdo rje ste phrin las kyi khyad par de lta bu dang ldan pas bshad du gsol zhes gsol ba btab pa dang
[\[70a.3\]]'brel to/_/dpa' bo ni gzhan gyis mi thub pa 'jig rten gsum ni sa bla sa 'og sa steng na tsa muN+DI'i ming po rgyal bar byed pa dang /_sbrang rtsir byed pa dang /_don grub pa gsum las phyag na rdo rje rgyal ba ste phrin las kyi khyad par ro/_/rdo rje dbang phyug ni rdo rje'i theg pa
[\[70a.4\]]la mnga' brnyes pa'am rdo rje'i rigs las mnga' brnyes pa'o/_/gsang ba'i rgyal ni nyon mongs pa lnga mtshams med kyi las la sogs pa gsang ba'i 'os yin pa de las rgyal ba'am/_yang na rdo rje'i rigs la sogs pa'i thun mong ma yin pa'i dam tshig zhe sdang
[\[70a.5\]]can bsgral ba dang /_ser sna can gyi nor ma byin par blangs la dkon mchog dang bla ma mchod pa la sogs pa lta bu gsang ba'i ma mo yin la de las rgyal bas gsang ba'i rgyal te/_de lta bu'i mtshan can gyi gsol ba btab pa dang sbyar ro/_/pad+ma dkar po kha bye ba dang 'dra ba'i
[\[70a.6\]]spyan mnga' ba/_rgyas pa ni shin tu kha bye ba ste mu kha zhes pa'i sgra kha dang sgo dang gdong pa la 'jug ste/_'dir ni gdong gi zhal dang /_pad+ma rgyas pa lta bu can te skye mched kyi khyad par de lta bu dang ldan te gsol ba btab pa dang sbyar te/_rang gi lag gis rdo rje de yang dang yang du
[\[70a.7\]]gsor ba ni rdo rje theg pas sems can rnams sgrol ba'i brda'am/_yang na 'khor der mi ma yin pa mang po bar du gcod pa'i phyir 'dus pas rang gi pad+ma dang zla ba'i gdan gang yin pa las bzhengs nas bzhin khro ba dang bcas pas mche ba gtsigs gtsigs mdzad cing
[\[70b\]]
[\[70b.1\]]rdo rje yang dang yang du gsor bas mi ma yin pa bar du gcod pa'i phyir lhags pa rnams kyi bsam pa la gshis ngan 'dis rdo rje brdeg gam snyam du sems te/_gdug pa can spa bkong ba'i phyir ro/_/phyag mtshan gyi khyad par de lta bu dang ldan pa bshad du gsol zhes gsol ba
[\[70b.2\]]btab pa dang 'brel to/_/des ni gsol ba 'debs mkhan ngo shes so/_/khro gnyer zhes pa khro gnyer gyi rlabs g.yo ba'i rgyan dang ldan pa zhal gdangs pa mche ba gtsigs pa ste/_de lta bu'i grogs po la sogs pa phyis kyi rnal 'byor pa mtshan nyid kyi sgom chen rnal 'byor pa
[\[70b.3\]]rnams la bdag ces bya ste/_tshe 'di la sman pa dang phyi ma'i don dang thugs brtse ste 'di dang phyi ma gnyis ka'i don to/_/sgyu 'phrul dra ba zhes pa ni rgyu lam 'bras bu sbyar te/_de yang 'dir rgyu sgyu 'phrul dra ba lam 'bras bu sgyu 'phrul dra ba gsum ste/_de yang rgyu ni gnyis
[\[70b.4\]]med kyi shes pa nyid sna tshogs su snang bas sgyu 'phrul lo/_/de tsham na glo bur dri mas bsgribs kyang skye med stong pa nyid kyi rgya dang ma bral zhing de dang 'brel pas dra ba lam ni 'ching ba phyogs dang bral/_phyogs 'ga' dang ma bral ba lha lnga bcu rtsa gsum gyi dkyil 'khor mdun du
[\[70b.5\]]snang yang rang bzhin stong pa'i rgya dang ma bral bas sgyu 'phrul dra ba zhe'o/_/'bras bu ni sku lnga ye shes lnga chos nyid byang chub sems su ro gcig pa'i bdag nyid dang rigs lnga sangs rgyas lnga la sogs par snang tsam na stong pa'i rgya dang ma bral bas sgyu 'phrul dra ba zhe'o/_/de la
[\[70b.6\]]'dir ni dra ba zhes pa lam des 'bras bu mngon par rdzogs pa'i byang chub de ci nas kyang bdag gis thob par mdzod cig ces pa ste bdag don no/_/nyon mongs pa ni 'dod chags dang /_nga rgyal dang /_khong khro ma rig pa lta ba the tshom ste rtsa ba'i nyon mongs pa drug gis sems gnyug
[\[70b.7\]]ma ma bcos pa de dkrugs rnyog rdzogs nas mi shes pa de ma rig pa'i 'dam du bying nas/_de las 'thon pa dka' ba de lta bu'i 'khor ba'i sems can la phan pa ste gnas skabs kyi 'bras bu/_bla med 'bras bu ni mthar thug ste/_de thob par bya ba'i phyir bshad du gsol zhes
[\[71a\]]
[\[71a.1\]]gsol ba btab pa dang 'brel te/_des ni gang gi ched du zhus pa'i the tshom sel to/_/zhus pa dang gang la zhus snyam pa la gsungs pa/_rdzogs pa'i sangs rgyas bcom ldan 'das/_/zhes pa rigs ni de bzhin gshegs pa'i rigs/_sangs rgyas ni
[\[71a.2\]]rnam par snang mdzad ye shes ni chos kyi dbyings/_de bzhin du 'gro ba'i bla ma ni rin chen rigs 'byung ldan mnyam nyid ye shes/_ston pa ni rdo rje rigs mi bskyod/_me long lta bu dam tshig chen po ni byang sems rdo rje sems dpar ro gcig par gyur pa de nyid mkhyen pa ni snang ba
[\[71a.3\]]mtha' yas so sor rtog pa/_dbang po bsam pa mkhyen pa ni las kyi rigs bya ba grub pa/_mchog ni rigs lnga byang sems rdo rje rigs dang drug tu ro gcig pa'am/_de bzhin du ye shes lnga/_chos nyid byang chub sems dang drug tu ro gcig pa'am/_bde gshegs lnga/_
[\[71a.4\]]rdo rje sems dpa' dang drug tu ro gcig tu gyur pa ni mchog gi ston pa zhes bya'o/_/de la rnam snang la ci'i phyir rdzogs pa'i sangs rgyas zhes bya zhe na/_bdag gzhan don thams cad rdzogs pa'i bdag nyid du gnas pas so/_/'o na rigs gzhan dag gzhan gyi don ma
[\[71a.5\]]rdzogs sam zhe na/_rigs gzhan la yang ma rdzogs pa med kyi/_'on kyang 'di ni yon tan phyogs re la dgongs so/_/de bzhin du rgol tshig rnams khong nas dbyung ngo /_/de la 'gro ba ni sku gsung thugs so/_/bla ma ni yon tan de de'i bdag nyid rin chen 'byung ldan la gnas
[\[71a.6\]]pas de skad bya'o/_/ston pa zhes pa ni mi bskyod pas rang gi de nyid gzhan la ston pa ste/_gtsug dgu nas kyang rang gi ngo bo de nyid ston par mdzad pa rdo rje gtsug tor zhes 'byung ba lta bu'o/_/dam tshig ni byang sems rdo rje ste stong pa'i don las mi 'da' la de nyid kyi ye shes
[\[71a.7\]]lnga'am thams cad la khyab pa chen po ste/_des na de la de skad ces bya'o/_/de nyid mkhyen ces pa ni chos can so so la chos nyid so sor mkhyen pas sam/_yang na gong ma'i ston pa nyid kyi dam tshig de nyid mkhyen pas de la de skad ces bya'o/_/gang zag gdul bya'i dbang po rab
[\[71b\]]
[\[71b.1\]]'bring tha ma thams cad bya ba grub pa'i ye shes kyis mkhyen pas don grub pa de la de skad ces bya'o/_/de lta bu'i ro gcig pa mchog gi ston pa de la bshad du gsol zhes gsol ba btab pa ste des ni gang la zhus pa'i the tshom chod pa'o/_/don gyi ngo bo gang zhus snyam pa la/_
[\[71b.2\]]'jam dpal ye shes sems dpa' yi/_/mtshan ni yang dag brjod pa'i mchog_/ces pa la sogs pa 'og nas 'byung ste/_de la 'jam dpal ci la bya/_ye shes sems dpa' ci la bya/_mtshan brjod pa ci la bya zhe na/_de la 'jam dpal ni ci la bya ba bya ba ste grub mtha'i
[\[71b.3\]]sgo nas ci la bya zer ram/_dngos po gnas thabs kyi 'jam dpal ci la bya zer/_de la grub mtha'i 'jam dpal ci la bya zer na nyan thos ma hA yo ga ste rnal 'byor chen po'i bar du mi mthun te/_nyan thos kyi grub mtha'i 'jam dpal ni so so'i skye bo rang rgyud pa 'phags
[\[71b.4\]]pa'i rigs can khye'u lo brgyad pa'am bcu drug pa lta bur 'dod/_theg pa thun mong gi grub mtha' sa bcu'i byang chub sems dpa' slob pa'i lam gyis bsdus pa rang rgyud gcig par 'dod/_theg pa chen po thun mong ma yin pa'i gzhung gis bskal pa dpag tu med
[\[71b.5\]]pa'i gong du sangs rgyas pa mi slob pa'i sas bsdus pa gcig tshogs pa'i phyir rang don du sa bcu'i byang chub sems dpa'i cha bzung ba cig yin par 'dod/_kr-i ya las rigs gsum las rgyu rigs kyi cha bzung ba'i 'jam dpal du 'dod do/_/yo gas ri rab kyi steng du
[\[71b.6\]]sangs rgyas rgyal mchog sprul pa'i dus su nub phyogs kyi sems dpa' gnyis pa rdo rje rnon po zhes bya ba de la 'jam dpal du 'dod do/_/rnal 'byor chen pos chos sku'i bdag nyid la 'jam dpal du 'dod do/_/de la kun du bzang po zhes kyang bya'o/_/dpal bde ba chen
[\[71b.7\]]po zhes kyang bya ba de las 'dir ni dngos po gnas lugs kyi 'jam dpal de ston te/_de ci la bya zhes dris pa'i don des ni ye shes rnam pa lnga chos nyid byang chub sems dang drug ro gcig par gyur te/_de yang gong du/_bcom ldan 'das kyi ye shes sku/_/zhes pa me long lta
[\[72a\]]
[\[72a.1\]]pu'i ye shes gtsug tor chen po ni mnyam pa nyid/_tshig gi bdag ni so sor rtog pa'i ye shes sku bya ba grub pa rang 'byung chos kyi dbyings te de rnams ro gcig pa'i rang bzhin ni 'jam dpal gyi rang gi ngo bo'o/_/de la me long lta bu'i ye shes la ci'i
[\[72a.2\]]phyir ye shes kyi sku zhes bya zhe na/_sku ni rten byed pa ste ye shes des ye shes lnga'i rten byed pas de skad ces bya'o/_/yang na me long lta bu ni gsal ba ste/_sangs rgyas kyi sku'i gzugs brnyan 'char ba'i rten byed pas de skad ces bya'o/_/de bzhin du rgol tshig sbyar/_
[\[72a.3\]]gtsug tor chen po ni de bzhin gshegs pa'i gtsug tor te rin chen 'byung ldan rigs lnga'i dbu rgyan du byung bas de skad bya'o/_/tshig gi bdag ni so sor kun rtog gi gzugs nas rnam pa thams cad mkhyen pa nyid kyi bar du chos can so so la chos nyid so sor mkhyen pas
[\[72a.4\]]de brjod pa'i tshig 'byung bas de'i bdag go/_/yang na so sor kun rtog la shes bya ji snyed pa snang ste rtogs pas de brjod pa 'byung /_des na so sor rtog pa de la tshig gi bdag ces bya'o/_/ye shes sku ni bya ba grub pa des gzhan don byed pas sku'i las yin pas ye shes
[\[72a.5\]]zhes bya'o/_/rang 'byung ni chos kyi dbyings su sangs rgyas tsam na nyon mongs 'khor ba'i chos thams cad bsnyil zhing bor te 'bras bu rang 'byung bas de la de skad ces bya'o/_/des ni 'jam dpal ngo shes so/_/de la ye shes sems dpa' ci la bya zhe na/_don dam du de bzhin
[\[72a.6\]]gshegs pa thams cad kyi thugs skye ba med pa'i ye shes kyi bdag nyid dam ngo bo la bya na kun rdzob tu dkyil 'khor bdun gyi gtso bo'i thugs ka nas ye shes sems dpa' bdun a ra pa tsa la sogs pa'i mtshan can sku mdog dang phyag mtshan gyis bsdus pa'i gzugs su
[\[72a.7\]]bzhugs so/_/gnas kyang don dang gnas kyi sgo nas de nyid do/_/mtshan ci la bya na rang gi ngo bo ni mtshan nyid med de/_kun rdzob sna tshogs su shar rgya che ba btsal na de nyid cir yang mi rnyed zab pa'i don dam de gnyis su med pa ni gnyis med gcig pa zhes bya ste rang gi ngo bo de la
[\[72b\]]
[\[72b.1\]]dbye na zab pa dang rgya che ba ste/_mdor bsdus pa dang rgyas par dbye na rigs bsdus pa la mtshan brgya brgyad cu rtsa drug la sogs pa'o/_/don zab don ni rgya che zhing /_/zhes 'og nas 'byung ba'o/_/de gnyis la ci'i phyir zab pa dang rgya che zhe na/_sgra 'jug pa'i rgyu mtshan ni
[\[72b.2\]]don chen mtshungs med ces te stong nyid de dang 'dra ba'am mtshungs pa med pa'i phyir zab/_de nyid kun rdzob tu dkyil 'khor bdun gyi lhar snang zhing dkyil 'khor bdun gyi gti mug can la sogs pa'i don byed cing de dang de'i dkyil 'khor du 'jug pas don chen byed de de'i phyir
[\[72b.3\]]rgya che'o/_/mtshan gyi las ni rab zhi zhes pa ste/_rgya che ba'i mtshan gyis sems can gyi nyon mongs ba zhi bar byed la zab pas shes bya zhi bar byed/_mchog ci la bya zhe na/_'og nas thog ma bar dang zhes pa ste/_thog mar thos pas spro/_bar du bsams pas dga'/_
[\[72b.4\]]tha mar bsgoms pas shin tu sbyangs pa thob/_des na mchog go/_/yang dag brjod pa ci la zer zhe na/_'das pa la sogs pa 'og nas 'byung ste mar me mdzad la sogs pas gsungs/_byams pa la sogs pa gsung par 'gyur/_da ltar shAkya thub gsung de
[\[72b.5\]]ltar rtag tu rgyun mi 'chad de/_bde ba can dang pad+ma can gyi sangs rgyas rnams 'don pa gcig btang snyoms pa'i rtog pa med pa de rang bzhin gyis zab mo'i don brjod/_man ngag tu rdo rje 'chang rnams rdo rje'i mgur du rtag tu bzhes so/_/gsung ngo snyam pa'i rtog pa mi mnga'
[\[72b.6\]]yang chos kyi dbyings rtag tu rang sgra thal le 'byung ngo /_/des na yang dag par brjod pa'o/_/rgyud chen zhes pa 'jam dpal rtsa ba'i rgyud sgyu 'phrul dra ba sh+lo ka drug stong bar/_rdo rje 'chang chen po gsang sngags kyi don gyi rtogs pa 'chang ba dpag tu med pa rnams kyi rtogs
[\[72b.7\]]pa'i don la dga' bzhin du rdo rje'i glu blangs pa'i don gang lags pa bshad du gsol zhes gsol ba btab pa'i don to/_/mgon po zhes pa ni dus gsum gyi sangs rgyas 'gro ba'i mgon du gyur pa bskal bzang gi sangs rgyas stong du gnyis kyis ma tshang ba kun gyi ste/_
[\[73a\]]
[\[73a.1\]]rgyal po yul 'khor skyong gi bu stong las che dag phyag na rdo rje'o/_/chung dag kun dga' bo de gnyis kyi theg pa che chung gi sdud mkhan byed de/_kun dga' bo'i sprul pa tshangs pa yin te des theg pa chung ngu sdud/_phyag na rdo rje ni theg pa chen po nas nyan
[\[73a.2\]]thos yan chad la gsang ba de 'dzin pa'i bdag por ci nas kyang gyur pa'i phyir sems can rnams mya ngan las 'das pa la nges par 'byung ba'am/_bdag nges par 'byung gi bar du bdag gis chud mi gsan par blo gya gyu med pa'i blo brtan pos gzung gis zhes khas
[\[73a.3\]]blangs pa'i phyir ro/_/gzhan don du yang mtshan rgya che ba'i sgo nas nyon mongs pa'i sgrib pa bsal ba dang mtshan zab pa'i sgo nas mi shes pa ste/_shes bya'i sgrib pa ma lus bar spangs pa'i phyir bsam pa'i khyad par dang sbyar nas/_ji ltar 'tsham pa bzhin du sems
[\[73a.4\]]can rnams la bshad par 'tshal lo zhes gnod sbyin gsang ba'i bdag po lag na rdo rjes grogs dang bcas pas bcom ldan 'das la de skad ces gsol nas/_lus btud thal mo sbyar te gus pa'i tshul gyis mdun na gnas par gyur to/_/de ni zhus pa'i rim pa rnam
[\[73a.5\]]par phye ba ste le'u dang po rdzogs so//_//de nas zhes pa snga ma bzhin du phyag na rdo rje'i tshig yin te/_'di'i sdud pa po ni phyag na rdo rje yin pa'i phyir ro/_/'o na sdug pa po'i tshig yin pas don med dam snyam pa las don med pa ma yin te/_gsol ba btab pa'i rjes de
[\[73a.6\]]ma thag kho nar bcom ldan 'das kyis gsang dbang la slar gsungs pa dang 'brel to/_/bcom ldan 'das dang rdzogs pa'i sangs rgyas kyi don ni bshad zin to/_/shAkya thub ces pa rgyal po shAkya'i rigs kyi kha thub pa'am lus ngag yid gsum gyi sgo thub pas de skad ces bya'o/_/_
[\[73a.7\]]rkang gnyis zhes pa lha dang mi de gnyis kyi nang na mchog_/de lta bu'i mchog ston pa des/_gsang dbang la ni slar gsungs so/_/zhes pa dang 'brel to/_/des ni gsung mkhan ngo shes so/_/skabs kha cig tu ni gzhan gyi lce byin gyis brlabs nas chos bshad du bcug pa
[\[73b\]]
[\[73b.1\]]yang yod pa las 'dir ni bcom ldan 'das nyid kyi zhal nas slar gsungs so zhe'o/_/ljags bzang ba ni chos kyi 'khor lo gsum la sogs pa dam pa'i chos thams cad kyi 'byung ba'i gnas ni bcom ldan 'das kyi ljags te/_de yin pas de la ni ljags bzang po
[\[73b.2\]]zhes bya'o/_/ring zhing zhes pa ni/_kha cig ni ljags ring zhing srab pas zhal gyi bzhin g.yogs nas zhes 'dod de/_'dir ni ring zhing rgya che bar yangs pa spros shing brkyang nas 'gro ba rnams sems bskyed pa la sogs pa'i don mdzad do/_/sa bla sa steng sa 'og
[\[73b.3\]]gsum gyi 'jig rten snang bar byed cing nyon mongs dang /_phung po dang /_'chi bdag dang /_lha'i bu'i bdud bar du gcod par byed pa'i dgra rnams btul sems can log pa'i sdug bsngal sbyang ba la sogs pa dang ngan song gsum gyi sdug bsngal thams cad sbyong ba'i
[\[73b.4\]]phyir gsol ba btab pa'i rjes de la chos bshad pas 'od zer dang bcas pa'i 'dzum pa mdzad de/_de yang chos gsung ba'i snga rtags ni 'od zer bkye ba dang /_ljags rkyong ba dang /_'dzum pa mdzad pa dang /_ting nge 'dzin la snyoms par zhugs pa dang /_de lta bu rnam
[\[73b.5\]]pa mang du yod pa las 'di yang snga rtags su bstan pa ste/_'dis ni gsung tshul go ba'o/_/tshangs pa'i gsung zhes pa bcom ldan 'das nyon mongs pa'am/_shes bya'i sgrib pa spangs pas de skad bya ba'am yang na lha tshangs pa'i gsung ni snyan la spro ba nyams dga'
[\[73b.6\]]ba yin la de ni 'jig rten gsum du thos pas gsung che ba yang yin no/_/gsung gcig la don du ma byung bas gsung de yon tan che ba yang yin te/_de bzhin du bcom ldan 'das kyi gsung yang snyan cing nyams su bde ba 'jig rten gsum dang drug na bzhugs pa lha'i
[\[73b.7\]]bu'i gsung 'byung ba thams cad kyis thos pas gsung che ba yang yin/_gsung gis don du ma nus pas gsung de ni yon tan che ba yang yin/_dper na mdo sde sbrid sangs rgyas kyi lo rgyus bzhin te bcom ldan 'das kyis nad pa cig gi sgo phug tu had phri zhes pa'i sbrid pa gcig mdzad/_
[\[74a\]]
[\[74a.1\]]nad pas/_rin chen srog dang ma bral na/_/sgyu ma'i nor ni btsal kyang rnyed/_/zer bar go/_/nad pa'i byan mos/_phyi ma gar 'gro cha med kyis/_/snga ma de la nan tan bskyed/_/bya bar go_/_sman pas/_nor gyi sdong po snying rje yin/_/snying rje ba dang ma bral
[\[74a.2\]]mdzod/_/zer bar go ba lta bu'o/_/des ni tshig gi khyad par go'o/_/lag na rdo rje ni gong du bshad do/_/stobs ni sangs rgyas thams cad kyi mthu stobs gcig tu bsdus pa'i bdag nyid gnod sbyin gsang ba'i dbang phyug de la slar sangs rgyas kyi tshig 'og ma 'di rnams gsungs te/_
[\[74a.3\]]'dis ni gsung go ba'o/_/gsung rgyu don gyi ngo bo gang gsungs snyam pa la 'jam dpal ye shes kyi rgyu dang 'brel zhing mtshan nas brjod pas don che ba gcig khyod la legs par bstan par bya'o/_/khyod snod skyon med pa'i sgo nas sems rtse gcig pas nyon cig ces rna ba
[\[74a.4\]]gtad par bskul ba ste/_snying rje zhes pa thabs thugs rje chen po dang ldan pas 'gro ba rnams la phan pa'i don du khyod la 'dri ba ste/_kye dpal ldan rdo rje 'chang khyod legs so/_/kye lag na rdo rje 'chang khyod legs so zhes legs pa gnyis byin te/_de la legs pa
[\[74a.5\]]gong ma ni gzhan don gyi legs pa 'og ma rang don no/_/de yang ci'i phyir legs na/_ye shes lus can 'jam dpal gyi/_/zhes 'jam dpal ye shes sems dpa'i sku dang 'brel pa yin/_mtshan brjod pa ni nga la nyan par brtson pa ni khyod legs so/_/gsang
[\[74a.6\]]ba'i bdag po legs pa'i gtan tshigs de'i phyir khyod la ngas legs par phye ste bstan par bya'o/_/khyod snod zhabs rdol dang /_kha sbub dang mi gtsang ba'i skyon de gsum med par gyis la sems rtse gcig gis ma yengs par nyon cig ce'o/_/'o na bstan rgyu chos
[\[74a.7\]]gang zhe na/_don che ba zhes pa ste/_ci'i phyir don che zhe na/_dag par byed cing sdig sel ba ste/_nyon mongs pa'i sgrib pa ni lha'i dkyil 'khor du bsgoms pas rgya che ba'i sgo nas dag par byed la/_shes bya'i sgrib pa ni zab pas sel to/_/yang na ye shes phun sum tshogs
[\[74b\]]
[\[74b.1\]]pas nyon mongs pa'i sdig pa sel to/_/bcom ldan 'das zhes pa ni bos pa ste/_de ltar ston pa ni legs so/_/de ltar bgyi lags so zhes khas blangs pa'o/_/slar gsung ba'i le'u ste gnyis pa rdzogs so//_//de nas zhes pa de ma thag pa ste/_slar
[\[74b.2\]]gsungs pa'i rjes de ma thag kho nar bya ba gzhan gyis bar ma chod par rigs drug la gzigs shing bzhugs so zhe'o/_/de yang gang gis gzigs pa la bcom ldan 'das rkang gnyis kyi mchog tu gyur pa lha dang mi'i ston pa shAkya thub pas gzigs so/_/de la rigs drug
[\[74b.3\]]po gang snyam pa la slob dpon sgeg pa'i rdo rje'i 'grel pa'am man ngag gi dbang du byas te ming 'dogs na rigs bsdus dang /_las kyi rigs dang /_de bzhin gshegs pa'i rigs dang /_pad+ma'i rigs dang /_rdo rje'i rigs dang /_byang sems rdo rje'i rigs dang rin po
[\[74b.4\]]che'i rigs dang drug go/_/mdo'i rang gzhung gis/_gsang sngags rigs chen thams cad dang /_/gsang sngags rig sngags 'chang ba'i rigs/_/rigs gsum gyi sngags dang /_'jig rten gzigs pa'i rigs dang /_'jig rten snang byed kyi rigs dang /_
[\[74b.5\]]phyag rgya chen po'i rigs mchog gi dang /_rigs chen gtsug tor gyis gzigs te gong ma rnams la rim pa bzhin ming gdags so/_/de la rigs bsdus pa ci'i phyir gsang sngags rigs chen bya zhe na/_gsang sngags zhes pa ni man+t+ra zhes pa'i sgra man+t+ra ni yan+t+ra tra sa na skyob
[\[74b.6\]]pa ste nyon mongs pa can gyi yid skyob pa'am/_mAn zhes pa ste shes bya la rigs bsdus pa rnam snang chen po des nyon mongs pa spyir skyob pas gsang sngags kyi rigs so/_/chen po ni thams cad kyis bsgrubs te/_rigs thams cad bsdus pas na chen po'o/_/de la cher gzigs
[\[74b.7\]]nas/_tshig gi bdag pos tshigs su bcad de/_rigs bsdus kyi mtshan 'di ltar sangs rgyas la sogs pa brgyad cu rtsa drug gi tshigs bcad bcu bzhi pa la 'og nas gsungs so zhes bya bar 'brel to/_/gsang sngags rig sngags 'chang ba'i rigs/_/zhes pa ci'i phyir las kyi
[\[75a\]]
[\[75a.1\]]rigs la de skad bya zhe na/_las kyi rigs khyad par du byas pa ste/_bya ba grub pa'i ye shes ni khyad par gzhan don byed pas de la yid skyob ces bya'o/_/'o na ye shes gzhan gyis gzhan don mi byed dam zhe na/_byed de yon tan phyogs re 'dogs pa'o/_/rig
[\[75a.2\]]sngags zhes pa gzungs la bya ste/_tshig dang don dang sngags phyag rgya'i gzungs rnams zhes 'dzin pa'am 'chang ba ste/_'di gzungs kyi rigs so/_/ci'i phyir zhe na/_'byung bas sam 'dzin pa ste/_don grub gtso bor gyur pa'i tshe 'di'i skyabs sbyin gyi phyag na rgya gram
[\[75a.3\]]bsnams pa byin 'khor rnams kyang rgya gram bsnams pa ste/_de ni de'i rigs 'dzin pa'i 'byung ba yang rgya gram gnyis su gyur pa las des na kun des bskyed pas 'byung bas rigs so/_/rigs de la cher gzigs nas tshigs su bcad de/_sangs rgyas kun gyis rtogs bya
[\[75a.4\]]ba/_/zhes pa nas mar tshigs bcad bco lnga 'og nas gsungs so zhe'o/_/des bsgres te rigs dang tshigs bcad kun la sbyar ro/_/rigs gsum zhes pa de bzhin gshegs pa'i rigs la bya ste/_ci'i phyir rigs gsum zhes bya zhe na/_sku gsung thugs
[\[75a.5\]]gsum 'dus pa'i bdag nyid yin pa'i phyir ro/_/de la gzigs nas/_sangs rgyas rnam par snang mdzad che/_/zhes pa nas mar tshig rkang gcig ma tshang ba'i tshigs bcad nyi shu rtsa lnga gsungs so/_/'jig rten gzigs pa zhes pa pad+mas khyad par du byas pa'i rigs te/_
[\[75a.6\]]pad+ma'i rigs la 'jig rten gzigs pa zhes ci'i phyir bya zhe na/_thugs rjes 'jig rten la gzigs/_ye shes kyis 'das pa la gzigs te/_spyan de gnyis kyis rtag tu gzigs pas 'di ni spyan ras gzigs kyi rigs la bya'o/_/rigs ni 'byung ba dang 'dzin pa ste/_
[\[75a.7\]]de la gzigs nas/_yang dag bdag med ces pa nas mar tshigs bcad zhe gnyis gsungs zhes 'brel to/_/'jig rten snang byed ces pa rdo rje'i rigs me long lta bu'i ye shes la bya ste/_ci'i phyir de skad bya na/_me long lta bu'i ye shes de la chos thams cad kyi
[\[75b\]]
[\[75b.1\]]gzugs brnyan 'char zhing snang bar byed la/_snang yang snang ngo snyam pa'i rtog pa med/_med kyang snang ba rgyun mi 'chad pas de la de skad bya/_rigs ni 'dzin pa dang /_'byung ba chen po ni sku dang gsung la ltos nas chen po ste thugs yin pa'i phyir ro/_/de la gzigs
[\[75b.2\]]nas rdo rje 'jigs byed nas mar tshig rkang gcig lhag pa'i tshigs bcad bcu gsungs pa dang 'brel to/_/phyag rgya chen po ni byang sems rdo rje'i rigs la bya ste/_ci'i phyir de skad bya zhe na/_phyag rgya ni 'debs pa ste/_byang chub kyi sems stong pa'i rang bzhin des gzugs
[\[75b.3\]]dang tshor ba la sogs pa dang rnam pa thams cad mkhyen pa nyid kyi bar 'das pa la rgyas btab ste/_thams cad kyang rang gi ngo bo nyid kyis stong pa'i phyir ro/_/chen po ni khyab byed ces pa ste des ma khyab pa med do/_/rigs ni byang sems rdo rje de gtso bor gyur pa'i tshe rigs
[\[75b.4\]]bsdus kyi lha rnams de'i thugs ka nas sprul pa 'byung ba'i don gyi'am de'i cha 'dzin pas so/_/mchog ni byang sems stong pa dang skye med kyi ngo bo yin pas so/_/de la gzigs nas rigs bsdus kyi mtshan tsho yang gsungs so zhes 'brel to/_/rigs chen zhes pa 'di'i
[\[75b.5\]]rigs ni rin chen rigs sangs rgyas ni rin chen 'byung ba/_ye shes ni mnyam pa nyid de/_de ci'i phyir rin chen gtsug tor zhes bya zhe na/_'di ni yon tan gyi rigs kyis khyad par du byas pas rigs chen no/_/'di nyid rin po che'i gtsug tor gyi dbu rgyan du thams cad kyi dbu
[\[75b.6\]]la byung bas gtsug tor chen po'i rigs zhes kyang bya'o/_/yang na rigs ni rin chen 'byung ldan gtso bor gyur pa'i tshe 'khor gyi lha lnga bcu rtsa gnyis rin po cher gyur pa las byung bas na rigs so/_/phyag mtshan yang de nyi tshe 'dzin pas de nyid kyi rigs so/_/de la sangs rgyas
[\[75b.7\]]shAkya thub kyis cher gzigs nas/_tshig gi bdag po des tshigs su bcad de rin chen rigs kyi mtshan/_/'dod pa'i don grub dam pa ste/_/zhes pa nas mar tshig rkang gcig ma tshang ba'i tshigs bcad nyi shu rtsa bzhi gsungs so zhes bya bar 'brel to/_/gzigs pa'i rim pa rnam par
[\[76a\]]
[\[76a.1\]]phye ba ste le'u gsum pa rdzogs so//_//gong ma'i tshig zhabs kyi nas zhes pa ni tshigs bcad kyi dbang du song ba ste/_de nas zhes bya ste/_gzigs pa'i rim pa'i de ma thag kho nar bya ba gzhan gyis bar ma chod par sgyu 'phrul dra bas mngon par rdzogs
[\[76a.2\]]par byang chub pa man ngag gi rim pa 'di tshig gi bdag po ni so sor yang dag par rig pas bcom ldan 'das shAkya thub pas tsheg bar bdun par tshigs su bcad de gsungs zhes pa dang 'brel to/_/gsang sngags rgyal po badzra tIk+Sh+Na nas a ra pa tsa la sogs kyi bar du ye shes
[\[76a.3\]]sems dpa'i sngags drug dang A li bcu gnyis gsungs so/_/de la rgyal po ni ye shes sems dpa' rnams chos kyi sku'i ngo bo yin pas de'i sngags la ni rgyal po zhes bya/_drug ni badzra tIk+Sh+Na nas a ra pa tsa na'i bar du'o/_/gnyis su med par zhes pa gsang ba 'dus pa
[\[76a.4\]]las/_gang zhig dngos med shes rab ste/_/thabs ni dngos po'i bdag nyid do/_/zer bas sngags kyi lugs kyi thabs shes rab gnyis med du 'dod la pha rol phyin pa'i lugs kyi gzung 'dzin gnyis su 'dod de/_gzung ba'i rang bzhin tsam la rang bzhin ngo bo nyid kyis stong
[\[76a.5\]]ste/_de ltar gzung ba stong par rtogs pas gzung ba ldog la gzung ba log pas 'dzin pa rang bzhin gyis ldog go/_/'dir yang gnyis med pas shes la rang rig rang stong pa nyid rang 'byung ngo zhes so/_/de gang la rang zhes bya ci rig na rang gi rang bzhin skye med du rig pas
[\[76a.6\]]mi skye chos can 'di gsungs so zhes so/_/a A zhes pa la sogs pa ni rje btsun 'jam dpal te A li kA li'i gzugs su snang nas kyang sems can gyi don byed/_de la A li bcu drug yod pa las 'dir bcu gnyis su 'byung ba ni sa bcu gnyis mtshon pa'i rtags su byung ba
[\[76a.7\]]ste/_de yang slob dpon kha cig ni sa gnyis las so so skye bo'i mos pa spyod pa'i sas bsdus pa dang /_byang chub sems dpa' slob pa'i sas bsdus pa'i sa bcu dang /_sangs rgyas kyi sa dang bcu gnyis su 'dod la slob dpon sgeg pa'i rdo rjes bzhed kyis sangs rgyas sa rang
[\[76b\]]
[\[76b.1\]]la bcu gnyis su bzhed de/_kun du 'od kyi sa dang /_bdud rtsi'i 'od/_nam mkha'i 'od/_rdo rje'i 'od/_rin po che'i 'od/_pad+ma'i 'od/_las kyi 'od/_dpe med 'od/_dpe ldan 'od/_shes rab 'od/_thams cad mkhyen pa'i 'od/_rnal 'byor ye shes kyi 'od kyi sa dang bcu
[\[76b.2\]]gnyis so/_/sa bcu gnyis po A li bcu gnyis po 'dis rim pa bzhin du mtshon to/_/'o na 'di rnams kho nas mtshon pa ci ste zer na/_'o na du bas me mtshon pa yang ci ste du ba me kho na las byung ba ste de las 'byung ba'i 'brel pa yod do zhe na/_'di rnams kyang mtshon bya
[\[76b.3\]]mtshon byed kyi 'brel pa yod do/_/'o na de ltar shes na du ba yang de ltar ci shes/_tshang bang du khyab bya khyab byed du gtan la phab po zer na/_'di rnams kyang lung gis gtan la phab ste/_rdo rje snying po'i rgyan gyi rgyud las/_sangs rgyas kyi sa bcu gnyis gsungs te/_kun du
[\[76b.4\]]'od kyi sa chen po de ni nyi ma'i dkyil 'khor 'dra/_bdud rtsi'i 'od zla ba 'dra/_nam mkha'i 'od nam mkha' 'dra/_rdo rje'i 'od yid dga' byed/_rin chen 'od dbang la gnas/_pad+ma'i 'od rang bzhin dag_/las kyi 'od gzhan don byed/_dpe med 'od dpe ni yod ma yin/_
[\[76b.5\]]dpe ldan kun rdzob tsam du dpe yis 'bigs/_shes rab 'od bla na med/_thams cad mkhyen ji snyed pa/_rnal 'byor ye shes rab tu rdzogs/_so so rang rig go zhe'o/_/'o na rgyud nas gsungs pa rang ci'i phyir zhe na/_me las du ba 'ong ba rang ci'i phyir te/_chos nyid kyis
[\[76b.6\]]de ltar 'byung ste/_de'i rigs pa las med do/_/'o na sa de rnams la de skad ces ci'i phyir bya zhe na/_nyi ma ni thams cad du snang zhing gsal/_de bzhin du thams cad mkhyen pa'i ye shes kyang thams cad du snang zhing gsal ba ste/_rdo rje nyi ma gsal ba che/_/zer ba'i phyir ro/_/_
[\[76b.7\]]de'i phyir kun du 'od de la de skad ces bya'o/_/de bzhin du yang zla ba ni dri ma med pa ste/_dag cing gsal la dri ma med/_/ces 'byung bas thams cad mkhyen pa'i ye shes la nyon mongs pa'i rtog pa'am dri ma med pa ste/_rdo rje zla ba dri med 'od/_/ces 'byung ba'i phyir ro/_/bdud rtsi'i
[\[77a\]]
[\[77a.1\]]'od la de skad ces bya'o/_/yang na nam mkha' ni thams cad du khyab cing rgya ma chad pa de bzhin du thams cad mkhyen pa'i ye shes kyang rgya ma chad de/_nam mkha' stong par go_/stong pas sems go_/sems kyis rang rig go_/des na nam
[\[77a.2\]]mkha'i 'od ces bya'o/_/yang na rdo rje ni bsam pa nang gi bstan pas/_rdo rje zhes su bshad pa ste/_/zhes 'byung ste/_thams cad mkhyen pa'i ye shes ni nang gi sems bstan pas de dang dbyer mi phyed pas de la de skad ces bya'o/_/yang na rin po che ni mnyam pa nyid kyi sems
[\[77a.3\]]nyid rin po che'i dbu rgyan du byung ste/_sangs rgyas thams cad la dbang bskur ba'i rang bzhin du gnas pas de la de skad ces bya'o/_/yang na pad+ma ni 'dam nas skyes kyang des ma gos pa bzhin so sor rtog pa'i ye shes de yang 'khor ba'i 'dam gyis ma gos pas de la de
[\[77a.4\]]skad ces bya'o/_/yang na las kyi 'od ni bya ba grub pa'i ye shes kyis gzhan don byed pas las kyi 'od ces bya'o/_/dpe med 'od thams cad mkhyen pa'i ye shes de la dpe med de/_gal te dpe yod na 'dra ba'i dpe cig yod dam mi 'dra ba'i dpe cig yod/_mi 'dra
[\[77a.5\]]na dper mi rung /_'dra na phyogs gcig gis 'dra'am phyogs thams cad nas 'dra/_phyogs gcig nas 'dra zer na thams cad kyang dper 'gyur te/_dper na rna ba yod pas bong bu dang ba lang 'dra zer ba bzhin no/_/thams cad kyis 'dra na dper mi 'grub ste don nyid
[\[77a.6\]]du 'gyur ro/_/des na thams cad mkhyen pa'i ye shes de la dpe med ces bya'o/_/yang na dpe ldan ni kun rdzob tu chos thams cad sgyu ma lta bu la sogs pa'o/_/shes rab 'od ni thams cad kyi rang dang spyi'i mtshan nyid so sor ma 'dres par shes pa de la de skad bya'o/_
[\[77a.7\]]thams cad mkhyen pa ni shes bya ji lta bu dang ji snyed pa mkhyen pa'o/_/'o na shes rab dang khyad par ci yod ce na/_yon tan phyogs re la dgongs pa'o/_/rnal 'byor ye shes kyis ni chos thams cad so sor rig cing chos kyi dbyings su rdzogs te/_ci rig na chos thams cad
[\[77b\]]
[\[77b.1\]]sems su rig sems kyi rang bzhin rig_/rang bzhin cir yang ma grub pa ste sa bcu gnyis de la rdzogs so//_//de las bcu gnyis po de rnams kyang bsdu na ye shes lngar 'dus/_ye shes lnga yang gnyis med kyi ye shes gcig tu 'dus so/_/spro na yang gnyis med de
[\[77b.2\]]las ldog pas byas pa'i ye shes lnga de la sa bcu gnyis don gyi ngo bo gcig go/_/de s+thi to zhes pa nas brtI nAM gyi par gyi sngags 'di la ni slob dpon a shwa ka ri la sogs pa kha cig sku bskyed pa'i rkyen gyi sngags su 'dod de/_'dir slob dpon sgeg pa'i rdo rje nyid ni sngags
[\[77b.3\]]min par bzhed de/_de yang s+thi to ni brtan pa/_hr-i di thugs/_dz+nyA na ye shes/_mUrti ni spyi gtsug_/ra haM ni nga /_bud+d+ho ni ra haM gi khyad par/_bud+d+ha ni sangs rgyas/_nAM ni gnas/_t+r+yad+h+wa ni dus gsum/_brtI nAM ni bzhugs pa/_dril bas dus gsum bzhugs pa'i sangs rgyas la
[\[77b.4\]]nga ni brtan par gnas zhes bya ste/_sngags ni min par bzhed do/_/'o na tshul ji ltar gnas sha na/_don dam du sangs rgyas thams cad kyi ngo bo'am rang bzhin du gnas so/_/gal te mi bzhugs na lha la thugs med par thal te thugs med pa ni ma yin no/_/kun rdzob
[\[77b.5\]]tu ni 'jam dpal sku gsum gyi ngo bor gnas te/_de yang longs sku ni dang po'i sangs rgyas zhal lnga pa'i rang bzhin gyi gnas so/_/sprul sku ni cir yang bzhugs te/_gnas brtan rgan po dang gzhon lus gcig la sogs pa sna tshogs so/_/chos sku'i gzugs
[\[77b.6\]]brnyan ni kun rdzob tu rigs bdun gyi bye brag gis ye shes sems dpa' yang mdun du bzhugs te/_oM badzra tIk+Sh+Na zhes pa pad+ma'i rigs kyi sems dpa' snang ba mtha' yas kyi thugs ka na dmar po zhal gcig phyag gnyis g.yas na ral gri g.yon pad+ma rdo rje rnon po zhes
[\[77b.7\]]bya ba'i mtshan can gyi skus bzhugs so/_/duHkha ts+tshe da rdo rje'i rigs mi bskyod pa'i thugs ka na sngon po/_phyag mtshan thams cad g.yas ral gri/_g.yon rang rtags zhal gcig pa/_sdug bsngal thams cad nges par gcod pa'i gzugs kyis bzhugs so/_/pradz+nyA ni
[\[78a\]]
[\[78a.1\]]shes rab ye shes kyi spyi gtsug ces pa'i mtshan no/_/de bzhin gshegs pa'i rigs kyi dz+nyA na kA ya ni ye shes kyi sku ste las kyi rigs kyi'o/_/wA gI shwa ra ni ngag gi dbang phyug ste rin po che'i rigs so/_/a ra pa tsa na zhes pa'i mtshan can ni byang sems rdo
[\[78a.2\]]rje'i rigs kyi thugs ka nas dkar po zhal gcig phyag gnyis pa g.yas ral gri/_g.yon rdo rje bsnams par bzhugs so/_/ya te na maHgang yin pa de na maHzhes bya ba ste/_'di gnyis kyi gong ma drug gi zhabs la sbyor/_sngags de rnams dril ba ni rigs bsdus pa'i ye shes
[\[78a.3\]]sems dpa' zhes bya ba rnam snang chen po'i thugs ka na zhal drug phyag gnyis pa g.yas ral gri/_g.yon ut+pa la'i steng du rgyal ba'i yum gyi po ti bsnams nas bzhugs so/_/de rnams dang /_sangs rgyas sprul pa'i rgyan dang ldan/_/zhes pa ste/_sprul pa'i skus lus la
[\[78a.4\]]btab pa'am/_yang na de nyid kyis sangs rgyas thams cad brgyan pa'o/_/sgyu 'phrul dra ba mngon par rdzogs par byang chub pa man ngag gi rim pa rnam par phye ba ste le'u bzhi pa rdzogs so//_//'di ltar zhes pa'i tshig rkang gnyis spro gzhi ye shes sems dpa'i
[\[78a.5\]]mtshan brjod pa ste/_de yang mtshan gyi rnal 'byor rang don du bsgrub pa gcig gis bsrung ba mdor bsdus pa la sogs pa sngon du song ba gcig gis sum brtsegs bskyed pa'i thugs ka'i yi ge a las rigs bsdus kyi mtshan chos 'di spro ba ste/_de la ye shes sems dpa'i
[\[78a.6\]]mtshan nyid ci la zer/_gnas gang na gnas/_gnas lugs ji ltar gnas/_de'i rgyu ci las byung /_mtshan du dang ldan/_de bsgom na ji ltar bsgom zhe na/_mtshan nyid ni don gyi sgo nas sangs rgyas thams cad kyi thugs kyi rang bzhin nam ngo bo la bya la de'i mtshan nyid 'di yin/_
[\[78a.7\]]rtags kyi sgo nas zhal phyag gi rnam pa can du bzhugs te/_de yang ma ki nas/_'od bzang ston ka'i zla ba'i 'od/_/ces pa nas/_sangs rgyas sprul pa'i rgyan dang ldan/_/zhes pa'i bar du gsungs pa'i phyir ro/_/gnas ni lha thams cad kyi thugs ka na gnas so/_/lugs kyang
[\[78b\]]
[\[78b.1\]]don gyi sgo nas don dam du lha thams cad kyi thugs yang dag pa'i ye shes su bzhugs pa rtags kyi sgo nas kun rdzob tu rigs bdun gyi gtso bo'i thugs ka na zhal phyag gi rnam pa can du gnas so/_/de'i rgyu ni a ste/_de yang don gyi sgo nas don dam gyi ye shes sems dpa' de skye med kyi
[\[78b.2\]]as bskyed la/_rtags kyi ye shes sems dpa' ni kun rdzob kyi a kha dog dang dbyibs can de gyur pa las bskyed do/_/ji ltar bsgom pa ni man ngag las shes par bya'o/_/mtshan du dang ldan zhe na/_sangs rgyas zhes bya/_bcom ldan 'das zhes bya/_rdzogs pa'i sangs
[\[78b.3\]]rgyas zhes bya/_a las byung ba zhes bya ste bzhi dang ldan no/_/de la ci'i phyir mtshan de skad bya zhe na/_'di ltar zhes pa ni spros pa nye bar mngon sum du ston pa'o/_/sangs rgyas ni mkhyen pa la bya ste shes bya ji lta ba dang ji snyed pa mkhyen pa'o/_/bcom ldan 'das ni bshad zin
[\[78b.4\]]to/_/rdzogs pa ni rang bzhin gyi don thams cad do/_/a las byung ba ni don rtogs kyi sgo nas rgyu'o/_/a ni zhes pa'i tshig rkang gnyis kyis spro gzhi yi ge a'i don brjod pa ste/_de la a'i dbye ba dang /_sgra 'jug pa'i rgyu mtshan dang /_phrin las dang /_ngo bo dang /_sgom thabs
[\[78b.5\]]dang /_'bru bshad dang drug gis bstan te/_a la dbye na du yod ce na gnyis te/_zab pa'i don dam ni stong pa nyid do/_/kun rdzob rgya che ba'i a ni kha dog dang dbyibs can gyi a'o/_/sgra 'jug pa'i rgyu mtshan ni/_yig 'bru kun gyi mchog ces bya ste/_A li kA li thams cad kyi
[\[78b.6\]]khong du a zhugs shing srog tu gyur pas a ni mchog go/_/a'i phrin las ni don chen zhes bya ste/_rgya che ba'i sgo nas sangs rgyas mchod pa dang sems can gyi don byed/_zab pa'i sgo nas rtog pa chung ngus nyan thos kyi byang chub thob/_'bring gis byang chub sems dpa' thob/_
[\[78b.7\]]rtog pa che na sangs rgyas thob/_byang chub rnam gsum po de thob pas don chen no/_/ngo bo ni yi ge dam pa yin zhes te/_zab pa don dam gyi a de ni k+Sha ra zhes pa'i sgra 'gyur ba la/_a k+Sha ra zhes pa as bkag pas mi 'gyur ba la 'jug ste/_zab pa don dam gyi a ni ngo bo cing
[\[79a\]]
[\[79a.1\]]yang mi 'gyur ba'o/_/des na dam pa zhes bya'o/_/sgom thabs ni man ngag tu shes par bya'o/_/khong nas zhes pa'i tshigs bcad gcig spro rgyu yum bzhi'i mtshan brjod ston te/_de yang mtshan can yum bzhi po de'i so so'i mtshan nyid dang /_
[\[79a.2\]]bskyed pa'i rgyu dang /_sku mdog dang /_phyag mtshan gyi nges pa dang /_yum gyi 'thad pa dang /_thabs shes rab kyi 'brel pa dang /_gtso 'khor gyi 'thad pa dang /_sgom thabs dang bdun gyis bstan te/_de la mtshan nyid ni gnyis te don rtogs so/_/don gyi sgo nas
[\[79a.3\]]gnyis med kyi ye shes gcig ldog pa'i bye brag gis ye shes bzhir byas/_chos can ye shes bzhis bye brag tu byas pa'i stong pa bzhis ye shes bzhi la dgag bya rnam pa bzhis bkag nas rnam par thar pa'i sgo bzhi la yum bzhir 'dod de/_dngos po dang dmigs
[\[79a.4\]]pa'i sgro 'dogs chod/_stong pa'i rnam par thar pa ste de la rdo rje sems ma byas/_gnyis med de mtshan mas stong ste de'i sgro 'dogs chod pas mtshan ma med pa'i rnam par thar pa ste/_rin chen sems ma log pa'i smon pas stong pa de'i sgro 'dogs chod pas smon pa med
[\[79a.5\]]pa'i rnam par thar pa ste/_chos kyi sems ma phyin ci log gi mngon par 'du byed pas stong pa sgro 'dogs de chod pa'i sgo nas las kyi sems ma/_rtags kyi sgo nas kun rdzob tu lha mo'i rnam pa nu ma dang mo mtshan gyi khyad par du byas rang gi bdag pos dbu brgyan pa/_rdo rje la
[\[79a.6\]]sogs pa'i sbubs na gnas pa/_sku mdog dang phyag mtshan kyang phyogs dang mthun pa'o/_/a A aM aH'i sku mdog phyag mtshan ni rim pa bzhin du rdo rje sems ma sngon mo rdo rje bsnams pa/_rin chen bsnams ser/_pad+ma bsnams dmar/_rgya gram bsnams ljang /_
[\[79a.7\]]yum gyi 'thad pa ni stong pa de bzhi spros pas de bzhi rig pa'i rig pa 'byung /_stong pa de bzhi log na de rig pa'i rig pa ldog_/stong pa de bzhi rig pa'i rig pa las bde gshegs bzhi byas/_stong pa de bzhis bskyed pa'i phyir yum zhes bya'o/_/thabs shes rab kyi 'brel/_
[\[79b\]]
[\[79b.1\]]pa ni bde gshegs bzhi thabs yum bzhis shes rab ste/_phyogs mtshams kyi bzhugs gnas kyis 'brel to/_/gtso 'khor gyi 'thad pa rag las dang rag las pa ste/_de yang spyi 'khor sgos 'khor gnyis te/_yum bzhi po 'di rnams nang gi spyi 'khor te/_rnam snang
[\[79b.2\]]ni rnam pa bzhis bsdus pa'i yon tan gyi bdag nyid can yin la/_gtso bo'i yon tan de log na 'khor gyi yon tan ldog pas rnam snang ni rag las par 'dug_/lha mo bzhi rag las par 'dug pas gtso 'khor ro/_/gtso 'khor gyi 'thad pa ni rdo rje sems ma de ni mi
[\[79b.3\]]bskyod pa'i sgos 'khor te/_chos me long lta bu'i ye shes de yod pas de stong par shes pa'i shes pa 'byung /_chos can me long lta bu de log na de shes pa'i shes pa ldog_/de nas stong pa nyid de me long lta bu la rag las pas sems ma rdo rje ma rag las pas mi bskyod pa rag las
[\[79b.4\]]pa'o/_/des bsgres te 'og ma gsum la yang sbyar ro/_/sgom thabs ni man ngag tu shes par bya'o/_/khong nas 'byung ba skye ba med/_/ces pa rdo rje sems ma'i rang bzhin yi ge a thung ngu ste rkan dang mchu dang so la sogs pa gang la yang ma brten par khong nas 'byung la/_
[\[79b.5\]]de'i don skye med kyi rang bzhin du gnas pas chos kyi dbyings me long lta bu'i rgyu nyid kyi phyir yum sems ma rdo rje ma zhes bya'o/_/tshig tu brjod pa spangs pa ste/_/zhes pa de rin chen rdo rje ma ste de la tshig ni brjod pa ste/_rin chen rdo rje ma ni mnyam pa nyid kyi ye shes kyi bdag
[\[79b.6\]]nyid yin pas chos thams cad mnyam nyid rtogs na brjod pa thams cad kyi tshig med pas de'i phyir rin chen sems ma la de skad bya'o/_/brjod pa kun gyi rgyu yi mchog_/ces pa chos kyi sems ma la de skad bya ste/_brjod pa ni tshig ste shes bya ji snyed pa yod pas de brjod
[\[79b.7\]]pa'i tshig 'byung ste/_so sor rtog pa'i ye shes kyis mkhyen pas de ni brjod pa'i rgyu'i rkyen no/_/tshig kun rab tu gsal bar byed/_/ces pa las kyi sems ma la de skad bya ste/_'di ni bya ba nan tan gyi ye shes kyi sgo nas gzhan gyi don byed pa'i bdag nyid de/_ji skad du/_
[\[80a\]]
[\[80a.1\]]lha yi skad dang klu dang gnod sbyin skad/_/ces pa la sogs pa de skal ba dang ldan pa rnams la de'i skad kyis de dang des so sor gsal bar byed pa'i phyir ro/_/mchod pa chen po nas mar tshig rkang bcu gnyis 'jam dpal rigs lnga'i mtshan brjod
[\[80a.2\]]ston to/_/de yang 'di rnams la go rims 'chol ba'i skyon spangs pa'am go rims nges pa'i rgyu mtshan dang /_so so'i mtshan nyid dang /_gtso 'khor gyi 'thad pa dang /_bzang ngan gyi khyad par dang /_thabs shes rab kyi 'brel pa dang /_phrin las kyi khyad par dang /_
[\[80a.3\]]sgom thabs dang /_'bru bshad pa dang brgyad de/_de la go rims 'chol lo zhe na/_go rims 'chol ba'i skyon spang ba ni 'di rnams la 'chol ba'i skyon med 'di rnams ka ltar 'dod thog go/_/de ci'i phyir zhe na/_sngags chags pa'i lam pa yin te/_bde ba lam du
[\[80a.4\]]khyer te de las mi phyed rdo rje theg pa zhes bya/_de nas sangs rgyas snang ba mtha' yas 'di ni 'dod chags kyi sangs rgyas yin pas dang por smos so/_/lung las kyang 'dod chags zhe sdang gti mug ces 'dod chags sna la smos so/_/de nas zhe sdang chen po mi bskyod pa smos pa ni
[\[80a.5\]]sems can sangs rgyas kyi bstan pa sngags kyi lam la 'dzud pa'ang chos bstan pa'i tshul gyis 'dzud pa dang /_drag shul gyi tshul gyis 'dzud pa las 'dir drag shul sbyar te/_zhe sdang rigs yin pa'i phyir ro/_/de nas gti mug rnam snang bstan pa ni sems can sangs rgyas kyi bstan pa
[\[80a.6\]]la tshud nas zab mo skye ba med pa'i don ston to/_/skye med ni 'byed pa med pa'i gti mug yin la de ston pas rnam snang 'byung ste/_rnam snang ni chos kyi dbyings las bskrun pa gti mug gi rigs yin pa'i phyir ro/_/de nas yon tan de ma bstan par de nas don yod grub pa bstan pa ni
[\[80a.7\]]'di bya ba grub pa'i ye shes kyi sgo nas gzhan don byed pa brtson 'grus kyi bdag nyid de sems can rnams la lta ba zab mo'i don yod kyang ma bsgrubs na 'tshang mi rgya bas de la brtson 'grus dgos pa'i phyir ro/_/de nas ser sna chen po'i rin 'byung bstan pa 'di ni yon tan gyi sangs rgyas
[\[80b\]]
[\[80b.1\]]yin te/_'bras bu sangs rgyas gzhan don byed pa'i yon tan yod do/_/des na rin chen 'byung ldan mjug tu bstan pa ste go rims 'chol ba'i skyon ni med do/_/yang mtshan 'di rnams ni rigs lnga'i mtshan du 'jug pas 'jam dpal la ci phan zhe na/_'jam dpal ye shes sems
[\[80b.2\]]dpa' de nyid rigs lngar 'byung bas 'jam dpal snang ba mtha' yas zhes bya ba la sogs pa'i mtshan nyid can ni de rnams kyi mtshan nyid dang /_rtags kyi mtshan nyid de de'i don gyi mtshan nyid ni spyir chos thams cad sems su 'dus/_sems nyid sna tshogs su shar te/_gzhi
[\[80b.3\]]med rkyen gyis cir yang shar/_'og nas/_rnam rig sna tshogs gzugs don can/_/rnam shes sna tshogs rgyud dang ldan/_/zhes 'byung de ni kun rdzob kyi rgya che ba dang /_sems kyi rang bzhin cir yang ma grub pas nam mkha' dang 'dra ste/_zab pa'i mtshan nyid don dam mo/_/de
[\[80b.4\]]gnyis brjod thabs sam bstan thabs de las ma grub pas gnyis su phye'i rang gi mtshan nyid la dbyer med pa ste de nyid la 'jam dpal zhes bya ste/_de rtogs na ni nam mkha'i lam la gnas pa ste 'og nas de skad 'byung /_de gang la rang bzhin rgyu bsgom pa lam 'bras bu mthar
[\[80b.5\]]thug rgyu'i rgyud thabs kyi rgyud/_'bras bu'i rgyud la sogs par sbyar ro/_/de gang la ldog pa'i bye brag gis lha lnga bcu rtsa gsum bzhag ste/_rigs kyi bye brag gis lnga bcu rtsa gsum tshan bdun du 'gyur ro/_/bsdu na gnyis med kyi ye shes gcig po der 'dus te/_don gcig
[\[80b.6\]]gnyis med chos kyi don/_/zhe'o/_/de la gnyis med gcig po de nyid la gsal la mi rtog pa'i ngos nas me long lta bu'i ye shes sangs rgyas mi bskyod pa rtags kyi sgo nas shar gyi rtsibs la sa gnon phyag rgya can sngon po zhal gcig phyag gnyis par gyur te/_yang gnyis med de la
[\[80b.7\]]bdag chos sems can gsum mnyam pas gnyis med der shes pas mnyam pa nyid do/_/rtags sangs rgyas rin chen 'byung ldan de nyid de'i mtshan nyid mtshon/_lho'i rtsibs la mchog sbyin ser po zhal gcig phyag gnyis rdo rje'i skyil mo krung ngo /_/gnyis med gcig po de kho
[\[81a\]]
[\[81a.1\]]nas sems can so sor phye nas chos nyid so sor mkhyen so sor rtogs/_sangs rgyas snang ba mtha' yas rtags nub kyi rtsibs la ting nge 'dzin gyi phyag rgya can/_dmar po zhal gcig phyag gnyis rdo rje'i skyil mo krung ngo /_/gnyis med gcig po nyid kyis
[\[81a.2\]]gzhan don byed nus/_bya ba grub pa'i ye shes nyid sangs rgyas don grub tu 'byung /_rtags kyi mtshan nyid de kun rdzob tu byang gi rtsibs la skyabs sbyin phyag rgya can/_ljang gu zhal gcig phyag gnyis rdo rje'i skyil mo krung byas/_de ni don gyi mtshan nyid des sra ba'i mtshan nyid
[\[81a.3\]]bzhin no/_/ye shes gzugs can min pa las gzugs su sgom mo zhe'o/_/ye shes de bzhi la phyin ci log gi sgro 'dogs dgag bya rnam pa bzhi bkag nas rnam thar bzhi la yum bzhi bya ste gong du bstan no/_/gtso 'khor gyi 'thad pa ni gang zag gcig sangs rgyas pa'i
[\[81a.4\]]ye shes la gtso 'khor du 'ong ba ci ste zhe na/_gtso bo ni yon tan thams cad sdud pa'i bdag nyid yin la/_'khor ni yon tan gyi bye brag yin no/_/des gtso bo dang 'khor gyi bye brag las 'khor du grags so/_/'o na de ltar 'ong ba ste ci ste zhe na/_gtso bo ni rag las sa 'khor ni
[\[81a.5\]]rag las pa'o/_/gtso bo ni rten sa 'khor ni brten pa'o/_/yang na bzang ngan gyi khyad par ni gang zag gcig sangs rgyas kyi ye shes la mi bzang ngan med na/_'dir sangs rgyas dang byang chub sems dpa'i 'khor bzang /_longs spyod kyi lha rnams bzang ngan byung ba ci ste zhe na/_
[\[81a.6\]]'di ni gang zag gcig dkyil 'khor du zhugs pa'i dus su lam 'bras bu dang bcas pa go ba'i dgos pa ste/_'bras bu ni sangs rgyas lnga/_sku lnga/_rigs lnga/_ye shes lnga/_spyan lngas bsdus pa'i sangs rgyas kyi slob ma yin par go la/_byang chub sems dpas ni lam du go ste/_
[\[81a.7\]]lam slob pas bsdus par go'o/_/longs spyod kyi lha mo rnams ni tshul khrims la sogs pa lam gyi grogs su go'o/_/thabs shes kyi 'brel pa ni rigs kyi sangs rgyas thabs rgya che ba badzri ma bzhi zab pa ste gnyis gnyis 'brel lo/_/phrin las ni sangs rgyas mchod pa dang /_sems
[\[81b\]]
[\[81b.1\]]can gyi don byed pa ste/_thun mong du dug lnga cha mnyam pa'i don bye brag tu pad+ma 'dod chags can de bzhin du sbyar ro/_/man ngag sgom thabs su shes so/_/de la mchod pa chen po zhes pa gnyis kyis 'jam dpal rdo rje chen po'i 'od dpag tu med pa'i mtshan nyid du ston to/_/_
[\[81b.2\]]rje btsun 'jam dpal la mchod pa chen po zhes bya ste/_ci'i phyir de skad bya zhe na/_so sor rtog pa'i ye shes kyi sgo nas mchod pa rgya mtsho sprul nas sangs rgyas mchod pa'i phyir/_de bzhin du rgol tshig gzhan la yang sbyar ro/_/'jam dpal 'dod chags chen po zhes bya ste/_
[\[81b.3\]]thugs rjes sems can gyi don la chags pa'i phyir ro/_/de ni rang gi mtshan nyid kyi sgo nas bstod pa'o/_/sems can thams cad zag med kyi bde bas dga' zhing mgu ba ni/_phrin las kyi sgo nas bstod pa'o/_/mchod pa chen po gnyis mi bskyod pa'i mtshan te/_mchod pa
[\[81b.4\]]chen po ni me long lta bu'i ye shes kyi mchod pa'i sprin rgya mtsho sprul nas sangs rgyas mchod pa'i phyir rje btsun la de skad ces bya'o/_/zhe sdang ni rang ka ma'i zhe sdang 'dul te/_de la zhe sdang ba'am/_mtshan ma la zhe sdang ba ste/_de la de skad ces bya'o/_/nyon mongs kun ni drug go/_/_
[\[81b.5\]]de'i gshed ma byed pa ni phrin las te/_'jam dpal de la de skad ces bya'o/_/mchod pa chen po'i tshig gnyis kyis gti mug 'jam dpal rnam snang gi mtshan te/_mchod pa chen po ni chos kyi dbyings kyi ye shes kyi mchod pa'i sprin rgya mtsho sprul nas sangs rgyas mchod pas
[\[81b.6\]]'jam dpal la de skad bya'o/_/chos dbyings de mi phyed pas gti mug ste/_rang gi ngo bo'i sgo nas de la de skad ces bya'o/_/gti mug chen po des rang dga' ma'i gti mug sel ba'i phyir phrin las kyi sgo nas bstod pa'i/_/mchod pa chen po'i tshig gnyis ni 'jam dpal
[\[81b.7\]]don grub kyi mtshan te/_mchod pa ni bya ba grub pa'i ye shes kyi mchod pa'i sprin rgya mtsho sprul nas sangs rgyas mchod pa'i phyir de la de skad ces bya'o/_/khro bo ni gzung 'dzin la khro bo ste/_rang gi ngo bo bas de la de skad bya'o/_/khro ba chen po yang dag pa'i khro ba ste/_dngos po la phrag dog
[\[82a\]]
[\[82a.1\]]pas des tha mal gyi gnyen po byed pa'i phyir na phrin las te de la de skad bya/_mchod pa chen po'i tshig gnyis ni 'jam dpal snang ba'i bdag nyid rin chen 'byung ldan gyi mtshan nas bstod pa ste/_mchod pa ni mnyam pa nyid kyis mchod pa'i sprin rgya mtsho sprul nas sangs
[\[82a.2\]]rgyas mchod pa'i phyir ro/_/chen po rnams ni mchod pa yang yin chen po yang yin te yon tan gcig tu bsdus pa'i bdag nyid do/_/chags pa ni rin po che la chags pa ste/_ser sna'i bdag nyid las rang gi ngo bo ste de la de skad bya'o/_/chags pa thams cad ni rang rang gi ser
[\[82a.3\]]sna de'i gnyen po yin pas 'jam dpal la de skad bya ste/_phrin las kyi sgo nas bos shing bstod pa'o/_/'dod pa chen po nas mar tshig rkang bcu bzhis ye shes sems dpa' bcu drug gi mtshan ston te/_'di rnams la yang so so'i mtshan nyid dang gcig_/gtso 'khor gyi
[\[82a.4\]]'thad pa dang gnyis/_thabs shes rab kyi 'brel pa dang gsum/_phrin las kyi khyad par dang bzhi/_lam gyi khyad par dang lnga/_sgom thabs dang drug_/'bru'i bshad pa dang bdun no/_/de la 'di rnams kyi mtshan nyid don gyi sgo nas dang rtags kyi sgo nas so/_/don gyi
[\[82a.5\]]mtshan nyid ni stong pa bcu drug rtogs/_dgag bya khegs pa'am/_sgro 'dogs bcu drug chod pa gcig la sems dpa' bcu drug ces bya ste/_de yang 'dod pa che zhes pa'i tshig gnyis kyis shar phyogs kyi sems dpa' bzhi ston/_de la chos can me long lta bus bye
[\[82a.6\]]brag tu byas pa'i chos nyid stong pa bzhi ste/_gnyis med gcig po de dag la byin/_'dzin pa'i bsam pas stong sgro 'dogs de chod pa'i sgo nas nang stong pa nyid/_de bzhin du phyi gzung ba'i yul gyis stong pa'i phyir phyi stong pa nyid/_bar gyi dbang pos stong pas phyi nang stong pa
[\[82a.7\]]nyid/_snod kyi 'jig rten la lhag par chags pas stong pa chen po stong pa nyid/_stong pa de bzhi la shar gyi rdo rje sems dpa' rgyal po/_chags pa legs pa bzhi bya/_rtags kyi mtshan nyid ni thun mong gi mtshan nyid sku mdog bzhugs tshul gdan pad+ma zla ba rang gi bdag po'i
[\[82b\]]
[\[82b.1\]]dbu rgyan rin po che'i rgyan zhal phyag gi mtshan nyid do/_/khyad par ni mtshan phyag mtshan bzhugs pa'i go rims so/_/gtso 'khor gyi 'thad pa ni/_me long lta bu la rag las sa stong pa bzhi la rag las pa ste gong mas bsgres te shes par bya'o/_/thabs shes rab kyi 'brel pa ni rdo rje
[\[82b.2\]]sems dpa' la sogs pa shes rab zab pa byams pa la sogs pa thabs te rgya che ba de gnyis zung du 'brel lo/_/gsang ldan nas shes rab bcu drug zer ba'i phyir ro/_/phrin las kyi nges pa ni sangs rgyas mchod pa dang 'gro ba'i don bya'o/_/sems dpa' 'di rnams sangs
[\[82b.3\]]rgyas yin pa la sems dpar 'byung ba'i 'thad pa ni 'bras bu'i chos lngas bsdus pa'i lam mtshon pa ste/_de la las mtshon pa ni shar phyogs stong pa'i sems dpa'/_lho mtshan ma med pa/_nub gzhan don/_byang mchod pa'i sems dpa' zhes bya ste/_gang zag gcig
[\[82b.4\]]'tshang rgya ba'i thabs sam lam du stong pa nyid rtogs dgos/_rtogs nas kyang mtshan ma med pa goms dgos/_mtshan ma med kyang gzhan don ma byas na 'tshang mi rgya bas gzhan don bya dgos/_gzhan don la gtsor dkon mchog mchod dgos te/_de ni lam mtshon pa'o/_/_
[\[82b.5\]]sgom thabs man ngag tu shes so/_/de la rdo rje sems dpa' la khyod ni 'dod pa chen po zhes bya ste/_ci'i phyir de skad bya zhe na/_rdo rje sems dpa' phyag na rdo rje rnams ni stong pa nyid rtogs pa'i rtags yin la/_stong pa nyid ni don dam pa byang chub mchog tu sems bskyed pa yin la/_
[\[82b.6\]]sems bskyed kyi mtshan nyid 'dod cing 'dun pa ste/_sems bskyed pa ni gzhan don phyir/_/yang dag rdzogs pa'i byang chub 'dod/_/ces gsungs so/_/stong pa nyid de mngon sum du rtogs par 'dod pa'o/_/bde ba che zhes pa rdo rje rgyal po la de skad ces bya ste/_ci'i phyir de skad
[\[82b.7\]]bya zhe na/_rdo rje rgyal po ni lcags kyu mi gtong ba'i brda ste/_rdo rje sems dpas stong pa nyid rtogs te/_rgyal pos bsgoms 'dris par byas nas ma btang bas zag med kyi bde ba chen po skye bas de skad bya'o/_/dga' ba chen po ni rdo rje chags pa la bya ste/_de ci'i phyir de skad bya
[\[83a\]]
[\[83a.1\]]zhe na/_rdo rje rgyal po'i bde ba goms pa de la dga' ba chags pas de skad bya'o/_/mgu ba ni 'bras bu mngon du gyur pa ste 'bras bu la mgu ba'o/_/de ni rdo rje legs pa ste mgu ba'i rtags ni se gol brdeb pa'o/_/gzugs chen lus kyang che ba ste/_/kha dog che zhing
[\[83a.2\]]lus bong che/_/zhes pa na mar tshig rkang bzhis lho phyogs kyi sems dpa' bzhi mtshon te/_de la yang so so'i mtshan nyid nas sgom thabs kyi bar du sbyar te/_so so'i mtshan nyid ni chos can mnyam pa nyid kyis bye brag tu byas pa'i chos nyid stong pa nyid bzhi ste/_gnyis med gcig po
[\[83a.3\]]de la dgag byas stong par gzung ba dang /_don dam du gzung ba dang /_bsod nams kyi tshogs su gzung ba dang /_ye shes kyi tshogs su gzung ba rnams kyis stong pa'i stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid bzhi
[\[83a.4\]]la lho phyogs kyi sems dpa' rdo rje rin chen/_rdo rje gzi brjid/_rdo rje rgyal mtshan/_rdo rje bzhad pa dang bzhi la bya ste/_rtags kyi mtshan nyid gong dang 'dra'o/_/gtso 'khor gyi 'thad pa dang /_thabs shes rab kyi 'brel pa dang /_phrin las kyi khyad par dang /_lam mtshon pa
[\[83a.5\]]dang /_sgom thabs rnams gong dang 'dra'o/_/de la rdo rje rin chen la gzugs che zhes bya ste/_ci'i phyir de skad bya na/_de'i sgras sangs rgyas kyi zhing thams cad du snang zhing gsal bar byed pa'i phyir ro/_/rdo rje rin chen la lus che zhes bya ste/_ci'i phyir zhe na/_rin po che las
[\[83a.6\]]bskrun pa'i lus yin pa'i phyir ro/_/rdo rje gzi brjid la kha dog che zhing zhes bya ste/_ci'i phyir zhe na/_nyi ma'i 'od kha dog drug gi rang bzhin du gnas pas de'i phyir na de skad bya'o/_/'od drug lha gzhan la med dam zhe na/_yon tan phyogs re la dgongs so/_/rdo rje nyi ma la
[\[83a.7\]]lus bong che zhes kyang bya ste/_ci'i phyir zhe na/_stong pa'i thabs sam sgom thabs kyi shes rab las byung ba'i lus yin pa'i phyir ro/_/rdo rje rgyal mtshan ming yang che zhing zhes bya ste/_ci zhe na/_grags pa chen po dang ldan pas thams cad du grags pa'i phyir ro/_/rdo rje rgyal
[\[83b\]]
[\[83b.1\]]mtshan la yang rgya che ba zhes bya ste/_ci zhe na/_sbyin pa mthar phyin pa las byung ba'i phyir ro/_/rdo rje bzhad pa la/_dkyil 'khor chen po yangs pa yin/_/zhes bya ste/_ci zhe na/_dkyil 'khor ni snying po len pa'i don gyis so/_/yangs pa ni 'jig rten thams cad du khyab pa'i phyir
[\[83b.2\]]de skad bya ste/_dkyil 'khor yang yin la yangs pa yang yin pas mtshan gcig tu bsdus pa'o/_/de yan chad kun la yang 'jam dpal snang ba mtha' yas zhes pa nas/_yangs pa'i bar du thams cad du mtshams sbyar te de dang de nas bod pa'o/_/shes rab ces pa'i
[\[83b.3\]]tshig rkang bzhis nub phyogs kyi sems dpa' bzhi'i mtshan brjod do/_/de yang so so'i mtshan nyid nas sgom thabs kyi bar du sbyar te/_so so'i mtshan nyid ni chos can so sor rtog pa'i ye shes kyis bye brag tu byas pa'i chos nyid stong pa nyid bzhi ste/_gnyis med gcig po la dgag
[\[83b.4\]]bya sems can gyi don byed pa mtha' dag dang ldan par 'dod pas sems can 'khor ba la thog ma dang tha ma yod par 'dod pa dang /_dge ba'i rtsa ba phung po lhag bcas dang /_lhag med du 'dor bar 'dod pa dang /_chos thams cad rkyen gyis stong gi rang bzhin gyis mi stong par
[\[83b.5\]]'dod pa'i dgag bya de rnams dgag_/sgro 'dogs chod par 'dod pa'i stong pa de bzhi la mtha' las 'das pa stong pa nyi dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid ces bya/_de bzhi la 'jam dpal rdo rje chos dang
[\[83b.6\]]rnon po dang 'khor lo dang smra ba bzhi bya ste/_don gzugs med la gzugs su bya ste/_don dam gyi mtshan nyid do/_/rtags kyi mtshan nyid thun mong dang khyad par gong bzhin no/_/gtso 'khor gyi 'thad pa nas/_sgom thabs kyi bar du gong ma bzhin no/_/de la 'jam dpal rdo rje
[\[83b.7\]]chos la 'jam dpal/_shes rab mtshon chen 'chang ba po/_/zhes pa bstod pa ste/_ci'i phyir na de skad bya zhe na/_so sor rtog pa'i ye shes kyi shes rab kyi mtshon 'chang ba dang /_rdo rje 'dzin pas chos nyid rtogs par byed pa'i phyir ro/_/'jam dpal rdo rje rnon po la/_nyon mongs
[\[84a\]]
[\[84a.1\]]lcags kyu che ba'i mchog_/ces pa bstod pa ste/_ci'i phyir de skad byan/_gzhi bsgyur ba dang /_spong ba dang /_shes pa las 'dir shes rab kyi ye shes kyi lcags kyus nyon mongs pa chos nyid du shes pas gzhi shes pa ste/_chen po yang yin mchog kyang
[\[84a.2\]]yin pas de la de skad ces bya'o/_/'jam dpal 'khor lo la grags chen zhes bya/_khyod ni snyan grags chen po dang ldan no zhes bstod pa ste/_ci zhe na/_chos kyi 'khor los sems can smin par byed pa las phyir mi ldog pas de skad ces bya'o/_/'o na phyin ci log gi grags pa
[\[84a.3\]]gcig yin nam snyam na snyan pa'i grags pa ste/_dkyil 'khor rnam pa bdun gyi 'khor los sgyur bas/_kun la khyab pas grags chen no/_/'jam dpal smra ba la khyod ni snang ba chen po zhes bya/_gsal ba che zhes mtshan nyid kyi yon tan gyi sgo nas bstod pa ste/_de ci zhe na/_
[\[84a.4\]]chos kyi dbyings kyis 'jig rten gsum du khyab pa'i 'od dang ldan pas sems can gyi rgyud la snang bar byed pas de la de skad bya/_tshig gi nyes pa grwa zur chag pa dang /_mi gsal ba med pas de la gsal ba che zhes bya'o/_/mkhas pa zhes pa'i tshig rkang bzhis byang phyogs kyi sems
[\[84a.5\]]dpa' bzhi'i mtshan 'chad de/_de yang so so'i mtshan nyid nas/_sgom thabs kyi bar du sbyar te/_de la so so'i mtshan nyid ni chos can bya ba grub pa'i ye shes kyis bye brag tu byas pa'i chos nyid stong pa bzhi ste/_de yang gnyis med kyi ye shes gcig po la dgag bya sgro 'dogs
[\[84a.6\]]sangs rgyas kyi mtshan dang /_dpe byad dngos po'i ngo bor 'dod pa dang /_stobs dang mi 'jigs pa la sogs pa sangs rgyas kyi chos thams cad dngos po'i ngo bor 'dod pa dang /_gang zag gi bdag dang /_chos kyi bdag dngos po'i ngo bor 'dod pa dang /_stong pa nyid med zer
[\[84a.7\]]ba rnams dgag_/sgro 'dogs de rnams chod pa la rang gi mtshan nyid stong pa nyid/_chos thams cad stong pa nyid/_dngos po med pa stong pa nyid/_dngos po med pa'i ngo bo nyid stong pa nyid dang bzhi de bzhi la 'jam dpal rdo rje las dang /_srung ba dang /_gnod sbyin dang khu tshur dang
[\[84b\]]
[\[84b.1\]]bzhi bya ste/_gzugs med gzugs can byung ba ste/_stong pa nyid de bzhi'i sems dpa' de bzhir 'byung /_sems dpa' de bzhi stong pa de'i mtshan nyid 'dzin te/_de bzhin du lha thams cad la sbyar ro/_/rdo rje ni don gyi mtshan nyid do/_/rtags ni thun mong dang bye brag ste gong du
[\[84b.2\]]bstan to/_/gtso 'khor gyi 'thad pa nas sgom thabs kyi bar du gong ma bzhin no/_/de la 'jam dpal rdo rje las la khyod ni mkhas pa che zhes sgyu 'phrul 'chang pa po zer/_bstod de ci'i phyir de la de skad bya na/_rdo rje las sangs rgyas mchod pa/_sems can gyi bsod
[\[84b.3\]]nams skyed pa'i phrin las kyi bdag nyid pas de la mkhas pas de skad bya la/_sprul pa'i sgyu ma de 'chad pas de skad do/_/rdo rje srung ba la/_sgyu 'phrul chen po don grub pa/_/zhes bya/_ci zhe na/_mchod pa 'bul ba la spro bar byed pa'i phrin las kyi bdag nyid dang /_rnal 'byor
[\[84b.4\]]lam le lo can srung ba'o/_/sgyu 'phrul dra ba des gzhan don 'grub pas de skad bya'o/_/rdo rje gnod sbyin la/_sgyu 'phrul chen po dga' bas dga'/_/zhes bya ste/_de ci zhe na/_rdo rje gnod sbyin ni dgra za ba ste/_srung ba'i phrin las kyi bdag nyid yin pas mchod pa'i bar
[\[84b.5\]]chad kyi bgegs zhi bar byed/_sgyu 'phrul mchod pa sprul/_bgegs zhi bar spro bas kyang cher dga' ba 'byung bas de skad bya'o/_/rdo rje khu tshur la/_sgyu 'phrul chen po mig 'phrul can/_/zhes bstod de/_rdo rje khu tshur ni thams cad 'dus pa'i phrin las kyi bdag nyid de mchod pa
[\[84b.6\]]de rnams stong par ro gcig par byed la/_sgyu 'phrul ni mchod pa sprul/_chen po ni gcig tu bsdus pa/_mig 'phrul ni yod pa 'jig pa med pa sprul pas de skad bya'o/_/sbyin bdag ces pa nas mar tshig rkang bzhis sgeg mo la sogs pa gsang ba'i lha mo bzhi'i
[\[84b.7\]]mtshan bstan te/_mtshan can de'i mtshan nyid thun mong dang /_bye brag gi mtshan nyid bcu'am bcu gcig brtsi/_ci la zer na/_kun rdzob tu rtags kyi sgo nas skra dang /_nu ma dang /_mtshan mas khyad par du byas pa'i sgo la sogs pa nang gi bzhi la shar lho nas rim pa bzhin
[\[85a\]]
[\[85a.1\]]du gnas te/_'di ni stobs kyi mtshan nyid de/_de rnams kyang sgeg mo ni byang chub kyi sems kyi mchod pa dang ldan pa'i nyams dang /_de bzhin du phreng ba ma rin po ches/_glu ma glus/_gar ma gar gyi sa mchod pa'i nyams dang ldan pa ste rtags so/_/don gyi
[\[85a.2\]]mtshan nyid ni 'dir sbyin pa la sogs pa bzhi btang ba las gong du 'bras bu 'di bzhir 'chad de/_yon tan dang ldan no/_/yang na gnyis med gcig po de nyid la mi mthun pa'i phyogs ser sna la sogs pa bzhi med pa'o/_/ngos nas sbyin pa la sogs pa bzhir de nyid la lha mo
[\[85a.3\]]lA s+ya ma la sogs pa bzhi bya/_bzhi po sbyin pa la sogs pa'i mtshan nyid mtshan 'dzin te/_de ni don gyi mtshan nyid do/_/'di rnams ni g.yog mo longs spyod kyi lha mo yin te/_ci'i phyir zhe na/_bzang ngan du 'ong ba'i nad ka ni ya kir 'bras bu'i chos la mtshon pa rigs
[\[85a.4\]]lnga ste shin tu bzang /_de thob par byed pa'i lam byang chub sems dpa' ste/_longs spyod kyi lha mo rnams lam gyi grogs te/_tshul khrims la sogs pa mi brtsi na des na 'dis lam 'bras bu dang bcas pa gcig go ba'i brda'o/_/'di rnams la gsang ba'i lha mor
[\[85a.5\]]'dogs pa'i 'thad pa ni/_me tog la sogs pa phyi'i rdzas yin la/_'di ni zag med sems kyi mchod pa de gzhan gyis mi mthong ba'o/_/gtso 'khor gyi 'thad pa ni spyi 'khor sum brtsegs pa'i spyi 'khor yin te/_'di rnams gnyis de'i yon tan gyi bye brag yin te/_
[\[85a.6\]]sgos 'khor ni mi bskyod pa'i 'khor sgeg mo des bsgres te/_'di rnams yon tan bye brag pa yin pas spyi la brten/_des na rten sa dang brten pas khyad par du byas so/_/thabs shes rab kyi 'brel pa ni 'di la med de g.yog yin pa'i phyir ro/_/phrin las ni 'phags pa
[\[85a.7\]]mchod sems can pha rol tu phyin pa la dgod pa'o/_/sgom thabs gzhan du shes so/_/de yang rang dga' bar bsgom pa ni mchog gi dngos grub tu mi rung gi thun mong man chad sgom du rung ste/_slob dpon sangs rgyas gsang ba ni bsgrub pa'i lha rigs lnga sems dpa' bcu
[\[85b\]]
[\[85b.1\]]drug ste nyi shu rtsa gcig las med par bzhed do/_/slob dpon kun dga' snying po ni me tog gang la phog pa di sgom du bzhed do/_/slob dpon sgeg pa'i rdo rje ni longs spyod kyi lha lugs la sgom pa snga ma bzhed do/_/de ltar lha mo bzhi po de la so so'i mtshan nyid gsang ba'i lha mor
[\[85b.2\]]'thad pa dang /_g.yog dang gtso 'khor gyi 'thad pa dang /_phrin las dang /_sgom thabs drug ce'o/_/de la lha mo 'di rnams ming 'og tu bcug nas mnan te/_yon tan gyi sgo nas bstod de/_sgeg mo la khyod kyis sbyin bdag mo chen mo yin no zhes bstod de/_ji ltar zhe na/_
[\[85b.3\]]dad pas sangs rgyas la sbyin pa dang /_thugs rjes sems can la sbyin pa gtong ba'i bdag mo khyod yin pa'i phyir khyod de bskyed par bya ba'i mtshan nyid can no/_/chen po ni 'khor gsum yongs su dag pa'o/_/yang sgeg mo la gtso bo zhes bya ste/_ci'i phyir zhe na/_sbyin pa
[\[85b.4\]]rnam pa bzhi gtong ba'i phyir de la dbang bas de skad bya'o/_/yang phreng ba ma tshul khrims chen po zhes bya/_'chang ba'i mchog ces bya/_de ci'i phyir zhe na/_tshul khrims gsum las 'dir lus ngag yid sdom pa ste/_de la 'khor gsum dag pa chen po 'chang ba ni de 'dzin
[\[85b.5\]]pas de skad bya'o/_/glu ma la/_khyod ni bzod chen brtan pa po/_/zhes bya ste/_ci zhe na/_bzod pa ni gsum las zab mo'i don la bzod cing sran tshugs pa ste/_de yang 'khor gsum yongs su dag pa che'o/_/de'i don 'dzin pa ni 'chang ba brtan pa ni mi 'gyur ba'o/_/gar ma la brtson
[\[85b.6\]]'grus chen po zhes pa dang brtul ba yin zhes bya ste/_ci zhe na/_'jig rten 'das pa'i dge ba'i rtsa ba la spro zhing de rdzogs par byed la 'khor gsum dag pas chen po'o/_/'jig rten dang 'das pa'i dkar po'i yon tan thams cad la brtson 'grus kyis rdzogs par byed pas
[\[85b.7\]]brtul ba'o/_/de'i phyir khyod la de skad bya'o/_/bsam gtan zhes pa'i tshig gnyis dang thabs che ba smon lam rnams kyis phyi'i lha mo bzhi'i mtshan bstan te/_shes rab dang go bsnur la bshad/_'di rnams la'ang drug 'bru bshad pa dang bdun te/_mtshan nyid kun rdzob tu
[\[86a\]]
[\[86a.1\]]mtshan ma la sogs pa'i khyad par du byas pa'o/_/bskal bzang gi grwa bzhi'i shar lho nas rim pas spos me tog mar me dri chab bzhi/_de bzhis mchod pa'i nyams dang ldan pa'i lha mo/_/shes rab chen po lus 'chang ba/_/zhes bya ba la sogs pa'i mtshan
[\[86a.2\]]can du byung la/_don gyi sgo nas 'dir de bzhis sangs rgyas mchod pas 'bras bu de bzhir shar te yon tan yar ldan no/_/de bzhi der byung ba de'i mtshan nyid 'dzin no/_/yang na gnyis med gcig po de la shes rab 'chang ba dang /_rnam par g.yeng ba dang /_thabs chung ba
[\[86a.3\]]dang /_log pa'i smon lam la sogs pa med de/_de bzhi'i gnyen por shes rab bsam gtan thabs yang dag pa'i smon lam rnams su 'byung la de bzhi la lha mo bzhi bya/_de bzhi de'i mtshan nyid 'dzin te don gyi mtshan nyid do/_/longs spyod kyi lha dang /_phyi'i lha mor
[\[86a.4\]]bzhag pa dang /_las med de longs spyod yin no/_/gtso 'khor dang /_sgom thabs rnams gong dang 'dra'o/_/de la lha mo d+hUp+pe ma la khyod ni/_shes rab chen po lus 'chang ba/_/zhes pa'i yon tan dang ldan no zhes bstod de/_ci'i phyir zhe na/_shes rab kyis chos
[\[86a.5\]]thams cad rab tu 'byed pa'i lus can ni d+hUp+pe ma yin la/_shes rab de 'chang ba'i shes rab kyi gnyen po yin pas chen po yang yin no/_/de'i lus 'dzin pas na d+hUp+pe ma de la de skad bya'o/_/me tog ma la/_bsam gtan chen po ting 'dzin gnas/_/zhes bya ste/_de ci'i
[\[86a.6\]]phyir zhe na/_me tog ma khyod ni 'jig rten las 'das pa'i bsam gtan gyi ngo bo rnam g.yeng gi gnyen por 'dug ste/_chen po'i ting nge 'dzin gong ma de mi gtong ba'i phyir du puSh+pe ma la de skad bya'o/_/mar me ma la thabs che zhes bya ste/_ci zhe na/_thabs ma lus pas sems
[\[86a.7\]]can thams cad kyi bsam pa rdzogs par byed de/_thabs chung ba'i mi mthun pa med cing de'i gnyen po bas de la de skad ces bya'o/_/dri chab ma la bsam pa'i zhes bya ste/_ci'i phyir zhe na/_bsam pa ni smon lam la bya la/_yang dag pa'i smon lam gyis phyin ci log gi smon pa'i
[\[86b\]]
[\[86b.1\]]gnyen por gyur pa'i cha nas de skad bya'o/_/stobs po che la zhes bya ba/_ye shes rgya mtsho zhes pa sgo ba bzhi'i mtshan ston te/_'di rnams mtshan nyid ni lcags kyu la sogs pa sgo ba bzhi thun mong dang /_bye brag gi sgo nas kun rdzob ste rtags kyi mtshan nyid do/_/don gyi mtshan nyid ni/_
[\[86b.2\]]'dir dad pa dang /_brtson 'grus dang /_dran pa dang /_ting nge 'dzin dang bzhi rnams bsgoms pas gong du tshogs lam/_sbyor lam/_mthong lam/_bsgom lam bzhi'i yon tan yar ldan du 'byung /_de la sgo ba bzhi 'byung /_de'i mtshan nyid 'dzin pa'am/_yang na
[\[86b.3\]]sbyor lam gyi drod rtse mo gnyis la dad pa dang /_brtson 'grus dang /_dran pa dang /_ting nge 'dzin dang /_de rnams bsgoms pas sems ma dad pa/_le lo/_/mi dran pa/_rnam g.yeng ba'i phyogs su 'dug la/_des dad pa/_brtson 'grus/_dran pa/_ting nge 'dzin gyi gnyen po bzhi kha
[\[86b.4\]]drag par 'dug pas de rnams kyi dus na ni dbang po bzhi zhes bya la/_bzod pa dang chos mchog gi dus na ma dad pa la sogs pa'i mi mthun pa med de/_gnyen po dad pa la sogs pa bzhi po sha stag tu 'dug pas dad pa la sogs pa stobs bzhi'o/_/de bzhi la sgo bzhi bya ste/_
[\[86b.5\]]mtshan gnyis las med kyang don bzhi char tshang ste/_stobs dang /_dad pa tshogs lam gyi ye shes sgo ba lcags kyu/_de bzhin du brtson 'grus sbyor lam gyi ye shes sgo ba zhags pa/_dran pa mthong lam gyi ye shes sgo ba lcags sgrog ting nge 'dzin stobs/_bsgom lam
[\[86b.6\]]gyi ye shes/_sgo ba ni dril bu zhes bya'o/_/rdo rje ni don gyi mtshan nyid do/_/gtso 'khor gyi 'thad pa nas sgom thabs kyi bar du snga ma bzhin no/_/byams chen rang bzhin zhes pa nas mar tshig rkang drug gis thabs kyi bskal bzang gi sems dpa'i mtshan te/_'di rnams kyi mtshan
[\[86b.7\]]nyid ni rtags kyi mtshan nyid kun rdzob kyi sgo nas ni thun mong khyad par gnyis te/_de la mtshan ni phyag mtshan rang rang bdag pos dbu brgyan/_sku mdog ni khyad par ro/_/bzhugs tshul gdan rgyan phrin las rnams thun mong ste/_phyogs kyi sku mdog dang /_phyogs kyi phyag mtshan
[\[87a\]]
[\[87a.1\]]sngon po dang /_rdo rje la sogs pa'o/_/don gyi mtshan nyid ni gnyis med kyi ye shes gcig la ldog pa'i bye brag gis ye shes lnga/_de la ldog pa'i bye brag gis stong pa bcu drug_/de la shes rab kyi sems dpa' bcu drug bya la/_bskal bzang 'di
[\[87a.2\]]rnams ni stong pa bcu drug la dmigs pa'i rig pa ste/_nang stong pa nyid rig pa nas dngos po med pa'i ngo bo nyid stong pa nyid rig pa'i bar du bcu drug la thabs kyi sems dpa' bcu drug gzhag_/rig pa de rnams der byung ste/_de nyid de'i mtshan nyid 'dzin de ni don dam gyi
[\[87a.3\]]mtshan nyid do/_/gtso 'khor gyi 'thad pa dang /_lam brtson pa dang /_phrin las kyi khyad par dang /_sgom thabs rnams gong ma bzhin no/_/thabs shes rab kyi 'brel pa ni/_shes rab kyi sems dpa' bcu drug la/_thad kha thad khar dmigs shing 'brel lo/_/byams
[\[87a.4\]]chen zhes pa nas mar sems can bde ba la dgod pa'o/_/rang bzhin ni de'i dus su skye med du rtogs shing dmigs pa'o/_/dpag tu med pa ni skye med du dmigs shing 'jig rten thams cad la bu gcig pa ltar byams pa rgyun mi gcod de des na byams pa la de skad bya'o/_/snying rje
[\[87a.5\]]chen po zhes pa 'jam dpal ni mi dmigs pa'i thabs thugs rje chen pos sems can gyi don byed pas rgya che ba dang /_blo'i mchog ces pa skye med kyi blos gnyis med du rtogs pa ste/_khyod ni zab pa dang rgya che ba'i mtshan nyid can no zhes bstod do/_/shes rab chen po blo chen ldan/_/_
[\[87a.6\]]zhes pa spos kyi glang po la de skad bya ste/_ci'i phyir zhe na/_khyod ni chos thams cad rab tu rnam par 'byed pa'i shes rab kyi bdag nyid la de skad bya la/_de'i khyod ni blo chen po dang ldan pa zhes kyang bstod do/_/khyod ni mkhas pa chen po zhes bya ste/_ci zhe na/_dbang po rab 'bring
[\[87a.7\]]tha ma'i sgo nas sems can 'dul ba'i thabs la mkhas pas de skad bya la/_nyon mongs pa bag la nyal dang mthun pa'i chos ston pas thabs che ba zhes kyang bstod do/_/bzang skyong la/_rdzu 'phrul chen po stobs dang ldan/_/zhes bstod de/_rkang mtheb sen mos tshangs pa'i
[\[87b\]]
[\[87b.1\]]g.yul sa gnon pa la sogs pa'i stobs sam rdzu 'phrul de mnga' ba'i phyir de skad bya'o/_/blo gros chen po la mgyogs pa chen po zhes bya ste/_sangs rgyas mchod pa dang srid zhu'i phyir 'jig rten gyi khams du mar bskyod pa'i phyir/_shugs chen zhes bya zhe na/_ye shes kyi
[\[87b.2\]]shugs drag pos 'gro ba'i phyir de skad bya'o/_/blo gros mi zad pa la rdzu 'phrul chen po zhes bstod de/_ci'i phyir zhe na/_'jig rten dang /_nyan thos dang /_rang sangs rgyas kyi bsod nams dang ye shes kyi tshogs rdzogs par byed pa'i phyir ro/_/khyod ni cher grags pa zhes kyang
[\[87b.3\]]bya ste/_sangs rgyas kyi bsod nams dang ye shes kyi tshogs yongs su rdzogs par byed pa'i phyir ro/_/spobs pa brtsegs pa la khyod ni/_stobs chen pha rol gnon pa po/_/zhes bya ste/_ci'i phyir zhe na/_gnas dang gnas ma yin pa mkhyen pa la sogs pa stobs bcu nyan
[\[87b.4\]]thos la sogs pa zil gyis gnon phyir de skad bya'o/_/mthu chen thob la/_srid pa'i ri bo chen po 'joms/_/zhes bya ste/_ci'i phyir zhe na/_srid pa nye bar len pa'i phung po lnga 'jig dka' bas brag ri dang 'dra ste/_yang dag pa'i ye shes thob nas 'joms pa ste/_khyod
[\[87b.5\]]ni de dang ldan pa'i phyir de skad ces brjod do/_/ngan song kun 'dren la/_mkhregs shing rdo rje chen po 'chang /_/zhes bstod de/_ci'i phyir zhe na/_khyod ni kun du bzang po'i ye shes kyi rdo rje 'dzin pa ste/_de yang gzung 'dzin gyis mi phyed pas sra ba'i lus dang ldan pas na mkhregs
[\[87b.6\]]zhes brjod de/_mya ngan dang mun pa thams cad 'joms pa'i blo gros la drag po chen po zhes bya ste/_ci'i phyir zhe na/_khyod ni gdul dka' ba'i gdul bya la khro bor sprul pa'i phyir de skad bya la/_bcos pa'i drag shul gyis 'dul ba'i phyir ro/_/dra ba can gyi 'od/_
[\[87b.7\]]'jigs chen 'jigs par byed pa po/_/zhes bya ste/_ci'i phyir zhe na/_de yang 'jigs chen ni lha gsum ste/_tshangs pas sa bla ma hA de bas sa steng khyab 'jug gis sa 'og 'jigs te/_khyod ni de gsum yang 'jigs par byed pa po yin pa'i phyir de skad brjod do/_/zla
[\[88a\]]
[\[88a.1\]]'od gzhon nu la mgon po zhes bstod de/_ci'i phyir zhe na/_gsang sngags kyi theg pa ni theg pa'i mchog ste/_sems can skyob pa'i phyir de skad bya la/_de la ni rigs mchog chen po zhes kyang bya ste/_d+ha ra zhes pa'i sgra rigs bzung ba dang 'chang ba
[\[88a.2\]]dang 'dzin pa la 'jug ste/_'dir ni tshig don sngags phyag rgya gzhung bzhis sems can skyong ba'i phyir/_mchog dang chen po yang yin pas de skad brjod do/_/'od dpag med la bla ma zhes bstod de/_ci'i phyir zhe na/_khyod ni sems can thams cad kyi bsam pa'am dbang po
[\[88a.3\]]rab 'bring dang sbyar nas/_nyon mongs pa bag la nyal dang ji ltar 'tsham pa bzhin du shes nas/_de dang de'i lam nye bar ston pa'i phyir de skad bya la/_de yang skye med kyi rtog pa dang mi 'bral bas gsang sngags che ba'i mchog ces bya'o/_/nam mkha' mdzod la/_theg
[\[88a.4\]]pa chen po'i tshul la gnas/_/zhes bstod de/_ci'i phyir zhe na/_khyod ni pha rol tu phyin pa'i theg pa'i lam la gnas la tshul ni bgrod pa dang /_bzhon pa dang /_lam de la gnas pa yin pa'i phyir de skad brjod do/_/sgrib pa sel ba la/_theg pa chen po'i tshul gyi
[\[88a.5\]]mchog_/ces bstod de/_de ci'i phyir zhe na/_gsang sngags kyi theg pa ni theg pa'i mchog ste/_skye med kyi don zab mo rtogs pas 'khor 'das mi phyed pa'i phyir te/_gzhi shes pas mchog go/_/de lta bu'i don ni 'jam dpal sgrib pa sel ba nyid yin no zhes yon
[\[88a.6\]]tan gyi sgo nas bstod pa'o/_/de lta bu khyod lags so zhes kun la sbyar ro/_/de la 'dir theg pa zer nas theg pa'i rnam pa gzhan cig kyang gzhag ste/_theg pa'i ngo bo ni shes rab kyi rtog pa'i khyad par dang /_thugs rjes gzhan don byed mi byed dang sbyar ro/_/byed pa ni
[\[88a.7\]]rgyu'i rang bzhin gyi theg pa dang rten nam thabs kyi rang bzhin de/_bskyed rim 'jig rten pa'i ting nge 'dzin dang rdzogs rim 'das pa'o/_/thob par bya ba dang dmigs pa'i yul de 'bras bu'o/_/yang rgyu'am/_gzhi/_lam/_'bras bu yang sbyar ro/_/sgra 'jug pa'i
[\[88b\]]
[\[88b.1\]]rgyu mtshan ni 'dis 'dod/_'dir 'dod pas theg pa'o/_/chen po la dbye na phan pa chen po ster bas che ste/_gang zhe na/_dmigs pa/_bsgrub pa/_ye shes/_brtson 'grus/_thabs/_yang dag par bsgrub pa/_phrin las che zhe'o/_/gzhan don dang rang don thams cad 'dir
[\[88b.2\]]man ngag gi sbyar ro/_/rdo rje dbyings kyi dkyil 'khor chen po'i sgo nas byang chub kyi sems rdo rje mngon par brjod pa'am spros pa'i le'u ste tshig bcu bzhi pa'i le'u lnga pa rdzogs so//_//sangs rgyas rnam par snang mdzad che/_/zhes pa de ni chos kyi dbyings kyi ye shes kyi sgo
[\[88b.3\]]nas 'jam dpal ye shes kyi sku la bstod pa ston te/_de yang chos kyi dbyings kyi go ba ni mi rtog pa'i ngang du cog bzhag la bya ste/_gnyis med kyi ye shes gcig po de la ldog pa'i bye brag gis ye shes lnga bya ste/_chos kyi dbyings la gsal la mi rtog pa'i ngos nas chos kyi
[\[88b.4\]]dbyings kyi me long lta bu la bya ste/_chos can gzugs brnyan sna tshogs shar yang shar ro snyam pa'i rtog pa med/_med kyang gzugs brnyan 'char ba/_rgyun mi 'chad pas gsal la mi rtog pas/_de la rgyun mi 'chad pas mi bskyod par byas so/_/de bzhin du
[\[88b.5\]]mi rtog pa de'i ngang du bdag dang sems can chos rnams mnyam pas chos kyi dbyings kyi mnyam nyid de la rin chen 'byung ldan bya/_mi rtog pa'i ye shes de gzugs nas rnam pa thams cad mkhyen pa'i bar du chos can so sor phye ba'i chos nyid so sor mkhyen so sor rtog pa de la snang ba mtha'
[\[88b.6\]]yas bya/_mi rtog pa de la gzhan don lhun grub tu gnas/_bya ba grub pa de la don grub gnas/_de bzhin du de'i dgag bya dngos po dang mtshan ma log pa'i smon pa phyin ci log gi mngon par 'du byed pa bzhi bkag_/rnam thar bzhi la yum bzhi byas/_de'i chos can ye shes lnga la nang
[\[88b.7\]]'dzin pa'i sems kyis stong pas na stong pa nyid ma grub par 'dod kyi bar du dgag bya bcu drug bkag_/stong pa bcu drug_/de la shes rab kyi sems dpa' bcu drug byas/_de bzhin du chos kyi dbyings kyi ye shes de la mi mthun pa'i phyogs ser sna la sogs pa med pa'i sgo nas
[\[89a\]]
[\[89a.1\]]sbyin pa la sogs pa brgyad/_de la sgeg mo la sogs pa brgyad byas/_ma dad pa la sogs pa bzhi med pas stobs bzhi de la sgo bzhi byas/_de'i nang stong pa la sogs pa bcu drug rig pa'i rig pa la thabs kyi sems dpa' bcu drug bya ste/_chos kyi
[\[89a.2\]]dbyings kyi ye shes la ldog pa'i bye brag gis lha lnga bcu rtsa gnyis su gzhag go/_/de rnams kyang bsdu na chos kyi dbyings de la de bzhin gshegs pa'i rigs kyi sum brtseg bya'o/_/de la sangs rgyas zhes pa longs spyod rdzogs pa'i sku ste/_gtsang ma'i gnas ni nyams dga' bar/_/_
[\[89a.3\]]yang dag sangs rgyas der sangs rgyas/_/sprul pa po ni 'dir sangs rgyas/_/zhes 'byung ste/_'og min du sangs rgyas pa de la de skad bya'o/_/rnam par snang mdzad chen po ni chos sku la bya ste/_sems can kun gyi shes pa dang /_/chos dbyings rdo rje chen po dang /_/de bzhin
[\[89a.4\]]gshegs pa'i snying po gsum/_/thog ma tha ma med par bshad/_/ces 'byung ste/_saM gra ha nas gsungs pa'i rnam snang chen po srid pa snod bcud dang zhi ba snod bcud kyis bsdus pa thams cad la khyab pa'i bdag nyid de la de skad bya'o/_/thub pa chen po ni sprul pa'i sku
[\[89a.5\]]la bya ste/_shAkya'i rigs thub pa'am/_sku gsung thugs gsum dang gnas ngan len thub pas de skad bya'o/_/de gsum mnyam par gzhag pas chen po yang yin no/_/thub chen ldan pa'i sngags kyi lugs la rig 'dzin yod pa bzhin du mu stegs la drang srong
[\[89a.6\]]gnas 'jog dang /_grog mkhar dang /_mig dmar la sogs pa yod de/_de yang rje btsun nyid yin pas de skad bya ste/_de bas rje btsun 'jam dpal de la ni khyod ni sangs rgyas la sogs pa lags so zhes tshogs kyis bstod pa'o/_/gsang sngags tshul chen ni rdo rje
[\[89a.7\]]theg pa chen po'i tshul lam rang bzhin te/_lam de la byung ba khyod ni de skad bya ba'i mtshan nyid can lags so zhes bstod pa'o/_/gsang sngags tshul chen bdag nyid can/_/zhes pa 'bras bu thob nas de'i bdag nyid du gyur la khyod lags so zhe'o/_/pha rol phyin bcu thob
[\[89b\]]
[\[89b.1\]]pa ste/_/zhes pa 'dir pha rol tu phyin pa'i rnam gzhag bcu ni/_spyir pha rol tu phyin pa'i theg pa dang /_sngags kyi theg pa'i khyad la paN+Di ta grub mtha' mi mthun pa mang ste/_kha cig ni pha rol tu phyin pa'i lam stegs tsam las sangs rgyas kyi mthong lam mi skyed de/_
[\[89b.2\]]mthong lam sa dang po non pas ni dngos po gnas lugs sngar ma mthong ba cig da gdod mthong ba ste/_ma mthong mthong phyir mthong ba'i lam/_/zer ro/_/kha cig ni pha rol tu phyin pas sangs rgyas bzang po yod zer te/_sngags kyi sangs rgyas kyis bltas na pha rol tu phyin
[\[89b.3\]]pa'i sangs rgyas ni da dung du slob pa'i lam par mthong zer ba dang /_yang sangs rgyas la rang rgyud pa'i sangs rgyas bzang ngan gnyis med de/_grub mtha' de ltar 'dod zer ba dang /_sangs rgyas rang rgyud pa rang la kha sbyor la sogs pa longs spyod che chung bzang ngan yod
[\[89b.4\]]zer ba dang /_yang mthong lam skye ba la lam nye ring yod de des na khyad par med zer ba'i lugs mang po yod do/_/'dir ni rje btsun 'jam dpal de gsang sngags kyi lam 'bras bu dang bcas par snang la pha rol tu phyin pa'i lam 'bras bu dang bcas par snang bas rje
[\[89b.5\]]btsun khyod ni pha rol tu phyin pa bcu thob pa la sogs pa'i yon tan gyi sgo nas bstod pa'o/_/de la pha rol tu phyin pa'i dbye ba ni bcu'o/_/de ltar yang byams pa'i chos dbus mtha' las/_sbyin dang tshul khrims bzod brtson 'grus/_/zhes pa la sogs pa gsungs so/_/_
[\[89b.6\]]ming ni sbyin pa nas ye shes kyi bar du bcu'o/_/zang zing dang chos dang mi 'jigs pa la sogs pa gsum pa bcur 'gyur ro/_/bsdu ba ni drug tu 'dus te/_bzhi shes rab kyi bye brag gis te drug kyang shes rab tu 'dus so/_/gsum gsum du dbye ba de yang bsod
[\[89b.7\]]nams kyi tshogs dang /_ye shes kyi tshogs dang /_gzhan don dang gsum gsum mo/_/sa dang sbyar na/_sbyin pas dang po/_de bzhin du rim pa bzhin no/_/pha rol tu phyin pa'i lam ni/_sbyin pas phyug po ster ba la sogs pa'o/_/nges tshig pA ra mi ta zhes pha rol de mya ngan
[\[90a\]]
[\[90a.1\]]las 'das pa'i skam sar phyin pa'o/_/de lta bu'i pha rol tu phyin pa bcu thob pa ni 'jam dpal khyod lags so zhes bstod pa'o/_/pha rol phyin pa bcu la gnas/_/zhes pa rje btsun de la brten/_de'i ngo bor 'dug pa ste/_rten dang brten pa'i ngo bo pha
[\[90a.2\]]rol tu phyin pa bcu dag pa ste zhes pa shes rab med pa'i pha rol tu phyin pa dgu ni pha rol tu phyin pa'i ming mi 'thob ste/_des gzung ba'i 'khor gsum stong pa nyid du dag pa de nyid rje btsun no/_/pha rol phyin pa bcu yi tshul/_/zhes pa 'jig rten pa mos pa spyod pa bcu char sa dang po
[\[90a.3\]]nas sa bcu pa'i bar du rim pa bzhin sa dang po'i shas che'o/_/sa bcu po de de nyid rtogs pa la ye shes che'o/_/sa bcu po de nyid rtogs pa la khyad med de pha rol phyin pa bcu shas che bas khyad byas so/_/tshul ni thabs te/_de nyid du rje btsun nyid 'byung ngo /_/mgon po sa
[\[90a.4\]]bcu zhes pa 'dir sa'i rnam gzhag bcu ni sa'i nges tshig ni dkar po'i yon tan 'byung ba'i gzhir 'dug pas so/_/dbye na tshogs kyi lam pa/_mos pa spyod pa/_mthong lam yan chad slob pa'i sas bsdus pas bcu dang mi slob pa'i sa bcu gcig kun du 'od do/_/de las
[\[90a.5\]]'di ni slob pa'i sa bcu'o/_/ngo bo ni dngos gzhi dang rjes thob gnyis zhes bya ste/_sa dang po nas sa bcu'i bar du dngos po rang gi mtshan nyid la khyad med rjes thob mthu che chung la khyad yod de/_sa dang po mthong lam pa dang gnyis pa la chos nyid mthong ba la khyad med de/_de so
[\[90a.6\]]so skye bo mos pa tsam dang ni khyad yod de/_so so skye bo mos pa tsam sa rnams kyi sngon du myong so so skye bos nges shes ma skyes/_des 'khor bar 'khor/_'o na sa rnams chos nyid mngon du myong ba la khyad med na dang po nas sa bcu'i bar du khyad ci ste zhe na/_rjes thob mthu
[\[90a.7\]]che chung yod do/_/sa dang pos sangs rgyas brgya mthong /_sprul pa brgya 'jig rten gyi khams brgyar g.yo/_sbyin pa mi mthun brgya 'gyed/_nyis brgya'am/_stong ngam/_khri la sogs pa gong ma gong ma mthu che'o/_/de ci'i phyir zhe na/_sa 'og ma 'og ma goms pa yun
[\[90b\]]
[\[90b.1\]]thung /_gong ma gong ma yun ring ste/_snye ma dang ljang bu yang dang po pas phyis mthu dang nus pa che ba bzhin no/_/de ltar yang pha rol tu phyin pa kun rdzogs shing zhe'o/_/de lta bu'i sa bcu gnas pa de yang rje btsun nyid do/_/bcu gcig kun du 'od ni sa'i 'bras bu ste dbang phyug
[\[90b.2\]]go/_/de rnams ni sa'i rnam gzhag go/_/sa bcu la ni gnas pa po/_/zhes pa gong ma bcu po de la rje btsun gnas so/_/shes bcu rnam dag bdag nyid can ni shes bcu ni chos shes pa dang /_de bzhin du rjes su shes pa dang /_pha rol gyi sems shes pa dang /_kun rdzob
[\[90b.3\]]dang sdug bsngal dang /_kun 'byung ba dang /_'gog pa dang /_lam dang /_zad pa mi skye ba rnam pa bcu po de shes pa ste/_spang bya bcu po de dag pa rje btsun no/_/'chang ba po zhes zlos skyon spong ba ste/_ngag rgyu mi mthun pa'i shes pa bcu po de dag pa phung po la sogs par rang
[\[90b.4\]]sar dag lus phung po lnga sgyu mar shes pa la sogs pa glo bur gyi dri ma med de dag pa ni/_rje btsun ye shes de lta bu 'chad zhe'o/_/ngag rgyu de nyid dag pa'i ngo bor 'dug ste rtogs shing 'chang ba'o/_/rnam pa bcu po zhes pa bdag 'dzin rnam pa bcu ste/_gcig pur 'dzin pa
[\[90b.5\]]dang /_rgyu ru 'dzin pa dang /_za bar dang /_byed pa po dang /_rang dbang dang /_bdag por dang /_rtag par dang /_kun nas nyon mongs pa dang /_rnam par byang ba dang /_ma grol ba dang /_grol bar 'dzin pa ste/_rje btsun nyid mi mthun pa'i phyogs bdag 'dzin bcur yang snang bas
[\[90b.6\]]de la de skad bya la/_don bcu ni rtsa ba'i de kho nyid dang /_mtshan nyid kyi de kho na dang /_phyin ci ma log pa dang /_'bras bu dang /_rgyu'i dang /_rags pa'i dang /_phra ba'i dang /_grags pa'i dang /_rnam dag dang /_yul gyi dang /_bsdus pa'i dang /_dbye ba'i de kho na nyid dang /_mkhas pa'i
[\[90b.7\]]de kho na nyid dang /_bdag 'dzin bcu'i gnyen po dang /_de yang rje btsun nyid do/_/de ltar mi mthun pa dang /_gnyen po gnyis med du rtogs na des de la glags mi rnyed de/_nam mkhas nam mkha' la glags mi rnyed pa bzhin du phung po la sogs pa rang ldog go/_/thub dbang zhes pa
[\[91a\]]
[\[91a.1\]]nyan thos dang rang sangs rgyas la ltos na/_rdzogs pa'i byang chub thob dka' ba des rje btsun gyis 'thob pa'i phyir de la de skad bya'o/_/stobs bcu ni gnas dang gnas ma yin pa mkhyen pa la sogs so/_/de bzhin gshegs pa'i stobs bcu dang rje btsun
[\[91a.2\]]ldan la khyab bdag ni nam mkha' bzhin te/_yon tan yongs la khyab pa dang /_rtsis las 'das pa'i yon tan gyi bdag nyid rje btsun no/_/kun gyis ni 'gro ba ma lus pa'i don byed pa 'jam dpal lo/_/rnam bcu dbang ldan zhes pa tshe la dbang ba dang /_las dang /_yo byad
[\[91a.3\]]dang /_mos pa dang /_smon lam dang /_rdzu 'phrul dang /_skye ba dang /_chos dang /_sems dang /_ye shes la dbang ba dang /_bcu ni rnam bcu'o/_/de bcu dang ldan zhing de bcu la dbang thob pas gar yang bsgyur ba'i chos la mnga' brnyes pas chen po'o/_/thog ma zhes pa skye
[\[91a.4\]]ba med pa la spro ba ni phung po dang khams rnams rang gi ngo bos stong pas de med de nyid many+dzu'o/_/de bzhin nyid ni mi 'gyur ba/_'jam dpal de'i bdag nyid du gnas la de la glo bur gyi dri ma med pas dag pa'o/_/bden par smra zhes pa sdug bsngal la sogs pa rten 'brel
[\[91a.5\]]gyi rkyen gyis sna tshogs su snang ste rgyu rkyen du snang ba'i dus nyid ni stong par go/_/rkyen ni ngo bos ma grub rtag chad tsam du go/_/des stong pa go ba/_des rkyen dbang du ma song /_sna tshogs kyis rgya che ba go/_/de gnyis su med pa ni dngos po ma lus pa de bden na ni de'i don la ma yengs
[\[91a.6\]]par grol lo/_/de yang 'jam dpal lo/_/mngon par rtogs pa'i rgyan las/_'di la bsal ba ci yang med/_/gzhag par bya ba cung zad med/_/yang dag nyid la yang dag lta/_/yang dag mthong nas rnam par grol/_/zhes 'byung ste/_rje btsun de ni don de smra zhing tshig mi 'gyur
[\[91a.7\]]te chos thams cad sgyu ma lta bu'o zhes ston cing de nyid kyi phyir tshig mi 'gyur ro/_/ji skad smras pa des sems can thams cad kyi don byed do zhe'o/_/gnyis su med pa zhes pa gzung 'dzin gnyis med pa ni many+dzu'o/_/gnyis med de kun rdzob tu gzhan la yang ston no/_/yang dag
[\[91b\]]
[\[91b.1\]]ces pa phyin ci log gi rtsa ba'i gzhi med pa ste many+dzu'o/_/de dang dbyer med pa'i phyir mtha' de'i rang bzhin du rje btsun gnas so zhe'o/_/tshigs bcad dang slob ma la bshad na de bzhin nyid bdag ni gnyug ma ma bcos pa dag pa'i 'bras bu ste/_sangs rgyas kyi dag pa rang ni
[\[91b.2\]]dri ma dang bcas la/_sangs rgyas dri ma med de/_dri med de spyan drangs nas rang gi ma dag pa dag par byin gyis rlob ste/_rang byin gyis rlob pa'i rdzogs rim dang sbyar ro/_/de la seng ge'i sgra zhes pa ni/_dper na seng ge'i sgras ri dwags la sogs pa zil gyis gnon pa bzhin du
[\[91b.3\]]mtshan ma med pas bdag med/_mi mthun pa dang bral bas bdag med/_rang gi mtshan nyid stong pas bdag med/_de gsum ni seng ge'i sgra dang 'dra ste/_bdag med las 'das pa'i rgya mtshor 'jug pa'i mu stegs ngan pa/_'jigs/_klad/_'gems/_zil gyis gnon zhe'o/_/_
[\[91b.4\]]de yang rje btsun no/_/kun 'gro zhes pa reg pa dang tshor ba la sogs pa rnams ni kun du 'gro zhes te/_khams thams cad du 'gro/_/sems can thams cad du 'gro ste de yang rje btsun no/_/yang na sprul sku ni kun du 'gro ste/_khyab par 'gro mi 'gag par 'gro'o/_/don yod
[\[91b.5\]]stobs zhes pa bcings pa med pa'o/_/de bzhin gshegs pa yid ltar mgyogs/_/zhes gsungs te/_skad cig ma gcig la gzhal du med pa'i 'jig rten du 'gro ste/_des ni chos kyi dbyings kyi ye shes kyi sgo nas bstod pa mtshan so drug go/_/yang rje btsun de la rgyal
[\[91b.6\]]ba ces bya ba la sogs pa'i mtshan nas bod do/_/nyon mongs pa las rgyal lo/_/shes bya thams cad kyis rnam par rgyal lo/_/de gnyis dgra las rgyal ba gcig khyod lags so zhes bstod pa'o/_/'khor los sgyur ba zhes pa la/_'jig rten las 'das pa'i 'khor los sgyur
[\[91b.7\]]ba ni/_rdo rje sems dpa' la sogs pa'i rigs drug gi 'khor los sgyur ba drug go/_/'jig rten pa'i gser dngul zangs lcags 'khor lo can/_de dag gling gcig dang /_gling gnyis dang /_gsum dang bzhi la mas rim bzhin/_/phas bsu rang 'gro g.yul bshams dang /_/_
[\[92a\]]
[\[92a.1\]]mtshon brtsams pas rgyal gnod pa med/_/ces gsungs te/_de yang rje btsun no/_/de nyid kyi stobs dang ldan te/_bdud bzhi'i yan lag 'joms/_de yang rje btsun khyed lags so zhe'o/_/tshogs ni nyan thos rnams la 'tsham pa'i chos phyin ci ma
[\[92a.2\]]log pa ston pas rje btsun ni slob dpon no/_/tshogs ni rang rgyal rnams kyi gtso bos de la de skad bya'o/_/tshogs ni byang chub sems dpa' de'i rje'o/_/tshogs ni sangs rgyas de'i bdag po de'o/_/sangs rgyas la bdag po ci dgos she na/_de ni sangs rgyas byang chub
[\[92a.3\]]sems kyi bdag nyid yin pas de skad bya'o/_/mthu chen zhes pa ste mthu ni nus pa ste/_chen po yang de nyid pas nus pa des zab mo'i chos ma nyams par byed ces sras su byed nor du 'dzin pa'o/_/tshul ni thabs chen po'i bdag nyid de zab mo'i chos la gzhan gyis 'phrog pa ni
[\[92a.4\]]drin mnos pas mi 'jigs pa yang many+dzu'o/_/rje btsun de la tshig rje la sogs pa'i bstod pa ste/_tshig rje ni don so so yang dag par rig pa ste ming thams cad do/_/de bzhin du tshig bdag ni nges pa'i tshig rig pa ste/_gzugs su rung ba'i phyir gzugs zhes pa lta bu'o/_/smra
[\[92a.5\]]mkhas ni chos rig pa thob ste/_thams cad skye med du rtogs pa'o/_/tshig la dbang ba ni spobs pa rig pa ste ji lta ba'i lan dus su lon pa'o/_/tshig mtha' yas pa ni sangs rgyas sems can thams cad kyi skad shes pa'o/_/tshig bden bden par smra ba ste/_/zhes pa ni sangs
[\[92a.6\]]rgyas rnams kyi chos bstan pa/_bden pa gnyis la yang dag brten/_/zhes te kun rdzob dang don dam pa'i bden pa'i tshig la brten nas gzhan la bden pa de gnyis kyi chos ston pa ste/_de yang don dam pa gsum don dam pa ni de bzhin nyid de/_stong pa nyid bsgrub pa don dam
[\[92a.7\]]pa ni yang dag pa'i ye shes te/_gnyis med thob par bya ba'i don dam pa ni mya ngan las 'das pa'i 'bras bu ste/_byang chub rnam gsum mtha' las 'das/_/don dang thob dang bsgrub pa dang /_/don dam rnam pa gsum du 'dod/_/ce'o/_/kun rdzob kyang gsum ste/_brtags pa'i kun
[\[92b\]]
[\[92b.1\]]rdzob ni kun brtags pa'o/_/shes pa'i kun rdzob ni log shes thams cad do/_/brjod pa'i kun rdzob ni sgra dang brjod pas don dam pa ston par byed pa'o/_/de yang dbus mtha' las/_brtags pa dang ni shes pa dang /_/de bzhin brjod pa rgya che yin/_/zhe'o/_/de lta bu'i
[\[92b.2\]]don gzhan la smra ba yang rje btsun no/_/bden pa bzhi ni ston pa po/_/zhes pa ni kun 'byung ni rgyu/_sdug bsngal ni 'bras bu ste 'khor ba'i rgyu 'bras dang /_lam ni rgyu/_'gog pa ni 'bras bu ste/_myang 'das rgyu 'bras de gzhan la ston pa yang rje btsun khyod lags so zhe'o/_/_
[\[92b.3\]]phyir mi ldog pa ni rje btsun sa brgyad la dbang thob pa dman pa'i byang chub ste/_nyan thos rang rgyal du mi ldog go/_/phyir mi 'ong ni nyon mongs pa che 'bring dgu bsgoms pa'i ye shes dgus spangs pas mthong lam thob pa ste 'khor bar mi 'ong ba'o/_/de yang bzod thob ngan
[\[92b.4\]]song lhung mi srid/_/rtse mor phyin nas rtsa mi nyams/_/zhe'o/_/'dren pa rang rgyal tshogs na spyod pa ste/_rma bya dang ne tso ltar khyus lding ba bse ru ni gcig par gnas pa'i tshul de yang rje btsun khyod nyid do zhe'o/_/nges 'byung sna tshogs las byung ba/_/zhes pa ni nyan thos la
[\[92b.5\]]sogs pa'i nges 'byung gang dang gang gis 'dul ba de'i gzugs cha sna tshogs su 'byung ngo /_/phyir mi ldog zer ba dang 'gal lo zhe na/_'dul dbang la dgongs te skyon ni med do/_/'byung ba chen po zhes pa ni/_b+hu ta ko ta na zhes pa'i sgra 'byung ba chen po ni bzhi'o/_/rgyu
[\[92b.6\]]ni gnyis med kyi ye shes su gcig ste de yang rje btsun no/_/dge slong zhes pa bzhi ste/_slob pa'i don byed kyi dge slong ni nyis brgya lnga bcu rtsa gsum mam/_sum brgya drug cu'i khrims dang ldan pa'o/_/khas len pa ni med par khas len pa'o/_/ming gi dge slong ni rtogs
[\[92b.7\]]pa'o/_/de yang rje btsun no/_/dgra bcom pa ni nyon mongs pa'i dgra'o/_/zag pa zad ni dug gsum dang rtsa ba bzhi zad pa yang rje btsun no/_/'dod chags bral ba ni mthong spang gi sgo nas so/_/dbang po thul ni gzugs sdu gu la sogs pa la chags na 'ching ba la many+dzus
[\[93a\]]
[\[93a.1\]]de rang stong par mkhyen pas dbang po rangs po rang lag pas thul lo zhe'o/_/bde ba rnyed pa ni lus kyi las so/_/'jigs pa med pa ni ngag gi las te skyon med pa'o/_/chos kyi dbyings kyi me long lta bu'i de bzhin gshegs pa'i rigs kyi rdo rje'i rigs
[\[93a.2\]]mtshan so drug go/_/bsil bar gyur pa rnyog pa med/_/ces pa ni yid 'khrug pa med pas zhe mi sdang ste/_de ltar lus ngag yid gsum skyon med pas/_de la khyod ni rnyog pa med pa lags so zhes bstod pa'o/_/rig pa ni lhag pa'i shes rab mig dang 'dra bas/_dngos
[\[93a.3\]]po'i gnas lugs kyi yang dag pa'i lta ba mngon sum dang 'dra bar rtogs pa'o/_/rkang pa ni lhag pa'i tshul khrims kyi rkang pa lta ba'i grogs te/_dam tshig dang ldan pa'i rten gyi gang zag mtshan no/_/lhag pa'i ting nge 'dzin gyi rkang pa bskyed rdzogs gnyis lam du bya bar mtshon/_
[\[93a.4\]]de ltar rten gyi gang zag khyad par can gcig gis lam bskyed rdzogs gnyis la brten nas 'bras bu sangs rgyas 'byung ba'i phyir ro/_/bde gshegs zhes gsungs te/_spangs pa mthar thug pa ni/_tsha ba'i nad sbyangs pa dang 'dra la/_ye shes mthar thug pa ni bum pa gang ba dang
[\[93a.5\]]'dra ba de las bogs gdon du med pa thob po zhe'o/_/de yang de bzhin gshegs pa rtogs pa dang /_'gro ba dang gsungs pas de skad bya'o/_/'jig rten rigs ni nyan thos kyi skal ba dang ldan pa nas sngags kyi theg pa'i skal ba dang ldan pa'i bar du rig pa'o/_/mchog ni gang
[\[93a.6\]]'dzom pa'i lam de dgod pa'o/_/gzhan don phun sum tshogs pa'o/_/bdag gir mi 'dzin zhes pa ni rig pa'i rgyas bshad de/_lhag pa'i shes rab kyis yang dag pa'i lta ba de ji ltar rtogs par bya zhe na/_bdag tu 'dzin pa ni gzung ba dang 'dzin pa ni ngar 'dzin pa ste/_
[\[93a.7\]]ma bkag par gzung 'dzin gnyis med par bgyis pa'o/_/bden pa gnyis ni don dam pa dang kun rdzob ste/_kun rdzob sna tshogs su snang tsam na de nyid btsal na cir mi rnyed kyang kun rdzob brtags tshod tsam rgyun mi 'chad do/_/tshul ni mtshan nyid la de gnyis su med de/_de ltar
[\[93b\]]
[\[93b.1\]]rtogs par gyis she na/_/de ltar lhag pa'i shes rab dang ldan yang /_tshul khrims dang ting nge 'dzin gyi rkang pa med na gang du yang mi phyin la/_spyod lam ting nge 'dzin dang /_tshul khrims la'ang lta ba ste/_shes rab kyi mig med na long ba dang 'dra bas lta spyod zung du 'brel
[\[93b.2\]]dgos la ma 'brel na phan yon ni med do/_/'khor ba'i zhes pa nyon mongs pa lnga phung thams cad du khrid pa ste/_dngos po'i mtha' pha rol tu phyin pa ni mya ngan las 'das pa ste dngos med kyi mtha'o/_/son pa ni gnyis med kyi 'bras bu thob pa ste/_de yang lta spyod
[\[93b.3\]]lam gyi bya ba thams cad rgyun mi 'chad par byas pas/_mya ngan las 'das pa'i skam sa ste bde ba chen po'i gnas la gnas so zhe'o/_/de yang slob dpon sgeg pa'i rdo rje'i 'grel pas 'di ltar dbu ma ji lta bar bshad/_'khor ba zhes pa/_kun rdzob tu 'khor ba dang /_
[\[93b.4\]]pha rol zhes pa kun rdzob tu mya ngan las 'das pa gnyis su snang la/_don dam par ni gnyis gang du yang mi 'byed pa ni mthar phyin pa'am son pa ste/_de ltar yang /_mya ngan las 'das de nyid gang /_/'khor ba'i mtha' yang de nyid do/_/zhe'o/_/de ltar rtogs na ye shes
[\[93b.5\]]'ba' zhig ces pa/_tha mal gyi shes pa ci skyes pa thams cad ye shes kyi bde bar 'byung ba'am/_yang na de las thams cad 'byung ngo zhe'o/_/de yang chos thams cad rab tu rnam par 'byed pa'i shes rab ni mtshon rnon po dang 'dra ste nyon mongs pa thams cad gcod cing
[\[93b.6\]]'joms so/_/de rnams kyis ni lam 'bras bu dang bcas pa'i chos gcig bstan to/_/dam chos zhes pa chos kyi rnam gzhag gi nges tshig ni dam pa sangs rgyas dang /_byang chub sems dpa'i chos yin pa'i phyir ro/_/dbye na 'jig rten pa'i chos dang 'das pa'i chos so/_/_
[\[93b.7\]]'jig rten pa'i chos ni dge ba bcu ste/_'jig rten pa yi yang dag lta/_/zhes pa la sogs pa gsungs pa'i phyir ro/_/'das pa'i chos ni gtso bo'i chos dang gtso bo ma yin pa'i chos so/_/gtso bo'i chos ni dam chos zhes te stong pa skye med la bya/_gtso bo ma yin pa'i chos ni chos
[\[94a\]]
[\[94a.1\]]rgyal zhes bya ste/_gsung rab yan lag bcu gnyis theg pa ni gsum ste/_chos kyi dbang phyug kyang de'o/_/chos kyi las ni gsal bar ldan/_/zhes te phyi nang gi ma rig pa'i mun pa chos de gnyis kyis sel ba'i phyir ro/_/de yang 'jig rten snang byed
[\[94a.2\]]ces pas sgrub ste/_ma rig pas bsgrubs pa'i sems can la dngos po'i gnas lugs snang bar byed pas gtso bo'i chos de ni mchog go/_/chos kyi dbang phyug ni dge ba'i chos la dbang byed pas so/_/theg pa gsum gyi chos ni 'jig rten pa'i chos las rgyal bas na
[\[94a.3\]]rgyal ba'o/_/'jig rten gyi chos kyi 'bras bu ni lha dang mi dang chos rgyal te/_'das pa'i 'bras bu ni nyan thos dang rang rgyal dang byang chub sems dpa'o/_/'bras bu de rnams so/_/so sor legs par thob par byed pa ni lam ste/_de ston par byed pa yang 'jam
[\[94a.4\]]dpal lo/_/don grub ces 'dir mtshan nyid gsum dang sbyar te/_don grub ni kun brtags te dbye na gzung 'dzin gnyis so/_/de ni sgro btags kyi ngo bor yod de/_de la don grub ces dbye ba'i phyir zhe na/_don du snang ba ste phyi'i don du gyur pa'i phyir ro/_/'o na nang gi 'dzin
[\[94a.5\]]pa la don ci'i phyir zhe na/_yul gyi ming yul can la brtags te sgro btags kyi ngo bor grub pas grub ces bya'o/_/bsam pa grub ces pa gzhan dbang rnam rtog gi bsam pa ste/_gzung 'dzin du rtog_/rgyu rkyen gyi dbang gis rjes su grub pa'i phyir ro/_/kun du rtog pa
[\[94a.6\]]thams cad spangs/_/zhes pa yongs su grub pa ste/_de yang rgyan las/_'gyur med phyin ci ma log pa/_/yongs su grub pa rnam pa gnyis/_/zhes gsungs te/_mi 'gyur ba yongs su grub pa ni stong pa nyid do/_/phyin ci ma log pa yongs su grub pa ni mi rtog pa'i ye
[\[94a.7\]]shes te mi rtog pa'o/_/de ltar kun brtags ni sgro btags kyi ngo bor grub ste/_bsam pa 'grub pas yongs grub ni don dam du grub rtog pa spangs mi rtog pa grub ste/_mtshan nyid gsum la grub pa gsum gyi ming gis btags so/_/yang de gsum de ltar gyi shes pa
[\[94b\]]
[\[94b.1\]]skyes la mi 'gags pa'i skad cig ma nyid la gnas skabs kyis gsum du gzhag ste/_dper na shes pa nyid chags shing lta bur sngon por skyes pa la yin pa shes pa'i sngon po yin bzhin du btags pa'i don gyi sngon por btags pa kun brtags so/_/shes pa sngon po nyid gong
[\[94b.2\]]gi ltar skyes pa de rgyu rkyen gzhan gyi dbang byas pa gzhan dbang ngo /_/shes pa'i sngon po de la don gyi sngon pos stong /_yongs su grub pa ste de yang many+dzu'o/_/rnam par mi rtog nas mar 'gyur ba yongs su grub pa'i rgyas bshad de/_gzung 'dzin gyi sa rnam par mi rtog dbyings
[\[94b.3\]]ni 'byung khungs te/_chos thams cad kyi rgyu'i dngos po'i phyir ro/_/de nyid dngos por ma grub pas mi zad la/_de la dmigs nas 'phags pa'i chos thams cad skye bas chos kyi dbyings stong pa nyid de ni dam pa'o/_/yang na mu stegs dang /_nyan thos rang rgyal las
[\[94b.4\]]dam bar 'gyur pa'o/_/'dus ma byas kyi chos de las sangs rgyas kyi yon tan stobs dang mi 'jigs pa la sogs pa zad pa'i mtha' med pas zad mi shes te/_de yang 'jam dpal lo/_/bsod nams ni 'jig rten pa'i bsod nams mthar thug dang /_'jam dpal
[\[94b.5\]]ldan la yang bsod nams 'jig rten las 'das pa yang mthar thug pa'i tshogs bsags la ye shes ni nyan thos kyis te/_de yang 'jam dpal lo/_/khyad par can gyi ye shes chen po ni theg pa chen por shes te/_nyan thos pas khyad par che ba'i phyir ro/_/khyad par che ba de
[\[94b.6\]]gang zhe na/_rtogs pa dang /_thugs rje ste nyan thos gang zag la bdag med rtogs/_rang don las gzhan don med la/_theg pa chen pos chos dang gang zag gnyis ka la bdag med du rtogs/_thugs rjes tshogs thams cad gzhan don du bsngos des khyad med do/_/_
[\[94b.7\]]ye shes ldan zhes pa ni gong ma de gnyis dang 'jam dpal ldan no/_/de yan chad de bzhin gshegs pa'i rigs kyi rin chen rigs la so drug go/_/theg pa chen po'i ye shes ni yod pa yang ma yin med pa yang ma yin par shes te de yang many+dzu'o/_/tshogs gnyis zhes pa
[\[95a\]]
[\[95a.1\]]nyan thos dang theg pa chen po'i tshogs gnyis many+dzus bsags so zhe'o/_/man ngag tu ni sgrub thabs dang sbyar te/_bsod nams ldan pa zhes brten gyi gang zag dang po'i sangs rgyas bsgom pa mtshon/_bsod nams tshogs kyis tshogs bsags pa'i
[\[95a.2\]]yul dang yan lag bdun mtshon/_ye shes kyis ye shes kyi tshogs stong par bsgom pa mtshon/_khyad par gyis ye shes lnga bsgom pa mtshon/_ye shes ldan gyis zhal drug pa bsgom par mtshon/_de bzhin du/_mngon shes drug ldan rjes dran drug_/ces gsungs pas
[\[95a.3\]]rdo rje rjes su dran/_sangs rgyas kun gyi thugs che ba/_/zhes gsungs pas rdo rje dbyings kyi dbang phyug ste mchod rten mtshon no/_/de rnams kyis bsgres te/_sgrub thabs dang sbyar ro/_/rtag pa zhes pa ni mi 'gyur ba yongs grub kyi stong pa la bya/_ci'i phyir zhe na/_brtags
[\[95a.4\]]pa'i mi mthun pa mi rtag pa yin te stong pa'i phyir ro/_/gal te stong pa de mi rtag na rgyu rkyen dang bcas par thal lo/_/'dod rtog zer na mi rtag par thal/_yang 'dod rtog zer na stong pa ma yin par thal lo/_/kun rgyal ni ming gi rnam grangs te stong pa de nyid g.yo ba dang /_mi g.yo
[\[95a.5\]]ba thams cad du byung sngon gyur rgyal zhes bya ba rnal 'byor gyi de gnyis med de/_gsang ba 'dus par/_thabs dang shes rab gnyis med pa/_/zhes bya ba la sogs pa gsungs so/_/bsam gtan dang po la sogs pa bzhi bsam pa yul du bzhag la blo ldan ni sems byed
[\[95a.6\]]do/_/yang na bsam du med pa'i bsam gtan ni/_bsam gtan gyi bsam bya ni gud na med blo ldan ni sems byed gud na med de/_mchog ces pa de rnams rje btsun nyid do/_/de yang so so'i chos thams cad skye med du rig pas bsam bya la sogs pa mi g.yo mchog
[\[95a.7\]]gi dang po zhes pa ni 'bras bu sangs rgyas kyi chos lnga tshan lngas bsdus pa gcig ston te/_de yang sangs rgyas pa'i chos bden brdzun ji ltar 'dod ce na/_grub mtha'i dbang dang dngos po'i gnas lugs gnyis te/_grub mtha' ni sems tsam rnam bcas kyis/_sangs rgyas kyi
[\[95b\]]
[\[95b.1\]]sa ni chos yod do cog bden pas 'dod/_rnam med drir bcas ni ye shes bden la gzugs sku brdzun te/_phyed bden phyed brdzun du 'dod de/_shAn+ti pa bzhin no/_/sgyu ma gnyis med kyi dbu ma ni/_sangs rgyas pa'i gnas lugs de 'di'i lta bas sangs rgyas sa na chos
[\[95b.2\]]bden brdzun gang du yang grub pa med par 'dod/_'o na sangs rgyas kyi sa na rgyun chad dam snyam pa la brtags tshod du rgyun ma chad do/_/'o na brtags tshod du ji ltar yin snyam na gnyis med kyi ye shes lnga po 'di nyid la gnas skabs kyi ldog pa'i bye brag gis sku lnga/_ye shes
[\[95b.3\]]pa/_rigs lnga/_spyan lnga/_mtshan lngar yod par 'dod do/_/de la sku lnga ni/_gzugs med gzugs bzang dam pa ste/_/zhes pa'i skabs su 'og nas kyang ston na sku ni bsdu na gcig ste/_mchog gi dang po zhes pa chos sku ste de 'jam dpal nyid do/_/gnas skabs su
[\[95b.4\]]chos sku longs sku sprul sku ste/_gsum po de yang 'jam dpal nyid 'chad pa ste/_dbye na sku lnga ste/_longs spyod rdzogs pa'i sku/_/sprul pa'i sku dang /_rnam par smin pa'i sku dang /_ngo bo nyid kyi sku dang /_chos sku'o/_/de la longs sku ni gnas khyad par can 'og min gyi
[\[95b.5\]]gnas pad+ma can dang /_bde ba can dang /_ston pa sku khyad par can mtshan dang dpe byad kyis brgyan/_'khor khyad par can kun du bzang po la sogs pa la chos khyad par can gnyis med kyi chos ston te/_de lta bu nyid 'jol nyog longs spyod pas longs sku'o/_/sprul sku ni gnyis
[\[95b.6\]]med de nyid gzhan don btsal mi dgos par lhun grub tu byed pa'o/_/rnam smin ni mi 'dra bar smin pa ste/_gnyis med de nyid gnas ston pa 'khor chos la sogs pa mi 'dra bar smin pa'o/_/ngo bo nyid ni de rnams kyi don btsal na cir yang mi rnyed pa de'o/_/chos sku ni de ro
[\[95b.7\]]gcig pa'i bdag nyid do/_/de rnams la ye shes dang spyan lnga la sogs pa yang sbyor te/_sku ni longs sku/_ye shes ni so sor rtog pa/_spyan ni shes rab spyan no/_/rigs ni pad+ma'i rigs/_sangs rgyas ni snang ba mtha' yas so/_/de bzhin du sprul sku/_bya ba grub pa/_sha'i
[\[96a\]]
[\[96a.1\]]spyan/_las kyi rigs/_don grub/_rnam smin/_mnyam nyid/_yon tan mi 'dra/_lha'i spyan rin chen rigs/_rin 'byung ngo /_/ngo bo nyid me long /_sangs rgyas kyi spyan/_rdo rje'i rigs/_mi bskyod pa/_chos sku/_chos dbyings/_chos kyi spyan/_bde
[\[96a.2\]]gshegs rigs/_rnam snang zhes bya'o/_/bdag nyid can zhe'o/_/khyab bdag ye shes lnga yi bdag_/sangs rgyas lnga bdag cod pan 'chang /_/spyan lnga chags pa med pa 'chang /_/zhes pa rnams kyis de rnams kyang rje btsun 'jam dpal nyid yin par bstan to/_/sangs
[\[96a.3\]]rgyas thams cad ces pa ni/_'byung ba dang 'byung ba las gyur pa'i de bzhin gshegs pa rnams khyod la brten zhes 'byung ste/_rje btsun khyod ni sangs rgyas thams cad bskyed pa'i yab kyang yin na/_byang chub sems dpar snang bas sangs rgyas kyi sras po yang yin no/_/nyan
[\[96a.4\]]thos dang rang rgyal ni sku dang gsung gi sras la byang chub sems dpa' thugs kyi sras yin pas dam pa zhes bya'o/_/bgrod par bya ba rnams kyi mchog go/_/chos thams cad kyi rang bzhin gyi rang bzhin shes pas srid pa las byung ba'i skye gnas kyi byed rgyu med de/_chos dang gang zag
[\[96a.5\]]gi bdag gis dben pa'i phyir 'khor ba'i srid pa des sel lo/_/gcig pu sra mkhregs zhes pa ni/_'jam dpal gyi sku de ni rdo rje las grub pa ste/_thams cad kyis mi shigs shing mi phyed pa'i phyir ro/_/skyes ma thag pa ni gdul bya dang 'tsho ba'i bsam pa skyes ma thag tu'am/_
[\[96a.6\]]mthong ma thag tu des 'dul/_'gro ba yang rje btsun nyid do/_/nam mkha' ni stong pa nyid kyi ye shes las byang sems rdo rje'i bdag nyid du rang byung ste 'jam dpal nyid do/_/shes rab ye shes zhes pa ni/_zab pa dang rgya che ba dbyer med du rtogs pa las ye shes kyi me
[\[96a.7\]]'bar te/_bag chags dang bcas pa'i nyon mongs pa'i bud shing bsreg pa ni me chen po'o/_/man ngag tu ye shes kyi tshogs sogs pa'i dus su rang lus mes bsregs pa dang sbyar ro/_/ye shes de'i 'od kyis 'jig rten gsum po thams cad snang bar byed pas 'od chen
[\[96b\]]
[\[96b.1\]]no/_/de yan chad pad+ma'i rigs so drug go/_/ye shes ni gzung 'dzin med pa'i ye shes de man ngag tu/_slar sos ye shes lus su byas/_/zhes pa'i tshig gi sa bon no/_/skar ma ni pa ba sangs te yi ge a bsgom pa dang sbyar ro/_/'di na mar ye shes kyi chos ye shes lnga
[\[96b.2\]]bsgom pa dang sbyar te/_lam me ba ni me long lta bu ste/_sku gnyis kyi rten phyed cing mi rtog pa'o/_/'gro ba'i mar me ni chos thams cad so sor rtog pa'i ye shes kyis gsal bar byed pa'i phyir ro/_/ye shes sgron ni mnyam pa nyid kyi chos thams cad dang mnyam par byed
[\[96b.3\]]pa'o/_/gzi brjid ni bya ba grub kyis gang 'dul ba la sprul/_mdzes pa der snang ba'o/_/ye shes lnga po de yang 'jam dpal lo/_/'od gsal gyi chos dbyings/_sngags mchog ni yi ge hUM ste/_de'i sngags bdag ni 'jam dpal lo/_/hUM ni khro bo hUM mdzad kyi sa bon te/_
[\[96b.4\]]khams gsum rnam rgyal gyi rtsa ba'i dkyil 'khor gyi lha so bdun du yang rje btsun de 'byung ngo /_/rig sngags ni khams gsum rnam rgyal gyi gzungs kyi dkyil 'khor na lha so bdun gyi phyogs kyi sbubs na gnas pa yang de'o/_/gsang sngags ni de'i chos kyi dkyil 'khor na lha so
[\[96b.5\]]bdun rang rang gi mtshan ma nas 'bras tsam la sems gtad nas gnas pa yang de'o/_/don chen ni khams gsum rnam rgyal gyi las kyi dkyil 'khor na lha so bdun yang 'jam dpal lo/_/gtsug tor ni khams gsum rnam rgyal gyi dbu la de bzhin gshegs pa dbu rgyan gyis
[\[96b.6\]]brgyan pa'o/_/rmad du byung ba ni rdo rje'i gzugs te/_'od kyi gzi brjid dang ldan pa'o/_/nam mkha'i stong pa nyid de/_de'i bdag nyid 'jam dpal lo/_des 'jig rten dang 'das pa'i gzugs ston pa'am/_yang na ting nge 'dzin sna tshogs ston pa'o/_/sangs rgyas ni rigs lnga chos
[\[96b.7\]]skur ro gcig pas mchog go/_/'gro kun dga' ba ni blang dor shes pa'i shes rab kyi mig dang ldan pa ste/_de yang 'jam dpal lo/_/sna tshogs ni sprul pa sna tshogs kyi gzugs kyis 'gro ba dag pa bskyed pa yang 'jam dpal lo/_/'jam dpal de ni drang srong chen po rnams kyis
[\[97a\]]
[\[97a.1\]]mchod pa'i 'os su 'dug la/_sems can thams cad kyis brjod pa ste bstod pa'i 'os su gyur pa'o/_/rigs gsum ni sku gsung thugs gsum mo/_/'chang ba ni 'dzin pa ste many+dzu'o/_/gsang sngags ni 'jig rten dang 'das pa ste/_de yang many+dzu'o/_/_
[\[97a.2\]]dam tshig ni mi 'da' ba'i don gyis te chos thams cad byang chub sems las mi 'da' ba'i phyir ro/_/thams cad mi 'da' bas chen po'o/_/gtso bo thams cad las 'thon par gyur pa 'jam dpal de/_dkon mchog gi rang bzhin te mchog tu gyur pa'i yon tan rtsis las
[\[97a.3\]]'das pa'i yon tan yongs la khyab pa'i yon tan gsum 'dzin to/_/yang na man ngag tu dam tshig gi gsang ba mi smra ba mi thos pa gsum rgyud klog pa'i dam tshig ste/_de las mi 'da' la gsang sngags ni gsang sngags kyi don du bltas nas mtshan 'dogs pa ste/_spros
[\[97a.4\]]las byas pa rus bstan par/_/dra ba de la sngags zhes bya'o/_/de ci'i phyir zhe na/_shes skyob des 'gro ba 'dzin pa'am/_yang na de nyid 'jam dpal gyi thugs rjes 'dzin pa'o/_/gtso bo dkon mchog gsum 'dzin pa ni gtso 'khor gzhung dkon mchog gsum/_lam
[\[97a.5\]]dkon mchog gsum/_'bras bu dkon mchog gsum pa ste/_de la gzhung dkon mchog gsum ni gsung gi gsung bas rgyas dang sbyar ro/_/gsung mkhan sangs rgyas gsung rgyu chos gsung bas dge 'dun no/_/lam ni bskyed rim gyis lha rigs lnga dang /_rigs
[\[97a.6\]]gsum la sku lnga'i bdag nyid can ni sangs rgyas/_shes rab 'khor lo sngags chos/_thabs kyi byang chub sems dpa' la sogs pa dge 'dun no/_/rdzogs rim la gnyis med/_sangs rgyas rtogs pa de dge 'dun yang dang yang goms pa de chos/_'bras bu ni chos
[\[97a.7\]]lngas bsdus pas sangs rgyas/_sngags chos kun du bzang po la sogs pa dge 'dun no/_/de yang rje btsun nyid 'bras bur snang ngo /_/theg pa mchog gsum ni nyan thos dang rang rgyal dang /_byang chub sems dpa'i theg pa ston pa yang 'jam dpal lo/_/don yod
[\[97b\]]
[\[97b.1\]]zhags pa zhes pa ni byang sems rdo rje'i rigs la bya ste/_ci'i phyir zhe na/_gdul bya thog ma med pa la lam du 'dzud pa'i phyir don yod pa'i rnam rgyal ba ni rdo rje'i rigs te/_ci'i phyir zhe na/_khro bos gdul ba la de'i gzugs kyis thog ma med pa ste rgyal ba'o/_/'dzin pa
[\[97b.2\]]chen po ni rigs pad+ma'i rigs/_sgo ba ni lcags sgrog gis bya/_ci'i phyir zhe na/_gdul bya 'dod chags can mi gtong bar 'dzin pa'o/_/rdo rje zhags pa ni rin chen rigs/_sgo ba ni zhags pa ci zhe na/_ser sna can thogs pa med par 'dzud pa'o/_/rdo rje lcags kyu ni rdo rje'i
[\[97b.3\]]rigs mi bskyod pa/_sgo ba ni lcags kyu ste/_ci'i phyir zhe na/_gong ma'i khro bo zhe sdang can 'dzin cing thogs pa med par dkyil 'khor du 'dzud pa'o/_/zhags pa che ni las kyi rigs don grub/_sgo ba ni 'bebs pa ste/_ci'i phyir zhe na/_phrag dog can dgyes pa bskyed cing de lam
[\[97b.4\]]du thogs pa med par 'dzud pa'o/_/de yan chad kyis de bzhin gshegs pa'i rigs kyi las kyi rigs so drug go/_/de bzhin gshegs pa'i rigs kyi mtshan brgya dang brgyad cu rtsa gcig_/tshigs bcad ni tshig rkang gcig gis ma tshang ba'i lnga bcu rtsa lnga ste le'u drug pa rdzogs
[\[97b.5\]]so//_//rdo rje 'jigs byed ces pa mtshan de skad du grags pa'i mtshan can gyi khro bo cig yod do/_/gang las grags she na/_rdo rje 'jigs byed kyi rgyud las so/_/mtshan de skad du grags pa'i khro bo de dngos su gang yin zhe na/_rje btsun 'jam dpal nyid de/_de skad
[\[97b.6\]]ces bya ba'i khro bor sprul pa'o/_/'o na khro bo de la ci'i phyir rdo rje 'jigs byed ces bya zhe na/_zhi bas mi 'dul ba zhe sdang gis gdul dgos pa rnams la 'jigs byed kyi gzugs za za dang /_'cha' 'cha' dang /_gdug gdug dang /_rngam rngam bzhin du sprul pa ste/_de yang /_shin
[\[97b.7\]]tu gdug par gyur rnams la/_/zhi bas phan par mi 'gyur te/_/shes rab thabs kyi ngo bo las/_/khro bo de bzhin gshegs kun mdzad/_/ces gsungs so/_/de bzhin du 'di nas mar 'di skad ces bya ba'i mtshan du grags pa'i khro bo cig yod de/_rgyud gang la grags/_khro bo de
[\[98a\]]
[\[98a.1\]]dngos su gang yin/_khro bo de la ci'i phyir mtshan de skad ces bya zhes kun la sbyar bar shes par bya'o/_/de la 'jigs par byed ces pa'i khro bo ni rgyud 'jam dpal 'jigs byed kyi rgyud las grags/_de nyid 'jam dpal lo/_/de ni sprul pas pha
[\[98a.2\]]rol 'jigs par byed pa'i phyir de skad ces bya'o/_/khro bo'i rgyal po gsang rgyud las grags/_de nyid 'jam dpal lo/_/'di shin tu mthu che ste sangs rgyas kyi khro bo kun kyang 'di mthong na 'jigs te/_de yang /_de nas 'jam dbyangs 'di yi ni/_/khro bo'i ming ni gshin
[\[98a.3\]]rje gshed/_/de mthong nas ni khro bo gzhan/_/thams cad rang gi lag cha shor/_/zhes gsungs pa'i phyir ro/_/gdong drug ces pa'i khro bo de ni 'jam dpal sgyu 'phrul dra ba las grags/_de nyid 'jam dpal lo/_/gdong phyag zhabs drug gi phyir/_don las mtshan du
[\[98a.4\]]btags so/_/'jigs pa zhes pa ni/_khro bo ni phyag na rdo rje dbang bskur ba'i rgyud las grags/_de nyid 'jam dpal lo/_/de'i ba spu'i bu ga nas gzi brjid can gyi khro bo 'thon te/_khro gnyer gyi rlabs bskyod pa la sogs pa gzhan 'jigs par byed pa'i phyir de skad ces
[\[98a.5\]]bya'o/_/mig drug can gyi khro bo ni phyag na rdo rje dbang bskur ba'i rgyud las de nyid many+dzu dpral ba na mig smin drug bzhin du gnas pa'i phyir ro/_/lag drug can gyi khro bo ni rdo rje rgyan gyi rgyud las grags/_de nyid many+dzu'o/_/lag drug dang ldan pa'i phyir de skad ces bya'o/_/stobs dang
[\[98a.6\]]ldan pa'i khro bo ni rig pa mchog gi rgyud las grags/_de nyid many+dzu'o/_/stobs dang ldan pa'i phyir de skad bya'o/_/keng rus kyi khro bo ni bde mchog las grags/_de nyid many+dzu'o/_/keng rus kyi gzugs kyi phyir de skad ces bya'o/_/mche ba gtsigs pa'i khro bo ni rdo rje sgra 'dus las
[\[98a.7\]]grags/_de nyid many+dzu'o/_/mche ba gnyis gtsigs shing gzhan bsdigs pa'i phyir ro/_/ha la ha la'i khro bo ni a mo g+ha pA sha las grags/_de nyid many+dzu'o/_/ha la ha la sgrogs pa'i phyir de skad ces bya'o/_/gshin rje gshed kyi khro bo ni dam tshig bkod pa'i rgyud las grags/_las kyi
[\[98b\]]
[\[98b.1\]]gshin rje gshed de rlag par byed pa'i phyir de skad ces bya'o/_/bgegs kyi rgyal po'i khro bo ni bdud rtsi 'khyil pa'i rgyud las grags/_tshogs bdag glang sna bran dang pho nya dang bcas pa las rgyal ba'i phyir de skad ces bya'o/_/de bzhin du khro bo zhes pa dang /_sgra 'jug pa'i rgyu mtshan
[\[98b.2\]]yang des bsgres te shes par bya'o/_/rdo rje shugs chen ni dam tshig chen po'i rgyud las de nyid many+dzu'o/_/rdo rje dang 'dra ba'i shugs kyis gzhan 'dul ba'i phyir ro/_/de yan chod kyis rdo rje'i rigs kyi de bzhin gshegs pa'i rigs la mtshan bcu bzhi'o/_/'jigs byed
[\[98b.3\]]zla gsang thig le las de nyid many+dzu'o/_/sdang ba thams cad rlag par byed pa'i phyir ro/_/rdo rje grags pa ni gnyis su med par thams cad mnyam pa'i rgyud las de nyid many+dzu'o/_/mi phyed cing khyad par grags pa chen po'i phyir ro/_/rdo rje snying po ni zla gsang las/_de nyid rdo rje
[\[98b.4\]]snying dang ldan pa'i phyir ro/_/sgyu 'phrul rdo rje ni khri drug stong pa las/_de nyid med pa las thams cad sprul pa'i phyir ro/_/gsus po che de nyid las many+dzu/_gsus pa chen po dang ldan pa'i phyir ro/_/rdo rje las skyes ni 'byung po 'dul byed las/_rdo rje zhus pa las bskrun cing skyes pa'i
[\[98b.5\]]phyir ro/_/rdo rje'i bdag ni sa 'og gi rgyud las/_de nyid phyag na rdo rje bsnams pa'i phyir ro/_/rdo rje snying po ni snying po rgyan gyi rgyud las/_mkhregs shing sra ba'i phyir ro/_/mkha' 'dra ba ni gsang ba mdzod kyi rgyud las 'gyur ba med pa'i phyir ro/_/mi g.yo ba ni rgyud sgyu 'phrul dra ba las/_
[\[98b.6\]]bdud kyis mi g.yo ba'i phyir ro/_/ral pa gcig gis bsgyings pa ni rdo rje cod pan las/_de nyid las ral pa thams cad gcig tu bcings shing sgeg pa'i phyir ro/_/glang chen ko rlon gos su gon pa ni 'khor lo sdom pa las phyag gnyis kyis glang chen gyi pags pa 'dzin pa'i
[\[98b.7\]]phyir ro/_/drag chen ni rnam par rgyal ba'i rgyud las ma rungs pa 'dul ba'i khro ba'i phyir ro/_/ha ha zhes sgrogs pa ni de nyid las rgyun mi 'chad par sgrogs pa'i phyir ro/_/de yan chad rdo rje'i rigs kyi mtshan bcu bzhi'o/_/hi hi zhes sgrogs ni zla gsang las rgyun mi 'chad pa'i
[\[99a\]]
[\[99a.1\]]phyir ro/_/'jigs par byed pa ni kun nas btus pa las 'jigs pa'i gzugs du mar sprul pa'i phyir ro/_/gad mo chen mo ni gsang ba bkod pa'i rgyud las gad mo'i ming aT+Ta ha sa zhes pa/_oM dang hUM gi bar du bcug na dug 'phrog pa'i phyir ro/_/_
[\[99a.2\]]gad rgyangs can ni de nyid las gad rgyangs kyi mthar ring ba'i phyir ro/_/rdo rje gad mo ni de nyid las gnyis med kyi gad mo'i phyir ro/_/cher sgrogs ni de las 'jig rten gsum gang bar sgrogs pa'o/_/rdo rje sems dpa' ni dpal mchog las thams cad kyi dbugs 'don
[\[99a.3\]]pa'i phyir ro/_/sems dpa' chen po ni gsang 'dus las/_dam tshig chen po 'dzin pa'i phyir ram mnyam pa nyid 'dzin pa'i phyir ro/_/rdo rje rgyal po ni gsang ba mdzod kyi rgyud las/_rdo rje ni gnyis med de nyid la rgyal po zhes bya'o/_/bde ba chen po ni dpal mchog
[\[99a.4\]]las/_zag med kyi bde ba dang ldan pa'i phyir ro/_/rdo rje drag po ni rdo rje gsang ba rgyan gyi rgyud las/_mthu myur ba'i phyir ro/_/dga' ba chen po ni rdo rje gsang ba'i thig le las/_zag med kyi bde ba dang ldan dga' ba yang chen po'o/_/rdo rje hUM ste hUM zhes sgrogs pa ni saM gra ha
[\[99a.5\]]las/_hUM mdzad rgyun du sgrogs pa ste sum+b+ha ni hUM bzhi pa'o/_/mtshon du rdo rje mda' thogs pa ni dam tshig chen po las/_gong ma gnyis kyis nyon mongs pa thams cad gcod pa'i phyir ro/_/de yan chad rin chen rigs kyi mtshan bcu bzhi'o/_/rdo rje ral gri ni sgyu 'phrul dra ba las/_
[\[99a.6\]]rdo rje dang ral gri thogs pa'i phyir ro/_/ma lus gcod pa ni de nyid las gong ma gnyis kyis nyon mongs pa thams cad gcod pa'i phyir ro/_/rdo rje kun 'chang ni byang chub pa las/_kun gyi rgya gram 'chang ba'i phyir ro/_/rdo rje can ni de nyid las/_rdo rje dra ba'i ye shes can no/_/rdo rje gcig pa
[\[99a.7\]]ni gnyis su med pa rnam par rgyal ba'i rgyud las/_zab pa dang rgya che ba gnyis med kyi ye shes kyi ngo bo nyid kyi phyir ro/_/g.yul sel ba ni khams gsum rnam rgyal las/_nyon mongs pa'i g.yul 'joms pa'i phyir ro/_/rdo rje 'bar ba mig mi bzad ni 'jigs byed las rdo rje
[\[99b\]]
[\[99b.1\]]'bar ba dang 'dra ba'i mig mi bzad pa'i 'od yod pa'i phyir ro/_/skra yang rdo rje 'bar ba ni phyag na rdo rje dbang bskur ba'i rgyud las/_de dang 'dra ba'i skra mang ba'i phyir ro/_/rdo rje 'bebs pa ni ye shes 'bebs pa'i phyir ro/_/'bebs pa che ba ni phyag na rdo rje dbang bskur ba'i rgyud
[\[99b.2\]]las/_dngos po thams cad kyi rang bzhin ye shes pas so/_/mig brgya pa ni de nyid las mig brgya dang ldan pa'i phyir ro/_/rdo rje mig ni rdo rje dang 'dra ba'i spyan gyi phyir ro/_/lus ni rdo rje'i ba spu can/_/zhes pa ni rdo rje rgyan gyi rgyud las rdo rje ba spu 'khyil pa'i phyir ro/_/rdo rje'i
[\[99b.3\]]spu ni gcig pu lus ni de nyid las gnyis med gcig pu'i ye shes kyi rtags rdo rje ba spu'am lus po dang ldan pa'i phyir te/_des ni pad+ma'i rigs kyi mtshan bcu bzhi'o/_/sen mo skyes pa rdo rje'i rtse ni sen mo rdo rje dang 'dra ba'i phyir ro/_/rdo rje snying po pags pa mkhregs pa ni rdo rje dang
[\[99b.4\]]'dra bar sra ba'i phyir ro/_/rdo rje phreng thogs ni rdo rje'i phreng ba thogs pa'i phyir ro/_/dpal dang ldan pa ni phun sum tshogs pa drug dang ldan pa'i phyir ro/_/rdo rje rgyan gyis brgyan te/_de rnams ni rnam par rgyal ba'i rgyud las grags so/_/gad rgyangs ha ha zhes pa dpung bzangs kyi rgyud
[\[99b.5\]]las grags pa'o/_/nges par sgrogs pa ni nges par grub pa las sgra dang bral bar bsgrags pa'i phyir ro/_/yi ge drug pa ni a ra pa tsa nA maHzhes yi ge drug pa dam tshig gi rgyud las grags so/_/rdo rje'i sgra ni yo ga'i rgyud chen po las thig gi sgra lta bu'i phyir ro/_/'jam dbyangs
[\[99b.6\]]chen po de nyid las 'jam zhing dbyangs dang ldan pa ste zab pa dang rgya che ba'i phyir ro/_/sgra che ba ni dam tshig rgyan gyi rgyud las grags so/_/'jig rten gsum na sgra gcig pa ni rnam par rgyal ba'i rgyud las/_sa 'og sa bla sa stengs gsum gnyis med du gcig de'i sgra bsgrags pa'i phyir ro/_/nam
[\[99b.7\]]mkha'i mtha' las sgra sgrogs pa ni/_de nyid las shAka thub kyis gshin rje gshed la bka' stsal te/_mtshan brjod bshad pa'i tshe nam mkha'i mtha' thams cad du thos pa'i sgra gshin rje gshed kyis bsgrags pa'i phyir ro/_/sgra dang ldan pa rnams kyi mchog ni bcom ldan 'das
[\[100a\]]
[\[100a.1\]]de sgra dang ldan no/_/ye shes kyi spyod pa'i don du 'jig rten gsum 'dul ba ste/_de yang rje btsun 'jam dpal nyid yin no/_/de yan chad kyis rdo rje rigs kyi las kyi rigs mtshan bcu bzhi ste/_de ltar na tshigs bcad ni gcig lhag pa'i bcu
[\[100a.2\]]tham pa mtshan bdun cu rtsa gcig ste le'u bdun pa rdzogs so//_//yang dag bdag med ces pa rje btsun 'jam dpal la yang dag bya ba la sogs pa ni mtshan nas bod de/_ci'i phyir rje btsun 'jam dpal la de skad bya ba la sogs pa'i mtshan nas bod ce na/_bden
[\[100a.3\]]pa dang de bzhin nyid dang /_rtog pa med pa'i phyir de skad ces bya'o/_/de ka na la/_ye shes na bya ba grub pa'i ye shes zhes bya/_yang dag mtha' ste yi ge med pa ni gnyis med la yi ge mtshon du med de/_ye shes na chos kyi dbyings so/_/ye shes lnga po de yang rje btsun nyid yin
[\[100a.4\]]no/_/stong nyid smra ba'i zhes pa rje btsun de ni sgra med sgra'i bdag nyid du yod de/_de yang stong pa nyid gsum gyi bdag nyid du yod do/_/kun brtags kyi stong pa'i ngos nas dngos po med pa'i stong pa nyid gzhan dbang rnam rtog gis stong zhing de med pa'i ngos nas dngos po ma yin
[\[100a.5\]]pa'i stong pa nyid ngo bo gnyug ma ma bcos pa yongs grub tu 'dug pa'i ngos nas rang bzhin stong pa nyid de/_de nyid la gtso bo zhes bya khyu mchog ces bya'o/_/zab cing zhes pa stong pa nyid de gzung 'dzin gyis stong /_rtogs par dka'/_ci yang med pa'i phyir ro/_/rgya che ba ni de nyid sna
[\[100a.6\]]tshogs su shar ro/_/de nyid zung du 'brel ba'i gnyis med kyi sgra rje btsun sgrogs te/_mu stegs/_nyan thos/_rang rgyal/_sgyu ma gnyis med la sogs pa'i lta ba zil gyis gnon no/_/de yang skad cig mas sgyu ma gnyis med zil gyis gnon la/_chos thams cad rnam par rig pa
[\[100a.7\]]tsam gyi lugs khas len pas nyan thos dang /_rnam med zil gyis gnon no/_/chos kyi dung chen ni byang chub sems dpa' don grub dga' ldan nas 'dzam bu'i gling du gzigs pa gsum la gzigs nas rgyal tshab tu rgyal ba byams pa dbu rgyan gyi dbang bskur nas/_sgyu ma lha mdzes kyi lhums
[\[100b\]]
[\[100b.1\]]su gshegs pa'i tshe 'jam dpal gyis chos kyi dung gi sgra bsgrags te/_'dzam bu'i gling du sangs rgyas kyi chos 'byung bar 'gyur ro zhes stong gi 'jig rten du grags pas che ba yang yin no/_/chos kyi gaN+DI zhes pa/_bcom ldan 'das kyis bdud bzhi 'dul nas zad pa dang mi skye ba
[\[100b.2\]]mngon du mdzad de/_byang chub kyi shing drung du thugs khral chung bar bzhugs pa la tshangs bas zhu yon du gser gyi 'khor lo rtsibs stong dang ldan pa phul nas gsol ba btab ste/_lha'i dbang po brgya byin gyis lha'i gdugs phul/_lha'i bu bye ba dung phyur gyis bsil g.yab kyis
[\[100b.3\]]g.yob cing bA rA Na sIr byon nas/_bcom ldan 'das mnyam pa nyid la bzhugs nas de'i bar du 'khor gyis nas tshangs pas gaN+DI'i sgras 'khor bsdus nas de yang rje btsun gyi sprul pa'o/_/phyogs bcu zhes pa thams cad du thos pa'i chos sgrogs pa ni rnga chen te de yang 'jam
[\[100b.4\]]dpal lo/_/gzugs med ni chos sku ste ngo bor ma grub pa'i phyir ro/_/gzugs bzang ni longs sku ste/_gnas ston pa/_'khor chos/_khyad par can gyi gzugs rkyen gyis snang ba'i phyir ro/_/dam pa ni ngo bo nyid kyi sku ste/_btsal na cir yang mi rnyed de stong pa nyid kyi phyir ro/_/_
[\[100b.5\]]sna tshogs gzugs can ni sprul sku ste/_gdul bya la sna tshogs pa'i gzugs yin pa'i phyir ro/_/yid las skyes rnam smin gyi sku de ye shes de nyid dang /_der mi 'dra bar smin pa'i phyir ro/_/de lta bu'i sku lnga po de yang rje btsun no/_/gzugs rnams thams cad snang ba'i dpal/_/_
[\[100b.6\]]zhes pa ni spyi dum bu bzhi ste/_gong du chos kyi dbyings dum bu dang /_khams gsum rnam rgyal/_rdo rje rigs kyi dum bu gnyis bstan/_'og nas rin chen rigs dang don thams cad grub pa'i dum bu ston/_pad+ma'i rigs 'di ni 'gro ba 'dul ba'i dum bu zhes bya ste sna tshogs su
[\[100b.7\]]snang /_snang tsam na gzhi cir yang ma grub pas gzugs brnyan te de 'char ba yang rje btsun no/_/de lta bu'i rje btsun de gzhan gyis mtshungs pa med cing bsod nams kyi phung po che bar yang grags so zhe'o/_/de ni khams gsum gyi dbang phyug chen po zhes kyang bya'o/_/'phags
[\[101a\]]
[\[101a.1\]]pa ni lam thams cad ston cing mthong ba'i phyir te/_lam de yang gang zhe na/_lam yan lag brgyad de/_yang dag pa'i lta ba nas yang dag pa'i ting nge 'dzin gyi bar du'o/_/de la ni rje btsun de grags so zhe'o/_/thar pa zhes pa de las thar der gyur son zhes
[\[101a.2\]]pa'i don to/_/des na/_chos kyi tog dang rgyal mtshan pa/_/zhes bya'o/_/gnyis med kyi 'jam dpal de nyid lha la sogs pa 'jig rten gsum na gzhon lus gdul ba la sogs gzhon nur ro/_/nyan thos kyis 'dul ba la yang nyan thos sde bzhi'i 'khor na gnas brtan chen po'i
[\[101a.3\]]gzugs kyis chos ston/_rang rgyal gyis 'dul ba la rang rgyal rgan po dang /_so so'i skye bo dang /_byang chub sems dpas 'dul ba la ri bong la sogs pa'i skyes rabs sam/_skye dgu 'dul ba'i de thams cad kyi jo bo'am bdag por gyur pa ni rje btsun no/_/de dang des
[\[101a.4\]]'dul ba la de dang de'i slob dpon mdzad pa de mi rigs snyam pa la/_cir snang yang gzhi ma grub pa'am ma nges pa'i phyir ro/_/'o na sangs rgyas kyis slob dpon mi mdzad dam snyam pa la/_sum cu rtsa gnyis mtshan 'chang ba/_/zhes gsungs te/_zhabs 'khor lo'i mtshan
[\[101a.5\]]dang ldan pa nas/_ba'i rdzi ma lta bu'i bar du sum cu rtsa gnyis ni gtso bo la dpe byad kyis bskor ba'i sku 'chang ba yang rje btsun no/_/de la mtshan dpe la yang 'jig rten pa dang 'das pa'o/_/de la 'jig rten pa'i mtshan dpe ni 'khor los sgyur ba'i rgyal po la yang mnga' la/_
[\[101a.6\]]'das pa ni sangs rgyas la mnga' ba de'o/_/'o na khyad ci yod ce na/_thub mtshan yul la gnas pa ni/_/gsal ba rdzogs pas 'phags pa yin/_/zhes gsungs te/_thub pa sangs rgyas rnams kyi mtshan ni yul na brtan par gnas pa dang /_gsal ba dang rdzogs pa yin la/_
[\[101a.7\]]'khor los sgyur ba'i rgyal po yul na mi gnas te/_yo ba dang /_mi gsal ba dang /_ma rdzogs pa'i khyad yod do/_/sdug gu 'jig rten gsum na mdzes/_/zhes pa 'jig rten gsum gyi sems can thams cad kyi mngon bar 'dod par bya ba'am/_lta bas mi ngoms shing chog mi shes
[\[101b\]]
[\[101b.1\]]pa'i phyir sdug cing mdzes pa'o/_/'o na de 'jig rten pa'i slob dpon mi byed dam zhe na/_'jig rten shes legs slob dpon te/_/zhes pa nas mar gsungs te/_'jig rten pa'i shes legs ni yon tan te/_skal ba dang ji ltar 'tsham pa bzhin du bzo dang thabs la sogs pa thams
[\[101b.2\]]cad kyi slob dpon mdzad de/_many+dzu'i byin rlabs yin pa'i phyir ro/_/'o na de nyes skyon can du mi 'gro'am snyam pa la/_'jig rten slob dpon 'jigs pa med/_/ces gsungs te/_sprul pa sna tshogs kyis sems can gyi don byed kyang de la snyam pa'am/_don byed kyang chags pa
[\[101b.3\]]med de pad+ma bzhin no/_/man ngag tu ni slob dpon mtshan nyid dang ldan yang 'di nyid kyis mtshon la lta ba rtogs pa'i rnal 'byor pas ni 'jig rten pa'i chos thams cad kyi slob dpon byed cing 'dul la skye med kyi gsal 'debs pas gsal byed kyi rgyun du yang 'dug ste/_snang ba thabs la
[\[101b.4\]]brten nas stong pa shes rab rtogs par byed do/_/de ltar rtogs pa'i rnal 'byor pa la mi mthun pa'i 'jigs pa yang med do/_/de'i phyir rje btsun de ni mgon skyabs zhes bya'o/_/stong pa skye med rtogs na nga rgyal la sogs pa'i brag 'joms pa'i phyir yid gcugs pa zhes bya'o/_/_
[\[101b.5\]]de'i phyir de la ni skyabs dang bskal pa bzang po'i sangs rgyas kyi rgyun mi gcod pa'i phyir skyob pa dang ye shes chen po thob pa'i phyir bla na med ces bya'o/_/nam mkha'i mtha' la longs spyod pa/_/zhes bya bas ni nam mkha' dang 'dra ba'i zab mo stong pa nyid kyi ye shes la legs par
[\[101b.6\]]gnas shing longs spyod pa'o/_/thams cad mkhyen pa'i ye shes mtsho/_/zhes pa shin tu yangs pa'i ye shes mnga' ba'i phyir ro/_/ma rig sgo nga'i sbubs 'byed pa/_/zhes bya ba ni bya'i rgyu sgo nga'i sbubs yin pa bzhin/_rigs drug ni sems can thams cad kyi byed rgyu yang
[\[101b.7\]]ma rig pa de sgo nga'i sbubs dang 'dra ba la 'du byed 'joms pa ni 'jam dpal lo/_/srid pa nye bar len pa'i phung po lnga'o/_/de nyid las mi thar ba'i phyir dra ba can de yang dag pa'i don bsgoms pas nyon mongs pa thams cad 'joms pa'i phyir ro/_/nyon mongs ma lus zhes
[\[102a\]]
[\[102a.1\]]pa ni ma rig pa'i rkyen gyis 'du byed nas/_rga shi'i bar gyi rten 'brel nyon mongs pa de rje btsun gyis zhi bar byed do/_/'khor ba'i rgya mtsho pha rol phyin/_/zhes pa ni mya ngan las 'das pa'i skam sar phyin pa ni rje btsun no/_/ye shes dbang bskur zhes pa ni kun du
[\[102a.2\]]bzang po'i ye shes la/_de dbang bskur ba'i dbu rgyan dang ldan pa'o/_/dbu rgyan de yang rdzogs pa'i sangs rgyas te/_rigs lnga rgyan du thogs pa yang rje btsun no/_/man ngag tu 'dis slob ma dbang bskur ba mtshon te/_ye shes dbang ni rigs pa'i dbang lnga'o/_/cod pan
[\[102a.3\]]ni dar dpyangs so/_/rdzogs pa'i sangs rgyas rgyan du thogs/_/zhes pa ni dbu rgyan rigs lngas dbang bskur ba de bkar te bstan pa'o/_/ye shes lnga bskyed cing bzhag pa dang ma rig pa lnga 'khyud pa'i phyir dbang po'o/_/sdug bsngal gsum gyis zhes pa sdug bsngal gyi sdug
[\[102a.4\]]bsngal dmyal ba dang nye bar len pa'i phung po lnga sdug bsngal te ming dang mtshan nyid kyi sdug bsngal skye rga na 'chi ste/_'bras bu sdug bsngal gyi bden pa ste de yang rje btsun no/_/sdug bsngal ni kun 'byung la bya ste/_'bras bu sdug bsngal bskyed pa'i phyir 'bras bu'i ming rgyu la
[\[102a.5\]]btags pa'o/_/zhi ba ni 'gog pa la bya ste/_rgyu 'bras kyi sdug bsngal gong ma gnyis zhi ba ste de yang 'jam dpal lo/_/gsum sel ni gong gi bden pa sdug bsngal lam gyi bden pas sel lo/_/mtha' yas ni chos kyi phung po brgyad khri bzhi stong la bya ste/_glang po che sa
[\[102a.6\]]srung gis theg tshad kyi snag tshas bris pa'i chos la bya/_gsung de yang rje btsun no/_/grol gsum ni nyan thos rang rgyal byang chub sems dpa'i rnam grol gsum ste/_de thob pa yang rje btsun no/_/sgrib pa ni nyon mongs pa'i sgrib pa ste/_sdug bsngal las kyi sgrib pa ste/_mtshams
[\[102a.7\]]med pa'i las dang rnam par smin pa'i sgrib pa de dmyal ba dang /_shes bya'i sgrib pa de dngos po gnas thabs dang 'gal ba'i lta ba dang snyoms par 'jug pa'i lta ba ste/_zhi gnas shas che ba'am/_lha tshe ring po de rnams las grol ba ni rje btsun no/_/de rnams las grol ba nyid
[\[102b\]]
[\[102b.1\]]kyis ni/_mkha' ltar mnyam pa nyid la gnas/_/she'o/_/nyon mongs dri ma ni rtsa ba'i nyon mongs pa drug_/nye ba'i nyon mongs nyi shu ste/_rtsa drug po de las rje btsun 'das shing bral ba ste/_de yan chad pad+ma'i rigs kyi de bzhin gshegs pa'i rigs kyi mtshan nga bzhi dus
[\[102b.2\]]gsum yar btags pas nga lnga'o/_/dus gsum ni rang gi byang chub kyi sems nyid du snang la/_dus med pa ni 'das pa 'gags te med/_da ltar mi gnas te med/_ma 'ongs pa ma skyes te med/_de ltar dus gsum shes bya rang gi mtshan nyid la med do/_/gal te rgyu yod
[\[102b.3\]]pa las skye'am med pa las skye/_yod pa las skye na bdag las skye'am gzhan las skye/_bdag las skye na rgyu 'bras dus mnyam pas skye ba mi rung /_gzhan las skye na rgyu mthun pa las skye'am mi mthun pa las skye/_mthun pa las skye na phan 'dogs nas skye'am phan mi 'dogs pa
[\[102b.4\]]las skye/_phan 'dogs pa las skye na rgyu yod tsam na 'bras bu med/_'bras bu yod tsam na rgyu 'gags te de med des phan mi thogs so/_/de ltar dus gsum med par rtogs pa yang rje btsun no/_/des rtogs pa khyad par can rnyed pas sems can kun gyi gtso bo zhes bya'o/_/_
[\[102b.5\]]yon tan ni 'jig rten pa'i yon tan no/_/thod ni 'jig rten las 'das pa'i yon tan te/_'jig rten pa'i yon tan de bas mdzes pa de ni rin po che'i thod dang 'dra la/_de'i thod du gyur pa ni rje btsun gyi yon tan te/_me tog gi thod kyis rin po che'i thod la brgyan na mdzes pa bzhin no/_/_
[\[102b.6\]]lus kun las ni rnam grol zhes pa lus ni chos kyi lus te/_dge bcu las grub pa lha'i lus dang nor gyi lus ni phyug po lta bu sbyin pa las grub pa'i mi lus dang /_'dod pa'i lus te dud 'gro dang /_'jigs pa'i lus te yi dwags dang /_dmyal ba de kun la mi 'jigs shing mi 'gyur
[\[102b.7\]]bas rje btsun ni de rnams las grol ba zhes bya'o/_/nam mkha'i mtha' la rab gnas pa/_/zhes pa skye med kyis rtogs pa dang ldan pas chos thams cad rang bzhin med par shes pa'i shes rab ni nam mkha' sgom la/_nam mkha' ni shes rab bsgom pa ste/_shes rab pha rol phyin pa
[\[103a\]]
[\[103a.1\]]la chos thams cad sgom pa rnam par bsgom pa ni nam mkha' sgom pa'o zhes gsungs pa lta bu ste/_'di ni nam mkha' lam du khyer ro/_/yid bzhin nor bu zhes pa nas mar gong gi nam mkha' lam du khyer ba rtogs pa'i phan yon du bshad pa dang /_rje btsun
[\[103a.2\]]nyid la yid bzhin nor bu dang /_dpag bsam shing dang /_bum pa bzang po zhes brjod pa dang /_yang na phyi rol rin po che dang /_dpag bsam dang /_bum par yang rje btsun sprul nas gzhan don byed ces bya ba lugs gsum du shes par bya'o/_/yang dam tshig 'di rnams kyi man
[\[103a.3\]]ngag tu nor lha Ar+ya dzam+b+ha trel mchod pa yang zin par shes par bya'o/_/de la yid bzhin nor bu ni ci 'dod pa'i don grub par byed pa ste rje btsun no/_/khyab bdag ni de brtan g.yo la khyab pa gong du bshad pa bzhin no/_/kun gyi ni 'dir 'gro ba 'dul ba'i dum bu yin pas cir
[\[103a.4\]]yang sprul pa ste/_rin po che dang bkres skom la phan 'dogs pas dpag bsam shing dang /_bum pa bzang po dang /_de rnams kyis sems can thams cad kyi don byed do/_/phan 'dogs pa ni tshe phyi ma'o/_/mnyes gshin pa ni byams pa'i phyir rje btsun la de skad ces bya'o/_/_
[\[103a.5\]]bzang ba ni dge ba bcu/_ngan pa ni mi dge ba de yang dgos pa'i dbang gis shes pa'o/_/dus shes pa ni ting nge 'dzin la 'jug pa dang chos ston pa dang /_sems can gyi don byed pa dang /_btang snyoms su gnas pa dang /_mya ngan las 'das pa gang gis 'dul ba'i dus shes
[\[103a.6\]]pa'o/_/khyab bdag ni don go ba'o/_/dam shes ni snying po'o/_/sngags phyag rgya rnams ni dam tshig ste de shes la/_de las mi 'da' ba'i dam tshig dang rje btsun ldan no zhe'o/_/dus shes pa ni dus su sbyin pa dang /_'gyod pa med pa dang /_yid du 'ong ba sbyin pa dang /_rnam smin
[\[103a.7\]]la mi re ba shes pa yang rje btsun no/_/sems can dbang don ni dbang po rab 'bring tha ma shes shing de la nyan thos rang rgyal byang chub sems dpa'i rnam grol rnam pa gsum ston pas mkhas pa'o/_/yon tan ldan pa ni sangs rgyas kyi sku dang /_ye shes kyi yon tan dang ldan pa'o/_/_
[\[103b\]]
[\[103b.1\]]yon tan shes pa ni phyi rol mu stegs pa dang /_nyan thos dang rang rgyal la sogs pa'i yon tan shes pa'o/_/chos shes pa ni 'jig rten pa'am 'das pa'am/_'khor 'das kyi chos shes pa'o/_/bkra shis pa ni thun mong ma yin pa'i mtshan dang ldan pa yang many+dzu'o/_/bkra
[\[103b.2\]]shis 'byung ba ni 'jig rten pa'i bkra shis pa yang many+dzu las byung ba'o/_/bkra shis kun gyi nang na shin tu yang bkra shis pas many+dzu'o/_/grags pa tha na ri bong gi lus su sprul nas kyang sems can gyi don byed pa'o/_/bkra shis ni sems rtse gcig tu khyod bsgoms na phun sum
[\[103b.3\]]tshogs pa thams cad kyi rten byed pa'i phyir ro/_/snyan grags ni gong gi sbyin pa mthar phyin pas bsod nams kyi phung po snyan par grags pas de skad bya'o/_/dge ba ni bcu de yang 'jam dpal lo/_/dbugs 'byin chen po zhes pa chags sems can gyi sems can 'dod chags
[\[103b.4\]]kyi tshul gyi sgo nas 'khor ba las dbugs 'byin pa'i phyir chen po zhes bya'o/_/dga' ston ni dad pas sangs rgyas mchod pa la dga'/_thugs rjes sems can la sbyin pa la dga' bas che'o/_/dga' chen ni 'jig rten pa'i skal ba ji ltar 'tsham pa'i gzugs kyis bla na med
[\[103b.5\]]pa'i chos ston dga' bar byed pa'o/_/rol mo ni zag med kyi bde ba'i ro la myang ba dang ldan pas che'o/_/bkur sti ni khams gsum na bkur sti dang phyag dang mchod pa'i 'os su 'dug la rim gro yang de nyid la sogs pa'i 'bras bu rim gro'i gnas su grub par byed pas de skad bya'o/_/_
[\[103b.6\]]tshogs thams cad kyi rten du 'dug pas phun sum tshogs pa zhes bya'o/_/mchog tu dga' ba ni sa dang po thob pas zhing brgya sbyong ba la sogs pa'i ngo bor 'dug la/_yang na dga' ba ni shrI ste lha mo la brten pa'i bde ba dang yid bde ba skye bar grags pas mchog tu dga' ba
[\[103b.7\]]zhe'o/_/de'i bdag por yang 'jam dpal 'gyur ro/_/mchog ldan ni go 'phang gi 'gro bar bya ba thams cad kyi nang na mchog tu ldan no/_/mchog sbyin ni gdul bya'i bsam pa thams cad rdzogs par byed pa'o/_/gtso bo ni mu stegs/_nyan thos rang rgyal byang chub sems
[\[104a\]]
[\[104a.1\]]dpa' kun gyi nang na mchog tu gyur pa yin pa'i phyir ro/_/skyabs ni dman pa dang sdug bsngal ba'i skyabs med pa rnams kyi 'os su yang 'dug go zhe'o/_/'jig rten dgra zhes pa ni/_'jig rten du lha 'khrugs pas 'jigs pa brgyad kyi dgra byung ste/_nad/_
[\[104a.2\]]'chi ba/_chu srin/_chag pa/_srin po/_byi ba rnams zad pa'i mchog gam rab ni many+dzu'o/_/'jigs pa ma lus sel zhes pa/_seng ge dang /_glang po che dang /_me/_sbrul/_rkun po/_chom po/_mtshon/_lce 'bab pa ste thog dang /_'jigs pa brgyad po de rnams rje btsun la
[\[104a.3\]]gsol ba btab na sel bas de skad bya'o/_/gtsug phud ni byis pa gzhon nu/_phud pu ni lha'i bu gzhon nu de cis 'dul ba'i sems kyi gzugs kyis sems can gyi don byed pa'o/_/lcang le ni ral pa'i tshogs mnga' ba/_ral pa ni gcig pu sbams pa/_muny+dza na thor cog
[\[104a.4\]]grol ba/_yang na thod pa can gyi spyod pa byed pa'o/_/cod pan ni cod pan de nyi ma dang zla ba tshes gcig pa'i dbu rgyan gyis mu stegs pa'i brtul zhugs byed pa many+dzu'o/_/de yang many+dzu'i byin rlabs so/_/gdong lnga zhes pa'i tshig gnyis kyis sbyor ba dang por dang po'i sangs rgyas bsgom
[\[104a.5\]]pa'i kha dog ston te ye shes lnga'i rtags phyogs bzhi'i steng gi zhal dang lnga ste/_de re re la ral pa'i gtsug phud re re bsgom/_de yan chad kyis pad+ma'i rigs kyi rdo rje'i rigs kyi mtshan ma'o/_/zur phud lnga pa ni gong gi gtsug phud re re la/_rin po che'i zur phud re re'o/_/de'i rtsa
[\[104a.6\]]bar me tog gis bcings pa bsgom mo/_/mgo zlum ni mgo reg ste/_shAka thub kyi brtul zhugs pa'o/_/brtul zhugs chen po ni sngags kyi he ru ka'i brtul zhugs te/_thod pa'i spyod pas zhing dang nye ba'i zhing na spyod pa yang many+dzu'o/_/tshangs pa'i spyod pa ni bskal pa mtha'
[\[104a.7\]]yas par shAka thub kyi tshangs pa'i spyod pa la yun ring du cher spyad do/_/de yang many+dzu'i sprul pa'o/_/brtul zhugs mchog ni shAka thub kyi lo bcu gnyis su tshangs spyod kyi dka' thub kyi brtul zhugs khyim du ngal ma bso bar slong mo dang /_nags khrod na rgyu ba'i mchog go/_/dka' thub
[\[104b\]]
[\[104b.1\]]mthar phyin pa ni 'jig rten pa'i dka' thub dbang po nye bar zhi ba ste/_de mthar phyin pa ni rje btsun no/_/dka' thub chen po'i chu bo'i 'gram du shAka thub kyis lo drug tu til phyed phyed gsol ba de yang many+dzu'o/_/rje btsun de ni gtsang gnas dam pa zhes bya ste/_gtsang gnas ni phyi rol pa'i
[\[104b.2\]]rig byed dang /_mu stegs kyi brtul zhugs mthar phyin pa yang de'o/_/dam pa ni de'i rnam pa thams cad mkhyen pa de'i gong na gzhan med pa'o/_/gau ta ma zhes bya ba ni rigs ngan pa'i mtshan yin te/_de yang rgyal po rna ba can zhes bya ba la sras gau ta ma dang /_ba ra dwa dza zhes bya ba
[\[104b.3\]]gnyis btsas nas yod pa las/_nu bo ba ra dwa dza rgyal srid la bcug nas pho bo gau ta ma drang srong nag po la rab tu byung nas/_dgon par spyil por bzhugs nas bsgoms pa las yul de na skyes pa pad+ma'i yan lag ces bya bas smad 'tshong ma 'gro ba bzang mo la smad rin bcal nas/_
[\[104b.4\]]skyes pa gzhan gyis kyang rin bcal nas/_mo'i bsam pa la ngas nub gcig la skyes pa gnyis mi skyong bas na/_g.yog mo pad+ma'i yan lag la jo mo do nod mi khom byas pas/_skyes pa gzhan zhig dang yud cig nyal nas song ngo /_/da ni gnyis ka skyong snyam nas/_pad+ma'i yan
[\[104b.5\]]lag sbran pas khros nas ral gris 'gro ba bzang mo'i rke bcad nas bros nas gau ta ma'i spyil po'i sgo khar ral gri bor bas khrag rjes bcad pas chad pa gau ta ma la bcad de/_rgyal po'i btson khang du gsal shing mang po btsugs pa'i steng du gcer bur bskur bas drang srong nag po'i zhal
[\[104b.6\]]nas khyod la 'di tsam gyi chad pa 'ong ba khyod kyis las ci byas zer ba las/_bdag gis tshe 'di la ni nyes pa byas pa med na/_snga ma'i las cig ma lags sam byas pas/_drang srong nag po na re 'o na khyod la yid ches pa'i dpang po su yod zer bas/_khos bden pa'i stobs
[\[104b.7\]]brjod do/_/nga la nyes pa med na slob dpon lus gser gyi gtan pa phyis pa bzhin gyur/_nyes pa yod na slob dpon gyi sku snga ma bas gnag par 'gyur/_nga yang shin tu sdug bsngal zhing shi nas dmyal bar skye bar gyur cig ces brjod pas/_slob dpon drang srong nag po de sku gser
[\[105a\]]
[\[105a.1\]]gyi gtan pa phyis pa bzhin gyur/_de nas gau ta ma na re bdag ngan song du mi ltung ba'i thabs cig zhu zer bas/_drang srong nag po na re drang srong gi chos lugs kyi gdung 'tsho ba bu yod na/_mtho ris su skye ba'i thabs yod de/_khyed la gal te bu yod
[\[105a.2\]]dam zer nas bdag byis pa chung ngu la rab tu byung na bu yod pa'i dpe ga la srid zer/_der yang drang srong na re 'o na khyod tshul bzhin ma yin pa yid la dran nam zer bas bdag nyi mas ni steng nas gdungs/_gsal shing gis ni 'og nas zugs nas de skye ba ga la srid
[\[105a.3\]]zer der drang srong de'i rdzu 'phrul gyis nam mkha' la sprin bsdus char zam zim phab pas/_kho'i tsha ba'i gdung ba zhi bde ba skyes/_tshul bzhin ma yin pa yid la dran/_des khu ba'i thigs pas 'og gi khrag dang 'dres/_de bu ram gyi shing lo'i khar bzhag pas zla ba
[\[105a.4\]]gnyis lon tsam na/_byis pa shin tu gzugs bzang ba gnyis btsas nas rgyal po bu ram shing pa zhes bya bar btags/_de nas lo mang du lon tsa na rgyal po bar dwa dza 'das nas kho'i 'bangs na re drang srong nag po la gau ta ma ni rgyal srid la dbab dgos zhus pa dang /_drang srong na
[\[105a.5\]]re gau ta ma shi nas lo mang du lon te/_kho la bu bu ram shing bya ba gnyis yod zer te/_bu de gnyis kyis rgyal tshab byas pa las de gnyis kyi rigs la gau ta ma'i rigs zhes bya bar grags/_tha ma bcom ldan 'das kyi sras kyi bar du'o/_/de yang rje btsun no/_/bram ze zhes
[\[105a.6\]]pa rje btsun de rang bzhin gyis thos pa dang /_dka' thub dang ldan pas yang na bram ze mi'i skye gnas dang /_bram ze'i chos lugs kyi skye gnas gnyis dang ldan la/_rje btsun sangs rgyas kyi skye gnas dang gzhan du sprul zhing yang skye ba'i skye gnas gnyis pa de skad bya'o/_/tshangs
[\[105a.7\]]pa ni bsam gtan dang po'i lha'o/_/tshangs pa zhes pa ni tshangs pa la zhal lnga yod pa la/_mgo gcig khyab 'jug gis bcad de/_zhal bzhi nas mu stegs rig byed kyi tshig snyan dang gas dang nges brjod dang /_srid srung dang /_mchod sbyin bya ba bzhi shes te rje btsun sprul pa'o/_/_
[\[105b\]]
[\[105b.1\]]mya ngan 'das pa tshangs pa thob/_/ces pa rgyal po zhig byang chub sems dpa'i spyod pa byed pa/_bram ze'i phru gu cig gis lag pa blangs pas lag pa g.yas pa bcad nas byin pas/_khyod kyis lag pa g.yon pa chog la nga la byin zhes zer nas bram zes smras pas rgyal po byang chub
[\[105b.2\]]sems dpa'i spyod pa la skyo ba skyes te/_ngas lag pa 'dod pa lag pa byin na g.yon gyis byin pa las ji ltar byar yod/_byang chub sems dpa'i spyod pa 'di dka' bar 'dug dgongs nas nyan thos su sems bskyed de bsgrubs pa las nyan thos kyi byang chub thob pa ni 'phags pa
[\[105b.3\]]kun dga' bo'o/_/de'i sprul pa ni lha tshangs pa thob pa de theg pa chung ngun gyi sdud po'o/_/grol ba ni yang na nyan thos stong pa nyid mthong ba/_thar pa ni shes bya mthong spang gi 'dod chags las thar pa/_rnam grol ni byang chub kyi yan lag bdun dang /_'phags pa'i lam
[\[105b.4\]]yan lag brgyad la bya'o/_/rnam grol ni dus gsum gyi 'ching ba las grol te/_de ltar yang phan yon las/_bcings pa thams cad thar pa'o/_/zer ba'i phyir ro/_/zhi ba ni rten 'brel gyis spros pa las zhi ba'o/_/zhi ba nyid ni gzung 'dzin gyi rtog pa zhi ba nyid do/_/mya
[\[105b.5\]]ngan las 'das pa mdor bstan pa'o/_/mya ngan zhi ba na mar rgyas par bshad pa ste/_mya ngan las 'das pa zhi ba ni nyan thos phyogs gcig pa'o/_/legs par nges par 'byung ba ni rang rgyal ba'i mya ngan las 'das pa'o/_/nye ba ni mi bskyod pa la bya ste/_zhe sdang can la 'dul ba'i mthar 'gro
[\[105b.6\]]ba dang nye'o/_/bde sdug sel ba ni rin chen 'byung ldan te ser sna can la bde ba ster/_sdug bsngal sel ba'o/_/mthar 'gyur ba ni snang ba mtha' yas te/_'dod chags kyis gdul bya dag 'dod chags la 'god do/_/de kho nas mthar thug par byed do/_/chags bral
[\[105b.7\]]ni don grub ste/_le lo can brtson 'grus kyis chags bral lam la dgod do/_/lus las 'das pa po ni rnam snang ste/_bag chags las 'das shing zad par bag chags thams cad gnas 'gyur te bag chags med pa'o/_/de yang rje btsun no/_/thub pa med pa ni gzhan gyis sdang bar mi
[\[106a\]]
[\[106a.1\]]'gyur ba'o/_/dpe med ni dpe bstan du med pa'o/_/mi mngon mi snang zhes pa ni rje btsun gyi ngo bo gang du yang mi snang ste/_snang ba dang bral ba'i phyir ro/_/gsal byed min pa ni gzhan la mi ltos pa'i phyir ro/_/de yang stong pa nyid mthong na grol ba
[\[106a.2\]]yin/_bsgom pa lhag ma de'i don yin zhe'o/_/mi 'gyur ba ni stong pa nyid rang bzhin mi 'gyur la/_yang na mngon sum du rtog pa mi 'gyur/_kun 'gro ni gnyis med rgyun ma chad des thams cad du son pa'o/_/khyab pa ni brtan g.yo'i dngos po kun la khyab ste rje
[\[106a.3\]]btsun no/_/phra ba ni rdul phran las kyang phra ba ste rtogs par dka' ba'o/_/zag med ni bde stong ngo /_/sa bon bral ni dge ba dang mi dge ba dang lung du ma bstan pa kun gyi sa bon bsags pa kun gzhi ste de nyid many+dzu bas de dang bral ba'o/_/rdul med ni 'dod chags la
[\[106a.4\]]sogs pa'i rdul gnyis med la rdul bral ni de nyid de bzhin nyid las gzhan du 'gyur ba yang med do/_/stong pa nyid la rkyen gyi dri ma glo bur ba med de/_de nyid many+dzu'o/_/nyes pa ni 'dod chags la sogs pa de many+dzu la med la skyon ni nad la sogs pa med pa'o/_/shin tu sad pa ni
[\[106a.5\]]shes bya phyin ci ma log par mkhyen la sad pa'i bdag ni nyan thos las khyad par du gyur pa'o/_/man ngag tu snang ba sems su sad/_sems stong par sad/_stong pa bde bar sad do/_/kun gzhi kun rig ni shes bya ma lus pa shes shing rig pas kun shes/_sems can gyi
[\[106a.6\]]bsam pa dang bag la nyal shes pas kun rig pa'o/_/de nyid kyis rab ste dam pa'o/_/rnam par shes pa'i tshogs brgyad de/_kun rdzob tu sgo lnga'i rnam shes sam/_yul la 'jug pa'i tshogs drug_/nyon mongs pa can gyi yid/_kun gzhi rnams tha dad la/_don dam du
[\[106a.7\]]gcig ste spre'u dang 'dra'o/_/de la kun gzhi ni nyon mongs pa'i gzhi'o/_/nyon mongs pa can gyi yid ni kun gzhi la bdag tu rmongs pa ste de kha nang du bltas pa'o/_/don dam du de rnams kyi ngo bo chos nyid do/_/'o na chos nyid de ji lta bu 'dod na snang ba dang stong pa ma bzung ma btang bas
[\[106b\]]
[\[106b.1\]]'das she'o/_/ye shes gnyis med tshul 'chang ba/_/zhes pa chos kyi dbyings stong pa ste/_rang bzhin zab pa dang rgya che ba de rkyen gyis sna tshogs su snang ba de gnyis med do/_/tshul lam rang bzhin de 'chang ba ni rje btsun no/_/rnam par rtog med ni rtog pa dang mi rtog pa'i rigs su chad pa
[\[106b.2\]]med de/_rtog pa'i rang bzhin mi rtog par 'dug pas rtog pa'i ngo bos grub pa'i rang rgyud pa med do/_/lhun grub ni rang bzhin lhun grub dang rtog pa dang lam dang 'bras bu dang phrin las dang sbyar te/_de la rang bzhin lhun grub ni sri ka ti zhes pa sus kyang ma byas par rang bzhin lhun gyis
[\[106b.3\]]grub pa'o/_/rtog pa ni bla ma'i rkyen gyis 'jug pa de rtog pa'i ngang la cog bzhag tu gnas so/_/lam ni bskyed rdzogs gnyis te/_der yang shes pa nyid cog bzhag tu gnas pa'o/_/'bras bu ni chos lnga ste der yang shes pa nyid der lhun gyis grub pa'o/_/phrin las ni rang bzhin gyi don
[\[106b.4\]]te/_de yang dbang po rab 'bring tha ma la de dang der snang ste/_rin po che bzhin rnam rtog med do/_/chags pa can pad+mo'i rigs kyis 'dul ba bzhin gzhan yang ngo /_/dus gsum ni mar me mdzad la sogs pas kyang sangs rgyas kyi bya ba thams cad 'jam dpal gyis byed do/_/sangs
[\[106b.5\]]rgyas thog ma tha ma med/_/ces pa ni tshangs pa dang brgya byin la sangs rgyas 'dod pa'i log rtogs bsal ba'am/_yang na thog ma dang tha ma skye 'gag med do zhe'o/_/de yan chad pad+ma'i rigs kyi rin chen rigs kyi mtshan nga lnga'o/_/dang po'i sangs rgyas rgyu med pa ni dang po kho nar ye
[\[106b.6\]]shes lngar sangs rgyas la gnyis pa man chad sprul sku cir yang snang ba'o/_/rgyu med ni rang bzhin ma grub pa rgyu de ni rim pa ste skad cig ma'i rgyud kyis skye 'gag med pa'o/_/ye shes mig gcig ni 'jam dpal de thob par bya ba'i don gnyis med yin pas gcig ces bya ba'o/_/de
[\[106b.7\]]la 'dod chags la sogs pa'i dri ma med de logs su ma mthong ba'i phyir ro/_/ye shes lus ni chos thams cad rnam par rig pa thams cad kyi lus su grub pa'i phyir ro/_/rje btsun de dang ldan pas can no/_/de bzhin gshegs pa ni gong du bshad do/_/tshig gi dbang phyug smra ba che'o/_/_
[\[107a\]]
[\[107a.1\]]smra ba che ba ni smra ba'i skyes mchog yin pas so/_/skyes mchog ni smra ba'i rgyal po yin pa'i phyir rgyal po ni dam pa'o/_/dam pa ni mchog gi gnas so/_/de ni smra ba'i seng ge zhes bya ste gzhan gyis smra bas mtshungs pa med pa'i phyir ro/_/mtshungs pa med
[\[107a.2\]]pas seng ge zhes bya/_de bzhin du yar yang bzlog go/_/kun du lta ba mchog tu dga'/_/zhes pa kun rdzob tu thugs rje dang /_ye shes kyi spyan gnyis kyis 'khor 'das la gzigs so/_/yang don dam du chos so so yang dag par rig la de gnyis la mchog tu dga' ba
[\[107a.3\]]ni rje btsun no/_/gzi brjid ni 'od la bya'o/_/phung po ni de'i phreng ba la bya/_blta na sdug ni ye shes lnga byang sems dang drug ro gcig pa'i 'od kha dog drug ni mdzes shing yid du 'ong bas so/_/'od bzang po ni thugs ka'i nyi ma'i 'od kyis dkyil 'khor gyi lha gsal ba'am/_
[\[107a.4\]]'jig rten thams cad snang zhing gsal ba ni 'bar ba'o/_/dpal be'u ni sangs rgyas kyi thun mong ma yin pa'i mtshan de thams cad mkhyen pa las byung ba de skye ba'i rkyen de sangs rgyas kyi thugs ka na dpal be'u rtse gsum du yod zer ba de gzhan lugs so/_/'dir ni ye
[\[107a.5\]]shes sems dpar bzhed do/_/lag na 'od 'bar snang ba po/_/zhes pa rje btsun gyi lag na gshin rje gshed me 'od 'bar ba can mtshon cha 'am/_sdigs char bsnams pa'o/_/sman pa ni gnyis te chen po dang mchog go/_/de la chen pos ni nyon mongs pa'i nad dug gsum
[\[107a.6\]]'joms la mchog ni shes bya'i sgrib pa'i nad gso ba la mkhas so/_/gtso bo ni des 'gro ba 'dren pa ste cis 'dul lo/_/'dis 'gro ba 'dul ba'i dum bu yin pa'i phyir ro/_/zug rngu 'byin pa ni bskyed rim gyis nyon mongs pa'i zug rngu 'byen la/_rdzogs rim gyis shes bya'i
[\[107a.7\]]zug rngu 'byin no/_/des na 'jam dpal ni bla na med pa'o/_/sman rnams ma lus zhes pa ni rje btsun nyid ga pur la sogs pa'i sman du sprul nas gzhan don byed la/_yang na sman pa ni bla ma sman bskyed rdzogs/_nad pa slob ma nad zug rngu gnyis gso'o/_/nad do cog gi sgra che ba/_/zhes
[\[107b\]]
[\[107b.1\]]bya ba ni nyon mongs pa dang shes bya'i gnyen po gnyis med do/_/sdu gu 'jig rten gsum gyi mchog_/ces pa ni 'gro ba thams cad dang mi mnyam pas 'jig rten gsum gyi gtsug gi dbu rgyan yang mchog go/_/dpal ldan ni gza' dang rgyu skar du sprul nas sems can gyi tshe dang ye
[\[107b.2\]]shes bskyed la dkyil 'khor can yang 'jam dpal lo/_/phyogs bcu nam mkha'i mthar thug pa/_/zhes pa la nam mkha'i rgya ma chad pas thams cad du khyab pa de'i mthar thug tu gnyis med rje btsun des khyab po/_/chos kyi rgyal mtshan legs par 'dzugs/_/zhes pa
[\[107b.3\]]gong gis khyab pa des bsod nams dang ye shes kyi rgyal mtshan 'dzugs pa'o/_/'gro ba ni rigs drug na'o/_/gdugs gcig ni tsha traM zhes bsil ba des nyon mongs pa'i tsha ba 'joms pa'o/_/des khebs sam zhe na yangs pa de mtshan nyid la gnyis su med pa'i phyir ro/_/_
[\[107b.4\]]'gro ba rnams la byams pa dang snying rjes snying po len pa'i don gyis dkyil 'khor che'o/_/dpal ldan pad+ma gar gyi bdag_/ces pa gar dbang ting nge 'dzin gyi rang bzhin no/_/khyab bdag ni dngos po thams cad la khyab pa'o/_/des na rin po che'i gdugs te/_
[\[107b.5\]]de dam tshig tu gyur pa thams cad skyob pa'o/_/sangs rgyas kun gyi gzi brjid che/_/zhes pa 'byung ba dang 'byung ba las gyur pa rnams kyi de bzhin gshegs pa rnams khyod la brten zhes te/_sangs rgyas kyi rgyal po byang sems rdo rje la bya/_sangs rgyas kun gyi sku 'chang ba ni chos
[\[107b.6\]]thams cad kyi chos nyid stong pa nyid de 'jam dpal 'chang ngo /_/sangs rgyas kun gyi rnal 'byor che/_/zhes pa yo ga las rnal 'byor chen po bcom ldan 'das rdo rje sems dpa' de bzhin gshegs pa zhes 'byung ste 'jam dpal de la gnas pas chen po yang yin no/_/sangs
[\[107b.7\]]rgyas kun gyi bstan pa gcig_/ces pa bstan pa ni theg pa gsum ste/_dus gsum gyi sangs rgyas thams cad kyis bstan pa'i theg pa ni gnyis med kyi theg pa chen por gcig go/_/rtogs pa yongs su rgyas pa las/_sangs rgyas kyi theg pa ni gcig ste gnyis dang gsum
[\[108a\]]
[\[108a.1\]]ni ma mchis so/_/des na ye shes gcig min sku gcig gdugs gcig la sogs pa sbyar ro/_/rdo rje rin chen mi bskyod pa de rdo rje'i rang bzhin zhe'o/_/des gzhan don byed pa ni rin chen no/_/dbang bskur dpal ni rdo rje sems te/_shrI zhes pa dpal te
[\[108a.2\]]lha mo la bya la/_des mi bskyod pa'i skal ba dang ldan par byed pas dbang bskur zhe'o/_/rin chen kun bdag ni rin 'byung ste/_yum gyis de rnams ma thob pa ste kha lo sgyur bas bdag po'o/_/dbang phyug ni rat+na badzra/_rin 'byung gi dbang byed pa'am bdag go/_/'jig rten
[\[108a.3\]]dbang phyug ni snang ba mtha' yas te 'khor lo de gsum la dbang sgyur la/_kun gyi bdag ni d+harma badzri ste snang mtha'i bdag nyid do/_rdo rje 'chang ni don grub ste rdo rje rgya gram 'chang la/_kun gyi rje ni karma badzri ste don grub kyi rje'o/_/sangs rgyas kun ni rnam snang ste sangs rgyas thams
[\[108a.4\]]cad bsdus pa'i bdag nyid pas thugs che ba ni rdo rje dbyings kyi dbang phyug ma ste/_gzungs kyi dkyil 'khor thugs kyi dkyil 'khor rang bzhin rnam snang yum du gzhag pa'o/_/de ltar rigs lnga yab yum bcu po de yang rje btsun nyid rje btsun gnyis med de yang sangs rgyas kun gyi
[\[108a.5\]]sku che ba'i rang bzhin dang /_gsung che ba'i rang bzhin yang yin no zhe'o/_/de ni nyi mar yang snang ngo zhe'o/_/de yan chad pad+ma'i rigs nga lnga'o/_/rdo rje nyi ma dang rdo rje zla ba ni don ma rtogs te de la rdo rje ni gnyis med la bya/_nyi ma ni thams cad du snang zhing gsal bar byed/_ma rig
[\[108a.6\]]pa'i mun pa gsal bar byed do/_/de nyid rje btsun no/_/rdo rje ni gnyis med/_zla ba ni gsal ba la bya ste/_dri ma med pa ni rang bzhin gyis dag pa ste/_rdo rje rtse mo las kyang /_dag cing gsal la rnyog pa med/_/ces gsungs te de nyid rje btsun no/_/yang na man ngag tu nyi zla gnyis po
[\[108a.7\]]des sangs rgyas gdan nyi zla yin pa la tsha tsha 'debs pa'i man ngag nyi zla kha sbyor du bsam pa dang /_mtshan 'don pa'i dus kyi thugs ka nas sngags spro ba'i gzhi rnam smin gyi sku bsgom pa yang 'di nyid kyis zin no/_/chags bral ni btang snyoms dang /_dga' ba lam du khyer ba la
[\[108b\]]
[\[108b.1\]]sogs pa ni 'jig rten pa'i lam ste dge bcu'o/_/chags pa chen po ni gsang sngags sgo bzhi ste chags lam mo/_/de rnams kyang rje btsun no/_/kha dog sna tshogs 'bar ba'i 'od/_/ces bya ba ni ye shes sems dpa'i sku 'od lnga 'bar ba can de yang rje btsun no/_/rdzogs pa'i
[\[108b.2\]]sangs rgyas ni shAka thub bdud bzhis mi tshugs pas rdo rje skyil krung du bzhugs pa'o/_/sangs rgyas 'gro ba'i chos 'dzin zhes pa dus gsum gyi sangs rgyas thams cad mtshan 'di dus gsum du yang dag par brjod cing 'dzin pa'o/_/dpal ldan ni dkyil 'khor bdun gyi lhas
[\[108b.3\]]legs pa'i yon tan thams cad ster la/_pad+ma ni many+dzu de las skyes pa'am/_yang na pad+ma dang 'dra bar skyes pa ste nyes pa'i skyon med do/_/kun mkhyen ni rje btsun nyid thams cad mkhyen pa'i ye shes kyi mdzod 'dzin pa'o/_/rgyal po ni dge bcu'i lam gyi sprul pa ste/_thams
[\[108b.4\]]cad 'jig rten las sgrol ba'o/_/de lta bu'i sgyu 'phrul sna tshogs 'chang ba ni rje btsun no/_/che ba sangs rgyas rig sngags 'dzin ni/_sangs rgyas kyi rig sngags ni gzungs te tshig don sngags phyag rgya'i gzungs rje btsun 'dzin no/_/rdo rje rnon po ni zhal lnga pa ste sku phyag rgya chen po'o/_/ral
[\[108b.5\]]gri ni g.yas pa bzhin nyon mongs gcod pa'i rtags las kyi phyag rgya yi ge'i mchog ni thugs ka'i d+hIHste/_gsung gi rang bzhin chos kyi phyag rgya'o/_/rnam par dag pa ni thugs dag par ston pa'i rtags g.yon gyi phyag na rgyal ba'i yum po ti bzhi bsnams pa ste thugs dam tshig gi phyag
[\[108b.6\]]rgya'o/_/de rnams tshogs pa ni sku phyag rgya chen po ste dang po'i sangs rgyas phyag bzhi pa bzhag pa'o/_/dkyil 'khor gyi lha gzhan des 'dre ste shes par bya'o/_/theg pa chen po ni gong gi po ti de rnams ut+pa la'i steng na bsnams pa ste/_des sdug bsngal thams cad gcod pa'i lam
[\[108b.7\]]de theg pa chen po zhes bya'o/_/sdug bsngal ni nye bar len pa'i phung po lnga'o/_/mtshon cha chen po rdo rje chos/_/zhes pa gong gi lam des sam/_ye shes kyi chos nyid kyis nyon mongs pa thams cad gcod pa de la de skad bya'o/_/rdo rje zab mo ni gnyis med kyi ye shes te skye ba med pa'i rang
[\[109a\]]
[\[109a.1\]]bzhin du shes pa'o/_/'dzin pa ni rgyal ba de rigs bzhi'i ye shes las rgyal ba dzi na dzika de rnam snang la bya/_rdo rje ni mi phyed pa de gnyis med las blo gros ji ltar gnas pa bzhin rig pa yang many+dzu'o/_/pha rol phyin pa ni bcu/_mchod pa ni rdzogs pa rnams ni rab
[\[109a.2\]]dga' la sogs pa bcu'o/_/kun gyi rgyan des dang po rab tu dga' ba la sbyin pa'i rgyan las bcu ye shes kyi rgyan gyi bar du'o/_/rnam par dag pa ni chos thams cad skye med du rtogs pa bdag med chos ni chos snang ba'i dus nyid na rang bzhin gyis cir yang ma grub pas mi snang ba dang 'dra ba'i
[\[109a.3\]]snang ba la 'dra ba zhes bya ste/_de yang rje btsun no/_/yang dag ces pa thugs yang dag par ye shes nyid ye shes sems dpa'i thugs ka'i zla bar byung ste rje btsun no/_/brtson 'grus sgyu 'phrul zhes pa ni zag med kyi brtson 'grus zhes bya ba/_bya ba grub pa'i ye shes kyis sprul pas sgyu
[\[109a.4\]]ma yang yin pa la drang ba ni 'brel pa'i don to/_/rgyud kun gyis ni bya ba spyod pa'i rnal 'byor chen po bzhi'o/_/de'i rang bzhin nam bdag nyid du gyur pas rje btsun ni mchog go/_/de ni rnal 'byor phyi nang gnyis ka'i rgyud yin gsung /_rdo rje'i gdan ni ma lus ldan ni ye shes sems
[\[109a.5\]]dpa'i skyil mo krung du bzhugs pa'i khungs sam/_yid mthun gnas su rnal 'byor pas de ltar bsdad na ting nge 'dzin skye ba'i dgos pas bshad pa ni man ngag go/_/ye shes sku rnams ni ye shes lnga chos nyid byang chub sems dang drug ro gcig pa ma lus par tshang ba rje btsun no/_/_
[\[109a.6\]]rje btsun de la ni nyon mongs pa'i dri ma med pas kun du bzang po zhes bya/_dri ma med pa'i blo gros dang ldan pas blo gros mi zad ces bya'o/_/sa'i snying po ni snod kyi 'jig rten te rje btsun no/_/'gro ba ni rigs drug ste bcud kyang 'jig rten no/_/de yang lugs gcig gis snod dang bcud rje
[\[109a.7\]]btsun gyi sprul par 'dod pa dang /_lugs gcig gis snod bcud las kyi 'gro ba ni rje btsun min la chos nyid kyi ngos nas rang bzhin 'jam dpal yin zer ba dang /_snod bcud rje btsun rang yin par 'dod pa dang gsum las 'dir snod bcud rje btsun rang yin par bzhed de/_sna
[\[109b\]]
[\[109b.1\]]tshogs kyi rang bzhin btsal na mi rnyed/_skye med don dam pa rtags tshod du kun rdzob sna tshogs rgyun mi 'chad rgya ma chad pa'o/_/de gnyis med de/_de nyid 'dzin pa yang 'jam dpal lo/_/de yang gcig gi stong pa nyid gang yin pa de ni kun gyi stong nyid yin zhes te/_de lta bu
[\[109b.2\]]yang rje btsun no/_/de ka na sangs rgyas thams cad kun gyis bskyed pas rgyu ste snying po che zhes bya'o/_/sprul pa'i 'khor lo zhes pa 'jig rten las 'das pa'i dkyil 'khor sna tshogs sprul pa ste dkyil 'khor bdun gyi lha la bya'o/_/de 'chang ba yang rje btsun no/_/dngos po zhes pa
[\[109b.3\]]chos thams cad kyi rang bzhin gnyis med de yin pas mchog ces bya'o/_/de'i rang bzhin 'dzin pa yang rje btsun no/_/skye med ces pa don dam du skye med du snang yang kun rdzob tu sna tshogs kyis gzhan don byed de de yang rje btsun no/_/mtshan nyid la gnyis su med pas chos sku ngo bo
[\[109b.4\]]gnyis med de rje btsun 'chang zhe'o/_/shes rab chen po skad cig la/_/zhes pa ni chos thams cad skad cig la rnam par 'byed pa'i shes rab chen po'i skad cig gis shes bya'i dkyil 'khor ma lus par khong du chud pa yang rje btsun no/_/chos kun mngon par rtogs pa ste/_/zhes
[\[109b.5\]]pa ni shes bya ji snyed pa rtogs pa yang rje btsun no/_/thub pa ni yang dag bden pa de bzhin nyid thub pa'o/_/blo mchog ni mtshan dbyer med du shes pa'o/_/'byung po ni 'bar ba zhes pa mi mthun pa'i dngos po sel ba'o/_/mi g.yo ba ni bying rgod kyis mi g.yo la dang po ni ting nge 'dzin
[\[109b.6\]]gyi dri ma gnyis med pa'i bdag nyid kyi rje btsun no/_/rdzogs pa ni bla na med pa yang dag par rdzogs pa'i sangs rgyas kyi byang chub 'dzin pa yang rje btsun no/_/sangs rgyas kun gyi zhes pa dus gsum sangs rgyas kun gyi de kho na nyid mngon sum du myong ba yang khyod lags so zhes pa'o/_/ye
[\[109b.7\]]shes me lce ni gnyis med kyi ye shes me 'bar bas rtog pa thams cad bsreg pa'o/_/'od 'bar ba ni 'od 'phro ba ste man ngag gi dus kun du'o/_/des khams gsum thams cad gsal bar byed pa'o/_/pad+ma las rigs te mtshan nga lnga tshang ngo /_/de ltar na mtshan brgya bdun cu rtsa lnga tshigs
[\[110a\]]
[\[110a.1\]]bcad bzhi bcu rtsa gnyis pa ste le'u brgyad pa rdzogs so//_//'dod pa'i zhes pa rje btsun ni kun ci 'dod don du gnyer bar bya bas de skad bya'o/_/don grub ni rin 'byung la bya ste/_rje btsun nyid rin 'byung rigs su snang la de ni sbyin pa'i rang bzhin ser sna can
[\[110a.2\]]gyi rang bzhin don grub par byed/_'khor gsum yongs su dag pa'i sbyin pa la spyod pa'i phyir dam pa'o/_/ngan song zhes pa de gyur pa'i rgyu dang 'bras bu thams cad sbyong ba ni rje btsun te/_de'i thabs su ro bsreg la sogs pa gsungs so/_/de nyid kyis na mgon po zhes bya ste/_sems
[\[110a.3\]]can thams cad kyi don la brtson pa'i phyir mchog ces kyang bya'o/_/sems can thams cad rab grol byed/_/ces bya ba sems can thams cad kyi don du bye brag dbang po rab 'bring dang sbyar nas theg pa gsum gyi lam gyis 'khor ba las sgrol bar byed do/_/de yang rje btsun no/_/nyon
[\[110a.4\]]mongs ni 'dod chags zhe sdang dang lta ba ma rig pa khong khro nga rgyal the tshom drug gi yul dang /_gcig pu gnyis su med de/_'thab pas nyon mongs pa 'joms pas de la dpa' bo zhes bya'o/_/mi shes pa ni gti mug sgra ni the tshom grags pa ni nga rgyal de rnams 'joms pas gong ma de
[\[110a.5\]]skad bya'o/_/dpal ni gong du bshad do/_/blo ni dang po'i sangs rgyas kyi sa bon hrIH'o/_/sgeg 'chang ba zhes pa byang chub sems yongs su rgyas pa ni sgeg la/_de bzhin gyi rje btsun gyi chos nyid byang chub sems rgyas pa'i bdag nyid 'chang ngo /_/brtan pa ni mi 'gyur zhing dpa' ba mi sdug
[\[110a.6\]]pa ni khro bo sku 'chang ba'o/_/lag pa brgya ba kun bskyod pa ni lag gar te nam mkha' thams cad khyab pa'o/_/gom pa'i stabs ni rkang stabs so/_/g.yas brkyang la sogs pa gar byed pa'o/_/dpal ldan ni go bar de nyid lag pa brgyas nam mkha' khyab par gar byed pa ni gar ro/_/_
[\[110a.7\]]sa gzhi'i khyon rkang pa ya gcig mthil gyis gnon pa rkang pa gyen la bzlog pa'i sen mos tshangs pa'i yul sa gnon pa yang many+dzu de nyid do/_/don gcig yan chad rin chen rigs kyi de bzhin gshegs pa'i rigs so/_/mtshan rtsa bzhi'o/_/don gcig gnyis med chos kyi don/_/zhes pa
[\[110b\]]
[\[110b.1\]]gnyis med gcig po de nyid chos thams cad kyi don to/_/dam pa ni don dam pa ste/_gsung la thos pas don dam ste/_nam mkha' dang 'dra ba dang mkha' dang 'jigs pa med pa'o/_/rnam rig ni 'jug pa'i tshogs drug_/sna tshogs ni gzugs la sogs pa'i don rig pas
[\[110b.2\]]sems can kun gzhi can/_rnam shes ni nyon mongs pa can gyi yid/_rgyud ni kun gzhi la yid de las tshogs des 'brel pas rgyud de yang many+dzu'o/_/dngos don ma lus rnams la dga'/_/zhes pa ni gnas dang skye 'jig yod med 'da' ba mnyam pa mthong ba la sogs pa'i
[\[110b.3\]]'jig rten pa'i tha snyad rnams la dga' ba yang de'o/_/stong pa nyid ni chos thams cad chos nyid stong pa nyid la dga' zhing spro chags pa de nyid la de skad bya'o/_/srid pa'i 'dod chags spangs pa ste/_/zhes pas 'dod pa dang gzugs dang gzugs med pa la chags te/_
[\[110b.4\]]de las 'das pa ni spangs pa ste de yang rje btsun no/_/srid gsum dga' ba ni khams gsum po de'o/_/lha ru sprul nas 'dul zhing dga' bar byed pas chen po'o/_/sprin dkar dag pa bzhin du dkar/_/zhes pa ni ma rig pa'i dri ma med pa'i phyir ro/_/'di na man ngag tu ye shes
[\[110b.5\]]sems dpa' bsgom pa'i sku mdog dang mtshan che ba'i yon tan du bltas te/_gdon pa'i sgom khog dang sbyar te sku mdog dang rgyan 'di rnams dang ldan pa'i ye shes sems dpa' nyid bud+d+ha thams cad kyi rgyan nam/_yang na ye shes sems dpa' nyid sprul sku'i rgyan dang ldan par
[\[110b.6\]]bsgom ma zhe'o/_/mnyam nyid me long lta bu'i mtshan nyi shu/_'jig rten khams brgya kun bskyod pa/_/zhes pa ni sa dang po la sogs pa'i yon tan zhing khams brgya sbyong ba la sogs pa'o/_/rdzu 'phrul gyi rkang pa bzhi'i stobs kyis pha rol zil gyis gnon pa yang de'o/_/de nyid
[\[110b.7\]]dran pa chen po 'chang /_/zhes pa rigs bsdus su dngos po'i gnas lugs bstan/_rdo rje rigs su de'i sku 'khor bstan/_pad+ma'i rigs su blo gnas pa'i thabs bstan/_'dir snying po'i don bstan te/_de nyid dran pa'i man ngag gzhan du shes so/_/rje btsun de nyid do/_/dran pa ni
[\[111a\]]
[\[111a.1\]]ma brjed pa ste 'chang ba'o/_/dran pa bzhi po lus lhar dran/_sems stong pa de bde bar dran no/_/byang chub ni yan lag bdun/_me tog spos de'i 'bras bu ste sems tshim pa'o/_/mchod pa yang 'dis zin no/_/de bzhin gshegs pa'i yon tan ni chos ma 'dres pa bco
[\[111a.2\]]brgyad la sogs pa ste mang bas mtsho'o/_/man ngag tu mtshan che ba'i yon tan dang sbyar ro/_/lam gyi yan lag ni yang dag pa'i lta ba la sogs pa tshul ni thabs de rig pa ni rje btsun no/_/man ngag tu chu sbyin la sogs pa'i yan lag dang /_chags lam/_grol lam/_smin lam
[\[111a.3\]]rnams sbyar ro/_/yang dag sangs rgyas lam rig pa/_/zhes pa ni rang gi yang dag pa'i don de rig pa'am/_gzhan la lam de ston pas de la de skad bya'o/_/sems can kun la shas cher chags/_/zhes pa ni kun rdzob tu bsdu ba'i dngos po bzhis sems can gyi don la chags pa'o/_/_
[\[111a.4\]]nam mkha' lta bur chags pa med/_/ces pa don dam du rje btsun de la chags pa med de stong pa nyid kyi phyir ro/_/sems can kun gyi yid la 'jug_/ces pa sems can thams cad byang chub kyi snying po can gyi rang bzhin yin pas so/_/mgyogs pa ni sems can thams cad kyi
[\[111a.5\]]sems kyi rnam pa shes la dus gcig tu rje btsun 'jug pa'o/_/dbang don shes ni rab 'bring tha ma'i don shes pa'o/_/yid 'phrog pa ni skal ba gang dang ldan pa bzhin du chos bstan pas gdul bya'i yid 'phrog pa'o/_/phung po lnga'i don chos nyid du shes pa yang rje btsun no/_/rnam dag
[\[111a.6\]]phung bo lnga 'chang ba ni rang kha ma dag nas tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i phung po lnga tshang ba de'o/_/nges 'byung kun ni 'jig rten pa'i nges 'byung dang /_'jig rten las 'das pa'i nges 'byung gi
[\[111a.7\]]mthar phyin pa ni de'o/_/nges 'byung kun la mkhas pa ni nyan thos kyi nges 'byung zhib mor mkhyen no/_/nges 'byung lam la gnas pa ni rang rgyal gyi lam la gnas pa'o/_/nges 'byung kun gyi lam ston pa ni rdzogs pa'i byang chub ste de rnams rje btsun no/_/mnyam pa nyid kyi ye shes so/_/mtshan
[\[111b\]]
[\[111b.1\]]nyi shu pa'o/_/yan lag ni rten 'brel lugs dang /_lugs las bzlog pa yang 'khor ba'i srid pa'i rtsa ba bton pa yang de'o/_/dag pa ni skye mched bcu gnyis gzung 'dzin gyis dben rje btsun 'dzin no/_/bden pa bzhi ni sdug bsngal gyi bden pa la sogs pa nyan thos kyi nges 'byung
[\[111b.2\]]yang de'o/_/shes pa brgyad po ni chos shes pa dang rjes su shes pa dang /_sdug bsngal shes pa kun 'byung 'gog pa lam zad pa mi skye ba shes pa ste de rnams rtog pa yang rje btsun no/_/bden don rnam pa bcu gnyis ni bden pa re re la gsum gsum bcu gnyis kyis chos kyi 'khor lo
[\[111b.3\]]bskor ba'o/_/de nyid rnam pa bcu drug ni bden pa re re la mi rtag sdug bsngal stong pa bdag med bzhi bzhi ste/_der phyi nas rig pa yang rje btsun no/_/rnam pa nyi shus byang chub ces pa phung po lnga la so sor rtog pa'i ye shes kyi byang chub mngon du byas shing brtags na gzugs nyid bdag
[\[111b.4\]]ma yin/_gzugs la bdag med/_/bdag nyid gzugs ma yin/_bdag la gzugs med do/_/de bzhin bzhi la sbyar te/_de yang rje btsun no/_/rnam pa kun rig ces pa rje btsun ni shes bya kun rig pa'i mchog go/_/bud+d+ha'i sprul sku dpag med kyang rje btsun no/_/man ngag
[\[111b.5\]]tu spros pa las bsdus bstan sbyar ro/_/skad cig thams cad mngon par rtogs/_/zhes bya ba ni dus kyi skad cig la bden pa bzhi la chos bcu drug tu shes pas rgyun du zhugs pa rtogs pa yang de'o/_/sems kyis ni sems can gyi sems kyi skad cig don kun mkhyen pa
[\[111b.6\]]yang de'o/_/theg pa sna tshogs ni nyan thos la sogs pa thabs sam tshul ni lam mo/_/des 'gro ba'i don byed pa la spro ba ni rtogs pa ste/_de yang rje btsun no/_/theg pa gsum ni 'dul ba'i dbang gis nyan thos dang rang rgyal dang /_byang chub sems dpa'i theg pa ste de
[\[111b.7\]]dang de'i lam gyis de dang de'i 'bras bu nges par 'byung la/_don dam par ni theg pa gcig ces pas gsang sngags bla na med pa ste/_rnal 'byor chen po'i theg pas 'bras bu bla na med pa'i sangs rgyas la gnas so/_/nyon mongs khams rnams ni mig gi khams la sogs
[\[112a\]]
[\[112a.1\]]pa khams bco brgyad gzung 'dzin dag pa'i bdag nyid ni rje btsun no/_/las kyi khams ni khams gsum ste/_'jig pa dang zad par byed pa yang de'o/_/chu bo rgya mtsho kun las brgal/_/zhes 'dod pa dang sred pa dang lta ba dang ma rig pa dang bzhi ni mang bas rgya mtsho
[\[112a.2\]]ste de las brgal ba ni rje btsun no/_/rnam shes don ni 'gag par byed/_/ces sbyor ba'i sems tsam la snyoms par 'jug pa ste de nyid shes dka' brgal dka' bas dgon par sbyor ba ste mthar phyin pa las byung ba ni rje btsun no/_/nyon mongs pa ni drug ste nye ba'i nyon mongs pa ni nyi shu rtsa
[\[112a.3\]]bzhi kun nas nyon mongs pa bdun mngon du gyur pa bag la nyal ba'i bag chags dang bcas par gtan du spangs pa ni rje btsun 'jam dpal lo/_/mnyam pa nyid kyi so sor rtog pa'i mtshan nyi shu pa'o/_/snying rje chen po shes rab thabs/_/zhes pa thabs ni thugs rje chen po ste/_kun rdzob
[\[112a.4\]]tu gzhan don shes rab don dam pa ste/_stong pa nyid go ba/_don yod 'gro ba'i don byed pa/_/zhes pa 'gro ba'i don byas pas don dam dgos pa yod do zhe'o/_/'du shes kun gyi don spangs shing /_/zhes pa 'du shes med pa'i snyoms par 'jug pa dang /_'du shes med pa dang 'gog
[\[112a.5\]]pa'i snyoms par 'jug pa 'di gsum gyi mi mthun pa spangs pa ni rje btsun no/_/rnam shes don ni 'gag par byed/_/ces pa ni skye mched mu bzhi srid pa'i rtse mo dang lnga'i don shes pas 'bras bu de skye bas de'i mi mthun pa'i phyogs dag par byed de/_de yang rje btsun no/_/sems
[\[112a.6\]]can kun yid ni sems kyi nyon mongs pa can yid la longs spyod pa'i phyir na yul de nyid las spyod pas ldan te de yang rje btsun no/_/sangs rgyas zhes pa dus gsum gyi bud+d+ha'i thugs ni chos kyi dbyings so/_/de rig pa ni rje btsun no/_/sems can kun gyi yid la gnas/_/zhes pa
[\[112a.7\]]de'i sems kyi dkyil ni rje btsun bzhugs so/_/de dag sems dang ldan par 'jug_/ces pa stong la nyid de dag sems can gyi sems dang mthun par 'jug ste gnyis med do/_/sems can kun yid tshim par byed ni kun la zag med kyi bde ba ster te/_de yang rang bzhin nam ngo bos
[\[112b\]]
[\[112b.1\]]bde ba ster ba de many+dzu'o/_/sems can gyi yid dga' ba ni zag med kyi bde bas 'dod pa thams cad ster ba man ngag go/_/thig le stong pa yi ge drug_/ces pa 'dir man ngag tu 'jam dpal wA gI shwa ri muM zhes pa ngag gi dbang phyug gi sgrub thabs dang /_de'i bskyed rim gyi sgo nas
[\[112b.2\]]mtshan che ba'i yon tan du bltas te/_'don pa gnyis te de ni man ngag tu shes par bya'o/_/de la thig le ni sa bon te muM stong pa ni don dam pa ste ye shes kyi tshogs de yang rje btsun no/_/rnam pa kun ldan ni bud+d+ha'i mtshan dpe dang /_bud+d+ha gzugs sku de dang ldan pa ste/_rnam med
[\[112b.3\]]ni don dam du mtshan dpe btsal na yon tan cir yang mi dmigs te/_brtags tshod kun rdzob tu rgyun mi 'chad mi 'bral bas rnam bcas so/_/don dam du med pas rnam med des 'bras bu bud+d+ha'i sa ni rnam pa thams cad dang ldan pa'i rnam med do/_/de bzhin du 'di ltar snang ba
[\[112b.4\]]la yang zab dang rgya che ba gnyis sbyor/_bcu drug phyed phyed tshig rkang gsum la phra thig gi bsgom pa lus la 'khor lo bzhi bsgom pa ston te/_spyir na brten pa lha'i 'khor lo/_'khrul 'khor las kyi 'khor lo/_snying ga shes rab kyi 'khor lo/_/lus gnas rtsa'i 'khor
[\[112b.5\]]lo las 'dir lus gnas rtsa'i 'khor lo ston te/_de yang shes rab kyi 'khor lo/_snying ga shes rab kyi 'khor lo/_mgrin pa shes rab kyi 'khor lo/_/mtshog ma shes rab kyi 'khor lo rnams bsreg pa dang gso ba'i sgo nas bsgoms te/_bla ma'i lung las mi 'da' ba'i phyir 'dir
[\[112b.6\]]mi 'grel lo/_/de man ngag tu shes par bya'o/_/bcu drug ni A li phyed ni brgyad/_de'i phyed ni bzhi ste/_a ring thung bzhi ste/_tha lte ba las pa'i 'khor lo/_/thig le raM la ma btsud tsam gyi bar du bsam pa'i don to/_/bsam gtan bzhi ni tsakra sde bzhi'o/_/rdo rje rtse mo ni
[\[112b.7\]]de'i 'od kyi rtse mo dmar po 'bar ba can no/_/des bsreg pa dang gso ba'o/_/rtsis las 'das pa ni yod med rtag chad gcig dang du ma/_dngos dang dngos med kyi rnam rtog gi rtsis las 'das te mi rtog pa'o/_/yan lag med pa ni 'bras bu spros med thob pa zhe'o/_/bsam
[\[113a\]]
[\[113a.1\]]gtan ni dang po gnyis pa gsum pa bzhi pa'o/_/yan lag ni rtog dpyod me dang 'dra/_yang na g.yo ba rlung dang 'dra/_dga' ba de chu/_brtan pa sa la sogs pa'i yan lag rim pa bzhin yod pa de shes pa yang many+dzu'o/_/ting nge 'dzin ni gong ma de
[\[113a.2\]]bzhi'o/_/rigs ni rjes su grub pa dang /_ma grub pa lugs gnyis te/_grub pa ni sems tsam pa'i rigs lngar 'dod de/_nyan thos dang rang rgyal byang chub sems dpa' ni de dang der thob par 'dod/_ma nges pa gang du yang skye bar ma nges pa la rkyen dbang du 'gro/_rigs
[\[113a.3\]]chad pas de tsho gang yang mi 'grub zer ro/_/dbu ma pa rigs la rdzas su grub pa med de/_'di na snod med gang la med/_/ces pa ste nyan thos dang rang rgyal gyis ni theg pa chen po'i lam stegs su 'dod de/_de yan chad las kyi rigs kyi de bzhin gshegs pa'i rigs kyi
[\[113a.4\]]mtshan bcu dgu'o/_/rgyud rig pa ni gong ma de rnams kyi rigs gang du skye ba yang rje btsun gyis rig pa'o/_/ting 'dzin lus can lus kyi mchog ni chos sku'o/_/longs spyod rdzogs sku ni byang chub sems dpa'i dbus na rgyal po lta bu ste/_de yang rje btsun no/_/sprul sku ni
[\[113a.5\]]'jig rten pa'i sku kun gyi mchog ste/_de gsum yang rje btsun no/_/rje btsun de dus gsum ka'i bud+d+ha mar me mdzad la sogs pa bskal pa bzang po'i sprul pa'i bud+d+ha thams cad kyi gdung rgyud mi gcod cing 'chang bas de skad bya'o/_/phyogs bcu zhes pa'i tshig gnyis ni mtshan
[\[113a.6\]]gsang sngags su lta ba dang dkyil 'khor bskyed pa'i dus su sprul pa'i sku spro ba'i don las gnyis byed pa dang bsdu ba dad bstan pa'i man ngag go/_/lha'i dbang po ni khyab 'jug lha'i bla ni sa bla ste tshangs pa po ni rnam par snang byed zer/_lha min bdag rA hu la/_'chi med dbang po
[\[113a.7\]]brgya byin/_lha'i bla phur bu/_'joms byed tshogs bdag glang sna/_'joms byed ma hA de ba ste/_'jig rten pa'i lha chen po brgyad po de yang rje btsun gyi sprul pa yin pas dbang phyug ces pa'am/_yang de tsho la dbang sgyur ba ni rje btsun no/_/srid pa ni 'khor ba'i dgon pa
[\[113b\]]
[\[113b.1\]]ni rgal ba'o/_/de las rgal bar dka' ba brgal ba yang rje btsun no/_/ston pa ni sems can gyi don du chos ston pa'o/_/gcig pu zhes bya ste/_gnyis su grub pa mthar phyin ni don brtsams pa mthar phyin no/_/'khrul pa ni gtan la ma phebs pa ste/_rje btsun la med do/_/_
[\[113b.2\]]'dir drug sgeg pa'i rdo rje'i 'grel pas grub pa mthar phyin pa'i man ngag go zhes gsungs te/_gnyis med sus kyang ma byas ma bcos pa de gzhan gyi rgyud la rtog pa skyed pa ni man ngag go/_/yang dang yang du goms par byed pa ni lam mo/_/goms pa mthar phyin pa ni 'bras
[\[113b.3\]]bu'o/_/nor ba sarba rnam par spangs pa ni ji ltar gnas pa'i don nyid phyin ci ma log par shes pa'o/_/don gsum ni don gsum mo/_/de many+dzu'o/_/the tshom med pa'i blos shes par bya'o/_/kun don ni kun g.yo thabs kyi rje bo rje btsun no/_/yon tan gsum ni rdul mun pa
[\[113b.4\]]snying stobs kyi bdag nyid kyang rje btsun te/_de yang snying stobs mun pas kyang /_/gang phyir sems can don 'gyur ba/_/zhe'o/_/phung po lnga don dus gsum du/_/zhes pa gzugs la sogs pa yang dus gsum gyis bsdus pa'i phyir/_mu stegs kyi brtags pa bsal nas nyan thos
[\[113b.5\]]kyi bdag med tshol ba'o/_/skad cig thams cad bye brag phyed/_/ces pa rgyu'i skad cig gi dus ni sbyin pa dus su byin pa/_'gyod pa med pa yid du 'ong ba/_sbyin pa rnam par smin pa la mi re bas 'bras bu'i skad cig la thos bsam bsgom gsum las byung ba'i shes rab kyis chos
[\[113b.6\]]thams cad shes pa'o/_/des ni skad cig ma la spangs pa dang ye shes phun sum tshogs pa thob pas rdzogs sangs rgyas zhes bya'o/_/sangs rgyas kun gyi rang bzhin 'chang /_/zhes pa ste sku gsum gyi bud+d+ha kun gyi rang bzhin nam/_chos sku la ni bzang ngan med kyi sprul sku la ni
[\[113b.7\]]yod do/_/de ltar yang mdo las/_sangs rgyas thams cad tshogs dang ni/_/chos sku 'gro ba'i don byed par/_/mnyam pa nyid de sku tshe dang /_/rigs dang sku bong tshod kyis min/_/zhes te/_bud+d+has tshogs bsags pa dang /_chos sku dang 'gro ba'i byed pa la mnyam la/_tshe dang rigs dang
[\[114a\]]
[\[114a.1\]]bong tshod ni mi mthun zhing mi mnyam mo/_/lus med pa ni chos kyi dbyings kyi lus yin pas tha mal gyi lus med la de'i lus de ni lus kyi mchog go/_/lus kyi mtha' ni spros pa'i lus thams cad chos kyi lus su rtogs pa ste/_de'i phyir sprul pa'i gzugs
[\[114a.2\]]tshogs gdul bya kun du ston zhe'o/_/nor bu chen po ni khams gsum chos kyi rgyal por dbang bskur ba'i ngo bo pas de la de skad ces bya la/_rin chen tog ni sbyin pas gdul bya thams cad rdzogs par byed pas rje btsun la de skad bya'o/_/de yan chod ni rin po che'i rigs kyi mtshan
[\[114a.3\]]brgya rtsa bzhi ste le'u dgu pa rdzogs so//_//sangs rgyas kun gyis rtogs bya ba/_/zhes pa ni dpal de kho na nyid bsdus pa las/_'byung dang byung bas grub pa'o/_/sangs rgyas thams cad khyod la brten/_/zhes pa ste sangs rgyas kun gyis shes par bya ba'i rgyu'am/_mngon du bya ba'i
[\[114a.4\]]rgyur 'dug pas rje btsun la de skad ces bya'o/_/bud+d+ha kun ni mu stegs can bkag pa ste/_nang pa la bud+d+ha'o/_/byang chub ni nyan thos dang rang rgyal dang byang chub sems dpa'i byang chub gsum mu stegs las khyad yod pas bla na med do/_/yang na bla na med ni 'og ma'i byang chub la
[\[114a.5\]]bltas nas sngags kyi theg pa ni khyad par 'phags so/_/gsang sngags ni 'jig rten pa'i gsang sngags khyab 'jug ma hA de ba 'das pa'i gsang sngags mi bskyod pa la sogs pa lnga yang rje btsun no/_/de nyid dang de 'byung ba'i phyir ro/_/don dam du brjod pa dang bral bas
[\[114a.6\]]yi ges mtshon du med do/_/gsang sngags chen po ni rigs gsum ste/_rnam snang sku mi bskyod pa thugs snang ba mtha' yas gsung ste de yang rje btsun no/_/yang gsang sngags ni sgo bzhi'i don kun bskyed/_'byin sprul pa yang rje btsun no/_/thig le chen po ni A li kA
[\[114a.7\]]la ste kun rdzob tu de dang der byung /_don dam yi ges mtshon du med do/_/stong pa ni nang la sogs pa bcu drug ste 'dzin pa'i sems la sogs pas stong pa'i phyir na chen po ste rje btsun no/_/yi ge lnga ni rnam snang gi sa bon yi ge a dang /_mi bskyod pa'i hUM/_rin 'byung oM/_snang
[\[114b\]]
[\[114b.1\]]ba mtha' yas hrIHdon yod grub kyi aH ste/_yi ge de lnga ni lag pa byin gyis rlob pa dang /_maN+Dal dang tsha tsha'i rab gnas dang /_mi zab pa'i slob dpon gyis thig tshon brlab pa'i dus dang lngar sbyar bas so/_/med pas yid dga'o/_/'gro ba rnams kyi nang na bla ma zhes kyang bya'o/_/_
[\[114b.2\]]de yan chod rdo rje rigs kyi mtshan bcu dgu'o/_/'jig rten ni gsum mo/_/phyogs ni bcu ste 'og la sogs pa thams cad du rje btsun ni rab tu grags so/_/cis grags she na/_sbyin bdag ces pas chos kyi sbyin pa btang bas de nyid brtan g.yo thams cad khyab bdag nyid chen
[\[114b.3\]]po zhes bya'o/_/de la ni dpa' bo zhes bya ste/_ci'i phyir zhe na/_byams pa'i khrab gyon snying rje'i lag pa bcug shes rab kyi mtshon thogs nas nyon mongs pa dang 'thab ste/_ma rig pa'i g.yul ngo de bsal nas bdud bzhi'i dgra btul te/_de'i 'jigs pa bsal zhing bdud
[\[114b.4\]]kyi dpung gi tshogs pham par byed pa'am/_de bzhin du b+ha ga bAn gyis rdo rje gdan la bdud bzhi btul te/_de yang rje btsun no/_/'di la many+dzu 'jam dpal rnon po'i sgo nas blo 'phel bar bya ba'i man ngag tu blta'o/_/rdzogs pa ni rigs thams cad tshang zhing rdzogs pas
[\[114b.5\]]bud+d+has 'gro ba thams cad 'dren pa 'jig rten 'dren zhe'o/_/rje btsun de la bstod par 'os te/_thos pa dang dran pa mthar phyin pa'i phyir ro/_/'jig rten las 'das pas mchod pa'i 'os la lha dang bcas pa'i 'jig rten pas phyag bya ba'i gnas nyan thos la sogs pas ni rim gro
[\[114b.6\]]bya ba'i 'os so/_/yon tan thams cad rdzogs pas byang chub sems dpas bkur bar 'os/_de yan chad rin chen rigs kyi mtshan bcu dgu'o/_/bud+d+ha thams cad kyis brjod par bya ba'i mchog go/_/rnal 'byor pas sgrub pa rnams kyis phyag bya ba'i 'os so/_/bud+d+ha thams cad kyi
[\[114b.7\]]thugs las zhugs pas bla ma'i rab ces bya'o/_/'jig rten gsum po thams cad du gom pa gcig kho nas 'gro ba'i rdzu 'phrul mnga' bas gom gcig bgrod ce'o/_/mkha' ltar bdag med rnam par gnon/_/zhes pa de thams cad du sems can thams cad kyi don byed pa'i phyir ro/_/_
[\[115a\]]
[\[115a.1\]]gsum rig ni sde snod gsum ste/_'dul ba mngon pa mdo sde gsum rig pa'am/_yang na rig byed gsum rig ba'am/_de 'don pa de yang rje btsun no/_/nyes skyon med pas gtsang zhing dag pa'am/_dag pa'i rgyu yin te de yang rje btsun no/_/mngon shes drug
[\[115a.2\]]ni lha'i mig gi mngon par shes pa nas gzhan gyi sems shes pa la sogs pa dang ldan pa yang de'o/_/rjes dran drug ni bud+d+ha rjes su dran pa nas chos dang dge 'dun rdo rje dang khro bo dam tshig rjes su dran pa ste/_de rnams rim pa bzhin sku lnga dang /_ye shes 'khor lo dang rigs
[\[115a.3\]]bdun gyi dkyil 'khor gyi lha dang /_srung 'khor dang /_bdag bsrung ba dang dam tshig can gyi rten gyi gang zag rnams la rim pa bzhin sbyar ro/_/byang chub sems dpa' ni rang don la chags pa/_'og ma ni gzhan don la chags pa ni nyan thos las rdzu 'phrul
[\[115a.4\]]chen po ni bsod nams dang ye shes kyi tshogs rdzogs pa/_/'jig rten las 'das pa ni 'khor ba'i chu bo las brgal ba'o/_/chos thams cad rab tu rnam par 'byed pa'i shes rab kyi mtshan nyid dang ldan pas mtha'o/_/shes rab kyi ni gnyis med kyi ye shes brtsi/_de
[\[115a.5\]]mngon du gyur pa ni thob pa'o/_/bdag gis de nyid rig pas gzhan yang rig ste/_gzhan rig ni brtags pa ste nyal bar kyang de nyid sprul pa'o/_/de yan chad pad+ma'i rigs kyi mtshan bcu dgu'o/_/thams cad kyi rang bzhin gyi rig pa'o/_/kun ni thams cad la phan pa byams pa
[\[115a.6\]]de'i phyir gang zag mchog ce'o/_/de ni dper bya ba las mtshon du med do/_/shes pa ni gzung ba/_shes bya ni 'dzin pa ste de'i bdag por gyur pas rab mchog ces bya'o/_/gtso bo ni 'gro bar bya ba'i mchog go/_/chos kyi sbyin pa ni skal ba dang 'tsham par btang bas bdag
[\[115a.7\]]po zhes bya'o/_/phyag rgya bzhi dam tshig dang chos dang las dang phyag rgya chen po'o/_/don ston pa yang de'o/_/de ni 'gro ba rnams kyi bsnyen bkur bya ba'i mchog go/_/nyan thos rang rgyal byang chub sems dpa'i nges par 'byung ba gsum gyi tshul kyang de'o/_/don gyi dam pa rnam dag
[\[115b\]]
[\[115b.1\]]dpal/_/zhes pa don dam par chos thams cad dag pa'i dpal dang ldan pa'o/_/'jig rten gsum na skal bzang che/_/zhes pa sems can thams cad kyi don byed nus pa ni skal ba bzang ba ste/_nyan thos skal ngan dang khyad do/_/dpal ldan ni skal ba phun sum tshogs pa dang ldan pa
[\[115b.2\]]'byor ba ni 'jig rten dang 'jig rten las 'das pa'i phun sum tshogs pa kun gyi ngo bo bas de la de skad bya'o/_/de yan chad kyis mtshan gyi yon tan thams cad dang ldan pa ni 'jam dpal te/_dpal dang ldan pa'i mchog khyod la sogs so zhes bstod pa'o/_/de yan chad kyis
[\[115b.3\]]las kyi rigs kyi mtshan brjod bcu dgu la mtshan go lnga tshigs bcad bco lnga ste le'u bcu pa rdzogs so//_//de ltar de yan chad du rgyud rgyas pa las rigs bsdus pa dang /_bye brag pa'i lnga tshan brgyad brgya sum cu rtsa gnyis kyis bstan nas/_da ni rgyud bsdus pa bstan pa'i phyir/_
[\[115b.4\]]mchog sbyin rdo rje zhes pa la sogs pa'i tshigs bcad lnga gsungs te/_de la mchog sbyin zhes pa sangs rgyas dang byang chub gsol ba ni mchog gi sbyin pa ste/_de ltar byon pa la mi phyed pa ni rdo rje'o/_/de nyid kyis na mchog tu gyur pa ni don dam pa ste khyod lags so zhes bos shing de la
[\[115b.5\]]mos dang 'dun zhes bya'o/_/yang dag mthar gyur ni yon tan yang dag pa'i mthar phyin pa ni rje btsun khyod lags zhes pa ste/_de bzhin nyid du gyur pa'o/_/stong nyid las byung ni a ste/_skye med las byung ba'am/_yang na stong pa nyid kyi snying po bdag nyid can cig rje btsun khyod
[\[115b.6\]]lags so zhe'o/_/de bzhin du sangs rgyas dang byang chub kyang khyod lags so zhes pa ste rdo rje rigs kyi mtshan bsdus pa'o/_/sangs rgyas chags pa zhes pa rje btsun khyod ni sangs rgyas chags pa can zhig lags zhes bstod de/_gang la chags she na/_rang rig pa'i ye shes kyi chos
[\[115b.7\]]nyid stong pa la chags la/_thabs thugs rje chen pos 'gro don la chags pa yang khyod lags so zhe'o/_/sangs rgyas 'dod pa zhes pa khyod ni 'dod pa can gyi sangs rgyas cig lags so zhes pa ste/_khams gsum sems can thams cad sangs rgyas sa la 'don par 'dod
[\[116a\]]
[\[116a.1\]]pa'am sangs rgyas nyid thob par 'dod pa'o/_/sangs rgyas dgyes pa ni de kho na nyid kyi don la dgyes pa yang khyod lags so/_/sangs rgyas rol pa zhes pa rol pa ni cho 'phrul sna tshogs so/_/de dgyes pa yang khyod lags so zhes bstod pa ste de bzhin gshegs
[\[116a.2\]]pa'i rigs kyi mtshan bsdus pa'o/_/sangs rgyas 'dzum pa ni de kho na nyid kyi don thugs su chud pas zhal gyi pad+ma bye ba'o/_/sangs rgyas bzhad pa ni zab mo rmad du byung ba'i don thugs su chud pa de byang chub sems dpa' rnams la ston pa'i rtags su 'od zer spro ba'o/_/sangs rgyas
[\[116a.3\]]gsung nyid ni bzhi ste/_khro bo'i gsung shin tu drag tu 'don pa ste/_rdo rje rigs kyi 'don lugs dang gsal ba'i gsung ste/_rin chen rigs kyi mtshan ni shin tu tshig gsal bar 'don pa'o/_/phra ba'i gsung ni shin tu phra zhing gdangs snyan par 'don pa ste/_pad+ma'i rigs kyi
[\[116a.4\]]mtshan 'don lugs so/_/rdo rje'i gsung ni dpal de kho na nyid bsdus pa las/_mchu dang mchu gnyis mnyam par sbyar/_/rdo rje'i tshig ni sgra med pa'o/_/zhes gsungs te/_sus kyang ma thos par 'don pa'o/_/de bzhin gshegs pa'i rigs ni rdo rje'i rigs dang sbyar ro/_/gsung de
[\[116a.5\]]rnams kyi sgo nas sangs rgyas kyi chos gsung yang rje btsun khyod lags so/_/sangs rgyas thugs la zhes pa sangs rgyas thugs kyi rang bzhin du gyur pa'am/_yang na thugs mtshan rdo rje dang rin po che dang pad+ma dang rgya gram gyi rang bzhin du yang rje btsun khyod 'byung ngo zhe'o/_/des ni pad+ma'i
[\[116a.6\]]rigs kyi mtshan bsdus pa'o/_/med pa ni dngos po med pa las byung zhing shar ba yang khyod lags so zhe'o/_/sangs rgyas 'byung ba ni dus gsum gyi sangs rgyas thams cad khyod las byung ba lags so zhe'o/_/nam mkha' dang mnyam pa'i ye shes las byung ba'i sangs rgyas kyang
[\[116a.7\]]khyod lags so zhe'o/_/gnyis med kyi ye shes las byung ba yang rje btsun khyod lags so zhe'o/_/yang na rje btsun las byung ba ni ye shes so zhes te rin chen rigs kyi mtshan bsdus pa'o/_/sgyu 'phrul ni mchod pa'i sprul pa thams cad ston par mdzad pa ni rje btsun no/_/dra ba ni
[\[116b\]]
[\[116b.1\]]gnyis med kyi 'bral ba'o/_/sangs rgyas rol ston te dag rgyu de gang zhe na/_sarba ng+har+m+mA zhes pa phung po la sogs pa'i chos gang yin pa de thams cad do/_/ya du ta ni phung po la sogs pa yongs su dag pa ste gang yin zhes pa ni/_sarba ta thA ga ta dz+nyA na kA ya many+dzu shrI pa ri shud+d+hi ta zhes te/_
[\[116b.2\]]phung po la sogs pa'i chos thams cad de bzhin gshegs pa thams cad kyi ye shes kyi sku 'jam dpal du yongs su dag go zhes pa'i don to/_/mu pA dA ye ti zhes pa bzung ngo /_/mi gtong bar khas blang ngo zhes pa'i don to/_/rang bzhin lhun grub de sngags ngos gzung rgyu'am/_
[\[116b.3\]]khas blang rgyu de rang gang zhe na/_a A nas aH'i bar gyi sngags brjod bya nyid lhun gyis grub pa'am/_brjod pa lhun gyis grub pa'i rtog pa skye ba'i phyir/_sngags 'di ni rang bzhin lhun gyis grub pa'i sngags zhes bya'o/_/'di ni lha thams cad kyi thun mong ba'i sngags zhes kyang bya/_
[\[116b.4\]]'dzab sngags dang phreng sngags zhes kyang bya/_sgrub sngags dang las sngags zhes kyang bya/_ye shes sems dpa'i sku sngags zhes kyang bya/_rgyud thams cad kyang 'dir 'dus te/_a A nas wA gI shwa ri'i bar du rigs bsdus pa dang /_byang sems rdo rje dang rdo rje'i rigs dang /_
[\[116b.5\]]de bzhin gshegs pa'i rigs dang /_pad+ma'i rigs dang las kyi rigs dang /_rin po che'i rigs rnams rim pa bzhin du 'dus pa'i phyir ro/_/de la a ni chos thams cad thog mar yang a las byung zhe'o/_/a'i bar du yang a'i rang bzhin du gnas so zhe'o/_/a tha ma ni tha mar
[\[116b.6\]]yang chos thams cad a'i rang bzhin du nub po zhes pa'i don de thams cad nas thams cad as bzung a la gnas a rgyu ste/_don du gnyer rgyu yang a gcig las med/_ye byar bya rgyu yang a gcig pu las med do zhes pa'i don to/_/de la sar ta thA ga ta ni de bzhin gshegs
[\[116b.7\]]pa thams cad hr-i da ya thugs ha ra ha ra na 'phrog pa'am 'thor ba/_oM hUM hrIHsku gsung thugs/_b+ha ga bAn ni bcom ldan 'das so/_/dz+nyA na mU rti ni ye shes spyi gtsug_/wA gI shwa ra ni ngag gi dbang phyug go/_/ma hA pA tsa mi g.yo ba chen po'am yang na sman pa chen po ste slob ma
[\[117a\]]
[\[117a.1\]]dbang gis smin par byed pa'o/_/de ltar slob ma smin par byas nas sarba ng+har+m+mA yan chad lam rdzogs rim dang sbyar ba ston to/_/de yang gong gi mi g.yo ba de gang las ma g.yos she na/_sarba ng+har+m+mA ni chos thams cad/_/ga ga na nam mkha' lta bu/_a ma la su dri
[\[117a.2\]]ma med pa/_ba ri shud+d+ha ni yongs su dag pa/_d+har+m+ma d+hA tu ni chos kyi dbyings/_dz+nyA na ye shes/_gar+b+ha ni snying po che/_chos thams cad nam mkha' lta bur dri ma med cing yongs su dag pa chos kyi dbyings kyi ye shes kyi snying po can du bsgom zhes pa'i don to/_/de ltar rgyud 'di dbu zhabs
[\[117a.3\]]kyi don dang thog ma yang a las byung nas tha mar yang a la rdzogs pas zab mo skye med ston pa'i rgyud cig yin par shes par bya'o/_/rgyud shin tu bsdus pa rang bzhin lhun grub kyi sngags 'di bklags pa dang /_bton pa dang /_bzlas pas kyang rgyud rgyas par bton pa dang
[\[117a.4\]]'dra bar 'gyur te 'di ni gang zag bsdus pa la dga' ba'i don du gsungs so/_/de la rgyas bsdus ni mngon par rgya che chung gi khyad par ro/_/don la ni che chung med par shes par bya'o/_/le'u bcu gsum pa rdzogs so//_//da ni rgyud nye bar bsdus pa bstan pa'i phyir/_
[\[117a.5\]]de nas zhes bya ba la sogs pa gsungs te/_rgyud rgyas pa dang bsdus pa dang shin tu bsdus pa dang gsum ste/_rdzogs pa'i rjes de ma thag kho nar phyag na rdo rje 'chang lnga brgya'i grogs dang bcas pas gsang bstod mdzad de/_de yang gsang bstod pa gang la bstod gang gi sgo nas
[\[117a.6\]]bstod gang gis bstod/_tshig gi khyad par ci 'dra bar bstod ce na/_bstod pa ni bcom ldan 'das la phyag na rdo rjes dga' zhing mgu ba'i tshul gyis mgon po zhes bya ba la sogs pa ye shes rnam pa bzhi'i sgo nas bstod de/_de la mgon po ni me long lta bu'i ye shes kyi sgo nas
[\[117a.7\]]bstod/_bcom ldan 'das ni so sor rtog pa'i ye shes/_de bzhin gshegs pa ni bya ba nan tan/_rdzogs sangs rgyas ni mnyam pa nyid kyi ye shes kyi sgo nas bstod de/_ye shes bzhi'i bdag rgyan cha lugs gos nyams sna tshogs dang /_pho mo'i rol ba bstan pa yang khyod
[\[117b\]]
[\[117b.1\]]lags so zhe'o/_/thams cad thams cad ni srid pa'i rtse mo nas dmyal ba yan chod la 'dud pa'am/_yang na de thams cad kyi rang bzhin khyod yin zhes bstod pa'o/_/ye shes sku nyid ni ye shes kho na las mi gzhan pa de bsten pa'i sku zhes rje btsun la bya ste/_yon tan de
[\[117b.2\]]rnams dang ldan pa'i rje btsun la 'dud do/_/bstod ces bya ste/_las kyi rigs kyi mtshan bsdus pa'o/_/de ltar na rgyud bsdus pa ste le'u bcu bzhi pa'i don rdzogs so//_//bcu gnyis pa phan yon gyi le'u ni shin tu sla bas 'dir ma bkrol ba ste dkyus su brtag go/_/da ni bcu
[\[117b.3\]]gsum pa shes rab kyi 'khor lo sngags dgod pa'i rim pa ston te/_de yang oM nas a'i bar gyi sngags tha ma ni 'don pa dang /_'khor lo la dgod pa kho na'i sngags las bzlas par byed do/_/pra kr-i nas ya te'i bar du ni sngags rang yang min par 'dod de/_bzlas pa dang dgod par yang
[\[117b.4\]]mi byed do/_/sngags 'og ma bzung ba'am/_khas blangs pa'i dam bcar 'dod do/_/a A nas aH'i bar sngags tha ma'i bar du 'don pa dang /_'khor lo la dgod pa gnyis kar 'dod do/_/de la oM zhes pa ni sngags kyi dam bca' ba dang bkra shis pa'i tshig tu 'dod de/_rdo rje rtse
[\[117b.5\]]mo nas kyang /_dam bcas pa dang bkra shis don/_/nor 'dzin pa yi snying po yin/_/zhes gsungs te/_oM zer phan chad 'og nas sngags gcig yod par shes te/_dam bcar dgrol/_oM ni ye shes lnga'i rang bzhin bde gshegs lnga'i sa bon du gnas pas bkra shis par
[\[117b.6\]]'gro ste/_drag po'i las la sbyor na ni/_oM ma phyung na bkra shis par yang 'gyur ro/_/de ltar ye shes lnga'i rang bzhin yin pas/_/sangs rgyas thams cad kyi snying bskul ba yang oM mo/_/sarba d+har+m+mA ni chos thams cad b+ha ba zhes pa 'dir dngos po dang 'byung ba la 'jug la/_
[\[117b.7\]]a b+ha ba zhes pa as bkag pas rten 'brel bsdus pa'i 'di ltar snang ba'i chos thams cad dngos po med pa yin te/_dam bca' ba'i don to/_/swA b+hA ba ni rang bzhin/_bi shud+d+ha ni yongs su dag pa ste/_gtan tshigs ni rang bzhin gyis yongs su dag pa'i phyir ro zhes bya'o/_/_
[\[118a\]]
[\[118a.1\]]rang bzhin yongs su dag pa gtan tshigs ma grub po zer na/_mngon sum dang rjes dpag gis grub bo zhes bya'o/_/mngon sum gang gis grub/_rjes dpag gang gis grub ce na/_dper na la rgyab kya me dpog pa la mig gi dbang pos mngon sum du mthong ba'i du
[\[118a.2\]]ba las me dpog pa bzhin du/_nga yang bla ma'i gdams ngag gi rtags la brten nas man ngag gi mig gis mngon sum du grub bo/_/de la gal te du ba med do zer na mngon sum dang 'gal ba bzhin rang bzhin gyis yongs su dag pa gtan tshigs ma grub po zer ba yang man ngag gi
[\[118a.3\]]mig gi mngon sum dang 'gal lo zhe'o/_/tsak+Shu zer bas man ngag gi mig gi don to/_/a ni skye med kyi don te yod med kyi sgro 'dogs chod pas stong pa nyid kyi rnam par thar pa'i sgo'o/_/A ring po ni mtshan ma sna tshogs rang bzhin med pas mtshan ma med pa'i rnam par thar pa'i
[\[118a.4\]]sgo'o/_/aM ni gnyis su med pa'i phyir gzhan du smon pa med pas smon pa med pa'i rnam par thar pa'i sgo'o/_/aHni tha mal gyi phyin ci log gi mngon par 'du byed pa med pas mngon par 'du byed pa med pa'i rnam par thar pa'i sgo'o/_/brjod bya rtsa ba'i don du 'dug pas sngags de
[\[118a.5\]]rnams rang bzhin rtsa ba'i sngags zhes bya'o/_/pra kr-i ti zhes pa rang bzhin lhun grub kyi tshig ste/_de yang sems kyi rang bzhin du ngo bo btsal na/_cir yang mi rnyed pa bzhin zhes bya ba la brtags tshod du sna tshogs su rang snang bas rang zhes bya'o/_/mtshon pa de tha mi dad pas rang gi
[\[118a.6\]]rang bzhin du 'dug la rang bzhin ni rang du 'dug ste/_sus kyang ma byas rang bzhin lhun grub ces bya/_de'i don la rtog pas rang 'jug_/lam du rang 'jug_/de lam du khyer ba ni lam ste/_rtog ba lhun gyis grub pa'i 'bras bu nyid shar ba'o/_/des gzhan don lhun gyis
[\[118a.7\]]grub ste/_rnam par rtog pa med pa bzhi'i sgo nas bstod de/_de la mgon po ni me long lta bu'i ye shes kyi sgo nas bstod/_bcom ldan ni so sor rtog pa'i ye shes/_de bzhin gshegs pa bya ba nan tan/_rdzogs pa'i sangs rgyas mnyam pa nyid kyi ye shes kyi sgo nas bstod
[\[118b\]]
[\[118b.1\]]do/_/ye shes bzhi'i bdag nyid du gyur pa'i bcom ldan 'das shAkya thub pa la phyag 'tshal nas gsang ba'i bdag po phyag na rdo rje dang /_khro gnyer gyi rgyan dang ldan pa'i grogs sna tshogs zhes pa lnga brgya dang lhan cig tu'o/_/de rnams kyis gsung gcig tu kye mgon po zhes
[\[118b.2\]]bcom ldan 'das la bos nas/_bdag cag lnga brgya po rnams tshim zhing yid rangs par gyur to/_/legs so zhes pa ni rang don du legs pa byon pa'o/_/legs so 'og ma ni gzhan don du legs pa phul ba de ltar rang bzhin gyi don du legs shing khyad par can du phye nas
[\[118b.3\]]gsungs pas/_gzhan don ci 'dra ba byas she na/_rnam grol 'bras bu 'tshal ba yi/_/'gro ba mgon med rnams kyi don/_/bdag cag yang dag rdzogs pa yi/_/byang chub thob pa'i don ched du/_/khyod kyis mdzad nas sgyu 'phrul dra ba'i lam 'di rang gzhan gnyis ka'i don du
[\[118b.4\]]bstan pa 'di'i chos kyi dbyings kyi rang bzhin pas rnam par dag pa'i lam legs pa'i lam zhes bya'o/_/'di ni zab pa'i lam yangs pa'i lam rgya che ba zhes bya ste/_don chen po ni 'gro ba'i don yin pas don bgyid ba zhes bya'o/_/zab pa dang yangs pa dang rgya che ba 'di ni
[\[118b.5\]]nyan thos rnams kyis mi rtogs pas sangs rgyas rnams kyi spyod yul lo/_/'di ni 'das pa'i sangs rgyas mar me mdzad la sogs kyis gsungs shing bshad la/_da ltar bcom ldan 'das kyis bshad/_phyis rgyal ba byams pa la sogs pa rnams kyis kyang gsung bar 'gyur ro/_/_
[\[118b.6\]]de la dbu zhabs su bsdus pa'i don bcu bzhi dang /_skabs don dang /_le'u bcu bzhir phye nas tshig don tsam zhig bkral ba'o/_/sgos don dang man ngag gi don ni mangs kyis dogs pas 'dir ma bris so/_/'jam dpal mtshan brjod kyi bshad 'bum paN+Dita smr-i ti dz+nyA na kI rtis mdzad pa
[\[118b.7\]]rdzogs so//_//paN+Dita de nyid kyis rang 'gyur du mdzad pa'o/[ {D2539}]@##/_/rgya gar skad du/_Ar+ya many+dzu shrI nA ma saM gI ti u pa de sha nA ma br-i te/_bod skad du/_'phags pa 'jam dpal gyi mtshan yang dag par brjod pa'i man ngag gi 'grel
[\[119a\]]
[\[119a.1\]]pa zhes bya ba/_'jam dpal ye shes sems dpa' la phyag 'tshal lo/_/rang bzhin dri med gdod nas gnyis med sangs rgyas shing /_/dri mas ma gos yon tan mtshungs med rab byed pas/_/dam chos gzhir gyur longs spyod gzugs dang ldan
[\[119a.2\]]spyod pa/_/yang dag sprul pa skye 'gyur de la phyag 'tshal nas/_/mchog tu dri med gzod nas zhi ba'i ngo bo nyid/_/sems can don la gsal 'gyur mtshan yang dag brjod pa/_/sangs rgyas byang chub sems dpa' de la yon tan mnyam med pa/_/gzod nas grangs 'das kyis
[\[119a.3\]]gsungs pa yi mtshan don bri bar bya/_/de la dus gsum sangs rgyas thams cad kyi yul/_rgyud sde thams cad kyi rtsa ba/_bstan pa kun gyi dngos gzhi/_sde snod kun gyi me long /_nam mkha' dang mnyam pa'i 'grel pa'o/_/dgos pa la sogs pa gang zhe na/_mtshan don
[\[119a.4\]]dkyil 'khor drug la sogs pa'i lta ba dang sgom pa'i bye brag ni brjod bya/_de bstan pa ni dgos pa/_khyad par du gyur pa las 'bras bu sku lnga thob pa ni dgos pa'i dgos pa/_'brel pa ni thabs dang thabs las byung ba'i 'brel pa'o/_/de la rigs kyi bu'am rigs kyi bu mo
[\[119a.5\]]gang la las sangs rgyas bye ba phrag 'bum gyi mtshan bzung na yon tan ji tsam zhe na/_de la tshad med dpag tu med do/_/gang la las 'jam dpal gzhon nur gyur pa'i mtshan bstan nas bzung na bsod nams ji tsam zhe na/_de ni gong ma las kyang dpag tu med cing bgrang ba las
[\[119a.6\]]'das pa'o/_/de ci'i phyir zhe na/_'phags pa 'jam dpal ni de bzhin gshegs pa thams cad kyi dge ba'i bshes gnyen du gyur pa'i phyir ro/_/de nyid kyang cis she na/_'phags pa 'jam dpal gzhon nur gyur pas bskal pa re re'i sems can gyi don byas pa de lta bu'i
[\[119a.7\]]dka' ba spyad pa ni sangs rgyas bye ba khrag khrig 'bum gyis kyang ma mdzad do/_/de nyid kyang 'jam dpal gzhon nur gyur pa'i smon lam grub pa tshad med do/_/'jam dpal gyi yon tan gyi khyad par la tshad med do/_/'jam dpal gzhon nur gyur pa ni sangs rgyas bye ba khrag khrig
[\[119b\]]
[\[119b.1\]]brgya stong gi yab dang yum lta bu'o/_/'phags pa 'jam dpal ni sangs rgyas bye ba khrag khrig brgya stong la gdams ngag ston pa'o/_/'phags pa 'jam dpal ni phyogs bcu'i 'jig rten gyi khams na ming gi 'khor lo rgyas par byed pa'o/_/'jam dpal gzhon nur gyur pa ni de bzhin
[\[119b.2\]]gshegs pa'i dkyil 'khor gyi gtam gyi skyes bur gyur pa'o/_/'jam dpal ni de bzhin gshegs pa thams cad kyis bstod cing bsngags pa'o zhes pa la sogs rgya cher 'byung ngo /_/de ltar phan yon che ba ji lta bu'i dka' ba spyad ce na/_'di'i tshul ni dpal sgyu 'phrul dra ba dang nges
[\[119b.3\]]pa'i don gyi mdo las bstan te/_dang po so so'i skye bo mang du thos pa zhes bya bas chos thams cad rtag par go nas kun la de ltar bsgrags pas thams cad rtag par lta ba la btsud pa'o/_/dus tshod der khye'u thos sgrogs zhes bya bas chos thams cad med par go nas kun la med
[\[119b.4\]]par bstan te/_de ltar sde gnyis su chad nas rtsod pa byung ngo /_/de'i rnam smin gyis gnyis ka dmyal bar skyes so/_/de gnyis kyi 'khor rnams kyang lcags kyi thu lum 'bar ba za bar 'gyur te/_'khor dang bcas pa de nas thar nas mthar 'dab chags byar skyes so/_/de yang
[\[119b.5\]]mang du thos pa me mar 'obs su grogs po cig gis zhag nyi shu rtsa gcig tu bskyur ba las mang du thos pas dmyal dpon pa zhag bzhi bcu rtsa gnyis su ngo bor la 'di thos pa byas pas khyod rang gis bzod na rung zer nas/_des bskyur bas bsam pa bzang pos zhag bdun lon nas tshe
[\[119b.6\]]'phos nas khyim bdag gi bu sbyin pa zhes bya bar gyur to/_/khye'u thos sgrogs ni grogs so cig dang gnyis dmyal dpon gyi shing rta 'dren pa la grogs pos ma nus nas/_dmyal dpon la 'di zhog ngas drang byas pas khyod kyis 'drongs sam zer nas mgo bo la tho ba brgyab nas tshe 'phos
[\[119b.7\]]nas rdza mkhan snang byed kyi bur skyes so/_/des shAkya thub pa la 'jam gang phul nas sems bskyed nas sangs rgyas kyi mthus khyim bdag gi bu de tshe snga ma dran pa'i shes pa byung nas sbyin pa yongs su rdzogs par byas pa'o/_/de nas dge slong ye shes rgyal por gyur nas tshul khrims rdzogs
[\[120a\]]
[\[120a.1\]]par byas so/_/de nas bram ze dri med du gyur nas bzod pa rdzogs par byas pa'o/_/de nas rgyal po mu khyud kyi bur gyur nas brtson 'grus rdzogs par byas so/_/rgyal po dad yod du gyur pa'i dus su bsam gtan rdzogs par byas so/_/dge slong chos kyi rgyal
[\[120a.2\]]mtshan du gyur pa'i dus su shes rab rdzogs par byas so/_/rgyal po nam mkhar gyur pa'i dus su shes rab dang thabs rdzogs par byas so/_/drang srong rgyal po'i dus su ye shes rdzogs par byas so/_/'di nyid la/_pha rol phyin bcu thob pa ste/_/zhes gsungs so/_/de ltar
[\[120a.3\]]yang nas yang du dka' ba spyad pas mngon par rdzogs par sangs rgyas so/_/'di nyid la/_skad cig gcig gis rdzogs sangs rgyas/_/mchog gi dang po sku gsum 'chang /_/sangs rgyas sku lnga'i bdag nyid can/_/zhes gsungs so/_/de ltar sku nyid gnyis med kyi ye shes de
[\[120a.4\]]las longs spyod rdzogs pa'i sku mtshan dang dpe byad dang ldan pas/_longs spyod rdzogs sku kun gyi rgyal/_/sum cu rtsa gnyis mtshan 'chang /_/zhes gsungs te/_sum cu'i byang chub sems dpa' rnams la lha dang lha mor snang ste/_dkyil 'khor chen po yangs pa yin/_/kha
[\[120a.5\]]dog sna tshogs 'bar ba'i 'od/_/ces gsungs so/_/de'i rjes kyi ye shes bya ba grub pa dang /_kha dog sems pa de la gzigs pa drug gi tshul du gzigs nas ma rig sgo nga'i sbubs na gnas pa'i don bya ba'i phyir/_don dam pa stong pa yi ge a dkar po'i rang bzhin las
[\[120a.6\]]lhun po rin chen gyi steng du byon la byin rlabs rdo rje chen po dang mchod rten chen po dang /_chos 'byung dang /_gzhal yas khang dkyil 'khor drug gi snang ba gdul bya la so sor byung ste/_de yang 'jam dpal sgyu 'phrul dra ba las/_bde gshegs dri med ye shes nyid/_a li byin
[\[120a.7\]]rlabs chen po las/_/lhun po'i steng du rnam 'phrul snang /_/dkyil 'khor drug gi ji bzhin no/_/zhes gsungs te/_skal ba dang ldan pa'i gdul bya drug la snang ba'o/_/gzugs rnams ma lus 'chang ba po/_/gzugs rnams sna tshogs kun du ston/_/ji bzhin 'gro ba'i
[\[120b\]]
[\[120b.1\]]don byed pa/_/sprul pa'i 'khor lo sna tshogs 'chang /_/zhes gsungs so/_/gang la cis ni 'dul mdzad pa/_/thabs kyis 'dren pa'i gtso la phyag 'tshal bstod/_/rim pa bzhin du 'jug bya'i phyir/_/skal ba ji ltar 'tsham pa bzhin/_/de ltar rnam 'phrul mdzad pa'o/_/de
[\[120b.2\]]ltar phan yon che ba gang zhe na/_'di skad bdag gis zhes pa nas gsungs pa la mngon par bstod do zhes pas ston no/_/de gsungs pa'i gnas ni la la dag gzhan 'phrul dbang byed la sogs par gsungs par 'dod/_sgyu 'phrul dra ba las/_bya rgod ri yi gnas mchog
[\[120b.3\]]tu/_/gsang ba dam pa rab bshad pa/_/zhes gsungs pas na/_bya rgod phung po'i ri la sangs rgyas dang byang chub sems dpa' phyag na rdo rje la sogs pa bsam gyis mi khyab pa 'dus nas so/_/de'i dus su lha'i bu rin chen gyis zhu ba'i bsam pa mkhyen nas/_'phags pa
[\[120b.4\]]'jam dpal 'di rnams yon tan dang byin rlabs dang /_ji ltar sgrub bar zhu bar 'dod pas gsung 'tshal zhes zhus pas/_'jam dpal na re nga rang la yon tan brjod na bdag la bdag gis bstod par mchi bas lha dang mi'i ston pa bcom ldan 'das shAkya thub pas gsung 'tshal
[\[120b.5\]]zhes zhus so/_/ston pas cang mi gsung ba'i dus su byang chub sems dpa' phyag na rdo rje khro bo lnga brgya dang thabs cig tu zhus so/_/der ston pas 'jam dpal sgyu 'phrul dra ba le'u khri drug stong rnal 'byor chen po'i rgyud bka' stsal to/_/de'i rjes la zab pa dang rgya che ba'i rdo rje'i
[\[120b.6\]]glur blangs pa'i don dgrol ba'i phyir mtshan yang dag par brjod pa 'di rdo rje'i tshig tu gsungs so/_/de nas zhes pa ni de ma thag pa la sbyor ro/_/de yang sgyu 'phrul dra bar dkyil 'khor dang lha dang /_dbang dang rab gnas la sogs pa'i rim pa kun bstan nas/_rje btsun gyi rang bzhin
[\[120b.7\]]dang mdzad pa'i phrin las dang yon tan bstan pa'i phyir de nas so/_/'di la tshigs bcad sum brgya bcu gnyis kyis bstan pa 'di skabs bcu bzhir bstan pa de dang mi 'gal bar bya ba'i phyir dang /_sngon gyi lo rgyus kyi don dang dris lan phan yon 'thad pa dang bcas pa bstan par
[\[121a\]]
[\[121a.1\]]bya'o/_/de la dpal ldan rdo rje 'chang nas zhu ba po dang 'khor rnams bstan te/_de yang sngon ston pa shAkya thub pa 'khor phyag na rdo rje la sogs pa bzhugs pa'i dus su sems can rnams kyi lo tog med/_tshe thung nad mang po byung nas sdug bsngal ba'i dus su ston
[\[121a.2\]]pas ting nge 'dzin la snyoms par zhugs nas/_klu'i rgyal po sog ma med kyis gnod pa byas par gzigs nas thugs ka nas 'od zer gyis bskul bas klu'i rgyal po'i lus zhum nas/_kye ma nga la gnod pa byed cing stobs 'gyed pa ni su yin zer nas bzhin la sogs pa
[\[121a.3\]]bsgyur/_khros pa'i sgra sgrogs shing nam mkha' la song nas sprin nag po'i gseb nas thog dang ser ba dbab par 'dod nas zhe sdang drag po skyes te/_de nas bcom ldan 'das kyis gsang ba'i bdag po bka' bsgos te/_gsang ba'i bdag po klu'i rgyal po 'di thul
[\[121a.4\]]zhes bka' stsal to/_/de nas gsang ba'i bdag pos rdo rje nam mkha' la gsor zhing rig pa brjod pas klu'i gnas dang khyim kun du me 'bar ro/_/der klu na re khyed dang nga gnyis stobs dgye yis zer nas da lta nyid du brlag par bya'o zer nas khros pa'i nga ro sgrogs so/_/_
[\[121a.5\]]de nas gsang ba'i bdag po phyag na rdo rjes rdo rje lan gsum du gsor nas ri khyim la bsnun pas me 'bar bar gyur te/_der klu'i rgyal po khyab 'jug rang gi gnas su bros so/_/der byon nas khyab 'jug btul lo/_/der sa blar ma hA de ba'i sar bros pas yang btul lo/_/_
[\[121a.6\]]der sa steng lha tshangs pa'i gnas su bros pas yang btul lo/_/der thugs ma thub nas srog snying phul dam bcas so/_/des na gdul dka' sogs so/_/'khor gyis kyang gtso bo bzhin no/_/ston pa gang la zhus she na de bzhin gshegs pa sogs so/_/dgos pa ci
[\[121a.7\]]yod na khyab bdag sogs rang don gzhan don no/_/ston pa'i mtshan dang yon tan zhe na/_rdzogs pa'i sangs rgyas sogs pas bstan no/_/'gro ba'i bla ma la sogs pa yon tan dang gzhan don bstan no/_/de yang chos kyi mtshan nyid ji lta bu zhe na/_bcom ldan 'das
[\[121b\]]
[\[121b.1\]]'jam dpal ye shes zhes pa brjod bya don gyi 'jam dpal ye shes lnga'i rang bzhin du bstan no/_/ming ni nas rab zhi ba'i bar gyis rjod byed tshig gi 'jam dpal thun mong ma yin pa bstan no/_/de gang gi yul yin na thog ma nas yang nas yang du gsungs pa zhes pas
[\[121b.2\]]dus gsum gyi sangs rgyas kyi yul du bstan no/_/chos kyi mtshan nyid gang zhe na/_rgyud chen la sogs pa'o/_/dgos pa ni rdo rje 'chang chen la sogs so/_/ston pas shod cig par gdams pa sdud pa pos kyang dam bcas pa mgon po nas gsang 'dzin par ro/_/de yang sngon
[\[121b.3\]]rgyal po yul 'khor skyong gdung chad du nye ba na rgyal po de'i spyi bo nas sha'i wa ba cig skyes de la mya ngan byas pas sha de bog pa las nam mkha' las sgra byung ste/_rgyal po chen po rin po che'i mchod rten cig rtsigs la de'i bum pa'i nang du rin po che'i mchod rten gyi za ma tog stong rtsa
[\[121b.4\]]gnyis kyi nang du sha dum bu re tshud la mchod pa chen po gyis shig/_/khyad par du 'phags pa'i rgyal bu 'byung ngo zer nas de bzhin du byas pa las/_dus tshod cig tu rgyal bu stong rtsa gnyis mtshan dang bcas pa byung ngo /_/de rnams bskal pa bzang po'i sangs rgyas stong rtsa gnyis
[\[121b.5\]]chos kyi 'khor lo bskor bar zhal gyis bzhes so/_/de rnams kyi nang gi chen po lha tshangs pas nu bo tsho'i chos kyi 'khor lo bskor ba'i zhu ba dbul bar byas/_tha chungs phyag na rdo rjes gsang sngags kyi sdud pa po bya bar byas te dam bca' byas pas gsang 'dzin no/_/nges par
[\[121b.6\]]'byung nas spyan sngar 'dug gis chos spyod pa'i tshul bstan/_zhus nas gnang ba'i tshul ni de nas bcom ldan 'das nas yid kyis nyon gyis bstan no/_/bcom ldan 'das kyi byung tshul ni gong gi khye'u thos sgrogs rdza mkhan snang byed kyi bur gyur/_shAkya thub pa chen po la
[\[121b.7\]]'jam gang phul nas sems bskyed nas rim par sa bcu thob nas/_dam pa tog dkar du gyur nas lha rnams la chos ston cing bzhugs pa las nam mkha' nas sgra byung ste/_skyes bu chen po bcom ldan 'das/_/sems can kun la phan don du/_/mi yi yul du gshegs su
[\[122a\]]
[\[122a.1\]]gsol/_/mi yi yul du gshegs nas kyang /_/chos kyi 'khor lo bskor du gsol/_/zhes bskul te/_dga' ldan lha mi pham mgon po la dbu rgyan bskon nas ri rab kyi steng du byon nas gzigs pa bzhi la gzigs te/_yab dang yum dang rigs dang grong
[\[122a.2\]]khyer la gzigs nas mdzad pa bcu gnyis kyis 'gro ba'i don mdzad par dgongs te/_'jig rten pa'i lnga/_'das pa'i lnga/_bla na med pa'i mdzad pa gnyis te bcu gnyis so/_/yum gyi lhums su zhugs/_byi ba lo'i dpyid zla ra ba'i nya'i nang par bltams/_
[\[122a.3\]]gzhon nu rol rtsed mdzad/_shAkya lag na be con can gyi bu mo khab tu bzhes rgyal srid la mnga' mdzad sras bltams/_rgyal bu 'khor ba la skyo ba skyes nas rab tu byung /_lho phyogs gyad kyi yul chu bo nai rany+dza na'i 'gram du dka' thub lo bdun mdzad/_srod la bdud btul/_
[\[122a.4\]]tho rangs mngon par sangs rgyas/_byang chub kyi shing p+lak+Sha la gzigs/_dam pa'i chos btsun par bya ba'i phyir zhag bdun du cang mi gsung bar bzhugs/_dam pa'i chos kyi 'khor lo bskor/_der bka'i 'khor lo rim pa gsum bskor ba ni nyid kyi zhal nas zhes so/_
[\[122a.5\]]chos gsung ba'i snga ltas bstan pa'o/_/snying rje la sogs bsdus pa'i yon tan dang mtshan gyi yon tan dang /_spro ba bskyed pa dang nyon cig par gdams pa'o/_/rgyud 'byung ba'i phyed dgongs pa la bzhag nas rigs drug la gzigs so/_/de yang rigs spyi dang /_
[\[122a.6\]]bye brag tu rigs dang /_ye shes dang /_gdul bya dang /_dkyil 'khor dang /_lha dang /_mtshan dang /_phrin las dang /_gang la gang 'dul la cher gzigs pa'o/_/de nas dgongs pa las bzhengs nas tshig gi bdag pos tsheg par bdun ma'i tshigs su bcad nas
[\[122a.7\]]gsungs so/_/de'i don gsang sngags rgyal po drug sku dang ye shes drug go/_/de ltar gnas sam zhe na/_gnyis su med par byung ste/_gnyis med ye shes rang rig pa ste/_de yang sems dngos por grub pa ma yin te/_mi skye chos can zhes ni sems skye ba med pa
[\[122b\]]
[\[122b.1\]]stong pa nyid do/_/stong pa nyid de tshad mar mi 'gyur ram zhe na/_mi skye chos can 'di gsungs pa ste/_sems skye ba med pa nyid rig pa sna tshogs su gsal ba/_rang bzhin gyis 'od gsal ba'o/_/de gang gis rtogs par bya zhe na/_yi ge bcu gnyis kyis nye bar mtshon te/_
[\[122b.2\]]a A ni gdod nas ma skyes pa/_i I ni de la ye shes chen po 'pho ba'o/_/u U ni byang chub sems bde ba chen po'o/_/e ai ni chos thams cad bsam brjod dang bral ba'o/_/o au ni sems kyi sprul pa sna tshogs su shar ba'o/_/aM ni skye 'gag med pa'o/_/aHni
[\[122b.3\]]skye med las 'das so/_/snang ba chos can 'di nyid sna tshogs su snang ste/_de nyid rgyu rkyen las skyes pa'i phyir stong pa'o/_/stong pa gtan med pa ma yin te/_nyams su myong ba dang ldan pas so/_/de dbyer med pa ni ye shes so/_/de yang sgro 'dogs gcod pa'i dus su tshad ma
[\[122b.4\]]spyi'i mtshan nyid bcad pa'i yul la skyes bu mi slu ba nyid do/_/de lam du khyer ba mngon sum gyi mtshan nyid rtog pa dang bral zhing ma 'khrul pa nyid do/_/'di sgrub pa ni dgag sgrub dang bral ba'i sgro ma btags pa'i shes pas grub po/_/don gnyis med kyi ye shes te/_sems
[\[122b.5\]]can dang sangs rgyas la khyad med de sems can las ma rig pas bsgribs so/_/s+thI to nas brti naM gyis dus gsum gyi sangs rgyas kyi thugs ka na sku dang ye shes kyi tshul gyis bzhugs par bstan no/_/sku dang po bud+d+ha dang 'khor lo dang /_ye shes sems dpa' dang /_zla ba dang a'o/_/_
[\[122b.6\]]de nyams su len na/_oM badzra tIk+Sh+Na nas ya te na maHsku drug dang dkyil 'khor drug dang /_de la brten nas dbang dang rab gnas dang sbyin sreg dang tsha tsha dang bzlas pa dang sgom pa'i tshul gyis nyams su blang ngo /_/de la a ra pa tsa na'i don 'di ltar nas tshul gyi mchog gis bstan te/_
[\[122b.7\]]'dir lha dang sbyar ba yang yin la da res chos nyid byang chub sems de a yis mtshon te skye med las byung ba'o/_/skye med de la dbye ba dgag bya'i sgo nas phye na rnam par thar pa'i sgo bzhi ste khong nas gsal bar byed kyis bstan no/_/de ltar rtogs na dug lnga ye shes lngar gyur pa ni
[\[123a\]]
[\[123a.1\]]mchod pa nas sel bar byed kyis bstan te/_'di la gdul bya'i dbang du lo rgyus re re dag 'byung ste/_ri rab kyi steng na lha'i dbang po brgya byin zhes bya ba/_rnam par rgyal ba'i khang bzangs dang grong khyer blta na sdug dang chung ma dang 'khor la sogs pa la
[\[123a.2\]]chags pa de rje btsun gyis de gzigs nas 'jam dpal 'od dpag tu med pa'i lha tshogs kyi snang ba bstan nas/_de'i 'dod chags log ste so sor rtog pa'i ye shes skyes te mchod pa nas dga' bar byed pa'o/_/la la dag dbang phyug dang u ma gnyis la yang zer ro/_/_
[\[123a.3\]]zhe sdang zhes pa ni sngon drang srong cig nags khrod cig na bsgoms pa las lta ba log nas zhe sdang skye ste shi'o/_/der shar phyogs kyi 'byung po dge ba'i bu gtogs 'dod can zhes bya bar skyes nas yang 'byung po'i lus 'dis ci bya mi lus 'dod pas mi'i mngal skyug bro nas/_
[\[123a.4\]]bram ze'i bu su tra zhes bya ba mgo nas sprugs pas sha rus zangs kyis song ba'i sbubs su song nas mi dang 'grogs ma shes nas dur khrod du ro mang po zos pas ru trar song nas grong khyer gsum phung bar byas/_de tshe 'phos pas lha ma hA de bar gyur te 'jig rten na mthu che ba
[\[123a.5\]]ri rab glad la bskor ba/_rgya mtsho hub kyis 'thung ba/_lha mo u ma dang gnyis rtag tu 'khyud pa ri rab kyi byang shar mtshams na thod pa dgu brtsegs kyi nang na 'khor dpag tu med pa dang bcas pa dus kun du tshe 'phrog mi nad phyugs nad mang po gtong /_drag po nyi shu rtsa
[\[123a.6\]]bzhis 'dzam bu'i gling nyi shu rtsa bzhir spyan drangs nas log pa'i tshogs 'khor byed pa de rje btsun gyis gzigs nas zhe sdang mi bskyod pa'i khro bo'i lha tshogs sprul te btul bas der thul te zhabs 'og mnan pa las grol ba ni 'og nas kyang bstan no/_/la la khyab 'jug 'dul
[\[123a.7\]]ba'i phyir bstan te/_'og nas ha la ha la'i skabs nas ston no/_/gsum pa gti mug blo ste la sogs pa ni sngon lha tshangs pa zhes bya ba dbang che zhes kun la dbang sgyur zhing yang las rgyu 'bras mi shes nas gti mug ste/_de gdul ba'i phyir gti mug rnam par snang mdzad kyi lha
[\[123b\]]
[\[123b.1\]]tshogs bstan te/_chos kyi dbyings rnam par dag pa'i ye shes skyes so/_/bzhi pa/_mchod pa chen po khro ba che/_/zhes pa ni lha tshogs bdag ces pa ma hA de ba la/_chung ma gsum yod pa'i 'bring mo klu mo yid 'ong dga' ma la bu bzang sdug la 'od chags pa kun gyis blta yang
[\[123b.2\]]mi bra ba gcig yod pa de seng ge'i khri la lag na rin po che thogs nas yod pa la/_de u mas zas zhim po khyer nas bltar 'ongs pas sgo bcad/_tshogs bdag na re nga'i byad legs mo 'di mos mthong na da la mo chags pa skye/_mo dmod pa che bas snyam nas glang po che cig gi sna
[\[123b.3\]]bcad nas tshogs bdag gi sna la glan pas der u mas mthong nas nga dga' nas zas khyer nas blta ba la mi sdug pa byed pa khyod la dus rtag tu glang snar shog cig_/lag gi rin po che la phug tu song cig_/seng ge'i khri byi lar song cig zer nas/_de ltar song nas shin tu ngo tsha nas/_
[\[123b.4\]]su byung ba la rdeg_/khro bo de gdul ba'i phyir khro bo don yod grub pa'i lha tshogs bstan/_der bya ba grub pa'i ye shes skyes so/_/la la dag gza' brgyad dang klu gdug pa can gdul ba'i phyir zer ro/_/lnga ni mchod pa chen po nas sel bar byed ces pa ni lha nor lha
[\[123b.5\]]gdul ba'i phyir te/_sngon lha dang lha ma yin 'thab pas lhas ma thub nas brgya byin gyis rmi lam brtags pas ri rab kyi zom na drang srong mthu bo che cig yod pa la/_de lha mo cig gis bslus nas de la bu tsha ming sring gsum yod/_de las gnyis kyis lha ma yin thub ste 'ong
[\[123b.6\]]par rmis/_der kun gyis gros byas nas lha'i mdangs las sprul pa'i u ma zhes bya ba mdzes pa cig drung du btang bas drang srong na re khyed gang nas 'ongs gar 'gro zer/_nga khyed kyi byan mo la 'ongs byas pas lo gsum chags pa spyad pas ma phrel nas/_shar lho'i me lhas
[\[123b.7\]]me'i 'khor lo cig bar du sbar bas phrel lo/_/ming sring gsum gyi chen po mgon po nag pos g.yas su drangs/_dpal lha mos g.yon du drangs nas lha ma yin phung bar byas/_tha chungs nor lha Ar+ya dzam+b+ha la yin te/_kho la nor bu rin po che ne'u le'i rkyal bu gang yod pas/_ma rig pa
[\[124a\]]
[\[124a.1\]]nga rgyal gyi ser snas chags so/_/de 'dul ba'i phyir rin chen 'byung ldan lha tshogs kun sprul pas/_ser sna log ste mnyam pa nyid kyi ye shes skyes so/_/'o na byang sems rdo rje la dgos pa ci yod ce na/_de yang nyon mongs pa lnga 'dul ba lha gzhon nu gdong
[\[124a.2\]]drug gi skabs su 'byung ngo /_/de ltar ye shes lnga po nyams ci zhe na/_'dod pa nas mgu ba'i bar du'o/_/de yang sngon 'phags pa 'jam dpal bram ze dri med du bzhugs pa sangs rgyas rnga sgra dbyangs kyi rgyal po la gdams ngag zhu ba'i dus su/_yon med nas nor tshol du
[\[124a.3\]]'ongs pas kAR+ShA pa Na gser zho gnyis tsam rnyed pas lam ma chod nas brag phug stong pa cig tu nyal bas/_rkun mo gsum byung nas khyod mi bsad kyis nor blang zer nas nga la med byas pas ma nyan rnyed pa'i gser byin pas/_da rung blang zer mi ster na mig 'byin zer/_da nga la
[\[124a.4\]]med byas pas mig phyung ngo /_/der byang chub sems dang ma bral lo/_/dus der yul gyi lha ma yin rnams na re bya ba mi rigs pa de ltar byed pa zer nas bsad snyam nas brdung du phyin pas de shin tu mdangs dang kha dog dang ldan par 'dug nas lus bong che zhes pa'o/_/de'i 'bras
[\[124a.5\]]bu gang zhe na/_ming nas gsal ba che ba'i bar ro/_/de yang 'phags pa 'jam dpal gyi zhing khams dang sangs rgyas pa'i mtshan ston te ming yang che zhing rgya che ba ni/_mtshan sangs rgyas kun du gzigs zhes bya ba chos nyid kun la gzigs pa dang gdul bya kun la gzigs so/_/_
[\[124a.6\]]de yang yangs pa ni zhing khams te/_smon lam yongs su rdzogs pa zhing dag pa la rdul med par bsags pa zhes bya ba rin po che'i rgyu las grub ste/_byang chub kyi shing gi 'od kyi me tog kha bye zum pa las nyin mtshan gyi ming med pa zhing de'i steng gi bar snang las rol mo'i sgra
[\[124a.7\]]byang chub sems dpa'i sde snod dang 'jam dpal mtshan brjod pa'i sgra rgyun mi 'chad pa/_nyan thos dang /_rang sangs rgyas dang bud med kyi ming mi grag_/sangs rgyas dang byang chub sems dpa' sha stag bzhugs pa/_sdug bsngal gyi ming mi grag pa che la yangs te ni snang ba
[\[124b\]]
[\[124b.1\]]mtha' yas kyi zhing khams ni til gyi dong gang nas gcig phyung ba tsam mo/_/zhing khams de ni til gyi dong tsam mo/_/phyi ma rnams ni gzhung dang sbyar ro/_/de ltar rtog pa spyod pa gang zhe na/_mkhas pa chen po la sogs pas bstan te/_'di la sngon rje btsun 'jam dpal rgyal po'i
[\[124b.2\]]pho brang rin chen na rgyal po'i mchod gnas byed cing bzhugs pa la 'khor rnams kyis phra ma bcug ste/_'jam dpal jo bo la dpya yin 'dug byas pas rgyal po bsam ngan skyes nas gros byas pa mchod gnas kyis mkhyen nas/_rA dza la gcugs la ma nyan ma bsad nga la de
[\[124b.3\]]lta bu'i skyon med na byas pas rgyal po ma nyan nas/_der rgyal pos phag tu mi mang po gsod du btang bas der 'jam dpal gyis rang 'dra bas yul thams cad gang bar byas pas gsod ngo ma shes nas/_der 'gyod pa skyes nas zhu ba phul bas ma gnang nas/_der yul
[\[124b.4\]]gzhan zhig tu phyin nas kun nang pa sangs rgyas pa'i bstan pa la btsud de dkyus dang sbyar ro/_/de rnams nyid grol lam zhe na mi grol te/_rkyen pha rol phyin pa bcu dgos par ston to/_/'di rnams la gong bzhin du lo rgyus re re ston to/_/sbyin bdag chen po sngon khyim bdag
[\[124b.5\]]dad pa'i bus sangs rgyas pa'i lha la gdams ngag zhus sbyin pa rdzogs par bya bar 'dod nas/_rdzas med nas rgya mtsho nas nor bu rin po che blangs nas der sbyin pa btang sa thun mong du sbyin pa sum cu rtsa gnyis rdzogs par byas/_ma dag pa sum cu rtsa gnyis spangs/_mi zad
[\[124b.6\]]pa nyi shu rtsa bdun rdzogs par byas so/_/de nas rgyal po rin chen du gyur nas yul du chos ston pa med nas der btsal bas sangs rgyas ri rab 'od bzhugs pa thos nas de la tshul khrims kyi gdams ngag zhus te/_spyir tshul khrims drug cu rtsa lnga rdzogs par byas/_mi zad pa'i
[\[124b.7\]]tshul khrims nyi shu rtsa gcig rdzogs par byas so/_/zad pa'i tshul khrims brgyad spangs so/_/de nas bram ze dri med du gyur nas bzod pa rdzogs par bya bar 'dod nas zhus btsal bas sangs rgyas rgyal par dga' la zhus te ma dag pa'i bzod pa bcu gnyis spangs te/_
[\[125a\]]
[\[125a.1\]]spyod pa'i bzod pa bcu gnyis khyad par gyi bzod pa nyi shu rtsa gcig rdzogs par byas so/_/de nas rgyal po mu khyud kyi bur skyes nas sangs rgyas rnga sgra dbyangs kyi rgyal po la zhus nas spyi'i lnga dang khyad par brtson 'grus gsum rdzogs par byas te zhib tu 'og nas
[\[125a.2\]]ston/_de nas rgyal bu don yod du gyur pa'i dus su sangs rgyas stobs kyi rgyal po la bsam gtan rdzogs par zhus te/_khyad par gyi bsam gtan mnyam pa nyid bzhi rdzogs par byas so/_/de nas rgyal po grags par gyur pa'i dus su sangs rgyas don yod rgyal po la spyi'i shes rab
[\[125a.3\]]brgyad cu rtsa bzhi/_tshul sbyin shes rab sum cu rtsa gnyis rdzogs par byas so/_/stobs bcu yang rdzogs par byas so/_/de nas rgyal po nam mkhar gyur pa'i dus su sangs rgyas 'brug sgra dbyangs kyi rgyal po la smon lam bcu gnyis dang /_thabs brgyad yongs su rdzogs par byas
[\[125a.4\]]so/_/de nas drang srong rgyas par gyur pa'i dus su sangs rgyas dri ma med par grags pa la ye shes rdzogs par byas te ye shes skye ba'i rkyen bdun/_rgyu lnga bcu rdzogs par byas so/_/de ltar sbyin bdag chen po nas ye shes rgya mtsho'i bar du sbyar ro/_/grogs gang zhe na/_byams
[\[125a.5\]]chen nas tshad thabs zhes pa tshad med pa bzhi ston te/_'di la sngon rje btsun yul lum+bi ni'i rgyal po legs byin zhes bya ba tshad med pa bzhi bsgoms pa la/_yul der mkha' 'gro ma bdun gyis mi thams cad za bar byed pa la/_rje btsun gyis byams snying rje bsgoms pas ma mos
[\[125a.6\]]sems can za ba'i sems dang bral nas/_/nged cag kyang byams dang snying rje bsgom ste bzar med zer ba la der dam la btags te gtor ma byin nas bstan pa bsrung bar byas pas ma mo bdun dang zhes pa yin no/_/de ltar bsgoms pa'i 'bras bu gang zhe na/_rdzu 'phrul chen po nas
[\[125a.7\]]'jigs par byed pa'i bar gyis rje btsun gyis gdul bya zhe sdang can 'dul ba'i phyir drag po'i skur bstan pa'o/_/de yang sngon lho phyogs gyad yul na mu stegs ral pa can lnga brgya yod de/_de rnams kyis thams cad log lta las bsgyur nas chad lta la bkod do/_/nang pa sangs rgyas
[\[125b\]]
[\[125b.1\]]pa'i bstan pa yang nyams dmas pa'i dus su yul de na sangs rgyas pa'i chos la mos pa cig yod pas des rmi lam btab ste/_sangs rgyas pa'i chos bden na rmi lam du mthong bar shog cig_/de ltar byung na yon bdag byas la yang dag pa'i lta ba la dgod snyam pa la/_rmi lam du
[\[125b.2\]]ston pa sku gser btso ma'i kha dog 'dra ba lta bas chog mi shes pa'i sku gcig byung nas/_khyod kyis yon bdag gyis shig zla ba gnyis nas nga yong gi gsungs nas/_der gnyid sad nas shin tu dga' nas btsun mo la bzlas pas/_mu stegs kyi dpon mo ma trang ga na re 'di su
[\[125b.3\]]yang min sangs rgyas pa'i 'jam dpal smra ba'i seng ge bya ba cig grong khyer yangs pa can na yod zer gyis de kha yin pas/_'dir 'ong na lam gyi mdo bcad/_nags tshal la dga' bas nags tshal breg_/dgon pa shig_/gtsug lag khang shig_/'phrang du gyad rnams kyis
[\[125b.4\]]bsrung /_kho la rdzu 'phrul yod na lha dbang phyug chen po bsgrubs la byung ba dang thog dang ser ba dbab par gros byas so/_/der byon pas rdzu 'phrul gyis 'phrang bcad pa ni steng du mnyam por song /_lung pa rtsi shing nags tshal gyis gang ngo /_/der nam mkha' la dge slong dge
[\[125b.5\]]'dun dpag tu med pa byon nas ral pa can sogs byams pa'i sems bskyed nas bdag med kyi lta ba la btsud do/_/khros pa'i khro bo'i skus bdud la sogs thog ser 'bebs pa shes pa bsgyur nas brgyal lo/_/der bdag cag kyang rjes su bzung 'tshal/_rdzu 'phrul dang cho
[\[125b.6\]]'phrul dang rnam par 'phrul pa 'di bdag med kyi lta ba rtogs pa las byung bas kun de la btsud pas mgon po nas bla ma'o/_/de ltar drag po'i skur ston kyang thugs theg pa chen po'i snying rje dang shes rab las ma g.yos so/_/a ra pa tsa na'i don rdo rje dbyings kyi dkyil 'khor gyi che ba'i
[\[125b.7\]]yon tan bstan pa'o//_//da ni chos kyi dbyings kyi ye shes de nyid gti mug can gdul ba'i phyir shes rab ye shes spyi gtsug can gyi skur bstan pa'i byin rlabs ni sangs rgyas nas zhags pa che'i ston te/_de la rje btsun de'i yon tan gang zhe na/_rnam par snang mdzad ni sa bcu'i
[\[126a\]]
[\[126a.1\]]byang sems la snang ba theg pa chen po'i chos kho na ston pa/_thugs yang dag pa'i ye shes che ba/_spang bya mtha' dag spangs nas lus ngag gi spyod pa thub pa'o/_/de'i rgyu gang zhe na/_gsang sngags dang tshul chen te/_thabs shes rab gnyis med las byung ba'o/_/_
[\[126a.2\]]gzhan yang pha rol phyin pa bcu las byung ba gong bzhin no/_/de bzhin du sa bcu dang stobs bcur ldan pa'o/_/shes bcu'i rtog pa'i spros pa dang bral bas spros med bdag go/_/de ltar brjod pa dang bral na ji ltar gzung na bden pa nas gnas zhes bstan te/_'di la sngon ma ga
[\[126a.3\]]d+hA'i dgon pa snying po byang chub kyi gnas su 'jam dpal theg pa chen po'i chos zhu ba'i 'khor gyi gtso bo sangs rgyas nor dpal dang /_rin chen dpal dang /_yon tan dpal dang /_mig gi dpal dang /_brtson 'grus dpal dang /_ye shes dpal dang /_bzang po'i dpal gyis
[\[126a.4\]]de kho na nyid kyi don zhus pas mnyam pa nyid kyi don dam par gnyis su med pa de ltar bstan te/_yang dag pa'i mtha' la gnas pa'o/_/gnyis su med pa gang zhe na/_bdag med nas ngan 'jigs byed pa ste/_dper na seng ge'i sgras ri dwags skrag pa bzhin du bdag med pa'i
[\[126a.5\]]sgras mu stegs skrag par byed do/_/spyir mu stegs la lta ba sum brgya drug cu/_de las bsdus pa log pa'i ri bo nyi shu/_de mu stegs rtag chad gnyis su 'dus so/_/ya mtshan can dgu bcu la sogs pa yod kyang ston pa ste drug nas brtsi'o/_/'di la sngon ri pi ri la na rgyal po
[\[126a.6\]]gzugs can snying po lings pa la 'ongs pas ci yang ma rnyed nas log tsam na drang srong cig 'dug nas ngas ri dwags ma sod pa 'dis lan zer nas gsod pa la/_der drang srong gis dmod pa bor ba ni/_nga bur skyes la khyod kyi bdud du shog shig byas pas/_der btsun mo la bu skyes pas
[\[126a.7\]]lcags kyi mdzer pa can cig byung bas phas gzhibs pas pha ma'i lce yang skrangs ming yang ma skyes dgrar btags so/_/kho cher skyes nas/_pha sgyugs/_phas yul gzhan du chos thos phyir la 'ongs tsam na/_bu la gdams ngag bya snyams te phyin pas bu'i snying nas nga la gnod
[\[126b\]]
[\[126b.1\]]pa byed snyam nas der pha dong du bcug go/_/mas lo rgyus byas pas bu 'gyod pa skyes nas dong nas 'don du phyin pas/_phas bsams pa/_gsod pa yin bsams nas lcebs nas shi'o/_/der ma skyes dgra'i lus la 'brum nag byung nas/_der mya ngan byas pa la bsams pas mu stegs kyi
[\[126b.2\]]ston pa drug bzhugs pa la sogs pa'i thabs zhu snyam nas blon po drug pos nas zla ba'i grags pa/_snying po stobs/_bde ba/_don thob/_bkra shis/_'jigs med/_drug po la zhus pas/_rgyal po pha bsad pa la ni sdig pa mi 'ong /_pha bsad dang mi shi ba mir skye bas sngon gyi dus na
[\[126b.3\]]pha ma bsad pa yongs su sangs rgyas pas/_de 'o na ston pa drug da lta bzhugs pas dris dang /_de yang 'od srungs rdzogs byed dang /_phyugs lhas kyi bu ka ri dang /_be ra'i bu kun du rgyal dang /_ka ta'i bu nog can dang /_mi pham skra'i la ba can dang /_gcer bu gnyen gyi bu
[\[126b.4\]]dang drug la zhus pas/_rgyal po rtag tu mya ngan ma byed cig_/rtag tu mya ngan su byed pa/_phyis kyang mya ngan byed par 'gyur/_/gnyid dang chang la'ang de bzhin no/_/zer nas rgyal po pha bsad pas ni slar thar pa'i bde ba ster/_pha bsad pa'i sdig pas mi gos kyi zer nas so/_/_
[\[126b.5\]]der ma skyes dgras sman 'tsho byed gzhon nu dang phrad nas zhus pas/_rgyal po mya ngan byed pa legs/_/pha bsad pa yi sdig pa ni/_/de las che ba yod pa min/_/'gyod pa shin tu cher skyes shig_/de bshags pa'i thabs ni grong khyer ser skya na rgyal bu don thams cad grub pa zhes bya ba yod
[\[126b.6\]]kyis de la dris dang /_ston pa de rnams ni log par ston pa yin byas pas/_de la yon tan ci yod de'i yon tan ni lha'i dbang po brgya byin la 'chi ltas lnga byung ba yang ston pa la zhus pas ma shi/_sor phreng can gyis dgu brgya bsad pa dang /_rgyal bu pu tas yan lag bcad pa dang /_mi lnga
[\[126b.7\]]brgya mig phyung ba dang /_kun ston pa la zhus pas kun sangs rgyas so/_/dus der ston pa mya ngan las 'das su nye ba na/_nam mkha' la sgra byung nas rgyal po myur bar song /_khyod da ste zhag bdun na shi nas dmyal khams bco brgyad du 'gro'o zer nas/_khyed su yin byas pas nga pha
[\[127a\]]
[\[127a.1\]]gzugs can snying po yin zer nas song /_ma skyes dgra der brgyal/_brgyal ba sangs nas/_der 'khor mang po bcas pas ston pa la zhus pas/_'phags pa 'jam dpal la zhus zer nas 'jam dpal gyis chos thams cad gnyis su med pa sgyu
[\[127a.2\]]ma lta bu'o zhes rgyas par bshad pas der rgyal po 'khor dang bcas pa lus sems dga' ldan lha dang 'dra bar gyur to/_/de ltar ston pa drug po des grong khyer stong lta ba log pa la btsud pa la/_rje btsun 'jam dpal gyis mu stegs kar+Na kar brdzus nas thams cad sun byung nas
[\[127a.3\]]bdag med pa'i lta ba la kun btsud do/_/de lta bu don mdzad pa des 'dul bas na don de thugs kyi dgongs pa tsam gyis byon pas yid mgyogs so/_/de yang sgrib pa gnyis las rgyal bas na'o/_/'dul lugs ji ltar 'dul zhe na/_'khor los sgyur ba stobs po che/_/zhes sngon
[\[127a.4\]]grong khyer 'od 'phro can na rgyal po dpa' ba'i blo gros bya ba grong khyer bye ba phrag bcu/_bud med stong phrag gsum/_/de la sras gzi byin chen po la sogs pa lnga brgya/_sras gzi byin chen po la chung ma lta na sdug pa stong phrag bcu yod pa gling bzhi la dbang ba rin po che sna bdun dang ldan pa
[\[127a.5\]]dus de'i tshe sangs rgyas ri rab dpal nam mkha' la phar bzhud pa mthong bas rgyal srid mchil ma'i thal ba bzhin bor nas 'gro ba la yab kyis ma 'gro byas pas ma nyan pas/_de 'khor dang bcas pas bud+d+ha la mchod pa byas nas chos zhus pas kun thar pa thob po/_/gzhan rnams
[\[127a.6\]]la ji ltar ston zhe na/_tshogs kyi nas dbang ldan zhes pas nyan rang byang sems rnams la 'gro ba'i don mdzad pa'o/_/tshul chen gzhan gyi dring mi 'jog pa ni sngon gyi rgyal po bzhin bzangs zhes pa ri bo dan tig na dgongs pa mdzad pa la bdud bye ba khrag khrig brgya stong gis drag po
[\[127a.7\]]gnod pa byas pas ma tshugs nas/_der bdud de tshos bud med nyi khri sprul nas 'dod pa'i yon tan lngas ci 'gyur byas pas ma tshugs so/_/ji ltar ston zhe na/_tshig rje zhes pa nas ston pa po'i zhes pas 'jam dpal gyis byang chub sems dpa' la sogs pa rnams la 'jig
[\[127b\]]
[\[127b.1\]]rten gyi khams kyi sangs rgyas kyi mtshan gyi rnam grangs mi 'dra ba mang po so sor rig pa'i tshul du bshad do/_/bstan lugs ni phyir mi nas rgyu gcig po zhes pas gang la mtshan bstan pa ste/_nyan thos dang rang rgyal dang byang chub sems dpa' rnams la ston pas theg pa kun gyi 'byung
[\[127b.2\]]gnas sam rgyu'o/_/de spang bya gang spangs pas byung zhe na/_dge slong dgra bcom nas las byung bas rje btsun spang bya mtha' dag spangs nas bde ba'i ye shes 'phags lam brgyad dang ldan pas ji lta ba rig pa zung du 'jug pas 'khor ba'i 'dam las brgal nas mya ngan las 'das
[\[127b.3\]]pa'i skam sar byon pa'i ye shes te/_de yang sngon rje btsun rgyal po nam mkhar gyur pa'i dus su rgyal po lha la sras de 'khrungs nas 'khor los sgyur ba'i rgyal po gling bzhi la dbang ba btsun mo drug khri dang bcas phyi blon nang blon la sogs pa dpag tu med pa yod pa la/_yab rgyal po
[\[127b.4\]]sa'i lha ni 'dzam bu'i gling gi 'dod pas ma tshim nas sum cu rtsa gsum gyi dbang po brgya byin gyi stan phyed kyis ma tshim nas yong 'dod pa'i bsam pas rin po che dang bral te 'dzam bu'i gling du song nas shi'o/_/der bu rgyal po nam mkha' 'khor ba la skyo ba skyes nas/_rgyal pos dbu rtse
[\[127b.5\]]nas bltas pas sgo bzhin par 'chi ba dang skye ba dang rgas pa dang na ba mi 'chad pa mthong nas rgyal srid la yid byung nas/_btsun mo dam pa la nga snying ma dga' nas 'gyel nas 'gro na byas pas/_'o na mu stegs kyi ston pa mi pham la chos thabs zhus zer bas/_des nga'i nad mi sos/_
[\[127b.6\]]nad 'di mi gsum 'dom pa'i nad yin byas pas/_dam pa'i chos la 'ongs na sos te'ang /_de min na 'chi gsungs pas/_btsun mo na re de skad ma gsung dus de'i tshe na sangs rgyas 'brug sgra dbyangs kyi rgyal po bya ba bzhugs pa la chos kyi 'khor lo bskor zer nas/_sangs rgyas
[\[127b.7\]]de la lo brgyad khrir chos kyi 'khor lo bskor nas sems bskyed nas smon lam mang po zhus nas mchod pa mang po byas so/_/de nas rgyal pos g.yog 'khor rnams spangs nas gcig pu nags gseb tu bsgom du 'ongs pas/_ga re dge ba de tsam byas pas/_de bsngo ba ma byas pas/_
[\[128a\]]
[\[128a.1\]]bsngo ba ji skad byas la bsngo'am/_tshangs par bsngo'am/_brgya byin du bsngo'am/_nyan thos dang rang sangs rgyas su bsngo'am snyam nas yod pa la nam mkha' las me tog gi char byung nas/_rgyal po chen po snyan gson dang bsngo ba rnam par dag pa ni byang chub chen
[\[128a.2\]]po yin rgyal po chen po shes par gyis zer nas/_de'i dus na chos thams cad sgyu ma lta bur mthong zhing rtogs nas sa dang po'i mthong lam skyes so/_/de'i rjes la ye shes 'ba' zhig las byung bas bsgom pa'i lam thob pas khyad par du 'gyur ro/_/gzhan don mdzad pa ni shes
[\[128a.3\]]rab mtshon nas lam ni ston pa po zhes pa ni rab tu 'byed pa'i shes rab lung man ngag gis gzhan la ston te/_ma rig pa bsal nas chos thams cad dbang rnyed pas na dman pa rnams la lam phyin ci ma log par ston no/_/'di yang sngon gyi dus na bcom ldan 'das mnyan yod na
[\[128a.4\]]rgyal bu rgyal byed kyi tshal mgon med zas sbyin gyi kun dga' ra ba na dge slong brgya stong gi dge 'dun chen po dang /_byang chub sems dpa' khri nyis stong dang /_lha'i bu dpag tu med pa dang /_lha ma srin sde brgyad la sogs pa dang /_thabs cig tu bzhugs so/_/dus de'i tshe
[\[128a.5\]]na 'phags pa 'jam dpal gzhon nur gyur pa bcom ldan 'das kyi g.yas rol du bzhugs so/_/dus de'i tshe lha'i bu rin chen mchog ces bya bas bsams pa/_'jam dpal 'dis nges pa'i lam phyin ci ma log pa'i chos cig bstan na ci ma rung snyam mo/_/dus der
[\[128a.6\]]bcom ldan 'das kyis mkhyen nas 'jam dpal la zhus so/_/'jam dpal gyi zhal nas chos thams cad brjod du med pa la bshad du yod dam gsungs/_bcom ldan 'das kyi zhal nas brjod du med pa la brjod par go bas shod gsungs/_'jam dpal gyi zhal nas brjod
[\[128a.7\]]du med pa la ji skad bshad lags/_bcom ldan 'das kyis bka' stsal pa/_chos kyi dbyings rnam par dag pa la brtsams nas shod gsungs/_'jam dpal gyis gsol pa/_chos kyi dbyings rnam par dag pa la ni kun nas nyon mongs pa dang /_rnam par byang ba dang dbyer
[\[128b\]]
[\[128b.1\]]med pa chos thams cad mnyam pa nyid yin na blo gros dman pa dag skrag cing dngang bar mi 'gyur ram zhe na/_ston pa'i zhal nas skrag cing dngang ba rang 'jug pa'i lam yin pas ston cig gsung /_de nas 'phags pa 'jam dpal gyis seng ge'i khri la bzhugs te/_rigs
[\[128b.2\]]kyi bu'am rigs kyi bu mo gang la la dag chos thams cad mnyam pa nyid de 'khor ba dang mya ngan las 'das pa dbyer med/_'khor ba nyid mya ngan las 'das pa yin/_mya ngan las 'das pa nyid 'khor ba nyid yin te/_de ci'i phyir zhe na/_'khor ba'i chos nyid mya ngan las 'das
[\[128b.3\]]pa yin la/_mya ngan las 'das pa'i ngo bo de nyid 'khor ba la snang ba'o/_/dus der dbang po rnon po dang ldan pa dag mi skye ba'i chos la bzod pa thob/_dbang po dman pa rnams de nyid du langs nas/_de ltar yin na rab tu byung ma byung dang med/_tshul khrims bsrungs ma bsrungs
[\[128b.4\]]dang gnyis med do/_/chos de byar med zer nas bros song ngo /_/der 'jam dpal gyis sprul pa'i dge slong gcig tu sprul te lam gyi bzhi mdor bsdad do/_/der nyan thos kyi rigs de la gang nas 'ongs byas pas/_'jam dpal la 'khor 'das dbyer med thos pas skrag pa'i lo rgyus
[\[128b.5\]]byas pas so/_/khyed gar 'gro zer/_nga 'phags pa 'jam dpal gam du 'gro byas pas/_ma 'gro kho na re chos thams cad mnyam pa nyid yin zer bas de ltar song na dge sdig 'dra bas skyon mang po yod zer/_der sprul pa'i dge slong des 'o na der sdod dang /_da ltar snang ba 'di sems
[\[128b.6\]]nyid snang bar 'dug gam/_bems po snang bar 'dug gam dpyod dang byas pas/_de tshos dpyad pas sems nyid snang bar 'dug_/'o na so so rang re'i sems 'di phyi na 'dug gam nang na 'dug_/gnyi ga'am kha dog gam dbyibs la sogs pa gang du 'dug dpyod dang /_sems 'di
[\[128b.7\]]dang po gang nas 'ongs/_da lta gang na 'dug_/tha ma gar 'gro dpyod dang /_khyod rang gi yang spyi gtsug nas rkang mthil bar gang na 'dug rtog dang byas pas/_de ltar so so rang res brtags pas ma rnyed zer ro/_/'o na med dam byas pas gsal ba tsam du 'dug_/'o na te ma
[\[129a\]]
[\[129a.1\]]rnyed pa de ka'i ngo bo la 'khor ba'am mya ngan las 'das pa'am gnyis kyi rnam par 'dug gam mi 'dug byas pas/_de'i ngo bo la mi 'dug zer/_der sprul pa'i dge slong na re 'o na 'jam dpal gyis bshad pa yang de lta bu la dgongs pa yin pas 'thad
[\[129a.2\]]dam mi 'thad gsungs pas/_shin tu 'thad zer nas de zhu ru 'deng byas nas 'ongs so/_/sprul pa'i dge slong de seng khri'i steng du bzhugs pas nyan thos de rnams mgo phur nas byung bas cis nyes byas pas/_da ci bros pa ngo tsha zer nas/_der chos thams cad mnyam pa nyid la ngo
[\[129a.3\]]tsha ba yod pa ma yin pas/_da legs par nyon cig gsungs nas/_lam phyin ci ma log pa'i don bshad pas legs pa'i lam ni ston pa'o/_/lam phyin ci ma log par ston pas rang don grub/_gzhan gyi bsam pa grub/_de ltar yin phan chad du 'dzin pa med pas kun
[\[129a.4\]]du rtog pa thams cad spangs pa'o/_/'o na rnam par mi rtog pa la sku ji ltar 'byung zhe na/_zad mi shes pa 'byung ngo /_/de la rgyu tshogs dgos pas bsod nams ldan pa ye shes tshogs te/_pha rol phyin pa bcu'o/_/ye shes kyi khyad par dang yod med shes zhes pa theg pa'i khyad par
[\[129a.5\]]te/_'di ni dpe bstan pa ni sngon yul a nyu ta zhes pa'i lung pa dgon pa cig na phar mi rgod lnga phyin pas shin tu skom pa la/_rdzing bu cig gi 'gram na shing cig la sbrul nag po chen po cig 'dug pa'i gzugs brnyan chu nang du byung ba la mi rnams chu 'thung ba'i blo che chung gis
[\[129a.6\]]gcig na re sbrul dngos yin zer nas chu 'thung ma nus/_gcig na re gzugs brnyan dag yin te chu 'thungs na gnod pa 'ong bas dug sngags btab na phan zer ro/_/gcig na re gzugs brnyan yin na 'thung dang zer/_gcig na re 'di rdog pas brdzis la btung zer/_blo dang
[\[129a.7\]]ldan pa gcig na re 'di gzugs brnyan yin pas ci yang bya mi dgos pas de ga rang du zhog la chu btung zer nas khos 'thungs so/_/de bzhin du theg pa'i khyad par la sbyar ro/_/tshogs gnyis tshogs ni bsags pa po/_/zhes pa ni sngon 'jam dpal rgyal po mig bzangs su
[\[129b\]]
[\[129b.1\]]gyur tsam na/_rgyal po'i chad pas sems can stong btson rar bcug pa las/_bu smad yul 'khor byin nas btson ra nas bton no/_/rgyal po mi pham pa'i dus su lus sbyin par btang ngo /_/rgyal po gtsug na rin chen gyis mgo sbyin par btang /_rgyal po zla ba 'od kyi dus
[\[129b.2\]]su mig byin/_rgyal po gtogs so'i dus su dbang po lnga sbyin par btang /_rgyal bu thams cad gtong bar grags pa'i dus su rkang dang khrag sbyin par btang bas des na rje btsun gyi tshogs gnyis bsags pa'o/_/de thams cad kyang rnal 'byor ram ting nge 'dzin dam pa la
[\[129b.3\]]brten pas rtag par kun rgyal nas mi g.yo ba zhes pas bstan/_'di yang sngon bya rgod phung po'i ri la bcom ldan 'das 'khor dpag tu med pa la chos ston pa'i dus su/_'phags pa 'jam dpal ting nge 'dzin las bzhengs nas 'chag tu byon pa dang /_gnas brtan
[\[129b.4\]]shA ri'i bu yang dag thugs la sgom pa byed pa gzigs nas/_khyod bsam gtan byed dam byas pas byed zer nas/_khyod nyon mongs pa spang ba'i phyir byed dam/_de bzhin byed zer na 'o na khyod dus gsum gang la gnas nas byed dam/_yul lnga la gnas nas byed dam/_
[\[129b.5\]]dbang po lnga la gnas nas byed dam/_khams gsum la gnas nas byed dam/_de thams cad ni mnyam pa nyid yin/_khyod la bsgom bya sgom byed kyi sgom pa ji ltar yin dris pas/_lan du nga rtog pa spong ba tsam du sgom zer/_'o na rtog pa dang sems gcig gam tha dad rtog pa dang /_
[\[129b.6\]]sems la tha dad med pas brtags na ci yang rnyed pa ma yin no/_/de'i dus su kha cig ni ma mos nas ngu 'bod kyi dmyal bar thang cig skyes/_de nas dga' ldan du skyes so/_/'jam dpal bsam gtan de gang zhe na/_chos thams cad mi dmigs pa'o/_/mi dmigs pa de mi rtog pa/_
[\[129b.7\]]mi dpyod pa spros pa nye bar zhi ba de ga la yod do zhe'am/_gnyis ka'o zhe'am/_gnyis ka ma yin par zhe'am gang du yang khas blang du med pa/_dmigs pa thams cad dang bral ba/_sems pa med cing sems dang bral ba ste/_'dus ma byas la gang rtog dang /_/mya ngan 'das
[\[130a\]]
[\[130a.1\]]le gang rtog pa/_/gnyis ka bdud kyi las yin zhing /_/sangs rgyas rnams kyis rab tu bshad/_/ces gsungs pas thams cad kyang dgra bcom pa thob po/_/des na rje btsun 'khor ba ji srid du bzhugs shing rnal 'byor dam pa dang ldan pa zhes bya'o/_/_
[\[130a.2\]]de'i 'bras bu gang zhe na/_sku gsum dang /_sku lnga dang /_ye shes lnga dang /_rigs lnga dang /_spyan lnga dang ldan par bstan pa'o/_/phrin las bstan pa ni/_sangs rgyas thams cad bskyed pa'o/_/zhes pas sangs rgyas kun chos nyid las skyes pa dang /_thams cad la ma nor
[\[130a.3\]]bar bstan pas de la sangs rgyas 'byung ba'o/_/rje btsun nyid kyang gnyis med las skyes pas na sras po mchog_/don mdzad kyang nyes pas mi gos te/_chos rnams sgyu ma lta bur shes pas srid pa mi len pa'o/_/'o na 'gro don ji ltar mdzad na gnyis med las gzugs
[\[130a.4\]]sku gnyis byung nas srid pa sel lo/_/'gran zla med pa'i sku skye 'chi dang bral ba sku byung ma thag tu 'gro ba'i don mdzad pa'o/_/sku ni gzha' tshon lta bu la mtshan dpes spras pa ste/_stong pa nyid las byung ba'i sku de ye shes lnga'i ngo bo ste/_shes rab ye shes nas 'od gsal
[\[130a.5\]]bas ye shes lngas don mdzad pa'o/_/rang don du shes skyob gnyis mchog bdag po/_gzhan don dang phrin las mdzad pas rig sngags nas don zhes pa'o/_/rje btsun dbu la ye shes lnga'i gtsug tor spro bsdus bzhugs/_sku'i dpe nam mkha' la kun 'byung ba bzhin no/_/gong du bstan
[\[130a.6\]]pa bzhin du khyad par du gyur pas 'gro ba kun la spyan gyis gzigs nas gdul bya ji ltar 'dul ba bzhin du skye ba ston pas na sna tshogs gzugs can bskyed pa'o/_/drang srong che dgus mchod cing brjod pa ni sngon ston pa lha'i dbang po dbang sgyur gyi gnas na sangs rgyas byang chub sems dpa'
[\[130a.7\]]mang po bzhugs pa la kun chos kyi 'gro ba mdzad pa la/_'jam dpal gyis ma gsungs par gzhan mi gsung ba la sus kyang ma spobs nas/_byang chub sems dpa' bcu drug gis/_dpal gyi 'byung gnas 'jam dpal kun gyi dpal/_/la sogs pa tshigs bcad bcu drug gis re re
[\[130b\]]
[\[130b.1\]]bstod do/_/phyogs bcu'i sangs rgyas kyis kyang /_nyid kyi mdangs bzang sems kyi ni/_/la sogs pas bstod do/_/dus de nyid du lha dang lha mo la sogs pa dpag tu med pa rnams kyis mchod pa sna tshogs pas mchod/_/bstod pa kun gyis bstod nas zab mo'i don mang du zhus so/_/yon tan
[\[130b.2\]]yod pas bstod pa nas sku gsung thugs dang shes skyob gnyis yod pa can no/_/thugs yang dag pa'i ye shes gsang sngags kyi bstan pa 'dzin pa des na gtso bo ste/_dkon mchog gsum dang theg pa gsum ston pa gong bzhin no/_/des na 'gro ba'i don thugs rje zhags pas
[\[130b.3\]]thun mong ma yin pa des 'dzin te/_des sems can mi gtong bas zhags pa dang sems can 'dzin pas lcags kyu dang 'dra'o/_/des 'ching bas zhags pa che zhes bya'o/_/'phags pa 'jam dpal shes rab ye shes spyi gtsug gi yon tan bstan pa'o/_/da ni me long lta
[\[130b.4\]]bu'i ye shes de gdul bya zhe sdang can gdul ba'i phyir khams gsum rnam par rgyal ba la sogs pa khro bo'i tshogs dpag tu med pa rnams bstan pa ni/_rdo rje ni me long lta bu de las 'jigs par byed pa'i sku gang zhe na/_khro bo'i rgyal po gdong drug 'jigs/_/mig drug lag drug
[\[130b.5\]]stobs dang ldan pa ni pha rol phyin pa drug dang /_rjes su dran pa drug dang /_mngon shes drug gi ngo bo ste/_'di la sngon lha dang lha ma yin 'thab pa'i dus su ma hA de ba yab yum ma phrel ba me lhas phral bas/_me lha'i kha la pho mtshan brgyab pas/_me lha bu che nas ston pa la
[\[130b.6\]]thabs zhus nas khos me'i dkyil 'khor du bsgoms nas mdun du bum pa drug bsgoms te khong pa'i sa bon byabs nas bum par blugs pas/_bum pa drug sbrum nas der gcig tu 'byar nas de'i nang nas gdong pa drug pa gcig byung ste gzhon nu mig ces kyang bya/_
[\[130b.7\]]gzhon nu gdong drug zhes kyang bya/_de'i bu dbang ldan drag po bya ba 'khor dang bcas pas skye 'gro kun la dbang byed pa yod pa de gdul ba'i phyir/_rje btsun gyis khro bo gdong drug tu sprul pas na des 'jigs pas na 'jigs zhes bya'o/_/keng rus mche ba gtsigs pa po/_/_
[\[131a\]]
[\[131a.1\]]zhes bya ba ni lha mo u ma la bu gsum ni/_kArti ka dang /_b+h+r-ing+gi ri ti dang /_kar+Ni ka gsum yod pa las/_ma srin mo'i spyod pa byed pas phas sbas te/_nam zhig kArti ka shin tu bzang sdug la 'od che nas mos bltar 'ongs pas bu bros te/_ded pas zin nas sha
[\[131a.2\]]'dod pa rus pa phas khyer zer nas sha bkros nas zos te song ngo /_/phas phyin tsam na shi la khad nas 'dug pa la rtsi ma gi ta btab pas ma shi nas de shin tu drag rtsal che la zhe sdang tshad du phyin pa cig byung /_de gdul ba'i phyir keng rus mche ba gtsigs pa'i khro bo'o/_/ha la ha la gdong
[\[131a.3\]]brgya pa ni sngar 'jig rten pa'i lha chen po dang /_byang chub sems dpa' bcu drug dang /_lha ma srin sde brgyad tshogs nas gros byas pas/_phyi'i rgya mtsho 'di na rin po che yod pas 'di dbyung ba'i thabs la ri rab la srub ma byas la skrog par chad/_klu chen po brgyad kyis srub
[\[131a.4\]]thag byas/_lha chen po brgyad kyis 'then pas sna la rin po che mang po byung nas lha'i rgyan byas/_de nas dug lnga byung ste/_btsan dug_/dbyig dug_/mche ba'i dug_/mthong ba'i dug_/thos pa'i dug ha la ha la byung ngo /_/btsan dug dbyig dug bzhag go/_/mche ba'i dug
[\[131a.5\]]sems can la gnod kyis dogs nas rgyal po mig mi bzang gis 'thungs pas sha'i spyan long nas ye shes kyi spyan mnga' bas des kun la bltas na gnod pas lag tu mchod rten bzhag go/_/mthong ba'i dug byung nas 'phags pa spyan ras gzigs kyis 'thungs pas khong par
[\[131a.6\]]ma tshugs nas ske nas tsar gyis phyung nas kro d+ha mgrin sngon gdug pa sel bya'o/_/de nas ha la ha la su'i rna bar thos pa 'chi ba na 'phags pa 'jam dpal gyis zhal brgya tham par sprul nas 'thungs te/_thub nas sems can rnams la phan par byas so/_/de'i ngo bo bstan
[\[131a.7\]]pa ni/_gshin rje gshed po bgegs kyi rgyal/_/zhes bya ba ni sngon tshe lo dpag tu med pa thub pa'i dus su/_thub pa bgegs kyi rgyal po bi nA ya ga zhes bya ba byol song gi gzugs la lto ba che ba mgo lcags ri'i ngos la gtad/_rkang pa ri rab kyi ngos la gtad nas skye 'gro kun la
[\[131b\]]
[\[131b.1\]]bar du gcod pa yod do/_/de gdul ba'i don du sgyu 'phrul gsus po cher sprul nas de'i steng du bzhugs pas/_lcid lan gsum du phab pas 'khun ma byung nas/_der bsam gtan dang por sleb pa'i lus kyis mnan pas bred nas chos skyong ba'i srung mar dam bcas so/_/khro bo'i rgyu
[\[131b.2\]]gang zhe na rdo rje las byung ba de la de skad ces bya ba'o/_/ngo bo'am rang bzhin nam mkha' lta bu gang gis dang por ma gos pa'o/_/dbu skra kham nag gyen du brdzes pa sbrul gyi rgyan khro bo'i rgyan dang gsung dang thugs bstan pa ni/_glang chen nas gad rgyangs ha ha zhes sgrogs pa zhes pa ni/_
[\[131b.3\]]glang lpags gos/_gsung ha ha dang hi hi dang rdo rje'i gad rgyangs so/_/'o na khro bo de nyid zhe sdang 'ba' zhig gam zhe na ma yin te/_thugs bde ba chen po las ma g.yos so/_/gsung rdo rje hUM ste hUM zhes sgrogs so/_/phyag mtshan mtshon du rdo rje mda' gzhu dang /_rdo rje ral gri dang /_rdo rje
[\[131b.4\]]rtse gcig pa dang /_rtse lnga pa dang /_g.yul sel ba rdo rje mdung la sogs pa dpag tu med do/_/spyan rdo rje 'bar ba'i mig_/dbu skra rdo rje/_rdo rje 'bebs pa 'od du 'byung ba'o/_/gong gi gdong brgya la mig dang do/_/lus kyi ba spu 'ang rdo rje'o/_/gcig pu'i lus ni skye shi med
[\[131b.5\]]pa'i sku'o/_/pags pa yang rdo rje/_phyag rgya lnga yang rdo rjes brgyan pa/_gsung ha ha sgrogs pa ci sgrogs na yi ge drug pa ste/_oM ya mAn+ta ka hUM ni khro bo'i yang snying ngo /_/de'i don ni 'di yin te sngon ri rab kyi steng chos bzang lha'i 'dun sar/_sangs rgyas dang byang chub sems
[\[131b.6\]]dpa' mang po tshogs so/_/dus de'i tshe na lha dbang phyug chen po dang yum u ma drag po'i 'khor pho nyi shu rtsa gcig dang mo nyi shu rtsa gcig yod de de yang khyab 'jug dang /_gzhon nu kArti ka dang /_tshangs pa dang /_dbang po dang /_nyi ma dang /_zla ba dang /_spen pa dang /_mig dmar dang /_
[\[131b.7\]]tshogs kyi bdag po dang /_sbrang rtsir byed pa dang /_rgyal bar byed pa dang /_nor sbyin dang /_rlung lha dang /_me lha dang /_lus ngan po dang /_'phags skyes po dang /_gshin rje dang /_tshogs bdag dang /_chu lha dang /_b+h+r-ing+gi ri ti dang /_dga' byed dbang phyug rnams ni pho 'khor
[\[132a\]]
[\[132a.1\]]ro/_/mo rnams ni u ma dang /_rdo rje rgyal mo dang /_drug ldan ma dang /_tshangs ma dang /_dbang mo dang /_mi'am ci ma dang /_ro hi ni dang /_dbugs 'dzin ma dang /_skye ba 'phrog ma dang /_gsod ma dang /_zab mo dang /_'gro ma dang /_dga' ma dang /_zhi ba mo
[\[132a.2\]]dang /_rlung gi mo dang /_me ma mo dang /_lus ngan mo dang /_phag mo dang /_tsa muN+Di dang /_sna chen ma dang /_chu lha mo dang rtsa gcig go/_/lha ma srin sde brgyad dang /_tshangs ma la sogs pa ma mo bcu gnyis dang /_bar chad ldan ma la sogs pa ma bdun dang /_gtum po la sogs
[\[132a.3\]]pa gnod sbyin lnga dang /_srin mo 'phrog ma la sogs pa bcu dang /_'phyang ma la sogs pa mo gnyis dang /_der yang ma zad de'i nye 'khor ni ma mo bcu gnyis dang /_ma rungs ma'i tshogs dang /_'phra men ma'i tshogs dang /_rims bdag mo'i tshogs dang /_ngan song gsum
[\[132a.4\]]gyi tshogs kyi tshogs dang bcas pa rnams ri rab kyi byang shar mtshams na thod pa dgu brtsegs zhes bya ba'i pho brang na gnas nas/_zla dus khyad par can la kun tshogs shing sems can mang po gsod cing sbyin sreg byed/_lo thog la ser ba 'bebs/_mi nad phyugs nad mang po
[\[132a.5\]]gtong /_su dge ba byed pa'i bar du gcod pa dang /_ri rab klad la bskor ba/_rgya mtsho hub kyis 'debs pa de lta bu zhe sdang chen po'i ru tra de lta bu yod do/_/dus de'i tshe sangs rgyas rnams 'dus nas 'phags pa 'jam dpal la gsol ba btab pa/_zhi bas byang chub 'grub
[\[132a.6\]]'gyur yang /_/yang dag byang chub thob byed pa/_/gtum po rnams ni gdul ba'i phyir/_/rang rig drag po bskyed 'gyur mdzod/_/ces zhus so/_/lan du/_byang chub yang dag thob byed pa'i/_/sems can 'di rnams snod min te/_/nyon mongs rnams ni me ltar 'bar/_/nga yis
[\[132a.7\]]gdul ba'i snod min no/_/zhes pas yang bka' stsal pa/_khyed ni dus gsum sangs rgyas kyi/_/thugs kyi sras te gtso bo che/_/gdug pa 'dul ba'i dpa' bo ste/_/rang rig drag po bskyed du gsol/_/zhes zhus pas/_de nas rje btsun nyid kun du 'bar ba'i snying po khro gnyer
[\[132b\]]
[\[132b.1\]]can smin ma bcum pa mche ba lhag ge phyung ba/_shin tu gtsigs pa zhal dang phyag mtshan dang sku mdog sna tshogs par gyur nas/_de bzhin gshegs pa rnams ma 'tshal lags so zer nas/_der sangs rgyas rnams kyis dbang phyug chen po la sogs pa ma rungs pa mchis
[\[132b.2\]]pa 'di thul gsungs nas/_de nas gzhung bzhin du ha ha la sogs pa'i sgras khro bo gnas nyi shu rtsa brgyad nas re re spro zhing bkug pas/_la la khang pa nas thon/_la las bcom ldan 'das kyi khang pa'i rtsar phyin pa la sogs pa du ma byas/_de nas thugs ka nas khro bo
[\[132b.3\]]me ltar 'bar ba phyung nas 'gugs su btang bas/_ma hA de ba yab yum zhags pas bcings nas gshin rje gshed po'i zhabs g.yas pa'i 'og tu dbang phyug chen po bcug_/g.yon pa'i 'og tu lha mo u ma gan rkyal du bcug go/_/der 'khor thams cad la 'o dod mang po phyung
[\[132b.4\]]nas 'jig rten gyi drag po thams cad kyis bcom ldan 'das kyi drung du gnod pa sna tshogs byas pa las/_nam mkha' la ral gri'i char phab nas kun shin tu bred nas 'dus so/_/nye ba'i 'khor pho rnams 'khor gyi khro bo rnams kyi zhabs 'og tu bcug go/_/der shin tu bred A yuH_
[\[132b.5\]]zhes slar bslang nas khro bo rnams kyi zhabs kyis reg pas khyad par du gyur pa'i bde ba khyad par skyes so/_/de ltar lha chen po na re/_e ma sangs rgyas thams cad kyi/_/sangs rgyas ye shes bla na med/_/zhabs mthil gyis ni mnan nas ni/_/mya ngan 'das la rab bzhag nas/_/_
[\[132b.6\]]zer nas der lha chen po yab yum dam tshig la phog nas gsum la skyabs su 'gro ba bstan nas chos skyong srung mar dam bcas so/_/der ma rungs pa'i tshogs rnams khro bo'i tshogs kyis sgra ha ha zhes pas btul lo/_/'phra men gyi tshogs rnams hi hi zhes pas btul lo/_/ngan song
[\[132b.7\]]rnams rdo rje gad mos btul lo/_/de rnams la dam tshig dang sdom pa phog pas bdag cag rnams zas skal med pas nged rnams 'chi na zer nas/_sgrub pa po rnams kyis gtor ma dang dkyil 'khor ster zer za ba dang /_dam tshig nyams pa dang bstan pa 'jig pa'i snying khrag
[\[133a\]]
[\[133a.1\]]dron mo sbyin par bya ste dam bcas so/_/rje btsun gyi yon tan bshad pa nas/_mar 'jig rten pa brgya lnga bcu dang /_nyi shu rtsa lnga kun de ru dam bcas pa yin no/_/de tsam gyi rnam par 'phrul pa mdzad pa su yin zhe na/_'jam pa'i dbyangs nyid
[\[133a.2\]]yin no/_/dus der ha ha dang hi hi dang sgra drag po'i hUM rnams phul/_ri rab steng du mdzad pa de bzhin du khams gsum dus gcig tu khyab po/_/der ma zad nam mkhas gar khyab pa'i 'jig rten gyi khams thams cad du rnam 'phrul dang drag po hUM sgra dus gcig tu mdzad do/_/des na rje
[\[133a.3\]]btsun 'jam dpal/_sgra dang ldan pa rnams kyi mchog_/ces bya'o/_/sngon shar phyogs bde ba can na sangs rgyas 'od kyi tog 'khor mang po la chos ston pa'i sar/_'jam dpal byang chub sems dpa' brgya stong phrag mang po dang lha'i bu mang po phyir 'brangs nas/_'jam dpal
[\[133a.4\]]gyis 'od gsal ba'i sgras stong gsum bkang nas/_bdud spa bkong ba yin pa sangs rgyas de'i 'khor nyan thos yo rlung dmar gyis khyer ba ltar 'gyel lo/_/der sangs rgyas de la zhus pas/_'di ni 'jam dpal bdud spa bkong ba'i sgra yin gsungs/_der nged cag blta zer
[\[133a.5\]]nas chos zhus so/_/des na yang sgra dang ldan pa rnams kyi mchog go/_/la la dag na re keng rus mche ba gtsigs pa'i skabs su/_sngon mi cig rgya mtsho'i 'gram du phyin pas bud med nag mo cig gis ded nas der chad nas yod pa las khos mi'i 'gram rus cig rnyed nas lag tu blangs
[\[133a.6\]]pa tsam gyis bud med de skad ngan dang bcas te bros so/_/der ded pas phug cig tu bros so/_/der phyin pas srin mo'i bu lnga brgya 'dug ste yo bred nas da khyod ci zer nyan zer nas/_der khyed cag ci la bred byas pas lag na mi'i rus pa de la gri mang po thogs pa 'dug zer nas/_der mi
[\[133a.7\]]des khyed cag ma smad kyang da phyin cad mi ma gsod byas nas/_der drang srong mngon par shes pa dang ldan pa la dris pas/_'di sngon 'jam dpal 'don pa'i mi cig gi 'gram rus yin gyi/_'di la mchod gnas kyis la 'jam dpal thon dang dngos grub thob kyis zer nas de ltar
[\[133b\]]
[\[133b.1\]]byas pas thob po/_/yang 'di ni 'jam dpal bsgom par 'thad do/_/mche ba gtsigs pa po la/_sngon mi tshon po cig yod pa la yul de na mkha' 'gro ma bdun yod pas gcig btang nas sang nub khyod la za res 'bab pas nged cag 'ong ngo zer nas song ngo /_/der mi des lung
[\[133b.2\]]pa cig na yar bros nas phug cig tu yibs snyam nas phyin pas/_thod pa so rtseg ge ba cig 'dug te phang du thogs nas 'dug pas/_mkha' 'gro mas rjes chod nas byung bas thod pa mthong bas gan cing bub cing bros te/_khos ded/_da ci zer ba nyan zer/_ci la 'bros
[\[133b.3\]]byas pas thod pa'i so par na tshur khro bo kha gdangs pa mang po 'dug zer/_der mkha' 'gro ma bdun po kho'i grogs su bcas so/_/der drang srong mngon par shes pa la dris pas/_'di 'jam dpal sgom pa cig phung po bor nas sangs rgyas pa'i mgo bo yin pas de sgrubs
[\[133b.4\]]dang 'jam dpal zhal mthong ngo zer ro/_/de ni sngon byung ngo /_/'phags pa 'jam dpal khro bos sdug bsngal gcod pa'i yon tan bstan pa'o//_//da ni rje btsun 'jam dpal de nyid so sor rtog pa'i ye shes de 'jam dpal rnon po'i skur bstan pa ni/_gdul bya
[\[133b.5\]]'dod chags can gdul ba'i phyir sku dang gsung dang thugs dang yon tan dang phrin las kyi khyad par gsungs pa ni/_yang dag bdag med ces pa nas 'od 'bar gsal zhes pas ston te/_de la so sor rtog pa'i ngo bo gang zhe na/_yang dag pa'i bdag rnam pa gnyis kyis stong
[\[133b.6\]]pa'i de bzhin nyid de glo bur gyi dri ma dang bral ba'i shes pa ma 'dres pa rang gsal ba'o/_/de lta bu de gzhan la ji ltar ston zhe na/_stong nyid ces pa nas mya ngan 'das pa po zhes pas ston te/_sngon rje btsun 'jam dpal rgyal po'i pho brang 'od 'phro can na bzhugs pa'i dus su byang
[\[133b.7\]]chub sems dpa' bzhin bzangs la sogs pa zab cing rgya che ba'i chos stong pa nyid kyi ngo bo zhur 'ongs pas/_phyogs kun nas kun du btsal bas thang chad nas yi mug ste ma mthong nas ston pa shAkya thub pa la zhus pas rje btsun gyi yon tan mang du bshad nas khyed rnams rje btsun la
[\[134a\]]
[\[134a.1\]]phyag 'tshol la gsol ba thob dang byin rlabs 'char gsungs nas/_der byang chub sems dpa' bzhin bzangs kyis grogs po rnams la de ltar slob nas/_kun gyis de ltar byas pa dang ma mthong nas yang shAkya thub pa la zhus pas/_chos thams cad mnyam pa nyid du
[\[134a.2\]]zhog gsungs nas bzhin bzangs kyis thams cad mnyam pa nyid du sems zhog dang yon tan mthong ngo zer nas/_de ltar byas pas zhag bdun gyi nang par rje btsun pad+ma'i steng na sku gser gyi gtan pa phyis pa bzhin du bzhugs pa mthong ma thag tu sku las 'od zer byung ste 'jig rten gyi khams
[\[134a.3\]]thams cad bkang ste/_sangs rgyas dang byang chub sems dpa' dang nyan thos dang rang sangs rgyas la sogs pa la mdzad pa bcu gnyis la sogs pa so so'i rnam par thar pa bstan nas bzhugs pa'i dus su nam mkha' las me tog la sogs pa'i char byung ngo /_/dus der zab cing rgya che ba'i
[\[134a.4\]]chos phyogs bcu thams cad du nye ring med par chos kyi dung bus/_gaN+DI dang chos kyi rnga brdungs nas kun thar pa la bkod pas mi gnas pa'i mya ngan las 'das pa rje btsun khyod yin zhes pa'o/_/sku ji lta bu zhe na chos sku gzugs med las/_longs sku gzugs bzangs mtshan dpes
[\[134a.5\]]brgyan pa/_sprul sku cir yang ston pas na/_gzugs med nas snang ba'i dpal zhes bya'o/_/'o na mi dogs sam zhe na/_gzugs rnams ma lus 'chang ba po/_/zhes pa rje btsun gyis sems sgyu ma lta bur shes/_'jig rten rmi lam lta bur shes/_smon lam dang sangs rgyas ni mig
[\[134a.6\]]yor lta bur shes/_chos thams cad sprul pa lta bur shes/_tshig thams cad brag ca lta bur shes/_skye shi thams cad 'khrul 'khor du 'du shes/_snang srid thams cad dri za'i grong khyer du 'du shes/_de ltar rtogs nas cis kyang mi tshugs pas na/_tshugs pa med cing che bar grags
[\[134a.7\]]pa ste sngon rje btsun byang chub shing drung na bzhugs pa'i dus su/_bdud sdig to can shin tu 'jigs pa mang mos nam mkha' la thog la sogs pa dang /_la las ri la sogs pa mdung dang /_shak+ti dang sna tshogs pa brdeg pa la/_rje btsun gyi ba spu las 'od zer byung bas bdud
[\[134b\]]
[\[134b.1\]]rnams la phog pas shin tu brgyal nas sa la 'gyel lo/_/der skyabs btsal bas kun thar pa la bkod do/_/des na 'phags lam shin tu mtho la gnas pa dang dam pa'i chos dar ba'i rtse mo yin pas tog go/_/'o na 'gro don mdzad sku dngos gang yin zhe na/_'jig rten gsum na
[\[134b.2\]]mdzes pa ste sku gzhon pa dang rgan pas 'jigs pas ci yang ston to/_sdu gu 'jig rten gsum na mdzes/_/zhes pa sngon lho phyogs gyad yul na sdig spyod kyi rgyal po dpal sbyin bya ba mtshams med pa lnga'i las byed pa sus kyang ma thul ba cig yod/_de la bu mo mdzes pa cig
[\[134b.3\]]yod pa la khyim thab tu rung ba ma rnyed pas rje btsun gyi sku blta bas chog mi shes pa de bu mo'i gam du phyin pas/_bu mos mthong nas rje btsun la mig mi 'dzums par blta'o/_/der rje btsun gyis khyod ci la lta gsungs pas/_nga khyed la khyim thab tu re zer/_rje btsun
[\[134b.4\]]gyis bu mo khyod gzhan gyi dbang du ma bzung na nga mi 'dod gsungs pas/_nga'i khyim thab tu rung ba'i khyo ga med pas nga la bdag po med zer nas/_'o na ngas smras pa'i tshig 'di nyan nam gsungs pas/_ci gsungs nyan zer nas/_'o na bu mo'i pha rgyal po dpa' byin nang par nga'i
[\[134b.5\]]gam du sdom pa 'dzin nus sam byas pas/_ngas yab la zhu ba dbul gyis zer nas der zhu ba phul bas ma gnang ngo /_/bu mos lceb tshul bstan pas yab kyis gnang nas/_der yab dam pa'i chos la bkod do/_/bu mo la rje btsun ci 'dra pa cig sprul nas bzhag pas sras
[\[134b.6\]]gsum byung zhing ma sangs rgyas so/_/la las dus shes sems can dbang po shes kyi skabs su sbyor ba snang ngo /_/'gro don ji ltar mdzad ce na/_'jig rten shes legs nas zhi byed pa zhes pas bstan no/_/'khor 'das sgyu ma lta bur zhes pas skyon gang gis nga mi 'jigs/_
[\[134b.7\]]'gro ba kun la phan 'dogs shing zad mi shes kyis ma rig pa'i ye shes sgo nga lta bu 'byed de nyon mongs pa thams cad spong ngo /_/'di la rje btsun sngon rgyal po dge ba zhes bya ba'i pho brang rin chen sgron zhes bya ba na 'khor los sgyur ba'i rgyal po chos thams cad kyi nga ro'i gdugs kyi
[\[135a\]]
[\[135a.1\]]dkyil 'khor rab tu sgrogs pa'i sgra dbyangs zhes bya ba de la btsun mo stong phrag bcu yod/_sras stong phrag bdun yod/_blon po lnga brgya yod/_kun kyang ma rmos pa'i lo tog za/_kun kyang dam pa'i chos spyod pa sha stag go/_/de'i tshe smad la bskal pa bar ma
[\[135a.2\]]zad du nye ba na snyigs ma lnga'i dus la bab/_mi dge ba bcu byung sems can la nyes pa sna tshogs pa byung /_ltogs pa skom pa 'khyags pa gcig la gcig gsod pa byung nas kun 'o dod 'bod cho nges 'debs shing rgyal po'i sar tshogs so/_/der kun rgyal po chen po bdag
[\[135a.3\]]la mgon dang skyabs dang dpung gnyen med pas mgon skyabs dang dpung gnyen zhu 'tshal zer ro/_/rgyal pos pho brang rtse nas gzigs pas shin tu snying rje bar 'dug nas bshums so/_/der nang du log nas snying rje'i sems bcu bskyed nas phyi sgor phyin nas/_rnga bo che bsgrags
[\[135a.4\]]nas thams cad 'dus shig byas nas ci dang ci 'dod pa la sbyin pa rgya chen po btang ngo /_/mthar bu dang chung ma dang yul 'khor btang /_de nas mgo dang rkang lag dang /_sha khrag la sogs pa kun btang nas mthar mngon par rdzogs par byang chub pas 'khor ba'i 'dam las pha
[\[135a.5\]]rol phyin no/_/dbu la ye shes lnga'i rtags rgyal ba rigs lnga'i dbu rgyan byung bas/_ye shes dbang bskur cod pan can/_/rdzogs pa'i sangs rgyas rgyan du thogs/_/zhes pas so/_/'du byed la sogs sdug bsngal gsum zhi nas de sel ba'i gnyen po 'gog pa'i lam mtha'
[\[135a.6\]]yas pa'i theg pa gsum thob po/_/des na sgrib pa kun nas nyon mongs pa la sogs pa spangs nas phyogs ris med pa nam mkha' ltar gnas so/_/de bas na nyon mongs dri ma kun las 'das nas dus gsum dbyer med du rtogs so/_/des na kun gyi nang na gtso bo che ba'i yon
[\[135a.7\]]tan thams cad kyi nang na che bas yon tan thod do/_/sku de ni 'gro ba'i rigs gang gis lus las 'das pa ste 'ja' tshon lta bu skye shi med pa'i sku'o/_/nam mkha'i lam la rab gnas pa/_/zhes pa don dam du chos kun nam mkha' ltar rtogs kyang kun rdzob tu tshong dpon gyi bus 'jam
[\[135b\]]
[\[135b.1\]]dpal tshol du 'ongs pas/_nam mkha' la pad+ma'i sdong po mang po'i steng na skyil mo krung bcas nas lha dang lha mo mang pos bskor nas phyag dang mchod pa byed pa mthong nas gdams ngag zhus so/_/yid bzhin nor bu chen pos sems can gyi bsam pa sgrub pa yin la/_chen
[\[135b.2\]]po ni rdzogs pa'i byang chub la mnga' ba'o/_/thugs rje la phyogs med pa'i rin po che sna bdun gyi nang na mchog go/_/dpag bsam shing chen rgyas pa ste ni sngon bskal ba gong ma'i dus su mu ge'i bskal pa byung nas kun 'chi la thug pas/_rje btsun gyis sa chen po de'i mdor
[\[135b.3\]]dpag bsam shing chen po rgyas pa gcig tu sprul nas sems can ci 'dod pa la thams cad lo stong du tshim par byas so/_/bum pa bzang po kun don byed/_/ces pa ni sngon bskal pa gong ma'i dus su sems can la char ming mi grag pa'i dus byung ste/_des lo tog med
[\[135b.4\]]nas btung ba'i chu yang med pa'i dus byung /_rje btsun snying rje chen po skyes nas yul de'i phu ru brag cig gi rtsar bum pa'i gzugs cig byung /_kun gyis bltas pas je che je che la nam mkha' dang mnyam pa cig tu gyur nas/_de'i kha dang logs dang zhabs las chu'i
[\[135b.5\]]phung po byung nas mthar bza' ba dang bgo ba thams cad byung ngo /_/des na rje btsun kun la phan 'dogs shing mnyes gshin pa dang /_rigs bzang ngan dang 'dul ba'i dus shes shing 'dus pa'i dus shes pa dang ldan/_dus shes sems can dbang po shes pa'o/_/_
[\[135b.6\]]der ma zad theg pa gsum gyis 'dul ba la mkhas te/_ji ltar na sngon dze ta'i tshal mgon med zas sbyin gyi kun dga' ra ba'i gnas su/_dus gsum gyi sangs rgyas dang byang chub sems dpa' mang po tshogs te chos kyi bgro ba mdzad do/_/de na 'dug pa'i nyan thos
[\[135b.7\]]rnams kyis gting ma rtogs/_dus de'i tshe 'phags pa 'jam dpal gzhal med kyi khang pa na bzhugs pa las 'khor lag na rdo rje la sogs pa dpag tu med pa dang lha ma srin sde brgyad la sogs pa dang bcas te/_lho phyogs su bzhud pa tshe dang ldan pa shA ri'i bu la
[\[136a\]]
[\[136a.1\]]sogs pa nyan thos drug cu tsam gyis mthong nas phyir phyin no/_/der lam du shA ri'i bus dge slong rnams la 'jam dpal gyi yon tan mang du bshad pas des kyang sgrib pa srab par gyur to/_/de nas 'ongs pas lam du 'jam dpal dang mjal nas rje btsun
[\[136a.2\]]la shA ri'i bus dge slong 'di rnams ni khyed blta bar 'dod pas/_der rje btsun gyis glang chen lta stangs kyis gzigs pa/_dge slong rnams kyis gdams ngag zhus pas/_rje btsun gyis yongs su mi skyo ba'i chos bcu bshad/_sangs rgyas mchod pa la mi skyo ba dang /_
[\[136a.3\]]chos tshol ba dang /_byang chub tu sems bskyed pa dang /_pha rol phyin bcu dang /_ting nge 'dzin sgrub pa dang /_thos pa gcig nas gcig tu bya ba dang sangs rgyas kyi zhing spyod ba dang /_sems can smin pa dang /_lha bsgom pa dang /_sangs rgyas kyi stobs la sogs pa bsgrub ba la mi skyo ba
[\[136a.4\]]dang bcu bshad nas dge slong rnams rdzogs pa'i byang chub la bkod nas/_der skyid pa'i 'byung gnas grong khyer na nags tshal chen po sna tshogs kyis brgyan par mdo sde chos kyi dbyings kyi tshul rab tu snang ba zhes bya ba/_mdo sde bye ba khrag khrig brgya stong phrag bcu thun mong du bshad/_
[\[136a.5\]]dus de'i tshe rgya mtsho'i klu rnams kyis chos mnyan pa dang lha dang mi'i lus thob po/_/dus de'i tshe 'jig rten gyi khams thams cad du yang theg pa gsum gyis 'dul bar snang ngo /_/dus de'i tshe skyid pa'i 'byung gnas kyi mi thams cad dang tshong dpon nor bu bzang po la sogs pas
[\[136a.6\]]rje btsun la phyag dang bskor ba byas nas 'khod pa las/_de la khyad par du tshong dpon gyi bu nor bzangs la gzigs nas rje btsun gyis gnyis med kyi ye shes bstan no/_/de lta bu'i rje btsun de rang gi yon tan ci dang ldan na yon tan shes pas chos shes bkra shis pa'o/_/_
[\[136a.7\]]bkra shis kyi rdzas brgyad 'byung ba'o/_/bkra shis kun gyi nang na rje btsun bkra shis so/_/grags pa nas skyabs su 'os zhes pa ni/_sngon rje btsun rgyal bu thams cad sgrol zhes bya bar gyur pa'i dus su chu bo chen po'i 'gram na bzhugs pa la srog chags mang po ma thar nas 'dug
[\[136b\]]
[\[136b.1\]]pas/_rje btsun chu 'gram na 'dug pas rgyal bu de rang 'dra ba du mar sprul nas gcig la gcig 'jus nas zam pa byas nas kun bton te dbugs phyung ngo /_/der de na yod pa kun gyis lan ldon pa la/_rje btsun gyis nga la lan glan mi dgos kyi nga'i gdams ngag 'di zung shig
[\[136b.2\]]gsungs nas chos kyi ston mo mdzad pa'i chos gcig ni byang chub kyi sems mi gtong ba'o/_/gnyis pa ni thos pas mi ngoms pa dang /_tshul bzhin du bsgom pa'o/_/gsum pa ni sdig pa spong ba dang /_dge ba la brtson pa dang /_bsngo ba la mkhas pa'o/_/bzhi pa ni tshul khrims
[\[136b.3\]]dag pa/_lta ba dag pa/_sems dag pa/_shes rab dag pa'o/_/lnga pa ni byang chub la zhugs pa/_bden par smra ba/_g.yo med pa/_phrag dog med pa/_kun la sems snyoms pa'o/_/drug pa ni slob dpon bsten pa/_sdig pa'i grogs po spong ba/_chos kyi khas mi 'dren pa/_
[\[136b.4\]]dben pa la gnas pa/_byams pa mi gtong ba/_sems can la snying rje che ba'o/_/bdun pa ni zhi gnas tshol ba/_lhag mthong tshol ba/_bzo'i gnas shes pa/_rten 'brel shes pa/_don grub pa/_lam tshol ba/_le lo med pa'o/_/brgyad pa ni las su rung ba/_tshor ba la rtog
[\[136b.5\]]pa/_chos la blta ba/_sdig pa skyes pa spong ba/_ma skyes pa mi bskyed pa/_dge ba skyes pa spel ba/_ma skyes pa bskyed pa'o/_/dgu pa ni dus gsum la rtog pa gsum/_mtshan ma med pa rtog_/dus la ma zhen/_chos zab mo bzod/_stong pa nyid mi spong /_tshad med pa
[\[136b.6\]]bzhi sgom/_bsam pa bzhin du byed pa'o/_/bcu pa ni bdag med pa dang /_srog med pa dang /_gang zag med pa dang /_mi rtag par yid ches pa dang /_skye ba la dug tu 'du shes pa dang /_phung po rnams la gshed mar 'du shes pa dang /_khams la sbrul gdug par 'du shes
[\[136b.7\]]pa dang /_skye mched la grong stong par 'du shes pa dang /_srid pa rnams la chu zlar 'du shes pa dang /_mya ngan las 'das pa la skam sar 'du shes pa dang bcu gsungs pa'o/_/de lta bu'i rje btsun de bkur sti la sogs pa'i gnas su gyur pa nas skyabs su 'os zhes so/_/cis 'os na
[\[137a\]]
[\[137a.1\]]'jig rten gyi dgra sel bas na'o/_/'di yang rje btsun gyis sngon seng ge dang glang po che dang me dang sbrul dang rkun mo dang rgyal po dang nye bar 'tshe ba re re bzlog pa phan yon gyi skabs su 'byung ngo /_/ji ltar bstan na 'jigs pa sel zhe na/_sku cir yang ston te
[\[137a.2\]]gtsug phud ces pa nas/_bram ze tshangs pa shes pa ni phyi rol mu stegs nas bzung nas dri za dang rab tu byung ba dang sbyangs pa'i yon tan dang /_bram ze dang rig byed dang /_lha tshangs pa'i smrang 'don pa la sogs pa nas thams cad mkhyen pa nas tshangs pa thob ces bya ba'o/_/de'i
[\[137a.3\]]ngo bo gang zhe na/_rnam par grol ba lus/_chags bral ma lus 'dul ba po/_/zhes pas bstan te/_nyan thos kyi mya ngan las 'das pa las mi gnas pa'i mya ngan las 'das pa'o/_/bde sdug ni rtog pa kun dang bral nas chags bral gzugs khams kyi lus las 'das
[\[137a.4\]]pa'o/_/sku'i mtshan nyid dngos gang zhe na/_'di ni gnyis su bstan te/_zab mo'i dbang du ni/_thub pa med cing nas sad pa'i bdag ces pas ston te/_chos sku de rtog pas mi thub pa la 'di yin pa dpe med/_mi rtog pa la mi mngon gsal ba'i rkyen med pas so/_/skyon
[\[137a.5\]]med pas mi 'gyur kun la khyab par gnas rtogs par dka' ba'i dri mas ma gos pa/_nyes pa rdul tsam yang med pas nyan thos rang rgyal byang chub sems dpa' las shin tu sad pas sad pa'i bdag go/_/sku la de nyid bsgre'o/_/mkhyen pa'i ye shes kun shes nas/_/dus
[\[137a.6\]]gsum sangs rgyas las byed pas bstan te/_kun shes la sogs pa ji snyed dang ji lta ba shes pas gzung 'dzin las 'das pa gnyis su med pas mi rtog pa lhun gyis grub pa'i dus gsum sangs rgyas kun gyi las yin pas de mdzad pa'o/_/de'i chos nyid de'i sems nyid
[\[137a.7\]]sangs rgyas yin te/_sangs rgyas nas de bzhin gshegs pa zhes pas bstan te/_rig pa byang chub sems 'di dang po bar dang tha ma btsal na ma rnyed pa nyid sna tshogs su snang /_snang tsam nyid na stong pa las ma g.yos pas/_chu zla lta bu de ni/_ye shes mig gcig dri ma med/_/_
[\[137b\]]
[\[137b.1\]]ces pa lta bu'i ye shes mig gcig ni bsgom pa'i dus na dri med 'od gsal lta ba'i dus na rig pa 'dus ma byas 'phel 'grib dang bral ba snang stong dbyer med spyod pa'i dus na mnyam gzhag chen po'i spyod pa bya'o/_/'bras bu sku lnga thob pa'o/_/de ltar rtogs pas ye shes
[\[137b.2\]]lus can de bzhin gshegs pa'o/_/des chos ji ltar gsungs she na/_tshig gi nas tshugs pa med ces pas bstan te/_rje btsun smra ba'i seng ge ste/_'di yang sngon rje btsun yul ma ga d+hA'i pho brang dgon pa snying po byang chub na bzhugs pa gdan seng ge'i khri pad+ma'i steng na
[\[137b.3\]]bzhugs nas/_byang chub sems dpa' bye ba khrag khrig brjod du med pa la nges pa don gyi chos ston te/_kun la bag mi tsha bas na'o/_/de lta bu'i rje btsun de thugs rje phyogs med cing sku dang 'od zer khyad par du 'phags pas na kun nas blta na sdug ces bya'o/_/'o na gang
[\[137b.4\]]nas byung na thugs ka'i dpal gyi be'u nas byung ba'o/_/lag na 'od 'bar snang ba po/_/zhes pa rje btsun gyi phyag la bya ste/_sngon tshong dpon gyi bu nor bzangs kyis chos zhus/_dge ba'i bshes gnyen mang pos lung bstan nas mthar byams pa dang 'jam dpal la man ngag
[\[137b.5\]]zhus nas/_grong khyer yid bde ba mngon du gyur pa na tshong dpon gyi bu yod pa la 'jam dpal gyis dpag tshad brgyad cu'i pha rol nas phyag gser gyi mdog can brkyang nas nor bzangs kyi spyi bor bzhag nas/_de las 'od zer 'phros pas 'gro ba kun bde ba la bkod de
[\[137b.6\]]gdams ngag byas so/_/sman pa che mchog gtso bo ste/_/zhes pa zug rngu 'byin pa bla na med/_/ces pas rje btsun sems can kun gyi nad 'byin pa ste/_sngon grong khyer yangs pa can na nad skya rbab bya ba byung nas kun 'chi ba la thug nas/_sman pa gang gis kyang phan ma
[\[137b.7\]]thogs nas rje btsun gyis blon po sman pa bya bar sprul nas nad kun zhi bar byas so/_/sman rnams ma lus ljon pa'i shing /_/nad do cog gi dgra che ba/_/zhes pa ni sngon nad kyi bskal pa byung ba'i dus sems can thams cad kha btag pa las/_rje btsun gyis nya ro hi tar sprul
[\[138a\]]
[\[138a.1\]]nas de'i sha su zos pa nad las thar te/_don nyon mongs pa'i nad thams cad kyi gnyen po rje btsun sdu gu 'jig rten gsum na mchog go/_/dpal ldan rgyu skar dkyil 'khor can/_/zhes pa ni sngon lha dbang phyug chen po 'dul ba'i dus su kho'i 'khor dang nye
[\[138a.2\]]'khor thams cad bran du bcad chos skyong srung mar dam phog pa las/_gza' chen po brgyad dang rgyu skar nyi shu rtsa brgyad gros byas te/_gza' khyab 'jug byung nas 'o cag bka' nyan pa 'di mi bya byas pas/_'o cag yo hUM mdzad la bsdo zer ba la/_rgyu skar nyi shu rtsa brgyad ni bud
[\[138a.3\]]med yin pas nged kyis cang thub bam zer ba la gza' chen po brgyad ma nyan nas der nam mkha' nas thog dang ser ba phab pas/_rje btsun gyis gza' dang rgyu skar gyi steng du dkyil 'khor gyi dbus na rdo rje 'jigs byed bzhugs pa de la gza' brgyad kyis bskor ba/_khyams la rgyu skar
[\[138a.4\]]bdun bdun gyis bskor ba lta bas chog mi shes pa de lta bu cig de tsho'i steng du bsgoms nas thog ser btang ba bred de srog gi snying po phul dam bcas dkyil 'khor du bcug ste/_des na/_dpal ldan rgyu skar dkyil 'khor can/_/zhes bya'o/_/der ma zad phyogs bcu nam mkha'i
[\[138a.5\]]mthar thug pa/_/chos kyi rgyal mtshan legs par 'dzugs/_/zhes pa ni sngon grong khyer chen po spang ri zhes pa na rje btsun 'jam dpal byang chub sems dpa'i 'khor stong phrag bcu dang ldan pa la theg pa chen po'i chos thams cad ston pa'i dus su/_zhabs kyi mthil nas
[\[138a.6\]]'od zer 'phros nas dmyal ba rnams la chos 'chad/_de bzhin du pus mo nas yi dwags/_lte ba nas byol song /_rtsib logs nas gshin rje/_phyag mthil nas mi/_smin phrag nas lha ma yin/_rgyab nas nyan thos/_zhal nas rang rgyal smin mtshams nas byang sems
[\[138a.7\]]la/_spyi gtsug nas sangs rgyas la chos kyi rgyal mtshan legs par 'dzugs so/_/la la dag sprul pa'i 'khor lo sna tshogs 'chang du sbyor ro/_/chos kyi rgyal mtshan legs par 'dzugs pa ni rje btsun gyi zhabs las byang chub sems dpa' snang ba mdzod kyi snying po sprul
[\[138b\]]
[\[138b.1\]]nas 'og gi phyogs su chos ston/_byin pa las byang chub sems dpa' gsang ba'i mdzod du sprul nas shar gyi phyogs su chos ston/_pus mo las byang chub sems dpa' dpal gyi mdzod du sprul nas ston/_sta zur las byang chub sems dpa' sprin sgra zab mo'i mdzod/_lte ba
[\[138b.2\]]las byang chub sems dpa' rdo rje mi phyed pa'i gtsug gi mdzod/_thugs ka nas byang chub sems dpa' gzi brjid chos kyi mdzod/_phrag pa las byang sems grags pa 'od kyi mdzod/_zhal nas byang sems ri rab g.yo ba'i mdzod/_smin mtshams nas byang sems
[\[138b.3\]]kun du lta ba gzi brjid mdzod/_dbu las byang chub sems dpa' thub pa med pa'i mdzod/_steng gi phyogs kyi 'jig rten gyi khams su ston to/_/des 'gro ba drug la nyi ma bzhin du phyogs ris med pas na 'gro na gdugs gcig yangs pa ste/_byams dang snying
[\[138b.4\]]rje'i dkyil 'khor can tshad med pas gang ba'o/_/zhi bas mi 'dul na pad+ma gar gyi dbang phyug tu 'gro ba 'dul ba kun la gzugs zhal stong phyag stong spyan stong du sprul nas don mdzad pas pad+ma gar gyi dbang phyug go/_/rin chen dgos 'dod skong ba nyi ma bzhin du snyoms
[\[138b.5\]]pas na khyab bdag chen po rin chen gdugs so/_/sangs rgyas kyi gzi brjid che ste sprul pa spro ba'o/_/sangs rgyas sku 'chang ba ni gnyis med ye shes la kun skyes pas so/_/rnal 'byor ni thabs dang shes rab gnyis su med pa'o/_/kun gyi bstan pa gcig ni yul
[\[138b.6\]]gcig pa'o/_/rdo rje rigs nas thugs brtse ba ni rje btsun de yab lnga yum lnga'i rang bzhin du bstan no/_/rje btsun don dam par sangs rgyas thams cad kyi thugs kho na'o/_/dus gsum sangs rgyas kun gyi sku bas lhag pas na sku che ba'o/_/kun gyi smra ba rnams kyi seng ger
[\[138b.7\]]gyur pas na gsung yang dag pa yin no/_/rdo rje nyi ma snang ba che ni dper na nyi ma 'char ba ri mtho mtho nas rim pas 'char yang nyi ma la mtho dman med do/_/de bzhin du rje btsun gyi thugs rje snang lugs kyi snod rim pa bzang ngan du snang yang rje btsun nyid la rtog pa med do/_/rdo rje zla ba
[\[139a\]]
[\[139a.1\]]dri med 'od/_/ces pa dper na zla ba la chos bzhi yod de/_skar ma zil gyis gnon pa dang /_'phel 'grib ston pa dang /_chu dngas pa'i nang du 'char ba dang /_kun la mngon sum du snang yang zla ba la rtog pa med do/_/de bzhin du rje btsun gyi sku zla ba lta bu ste/_
[\[139a.2\]]slob pa man chad zil gyis gnon pa dang /_gdul bya la sku tshe ring thung gis ston pa dang /_'phel 'grib ston pa dang /_mos pa la gzugs brnyan snang ba dang /_so sor mos pa byas nas bsgom pa'o/_/rje btsun la de'i rtog pa med do/_/chags bral la sogs
[\[139a.3\]]chags pa che ni gdul bya thams cad bsdus na chags bral dang chags bcas de kho na nyid kyi gang zag go/_/rje btsun gyi sku kha dog sna tshogs spros pas chos kyi rgyal mtshan 'dzugs pa'o/_/rje btsun byang chub shing drung na bzhugs pa'i dus su 'od sna tshogs spro ba dang /_rdo rje skyil krung
[\[139a.4\]]bcas nas 'gro ba ris drug la chos ston pa'o/_/dpal ldan sangs rgyas pad+ma skyes/_/zhes pa ni sngon rgyal po'i pho brang rin chen sgron ma zhes bya ba na rgyal po dpal gyi gtsug phud bya bas 'khor los sgyur ba'i rgyal po pad+ma'i sdong po las rdzus te byung ba mtshan dang dpe byad kyis brgyan
[\[139a.5\]]pa de la btsun mo phrag bcu/_bu stong /_blon po phrag bcu yod pa kun dang ldan pa dkar po'i chos la spyod pa sha stag go/_/dus de tsam na sems can gdul dka' ba de dag 'dul ba'i dus la bab pa las/_dus der rje btsun gyis cho 'phrul bsam gyis mi khyab pa'i sgo nas
[\[139a.6\]]skad cig re re la sangs rgyas thams cad kyi chos kyi 'khor lo bsgrags pa zhes bya ba'i ye shes kyi mdzod bshad do/_/kun mkhyen ye shes mdzod 'dzin pa/_/zhes pa tshong dpon gyi bus phyin tsam na khyad par du 'phags pa'i khang pa rim khang bcu'i dang po na bza' btung gis
[\[139a.7\]]kun tshim par byed pa mthong /_gnyis pa na gos sna tshogs kyis thams cad tshim par byed pa mthong /_gsum pa na rgyan dang lhab lhub kyis/_bzhi pa na btsun mo rin po ches tshogs kyi yo byad shom/_lnga pa na sa la gnas pa'i byang sems kyis 'gro ba la phan 'dogs/_drug
[\[139b\]]
[\[139b.1\]]pa na byang chub sems dpa' rnams bka' shes rab kyi pha rol tu phyin pas phan 'dogs/_bdun pa na byang chub sems dpa' chos thams cad sgra brnyan lta bu'i bzod pa bsgom pa mthong /_brgyad pa na byang chub sems dpa' 'khor los sgyur ba'i cha lugs kyis sngags 'chad pa
[\[139b.2\]]mthong /_dgu pa na byang chub sems dpa' skye ba gcig gis thogs pa 'gro ba'i don mdzad pa mthong /_rim khang bcu pa na yang dag par rdzogs pa'i sangs rgyas rnams mdzad pa bcu gnyis kyis don mdzad pa mthong nas/_de nyid kyi tshe mthong lam skyes pas/_kun mkhyen ye
[\[139b.3\]]shes mdzod 'dzin pa/_/zhes pas so/_/rgyal po sgyu 'phrul sna tshogs 'chang /_/zhes pa nas rdo rje chos zhes pas sngon byang chub sems dpa' rgyal bar dka' bas 'phags pa 'jam dpal la gdams ngag zhur 'ongs pas pho brang gcig na ting nge 'dzin la bzhugs nas lus
[\[139b.4\]]bsrangs te/_dbugs rgyu ba med par sgom pa mdzad pa'i dus su/_de'i ba spu'i spu re re las kha dog bsam gyis mi khyab pa'i rnam par 'phrul pa dpag tu med pa mang po bkye ste/_zhabs kyi mthil nas tshong dpon la sogs pa spros nas bza' ba rnam pa mang pos kun tshim par
[\[139b.5\]]byas so/_/pus mo gnyis nas rgyal rigs la sogs pa spro/_lte ba nas drang srong dang bram ze gtsug phud la sogs pa mang po spro/_rtsib logs nas klu la sogs pa mang po spro/_thugs ka nas lha dang lha ma yin mang po spro/_rgyab nas nyan thos dang rang rgyal mang po spro/_phrag
[\[139b.6\]]pa nas gnod sbyin mang po spro/_dpral ba nas mi'am ci mang po spro/_zhal nas 'khor los sgyur ba mang po spro/_mig nas nyi zla mang po spro/_dpral ba nas tshangs pa'i tshogs spro/_spyi gtsug nas dus gsum gyi sangs rgyas mang po spro/_de'i tshe ba spu las kyang de snyed spro ba mthong nas
[\[139b.7\]]de nyid du mthong ba'i lam skyes so/_/des na che ba'i gsang sngags dang rig sngags 'chang ba'o/_/phyag mtshan rdo rje rnon po dang ral gri la sogs pa'i rnam pa'am rtags bstan pa'o/_/thugs kyi mkhyen pa gnyis med ni dzi na dzika go/_/rdo rje blo gros gnyis med ye shes rig
[\[140a\]]
[\[140a.1\]]pa pha rol phyin pa bcu sa bcu rdzogs/_don ni rnam dag bdag med pa'i ye shes thugs kyi me long ngo /_/rgyud kyi mtshan nyid ni brtson chen sgyu 'phrul dra ba ste/_rgyud kun gyi ni theg pa kun gyi rtsa ba'o/_/rdo rje gdan ni ma lus ldan ni rigs lnga'i gdan yin pa dang /_sna tshogs
[\[140a.2\]]rdo rje la zer ro/_/'di la sngon rje btsun gzhan 'phrul dbang byed kyi gnas na bzhugs pa'i dus su sangs rgyas dang byang chub sems dpa' mang po rnam par 'phrul pa mdzad pa la rje btsun gyi spyi gtsug nas rnal 'byor chen po'i dkyil 'khor spro/_smin mtshams nas rnal 'byor rgyud kyi lha
[\[140a.3\]]tshogs spro/_zhal dang lte ba nas dkyil 'khor gyi lha tshogs mang po spro/_gsang ba nas nyan thos la sogs spro ba mdzad nas so/_/don dam par stong pa nyid kyi mchog la de nyid kyi snang ba 'dzin pa'o/_/des na skye ba de nyid sna tshogs su skye bar rtog pas na rje btsun chos sku 'chang ba'o/_/_
[\[140a.4\]]ji ltar 'chang na chos thams cad shes rab chen por skyu ru ra lag tu bzhag pa dang 'dra bar mthong spang sgom spang gi nyon mongs pa spangs nas 'byung ba sel lo/_/dus de nas rtog pa gang gis kyang mi g.yo la gsal ba rdzogs pa'i byang chub la mngon sum du rtogs te zhing khams
[\[140a.5\]]thams cad du rang rig pa mngon sum du rtogs pas ye shes chen po rab tu rgyas pa'o/_/'jam dpal rnon po'i yon tan bstan pa'o//_//da ni mnyam nyid kyi ye shes de nyid gdul bya ser sna can gdul ba'i phyir 'jam dpal ngag gi dbang phyug gi skur bstan pa ni/_
[\[140a.6\]]'dod pa'i don grub nas nor bu rin chen tog ces pa 'dis sku gsung thugs yon tan phrin las bstan pa'o/_/mnyam pa nyid kyi ye shes kyi ngo bo gang zhe na/_sems can thams cad kyi 'dod pa'i don sgrub par byed pa'o/_/ngan song nas dregs pas 'joms zhes pas ni
[\[140a.7\]]phrin las bstan te/_'di la sngon rgyal bu legs sbyin bskyod ces bya bas mtshams med pa lnga byas pa'i rnam smin gyis mnar med pa'i sems can dmyal bar skyes so/_/de la rje btsun 'jam dpal gyis byang chub sems dpa' legs sbyin du sprul nas ngan song sbyong ba'i
[\[140b\]]
[\[140b.1\]]dkyil 'khor sprul nas rigs drug nas bton nas mthar sangs rgyas so/_/blo ldan nas rtse nas gnon zhes pas ni dregs pa can gdul ba'i phrin las ston te/_'di la lha dang lha ma yin 'thab pa'i dus su lha ma yin gyi dbang po sgra gcan 'dzin bya ba lus dpag tshad khri
[\[140b.2\]]phrag drug cu rtsa brgyad yod pa de'i lus phyed rgya mtsho'i nang du 'dug nas rked pa yan chad kyis gzhan 'phrul dbang byed la mgo reg pa/_ri rab klad la bskor ba rgya mtsho hub kyis 'thung ba cig yod pa des lha kun pham par byas nas zhe sdang tshad du phyin pa de gdul ba'i phyir/_
[\[140b.3\]]rje btsun gyis gzhung bzhin du sku bstan pas btul lo/_/'o na de ltar dngos po la gnas sam zhe na/_don dam du gcig ste gnyis su med pa'i chos kyi don to/_/de ltar rtogs na gang la yang bag mi tsha bas 'jigs pa med do/_/rje btsun gnyis su med pa'i tshogs ye
[\[140b.4\]]shes lngar gyur pas na rnam rig nas rgyud dang ldan pa'o/_/rje btsun snang stong gnyis la dgyes pa na/_dngos don nas chos kyi blo zhes pas bstan no/_/'o na mi dgos sam zhe na srid pa nas chen po pa zhes pas so/_/sku dngos gang zhe na/_sprin dkar nas rgyan dang ldan pas
[\[140b.5\]]bstan te/_'di la sngon rgyal po'i khab na ston pas 'khor dpag tu med pa la chos ston pa'i dus su/_smad 'tshong ma'i bu mo gser mchog 'od dpag med bya ba yon tan mtha' dag dang ldan pa cig yod/_mo gang du phyin par mi kun 'du ba cig yod do/_/bu mo des tshong
[\[140b.6\]]dpon gyi bu 'jigs byin bya ba grogs su btsal te 'khor mang po dang skyed mos tshal du phyin pas/_dus de'i tshe 'jam dpal nang du yang dag 'jog las langs nas phyir byon pas bu mo'i mtshan ma gzigs nas/_de 'dul ba'i dus la bab par mkhyen nas sprin dkar la sogs
[\[140b.7\]]pa'i sku bstan nas/_sku'i 'od kyis nyi zla yang mog mog bor byas nas bu mo'i mdun du sku bstan pas tshong dpon bu dang bu mo rang yang mog mog por song bas der rang re'i lus la yi mug go/_/bu mos bsams pa tshong dpon gyi bus ci bya/_bdag nyid shing rta las bab la khyad par
[\[141a\]]
[\[141a.1\]]du gyur pa'i mi 'di la gos kyang bslang khyo yang bya snyam mo/_/de lta bu'i bsam pa ngan pa skyes pa'i dus der rgyal po chen po bzhi mi'i lus su sprul nas/_bu mo khyod de lta bu bsam ngan ma skyed cig_/skyes bu 'di ni 'dod pa don du gnyer ba ma yin/_bu mo na re su
[\[141a.2\]]yin ji skad bya ba yin byas pas/_'di ni 'phags pa 'jam dpal bya ba yin byas pas/_bu mo na re 'jam dpal bya ba'i don ci yin byas pas/_'di gang su la yang nyes pa'i zug rngu bral bas 'jam dpal lo/_/bu mos bsams pa'o na gos 'di bslang yang slar ster
[\[141a.3\]]bsam mo/_/der bslangs pas bu mo khyod yang dag pa'i byang chub la 'jug nus na ngas sbyin gsungs pas bu mo na re byang chub kyi don ji lta bu yin zhus pas/_lan du gnyis su med pa'i ye shes stong pa nyid spros pa thams cad dang bral ba yin gsungs pas bu mos drod thob po/_/de nas
[\[141a.4\]]bu mos shing rta las babs nas rje btsun la bstod pa dang phyag dang skor ba byas nas rab tu byung bar zhu ba phul bas/_bu mo rab tu ma byung bar shing rta la zhon la nags stug por song la/_mi 'jigs sbyin gyi gam du song la lus sbyin par gyis gsungs nas/_der bu mos skyed mos tshal
[\[141a.5\]]du shing rta la zhon nas phyin nas tshong dpon gyi bu dang dga' ba'i rtsed mo mang du byas so/_/dus de'i tshe 'jam dpal gyis 'khor dpag tu med pa la dam pa'i chos kyis tshim par byas so/_/der bu mo des na ba'i tshul bstan nas tshong dpon gyi bu'i phang par mgo bor ro/_der lus kun rnyings/_
[\[141a.6\]]rul mnam/_bam nas tshong dpon gyi bus mya ngan chen po byas/_der tshong dpon bu skrag nas bzhag la 'bros snyam pas rgyal po ma skyes dgras chad pa gcod du 'ong snyam nas 'khor kun dang 'o dod 'bod pa las/_de nas rje btsun gyi byin gyis brlabs pa las shing
[\[141a.7\]]gi lha mos bskul nas tshigs bcad 'di byung ngo /_/'jig rten thams cad yang dag min/_/ji ltar mthong ba sgyu ma bzhin/_/khye'u ji ltar mthong 'gyur ba/_/chos rnams de yi rang bzhin las/_/'di ni mi rtag mtshan nyid yin/_/zhes pa la sogs pa'i sgra byung bas tshong
[\[141b\]]
[\[141b.1\]]dpon gyi bus chos thams cad sgyu ma lta bur go nas/_ro de bor nas nags su sgom du 'ong ba rje btsun dang mjal nas gdams ngag byin nas der bu des dgra bcom pa'i 'bras bu thob po/_/'jig rten khams brgya kun bskyod pa ni rje btsun nyid 'gro don mdzad pas/_sa dang po
[\[141b.2\]]nas bcu pa'i bar du sbyar ro/_/der ma zad rdzu 'phrul gyi rkang pa bzhi dang /_dran pa bcu bzhi dang /_yan lag bdun dang /_ma 'dres ba bzhi bcu dang /_'phags lam brgyad dang /_des na yang dag lam rig pa'o/_/'gro ba'i don mdzad tshul ni sems can nas 'phrog ces pa
[\[141b.3\]]ste/_rje btsun sems can la ji ltar don mdzad na sems can kun la zhes pa'o/_/sems can ji ltar chags na sems can yid nas 'phrog pa zhes pas bstan te/_sngon dri med kyi bskal pa la rgyal po glog sbyin la bu mo khyad par du gyur pa cig yod de/_bu mo g.yog dang khang
[\[141b.4\]]steng du nyal tsam na nam mkha' la skar ma lta zhing yod pa la snang ngor rje btsun la 'khor rdo rje 'dzin pa stong gis bskor nas song ba mthong ngo /_/'od zer gyis nam mkha' gang bar mthong nas bu mo la 'od phog pas bde ba thob po/_/der bu mos langs nas thal mo sbyar phyag btsal
[\[141b.5\]]gsol ba btab pas rje btsun mdun gyi nam mkha' la byon nas bu mo la chos bshad do/_/dus der srog chags khri phrag drug cu 'dus pas la las sku mthong bas grol/_la las gsung thos pas/_la las reg pas/_la las 'od zer gyis/_la las 'o byas pas/_la las
[\[141b.6\]]mthong bas/_la las bzhad pas/_la la la thugs kyi dgongs pas dgra bcom pa'i 'bras bu thob/_la la grol bar gyur to/_/des na ma lus yid 'phrog pa'o/_/phung po lnga yang sgyu mar shes/_/rnam dag lnga 'chang bas mthar thug la gnas shing de mkhas pas na de kun ston
[\[141b.7\]]pa'o/_/rten 'brel bcu gnyis spangs pa'i dag pa bcu gnyis yod pa/_bden pa bzhi dang bcu gnyis dang bcu drug dang stong pa nyid nyi shu dang ldan pas kun rig mchog go/_/sprul sku mang po mkhyen cing sems can gyi rtog pa kun rdzob tu theg pa gsum la don dam du theg pa
[\[142a\]]
[\[142a.1\]]gcig tu rtogs pas na dri ma mtha' dag zad pas ni nyon mongs nas gtan spangs pa'o zhes pas bstan no/_/don mdzad pa'i thabs snying rje dang shes rab gnyis kyis 'gro don mdzad pa'o/_/'du shes don gzung 'dzin rnam shes don dam zhen
[\[142a.2\]]pa dang bral bas sangs rgyas dang sems can rtogs pas kun rdzob tu 'dod pa sgrub pa ni/_yid nas 'khrul pa med ces pas bstan te/_sngon rgyal po gsal stobs la sras blta na sdug pa cig byung ste/_dus tshod cig na skyed mos tshal du 'ongs pas lam na yi
[\[142a.3\]]dwags mang po 'dug nas bskal par chu'i sgra mi grag par mthong nas der kun slong ba la rgyal bus sprul pa byas te kun gyis ma mthong /_der pha ma la nor mang po blangs nas sbyin pa byas pas kun tshim par byas/_de yi dwags kyis yog tshad zos pas kun gsus pa
[\[142a.4\]]gas/_der rgyal bus smon lam btab pas kun sum cu rtsa gsum du skyes so/_/de nas dbul po cig gi khyim du 'ongs pas kun phyug por gyur nas der sbyin pa mang po gtong du bcug kun tshim par byas/_der dus tshod cig na rgyal pos chad pa bcad pa'i mi cig la
[\[142a.5\]]yan lag bcad nas lam na 'dug pa de na re/_khyod la bsod nams dang stobs yin nam zer nas yin byas pas nga la phan thogs zer nas rgyal bu snying rje skyes nas rang gi rkang lag bcad nas de la btags pas 'byar ro/_/der brgya byin 'ongs nas 'chi ba yin byas pas
[\[142a.6\]]nga da rung bskal par lus gtong zer nas der brgya byin ya mtshan skyes nas smon lam btab pas lus snga ma ltar gyur to/_/sems can yid nas 'khrul pa med pas na dus gsum gyi bdag go/_/phung po'i don skad cig mas sgyu ma lta bur rtogs pas na/_skad cig gcig
[\[142a.7\]]gis rdzogs sangs rgyas so/_/sangs rgyas kun gyi rang bzhin ni gnyis med 'chang ngo /_/lus dang lus kyi mchog dang kun tu ston no/_/'bras bu sku gsum/_rin chen tog ni kun gyi nang nas 'phags pa tog go/_/rtse mo ste mnyam pa nyid kyi ye shes so/_/'jam dpal ngag
[\[142b\]]
[\[142b.1\]]gi dbang phyug gi yon tan no//_//da ni bya ba nan tan gyi ye shes de nyid 'gro ba gdul ba'i phyir/_'jam dpal ye shes sku can gyi skur bsten pa ni/_sangs rgyas nas dpal dang ldan pa'i mchog gis bstan te/_bya ba nan tan gyi ya shes kyi mtshan nyid ni/_
[\[142b.2\]]sangs rgyas kun gyis rtogs par bya ba ni/_byang chub bla na med pa'o/_/de'i sku gang zhe na/_gsang sngags las byung ba'o/_/'o na dngos po ci yod ce na/_yi ge med de brjod pa dang bral ba'o/_/kun rdzob tu sku gsung thugs bskyed pa dang /_
[\[142b.3\]]phrin las bzhi'i don bskyed pa'o/_/bcu drug nas/_rgyud rig pa zhes pas/_gang zag gsum gyi 'jug lugs bstan te/_bla ma'i zhal la rag las so/_/kun rdzob tu sku gsung thugs yon tan phrin las bzhi'i don bskyed pa'o/_/don la thig le brjod pa dang
[\[142b.4\]]bral ba stong pa chen po yi ge lnga mtshon pa'o/_/yi ge drug ni yi ge drug tu mtshon pa'o/_/de'i dngos po rnam par snang mdzad la sogs pa rigs lnga yang man ngag gis rnam par bstod pa'o/_/de'i thabs gang gis rtogs par bya na/_ting nge 'dzin nas dbang phyug po zhes pas sku gnyis
[\[142b.5\]]dang sprul sku rgyas par bstan pa'o/_/de lta bu srid pa spangs pa las byung ba na srid pa nas sbyin bdag chen po zhes pas bstan te/_'di la sngon rgyal po mu khyud 'dzin bya ba 'khor los sgyur ba gling bzhi la dbang byed pa kun la mnyam pa nyid du byed pa bde ba la 'god pa cig byung /_de
[\[142b.6\]]lta bu de sum cu rtsa gsum nas chos bzangs lha'i 'dun sar spyan drangs nas lha rnams kyi dbang pos stan phyed bshugs pa las ma bsdad de bzhud nas mthar sangs rgyas so/_/de la sras gnyis yod pa la chos bzangs dang chos shes gnyis 'khrungs nas rgyal srid bzung nas yod pa
[\[142b.7\]]la/_chos bzangs kyis 'khor ba'i mtshan nyid la skyo ba skyes nas/_der sangs rgyas mngon 'phags thos nas/_nu bo la 'dir shog dang byas pas byung nas/_nu bo'o cag gnyis bros la chos la 'deng byas pas/_nu bo btsun mo la chags nas 'gro ma nus/_
[\[143a\]]
[\[143a.1\]]chos bzangs kyis gser srang bye ba khyer nas mkhar las mchongs te/_sangs rgyas mngon 'phags la phul nas rab tu byung lo bcu gnyis su chos nyan nas yul du phyin nas bu smad dang 'khor kun la mi rtag pa'i mtshan nyid bshad pas kun thar pa la bkod do/_/_
[\[143a.2\]]nu bo chos shes la mi sdug pa bsgom pa'i thabs bstan pas der yid byung nas rab tu byung /_der chos bzangs kyis 'gro ba kun la chos dang zang zing gi sbyin pas kun tshim par byas nas phyogs thams cad du chos kyi 'khor lo bskor ro/_/mthar mngon par sangs rgyas so/_/chos
[\[143a.3\]]shes byang chub sems dpa' rin chen mchog tu gyur nas 'jam dpal la lo stong du chos kyi 'khor lo bskor nas sems can thams cad la chos kyi sbyin bdag byas so/_/rje btsun gyi phrin las kyi yon tan ni byams pa'i go cha nas 'jig rten 'dren zhes pas bstan te/_'di ni rje
[\[143a.4\]]btsun mig ser na zhugs pa'i dus su byang chub sems dpa' zla mdzes bya ba gdams ngag zhur 'ongs pas/_yul de na bdud dang mu stegs mang po yod pa gdul ba'i phyir/_rje btsun gyis rgyal por sprul nas spyod pa mdzad do/_/de yang btson khang pa mang po'i nang na
[\[143a.5\]]sems can mig phyung ba dang /_yan lag bcad pa mang po bcug_/la la lcags thag la brgyus/_mi la la bsad pa dang /_rke bcad pa'i mgo mang po bcer ba mthong /_la la 'khun/_la la 'o dod 'bod pa mang po thos nas/_de'i tshe byang chub sems dpa' des rje
[\[143a.6\]]btsun tshol du 'ongs pas mi la dris pas grong khyer na spyod pa mdzad zer nas de rnams mthong bas skrag nas phyir log pas/_nam mkha' nas mar lha'i bu rnams na re/_skal bar ldan pa'i gang zag khyed/_/zab mo'i gdams ngag khyed 'dod na/_/rje btsun spyod pa mdzad pa
[\[143a.7\]]yin/_/the tshom ma za gdams ngag zhus/_/zer nas nang du phyin tsam na rje btsun seng ge'i khri la bzhugs nas ral gri dang mda' gzhu dang po ti bsnams nas bzhugs pa mthong ngo /_/de'i tshe nyam nga ba'i 'jigs pa de tsho med nas/_der chos zhus pas chos thams cad sgyu ma la
[\[143b\]]
[\[143b.1\]]sogs par bstan pas bdud dang mu stegs la sogs pa bred nas thar pa la bkod do/_/rdzogs pa'i sangs rgyas kyi thabs des 'gro ba 'dren pa'o/_/de lta bu rje btsun de mchod pa'i gnas bstod pa dang phyag dang rim gro dang bkur sti'i gnas yin pas na bla ma'o/_/'jig rten gsum
[\[143b.2\]]po rnam par gnon ni sngon gyi dus na lha tshangs pa chen po des khams gsum gyi sems can sprul tsam na kho'i sgo nga las byung bas na kun la dbang byed pa yod do/_/de'i dregs pa gdul ba'i phyir rje btsun gyis khams gsum du gom pa gcig gis brkyang nas mnan pa'i skus khams
[\[143b.3\]]gsum dus gcig tu nam mkha'i khams gang bas mnan pas lha tshangs pa'i dregs pa zhi'o/_/bram ze'i spyod pa mdzad pas gsum rig go/_/mngon shes drug rjes dran drug dang ldan pas byang chub sems dpa' sems dpa' che'o/_/gong ma lta bu'i rdzu 'phrul mdzad do/_/_
[\[143b.4\]]rtogs pa'i ye shes shes rab kyi pha rol tu phyin pa'i don gnyis med thob po/_/rang gzhan don gnyis rdzogs pas kun la phan pa dpe las 'das pa'o/_/shes dang shes bya dbyings dang ye shes gnyis ka'i bdag po mchog go/_/gtso bo chos kyi sbyin bdag nas don ston pa
[\[143b.5\]]zhes pas sngon bskal pa dgu bcu rtsa gcig 'das pa'i dus na sangs rgyas rnam gzigs kyi bskal pa la sdig pa byed pa'i dge slong drug byung /_shin tu mthong dang /_nye lha dang /_dga' byed dang /_dge byed dang /_grags pa dang /_me sbyin drug byung /_khong tshos mi khyim lnga brgya
[\[143b.6\]]log lta la bkod par dam bcas so/_/ma 'khod pa bsad par byas so/_/de chos rtags kyi phyag rgya bzhi mi rtag pa/_sdug bsngal ba/_stong pa/_bdag med pa las log nas/_rtag pa bde ba/_yod pa kun la bstan no/_/sangs rgyas rnam gzigs kyi dge slong gzhan rnams
[\[143b.7\]]kyis/_/'dus byas thams cad mi rtag la/_/chos kun la ni bdag med cing /_/bdag med ther zug med do zhes/_/'dren pa rnams kyis mngon par bshad/_/byas shing sgor bsod snyoms byas pas/_la las bsad/_la las bzung ngo /_/de'i khyim bdag bde ba bya ba'i chung
[\[144a\]]
[\[144a.1\]]ma 'od 'phro can bya ba la bu mtshan dang ldan pa cig byung /_btsas ma thag tu bdag lta ba log pa can du skyol zer nas/_ma bred nas mngon shes can la bstan snyam pa la/_ma gcig bstan mi dgos lta ba log pa 'di rnams lta ba ma log par bya snyam pa yin/_rdzas dang
[\[144a.2\]]yo byad kun sangs rgyas rnam par gzigs la phul zer nas/_de ltar byas nas sems can thams cad chos rtags kyi phyag rgya chen po bzhi la bkod do/_/dge slong drug po shi nas dmyal bar skyes so/_/dmyal ba de yang lus nya mgo tsam/_lce dpag tshad tsam du gyur nas
[\[144a.3\]]rmon dor lnga brgya lnga brgyas rmo ba/_lus de la mdung thung stong gis brdeg pa/_kha na mar lcags kyi thu lum 'bar ba za bar gyur to/_/des na gtso bo chos kyi sbyin bdag ste/_phyag rgya bzhi po'i don ston/_de ltar bstan nas kun thar pa la bkod pas 'gro ba'i bsnyen bkur rnams
[\[144a.4\]]kyi mchog go/_/gong du bstan pa'i yon tan de lta bu dang ldan pas nges 'byung nas rnam dag dpal lo/_/de lta bu'i rje btsun 'jam dpal 'di dpal/_gang zag ji lta bu'i lag tu 'ong zhe na/_'jig rten na skal ba bzang po'i lag tu 'ong ngo /_/'di dang su phrad pa la dpal
[\[144a.5\]]ldan 'dis 'byor pa kun ster bas na/_'jam dpal dpal dang ldan pa'i mchog go/_/rje btsun ye shes sku can gyi yon tan bstan pa'o//_//da ni ye shes sems dpa' drug po la ye shes lnga'i sgo nas bstod pa bstan pa ni/_mchog sbyin la sogs pa me long
[\[144a.6\]]lta bu'i sgo nas so/_/sangs rgyas chags pa la sogs pas chos kyi dbyings kyi rang bzhin gyi sgo nas so/_/sangs rgyas 'dzum pa la sogs pas so sor kun du rtog pa'i ye shes kyi sgo nas so/_/med pa las byung la sogs pas mnyam pa nyid kyi ye shes kyi sgo nas so/_/sgyu 'phrul
[\[144a.7\]]dra ba la sogs pas bya ba nan tan gyi ye shes kyi sgo nas bstod do/_/'dud nyi shus bstod pa'o/_/da ni phan yon gyi rnam par gzhag pa ni/_rje btsun 'jam dpal ye shes sems dpa'i mtshan brjod pas yon tan gzhung nas 'byung ba bzhin rigs kyi bu'am rigs kyi
[\[144b\]]
[\[144b.1\]]bu mo rjes su 'jug pa rnams la 'byung ngo /_/rje btsun gyi phan yon gyi yon tan bstan pa'o//_//sngags kyi don ni gsum ste/_rtsa ba'i sngags dang /_dam bca' ba'i sngags dang /_phreng ba'i sngags so/_/rtsa ba'i sngags ni oM nas a yis bstan no/_/don ni chos thams cad
[\[144b.2\]]'byung ba'i rang bzhin/_rnam par dag pa'i rang bzhin/_rnam par thar pa'i sgo bzhis rgyas btab pa nas rtsa ba'o/_/dam bca' ba ni pra kr-i nas ya te'i bar te/_lhun gyis grub pa'i chos thams cad yongs su dag pa/_phung po la sogs pa thams cad de bzhin gshegs pa
[\[144b.3\]]thams cad chos kyi dbyings kyi rang bzhin gang yin pa khas blangs pa'o/_/phreng sngags ni a A nas gar+b+ha aH'i bar gyis bstan pa ni don dam par skye med kyi ye shes spros bral lo/_/kun rdzob tu ngag gi dbang phyug la sogs pa sku'i rnam par bstan pa'o/_/sngags kyi yon tan
[\[144b.4\]]bstan pa'o//_//de ltar rje btsun 'jam dpal gyi rang bzhin ston pa sangs rgyas bcom ldan 'das shAkya thub pas bshad pa la/_'khor phyag na rdo rje la sogs pa dga' nas ston pa la dga' ba'i bstod pa'o/_/sku gsung thugs dang yon tan phrin las dag_/bdag
[\[144b.5\]]don gzhan don ma lus rdzogs mdzad cing /_/'khor rnams thar pa nyid la 'god mdzad pa'i/_/lha mi'i ston pa khyod la phyag 'tshal bstod/_/ces bstod nas legs pa'i yon tan brjod/_thar pa 'dod pa bdag cag rnams la sogs go sla'o/_/zab ste sangs rgyas
[\[144b.6\]]rnams kyi spyod yul yin gyi nyan thos la sogs pa rnams kyi ma yin no/_/'gro don ni thugs rjes bzung ba'o/_/rdzogs pa'i sangs rgyas kun ni dus gsum gyi sangs rgyas rnams kyis bshad pa'o/_/bsdu ba'i rim pa'o/_/mtshan brjod rdo rje'i tshig 'di ni/_/dgrol bar nus pa ma
[\[144b.7\]]yin kyang /_/bla ma'i gdams ngag rim pa yis/_/'di byas 'gro ba rnams la bsngo/_/'phags pa 'jam dpal gyi mtshan yang dag par brjod pa'i man ngag gi 'grel pa zhes bya ba/_rgya gar gyi mkhan po gzhon nu grags pas mdzad pa rdzogs so//_//rgya gar gyi mkhan po
[\[145a\]]
[\[145a.1\]]de ba rA dza dang /_bod kyi lo tsA ba shes rab bla mas bsgyur ba'o/[ {D2540}]@##/_/rgya gar skad du/_Ar+ya many+dzu shrI nA ma sang+gI ti pany+tsi kA/_bod skad du/_'phags pa 'jam dpal gyi mtshan yang dag par brjod pa'i dka' 'grel/_'jam dpal
[\[145a.2\]]gzhon nur gyur pa la gus pas phyag 'tshal lo/_/gang zhig rang dang gzhan dang gnyi ga'i gzhi/_/gang 'di yin zhes brjod par nus min nyid/_/'ga' yis nges par shes rtogs rang bzhin phyir/_/gang de'i ched du de la phyag 'tshal lo/_/gang zhig srid pa gsum na zab mo brjod
[\[145a.3\]]med chen por gyur pa bcom ldan 'das/_/bdag nyid gcig pu tshig ni rnam par 'byed par mdzad la gsal ba'i blo ldan pa/_/de bzhin 'dir yang ring nas goms shing gnas pa'i yid kyi mun pa mun nag dag_/gzhom par bya dang bdag gi bsam pa skye med blo la gzung bar bya
[\[145a.4\]]phyir ro/_/mtshan ni yang dag brjod pa yi/_/don rnams phal cher bsdus byas nas/_/dbu ma la ni dga' ba yis/_/dka' 'grel nyung ngu 'di ni bri/_/'dir rigs kyi bu gang la la zhig gis gang+gA'i klung gi bye ma snyed kyi de bzhin gshegs pa rnams kyi mtshan bskal pa'am bskal
[\[145a.5\]]pa las lhag par brjod la/_dad pa'i rigs kyi bu gzhan zhig gis 'jam dpal gzhon nur gyur pa la phyag 'tshal lo zhes mtshan lan cig bzung na/_'dis ni snga ma las bsod nams ches mang du skyed do/_/de ci'i phyir zhe na/_'jam dpal ni de bzhin gshegs pa mtha' yas
[\[145a.6\]]pa'i dge ba'i bshes gnyen du gyur pa'i phyir ro/_/de yang 'jam dpal gyis sngon gang+gA'i klung gi bye ma snyed kyi sangs rgyas bcom ldan 'das rnams la byang chub tu sems bskyed pa dang /_sbyin pa la sogs pa'i pha rol tu phyin pa'i rim gyis sangs rgyas la gzhag pas shAkya thub
[\[145a.7\]]pas rab tu bsngags pa gsungs pa la/_la la dag ci 'di don ji lta ba nyid yin nam/_yang na gus pa skyed pa'i phyir bstod par mdzad pa yin zhes rnam par rtog par 'gyur te/_de bsal ba'i phyir phyag na rdo rjes de bzhin gshegs pa la gsol ba btab ste de yang dag par brjod
[\[145b\]]
[\[145b.1\]]pa'i rnam pa gsungs pa ni/_de nas dpal ldan rdo rje 'chang /_/zhes pa la sogs pa'o/_/de lta bu ni re zhig pha rol tu phyin pa'i tshul la'o/_/sngags kyi tshul la ni sgyu 'phrul dra ba'i rgyud chen po'i ting nge 'dzin gyi le'ur dkyil 'khor pa thams cad kyi ting nge 'dzin gyi khyad par bcom ldan
[\[145b.2\]]'das kyis yang dag par brjod pa'i rnam 'grel lo/_/de'i 'og tu skabs rnyed pa dang /_rje btsun 'jam dpal gyi ting nge 'dzin thams cad kyi ngo bo nyid mtshan yang dag par brjod pa'i sgo nas bstan pa'i phyir/_byang chub sems dpa' chen po phyag na rdo rjes de bzhin gshegs pa
[\[145b.3\]]la gsol ba btab pa de gsungs pa ni/_de nas dpal ldan rdo rje 'chang /_/zhes pa la sogs pa'o/_/de la dang po re zhig nyan pa po skye bo 'jug pa'i yan lag tu brjod bya la sogs pa nye bar bstan par bya'o/_/ta thA hi/_de la sangs rgyas thams cad kyi yon tan gyi rang bzhin mtshan
[\[145b.4\]]yang dag par brjod pa'i don gyi ngo bo nyid shin tu rnam par dag pa'i chos kyi dbyings kyi rang bzhin rje btsun gsung gi dbang phyug ni brjod par bya ba yin la/_de ston par byed pa'i mtshan yang dag par brjod pa'i gzhung ni brjod par bya ste/_de dag brjod bya dang rjod byed kyi mtshan nyid ni 'grel
[\[145b.5\]]pa'o/_/mtshan gyi don gang yang rung ba bsgom pa rab kyi mthar phyin pa na bdag nyid rje btsun 'jam dpal gyi gzugs su rdzogs par gyur pa ni dgos pa'o/_/de grub nas mi gnas pa'i mya ngan las 'das pa nyid kyis sprul pa'i 'od zer sna tshogs pas 'gro ba ma lus pa'i mi shes pa'i mun
[\[145b.6\]]pa mun nag sel bar byed pa ni dgos pa'i yang dgos pa'o/_/de la de nas dpal ldan rdo rje 'chang /_/spyan sngar 'dug ste 'di skad gsol/_/zhes 'brel te me long lta bu la sogs pa'i ye shes ni/_dpa' bar 'gro ba dang nam mkha' mdzod dang dri ma med pa dang seng ge rnam par rol pa dang rdo rje
[\[145b.7\]]lta bu ste/_ting nge 'dzin lnga po gcig pa steng dang 'og tu rtse mo lnga pa'i rdo rje lag mthil du bzhag pa bzhin du mngon du mdzad par bstan te de de'i bdag nyid du 'dzin pas rdo rje 'chang ngo /_/de skad du yang /_sra zhing snying po khong stong med/_/mi chod mi phyed mtshan nyid can/_/bsreg tu med
[\[146a\]]
[\[146a.1\]]cing gzhom du med/_/stong pa nyid ni rdo rjer brjod/_/de bzhin rdo rje rdo rjer brjod/_/de bzhin rdo rje rdo rje zhes/_/rab gsungs rdo rje'i mtshan nyid nyon/_/dag pa'i blo ni zla ba bzhin/_/nam mkha' rdo rje zhes brjod bya/_/zhes so/_/de la dag pa'i blo zhes pa ni don dam byang chub kyi
[\[146a.2\]]sems so/_/gzugs kyi skur dang chos kyi sku 'grub pa'i rgyu'i bsod nams dang ye shes kyi tshogs ni dpal te de de'i bdag nyid du yod pa gang yin pa de dpal ldan no/_/shin tu gdug pa'i sems can la/_/zhi ba nye bar mi sbyar te/_/zhes pas snying rje chen po dang gcig pa nyid kyi
[\[146a.3\]]gdul dka' ba dbang phyug chen po la sogs pa rnams la gnas pa dang 'bras bu la gnas par bya ba'i phyir rang gi dbang du byed cing 'dul bar byed pa ni gdul dka' ba 'dul ba po'o/_/sred med kyi bu la sogs pa yang lha ma yin gdul dka' ba 'dul ba po yin yang de
[\[146a.4\]]las phul du byung bas na mchog go/_/de 'jig rten gsum las rnam par rgyal ba'i ngang tshul nyid kyi phyir 'jig rten gsum las rnam par rgyal ba'o/_/de nyid shin tu dpa' bas na dpa' bo ste mchog ces pa 'dir yang sbyar/_ji lta bu zhe na gsungs pa/_gsang ba zhes pa la sogs pa ste/_
[\[146a.5\]]shin tu rnam par dag pa gnyis su med pa'i snang ba dang dbyer med pa khams gsum pa'i rang bzhin gyi sku dang gsung dang thugs ni gsang bar bshad de de'i gsal zhing 'bar ba'i phyir gsang ba'i rgyal po'o/_/gsang ba'i rgyal po'i rgyu gsungs pa/_rdo rje zhes pa la sogs pa ste/_rdo rje ni
[\[146a.6\]]rdo rje'i rigs nye bar mtshon pa ste/_thugs kyi rigs zhes pa'i don to/_/de khyab bdag nyid kyi phyir rdo rje dbang phyug go/_/'dis ni sku dang gsung gi rigs dag las thugs kyi rigs gtso bor mngon par brjod do/_/gzhan du gsang ba'i rgyal zhes pa gnod sbyin gyi rgyal po zhes bshad pa de mi 'thad
[\[146a.7\]]do zhe na lan smras pa/_gsang dbang zhes 'chad par 'gyur bar 'di nyid gnod sbyin gyi rigs kyi bdag po nyid du gsal ba'i phyir ro/_/rnam rgyal zhes pa la sogs pa nas/_rdo rje rtse mo rab 'phro ba/_/zhes pa'i mthar thug pas sgeg pa dang /_khro bas 'dul bas 'dul ba'i sems can 'dul ba'i
[\[146b\]]
[\[146b.1\]]thabs gsungs te/_rnam rgyas pad+ma dkar po ni chu skyes dkar po'o/_/gang gi spyan de bzhin du yid du 'ong ba'i phyir ro/_/pad+ma rgyas 'dra'i zhal mnga' ba ni zhal gyi dkyil 'khor mtha' dag gang gi yin pa de dag bzhin du gsungs so/_/'di yang spyan dang zhal rnam par rgyas pa ste/_yang dag
[\[146b.2\]]pa'i de kho na nyid rtogs pas nang gi dga' ba brnyes pa mtshon par rig par bya'o/_/bya ba mnyam pas rang dang rjes su mthun pa'i 'khor rnams dang ldan pas bcom ldan 'das la phyag 'tshal nas zhes ston par byed pa la/_gsor byed pa zhes pa la sogs pa ni sngar bshad pa'i rang
[\[146b.3\]]bzhin gyi rdo rje 'dzin pas rang gi lag gis gsor byed pa ste/_gdul bya'i skye bo rnams kyi dregs pa gzhom pa'i phyir/_yang dang yang du gsor byed pa'o/_/de ltar rang dang rjes su mthun pa'i 'khor gyi khyad par gsungs pa/_khro gnyer zhes pa la sogs pa ste/_khro gnyer rim par
[\[146b.4\]]ldan la sogs/_/sogs pa gang rnams yin na 'dod pa dang dbyug sngon can dang stobs po che dang mi g.yo ba la sogs pa rnams so/_/de rnams ni mtha' yas pa ste nam mkha' thams cad du khyab pa rnams so/_/sems can la 'tshe ba'i gdug pa 'dul ba la shin tu dpa' ba nyid kyis
[\[146b.5\]]'jigs su rung ba dang mi sdug pa'i gzugs 'dzin pas na dpa' zhing 'jigs rung gzugs can dang ngo /_/rang gi lag gis gsor byed pa/_/zhes par rdo rje zhes pa lhag ma'o/_/'di yang tshig gnyis kyi dbye ba'i dbang du byed pa'o/_/rdo rje rtse mo rab 'phro ba/_/zhes pa 'dis ni
[\[146b.6\]]lag mthil na gnas pa'i rdo rje phreng ba mtha' yas pa nyid du bstan to/_/shes rab ni chos thams cad rang bzhin med pa nyid kyi ye shes so/_/thabs ni bden pa gnyis rnam par 'byed pa la mkhas pas zhugs te mi g.yo bar byed pa'o/_/snying rje chen po de yang byang chub sems dpa' rnams
[\[146b.7\]]sems can rnams la rkang gi khong nas madz+dza ga tA sdug bsngal dang de'i rgyu las kun du 'byin par 'dod pa'o/_/shes rab kyang yin la thabs kyang yin zhing snying rje chen po yang yin zhes tshig rnam par sbyar te/_de rnams 'gro ba'i don byed pa'o/_/yang na thabs ni snying rje chen po'o zhes tshig
[\[147a\]]
[\[147a.1\]]gcig tu bya'o/_/de nyid mchog ste gtso bo'o/_/dga' pa'i bsam pa ni rgyu'i 'bras bu'i khyad par dmigs pas so/_/mgu ba'i bsam pa ni rgyu'i 'bras bu'i khyad par nye bar dmigs pas na dga' mgu'i bsam pa'o/_/rangs pa ni de gnyi ga rdzogs par mthong ngo /_/khro
[\[147a.2\]]bar byed pas khro bo ste/_khro bo rnams lta bu'i lus dang gzugs ni 'jigs su rung ba'i lus kyi rnam pa'o/_/de gang la yod pa ni khro bo'i lus kyi gzugs ldan pa ste gdug pa 'dul bar byed pa'i don du khro bo'i lus kyi gzugs ldan pa'o/_/des ni khro bo rnams snying rje chen po'i bsam pa dang
[\[147a.3\]]ldan pa'i phyir zhes dgongs pa'o/_/de nyid gsungs pa/_sangs rgyas phrin las byed pa zhes pa ste thabs chen po nyid kyis sems can rnams la phan pa dang bde ba yang dag par bsgrub pa'o/_/de nyid kyi phyir mgon no/_/lus btud rnams dang lhan cig tu/_/mgon po bcom ldan de
[\[147a.4\]]bzhin gshegs/_/rdzogs sangs rgyas la phyag 'tshal te/_/thal mo sbyar ba byas gyur nas/_/'di skad gsol zhes 'chad par byed pa la spyan sngar 'dug ste zhes pa ni gus pa ma yin pa spang ba'i don du logs dang rgyab tu 'dug pa lta bu ma yin zhes pa'i don to/_/ci zhig gsol zhe
[\[147a.5\]]na gsungs pa/_bdag la sman pa dang zhes pa la sogs pa ste/_bdag la sman pa dang bdag gi don du zhes tshig gnyis su drangs te de ni 'di dang phyi ma'i rnam par dag pa'i 'bras bu rdzogs pa'i don du gsungs so/_/thugs brtse'i phyir ni de gnyi ga rdzogs par bya ba'i phyir ro/_/sgyu 'phrul ni ma
[\[147a.6\]]rig pas sprul pa'i khams gsum pa'i grong khyer te/_de nyid dmigs pa med par gcig pa'i phyir de la mngon du phyogs pa'i yang dag pa'i byang chub pa ste/_rnam pa thams cad pa chos thams cad kyi rang bzhin stong pa nyid kyi ye shes zhes pa'i don to/_/de nyid ces kyang bdag gis thob par
[\[147a.7\]]'gyur ba de ltar bdag la rdzogs pa'i sangs rgyas kyi mtshan yang dag par brjod pa yang dag par bshad du gsol zhes sbyar ro/_/de thob nas don ci zhig byed ce na gsungs pa mi shes zhes pa la sogs pa ste/_mi shes 'dam du bying ba ni log pa'i shes pas zil gyis mnan pa'o/_/de nyid mi bden
[\[147b\]]
[\[147b.1\]]pa dang bden pa'i 'du shes nyid kyi phyir nyon mongs pas sems dkrugs pa rnams la phan pa'i phyir ro/_/phan pa nyid gsungs pa/_bla med 'bras bu thob bya'i phyir/_/zhes pa sems can thams cad kyis yang dag par rdzogs pa'i sangs rgyas thob par bya ba'i phyir zhes 'brel lo/_/shes rab
[\[147b.2\]]dang thabs kyis gzhan la phan pa ni yang dag pa'o/_/yang dag pa'i don khong du chud pa'i phyir rdzogs pa'i sangs rgyas so/_/de'i rgyu gsungs pa/_bcom ldan 'das zhes pa la chos thams cad nges par 'byed par byed cing nyon mongs pa dang bdud la sogs pa sel bar byed pas shes rab
[\[147b.3\]]ni bcom pa ste/_de de'i bdag nyid du yod pas bcom ldan no/_/de skad du yang /_shes rab nyon mongs gsod byed de/_/de phyir shes rab bcom zhes brjod/_/ces so/_/de nyid 'gro ba rjes su 'chos pa'i phyir ston pa'o/_/de'i phyir 'gro ba'i bla ma'o/_/de'i yang rgyu gsungs pa/_
[\[147b.4\]]dam tshig chen po de nyid mkhyen/_/dbang po bsam pa rig pa mchog_/ces pa ste/_de la/_dkyil 'khor nges pa dus dang brda/_/sngags dang phyag rgya lha rnams dang /_/grub mtha' rnams la dam tshig ces/_/rgyal ba rnams kyis bshad pa yin/_/zhes pa 'di ni dam tshig thams cad kyi de
[\[147b.5\]]kho na nyid do/_/dbang po rnams dang bsam pa rnams yongs su mkhyen pa'i phyir/_dam tshig chen po'i de nyid mkhyen/_/dbang po bsam pa rig pa yang ngo /_/de nyid kyi phyir mchog de thams cad kyi phyogs 'gro ba rjes su mchod pa'i bla ma zhes pa'i don to/_/dbang po rnams ni dad pa la sogs pa'o/_/_
[\[147b.6\]]bsam pa rnams ni mngon par 'dod pa'o/_/su'i mtshan yang dag par brjod ce na gsungs pa/_bcom ldan 'das kyi ye shes zhes pa la sogs pa ste/_sangs rgyas bcom ldan 'das rnams kyi ye shes kyi sku ni bcom ldan 'das kyi ye shes kyi sku nyid de 'jam dpal lo/_/de'i rang bzhin yin
[\[147b.7\]]pa'i phyir ro/_/de ltar yang /_bde gshegs shes rab dri ma med/_/rdo rje rnon por de bshad do/_/zhes gsungs so/_/de nyid thams cad las 'phags pa'i phyir gtsug tor chen po'o/_/tshig gi bdag ni tshig gi dbang phyug ste/_khams gsum pa'i sems can thams cad kyi ngag thams cad la rab
[\[148a\]]
[\[148a.1\]]tu 'jug pa'i mnga' bdag ces ba'i bar ro/_/'jam pa ni yid du 'ong ba'o/_/dpal ni sems can thams cad rjes su 'dzin pa'i zab pa dang rgya che ba'i tshul gyi sku dang gsung dang thugs phun sum tshogs pa gang yin pa ste/_de ye shes kyang yin la sems dpa' yang yin
[\[148a.2\]]par zhes tshig rnam par sbyar ro/_/rnam par spyad pa na phyi rol gyi don med pa'i phyir ye shes kho na gang gi sku yin pa de ni ye shes sku'o/_/de phyi rol gyi don du dmigs pa las ma skyes pas rang byung ngo /_/lha'i rnam pa phyag rgya chen po ni ye shes kyi sku yin la/_de'i thugs ka'i mtshan ma'i nang
[\[148a.3\]]du gnas pa ni ye shes sems dpa' zhes bya ba ni gnyis po'i khyad par ro/_/mtshan yang dag par brjod pa la ni khyad par med do/_/don zab ces pa la sogs pa la don zab ni stong pa nyid la sogs pa ston pa'i phyir ro/_/don rgya che ba ni sangs rgyas kyi yon tan rgya chen po'i rang bzhin longs
[\[148a.4\]]spyod rdzogs pa'i sku rab tu gsal bar byed pa'i phyir ro/_/don chen ni zab pa dang rgya che ba'i bdag nyid can kun du bzang po'i rang bzhin mngon par rjod par byed pa'i phyir ro/_/de'i phyir mtshungs med ni mnyam pa med pa'i phyir ro/_/zhi ba ni mya ngan las 'das pa'i lam rab tu ston pa'i phyir ro/_/_
[\[148a.5\]]thog mar dge ba ni nyan thos kyi byang chub kyi rgyu nyid kyi phyir ro/_/bar du dge ba ni rang byang chub kyi rgyu'i lam rab tu gsal bar byed pa'i phyir ro/_/tha mar dge ba ni yang dag par rdzogs pa'i byang chub thob par bya ba'i phyir ro/_/yang na thos pa dang bsam pa dang bsgom pa'i dbye bas thog ma
[\[148a.6\]]bar dang mthar dge'o/_/de nyid kyi phyir thams cad las phul du byung bas mchog go/_/mtshan mngon par brjod pa chos dang don dang nges pa'i tshig la sogs pa'i dbye bas yang dag pa phyin ci ma log par brjod pas na yang dag par brjod pa ste/_de rab tu gsal bar mdzad du gsol lo/_/_
[\[148a.7\]]nges par rab tu gsal ba nyid du mdzad par rig par gsungs pa 'das pa'i zhes pa la sogs pa ste/_dus gsum pa'i de bzhin gshegs pas bstan pa'i yul du gyur pa nyid kyis de bzhin gshegs pa khyod kyis kyang rtag tu ston par mdzad dgos te/_chos ston pas 'gro ba'i don bya
[\[148b\]]
[\[148b.1\]]ba ni de bzhin gshegs pa'i 'bras bu yin pa'i phyir zhes dgongs so/_/de bzhin gshegs pa 'ba' zhig gis gsungs pa ma yin no zhes gsungs pa sgyu 'phrul zhes pa la sogs pa ste/_rdo rje 'chang chen po de bzhin gshegs pa skyes pa po rnams kyis kyang ngo /_/'dir sgyu 'phrul dra
[\[148b.2\]]ba'i rgyud stong phrag bcu drug par yang dag par glur blangs pa de rab tu bshad du gsol zhes 'brel lo/_/bstan pa'i 'bras bu gsungs pa/_dgyes bzhin du zhes pa la sogs pa ste bdag kyang zhes pa kyang yig gis ni 'di bdag 'ba' zhig ma yin pa'o/_/dgyes bzhin du zhes pa khro
[\[148b.3\]]gnyer rim par ldan la sogs pa gsang sngags 'dzin pa dag tu med pa dang thabs cig tu don dang gzhung las gzung bar bgyi zhing ma 'ongs pa'i byang chub sems dpa' gzhan dag kyang ci nas kyang 'dzin du gzhug par bgyi'o zhes dgongs pa'o/_/dus kyi khyad par gsungs pa/_
[\[148b.4\]]nges par 'byung gi bar du ni/_/zhes pa nges par 'byung ba'i mthar thug pa'o/_/bsam pa brtan pos zhes pa brtson 'grus brtan po nyid la brjod de brtson 'grus brtan po de yang mya ngan las 'das pa thob par 'dod pa'i bsam pa brtan der brjod do/_/gzung bar bgyi'o zhes gsungs pa/_ci nas zhes
[\[148b.5\]]pa la sogs pa ste yang dag par rdzogs pa'i sangs rgyas rnams kyi gsang ba sku gsung thugs ro gcig tu gyur ba de 'dzin par byed pa la de ltar bshad do/_/yang dag par rdzogs pa'i sangs rgyas kyi gsang ba 'dzin par bdag ci nas kyang 'gyur ba de ltar gzung bar bgyi'o zhes dgongs pa'o/_/de'i
[\[148b.6\]]phyir rang gi don phun sum tshogs pa de sems can rnams la bshad par bya/_de yang bsam pa'i khyad par ji bzhin du ste gang gi bsam pa'i khyad par dbang po rtul po dang 'bring dang chen po'i dbye bas phye ba de rnams kyis rnam par shes par bya ba'i phyir zhes pa'i don to/_/don ci zhig gi phyir 'chad
[\[148b.7\]]pa na gsungs pa/_ma lus zhes pa la sogs pa ste nyon mongs pa dang las dang skye bas kun nas nyon mongs pa zhes bshad pa la/_nyon mongs pa ni nyan thos la sogs pa rnams kyi'o/_/byang chub sems dpa' rnams kyi ni rnam par rtog pa nyid nyon mongs pa ste/_de rnams ma lus bsal
[\[149a\]]
[\[149a.1\]]ba'i phyir ro/_/de sel ba'i rgyu gsungs pa/_mi shes pa lus spangs pa'i phyir/_/zhes pa la sogs pa ni ma rig pa'o/_/de spangs pa ni sngon du 'gro ba'i 'dod chags la sogs pa spang ba'i phyir zhes pa ste/_'di ni bag chags dang bcas pa'i nyon mongs pa shes bya'i
[\[149a.2\]]sgrib pa spang ba'i phyir du zhes pa'i don to/_/de skad du zhes pa la sogs pa ni go sla'o/_/de nas zhes pa la sogs pa btab pa'i de ma thag tu'o/_/shAkya thub pas/_gsang dbang la ni slar gsungs pa/_/zhes sbyar te/_lha dang mi las phul du byung ba'i phyir rkang gnyis mchog go/_/ci ltar
[\[149a.3\]]mdzad nas lan gsungs she na gsungs pa/_rkyong mdzad de zhes pa la sogs pa ste rkyong pa ni nges par phyung ba'o/_/nyid kyi ljags ni byin gyi rlabs kyis sems can gzhan dang 'brel pa ma yin pa'o/_/srid du ring bas na ring ba'o/_/zheng dang ldan pas yangs pa ste ring zhing yangs pa nyid kyis
[\[149a.4\]]dpral ba'i mthar thug pa'i zhal gyi dkyil 'khor rab tu khebs pa che zhing srab pa las zangs kyi kha dog la sogs pa skyes bu chen po'i mtshan dang ldan pa zhes gsungs so/_/nyid kyi zhal nas te rdzu 'phrul gyis sems sems can gzhan gyi kha nas bstan pa ma yin pa'o/_/bsod
[\[149a.5\]]nams kyi tshogs mang po las nges par 'khrungs pa'i phyir bzang ba ste shin tu 'bar ba zhes pa'i don to/_/de yang ljags kyi khyad par te de yang bskal pa nyung ngu ma yin pa nas bden par gsung bar goms pa las byung ba las sems can thams cad la mi slu zhing phyin ci ma log pa'i chos ston pa
[\[149a.6\]]nyid rtogs par bya ba'i don to zhes bshad par bya'o/_/nyid kyi ljags brkyang ba 'ba' zhig ma yin gyi 'dzum pa bstan pa yang mdzad par blta bar bya ste/_'dzum pa ji lta bu zhig ce na gsungs pa/_'jig rten rnams kyi ngan song gsum/_/sbyong bar byed ces pa ste 'jig rten rnams kyi zhes
[\[149a.7\]]'brel lo/_/ngan song gsum ni dmyal ba dang yi dwags dang dud 'gro'i skye gnas kyi ngo bo nyid gang yin pa ste/_der 'dzum pa zhal las nges par 'thon pa'i kha dog sna tshogs pa'i 'od zer rnams kyis yang dag par bstan nas dmyal ba la sogs pa'i sdug bsngal nye bar zhi zhing rgyun 'chad de
[\[149b\]]
[\[149b.1\]]lus dang ngag dang sems rnal 'byor du gnas pa thob nas dkon mchog gsum la skyabs su 'gro ba la sogs pa'i rim gyis lha dang mi nyid thob par byed pa'i phyir sbyong bar byed pa ste ngan song gsum sbyong ba'o/_/yang na ngan song gsum gyi rgyu 'dod chags dang zhe sdang dang gti mug rnams rnam par sbyong
[\[149b.2\]]bas na ngan song gsum sbyong ba'o/_/yang 'dzum pa ci lta bur gyur pas she na/_'jig rten gsum po snang bar byed pa ste khams gsum kun snang bar byed pa'o/_/bdud bzhi ni phung po dang nyon mongs pa dang 'chi bdag dang lha'i bu'i bdud ces grags pa rnams te de dag nyid ni dgra rnams
[\[149b.3\]]so/_/de rnams 'dul bar byed pa ni rang gi yul las spro ba dang byang chub kyi lam la nges par sbyong bar byed pas na bdud bzhi'i dgra rnams 'dul byed pa'o/_/ci yis lan gsungs she na gsungs pa tshangs pa'i zhes pa la sogs pa ste/_tshangs pa ni gnyis su med pa'i ye shes so/_/_
[\[149b.4\]]de'i rgyu dang ldan pa la tshangs pa'o/_/de'i gsung de ni nges par tshangs pa'i gsung ste/_ji ltar yul nye bar gnas pa dag gis thos pa de bzhin du 'jig rten gyi khams gzhan na gnas pa dag gis kyang thos te/_gam na gnas pa dbang po gnod pa med pa rnams kyis thos par ma zad kyi
[\[149b.5\]]thag ring por gnas la dman cing rna ba mi gsal ba rnams kyis kyang snyan cing yid du 'ong ba la rnam par gsal ba'i don rtogs par byed pa'i rgyur gyur pa'o/_/de'i rang bzhin gsungs pa/_'jig rten gsum po kun bkang nas/_/zhes pa ste snyan pa yid ces pa ni don dang sgra las yid
[\[149b.6\]]'phrog par byed pa zhes pa'i don to/_/gsang dbang zhes pa ni gnod sbyin gyi bdag po ste/_'dis gnod sbyin rnams 'dul ba'i don du de lta bu'i rigs su gzung ste rdo rje 'dzin par bstan pa'o/_/stobs kyi pha rol phyin pa'i mthar son pas lag na rdo rje stobs po che'o/_/de ltar yang klu sgrub
[\[149b.7\]]zhabs kyis smon lam du/_stobs phyag na rdo rje lta bur gyur cig ces so/_/lan du ci gsungs she na gsungs pa/_legs so zhes pa la sogs pa ste/_kye gsang ba pa'i bdag po dpal ldan rdo rje 'chang gang yin pa khyod ces bya'o/_/bsod nams dang ye shes kyi tshogs yang dag par bsags
[\[150a\]]
[\[150a.1\]]pa ni snying rje che dang ldan gyur cing ngo /_/de ni don chen sdong don dam par gsal bar byed pa'o/_/klog cing 'don pa la sogs pas sdig pa sel ba'o/_/de'i phyir gtsang bar byed pas na dag par byed cing ngo /_/'jam dpal ye shes sku yi mtshan/_/yang dag par brjod pa ni
[\[150a.2\]]phyag na rdo rje khyod 'gro ba la phan pa'i don de'i ched du/_nga las nyan par brtson pa ni/_/legs so legs so zhes rab tu dgos pas gnyis mngon par brjod pa'o/_/de'i don du legs so'i sgra sbyor ba la bzhi pa'o/_/gang gi phyir/_mgon po rdzogs sangs rgyas kun gyi/_/gsang
[\[150a.3\]]'dzin ci nas bdag kun gyi/_/zhes khyod kyis mngon par smras pa de'i phyir 'di gsungs te/_de bzhin du khyod kyis legs par gsung gcig ci nas kyang zung shig_/rdzogs pa'i sangs rgyas kun gyi gsang ba ci nas kyang zung shig_/sems can rnams la ji lta bar rab tu gsal
[\[150a.4\]]bar gyis shig_/de'i phyir khyod nyon zhes sbyar te/_ci ltar nyan zhe na gsungs pa/_rtse gcig yid kyis te rnam par g.yeng ba med pa'i sems kyis so/_/bcom ldan de ni legs zhes gsol/_/zhes pa bcom ldan 'das legs so zhes gsol ba ste/_legs so zhes bya ba gsol
[\[150a.5\]]ba'o/_/gus pas bskul te nyan no zhes pa'i don to/_/rnam par g.yeng ba med pa'i sems dang dad pa bskyed pas lhag par rtogs par bya bar nus zhes dgongs pa'o/_/'di yang ma 'ongs pa'i gdul bya'i skye bo rnams la bslab pa'i don du gsungs kyi/_rdo rje 'dzin pa la ni mnyam par
[\[150a.6\]]ma bzhag pa'i sems med de zhes ma yin pa mi bya'o zhes so/_/de ltar yang /_rab tu dma' ba'i stan la 'dug_/dul ba'i dpal ni rnam par bskyed/_/dga' dang tshim pa'i rnam par blta/_/tshig gi bdud rtsi 'thung ba bzhin/_/zhes bskyed de rtse gcig tu/_/dang zhing dri med yid ldan pas/_/nad
[\[150a.7\]]pas sman pa'i tshig bzhin du/_/bkur sti byas te chos mnyan bya/_/zhes gsungs so/_/de ltar rjes su bslabs nas ji lta bu zhig ston zhe na de gsungs pa/_de nas zhes pa la sogs pa ste/_de nas bcom ldan shAkya thub/_/tshig gi bdag pos tshigs bcad gsungs/_/zhes 'brel lo/_/shAkya'i rigs
[\[150b\]]
[\[150b.1\]]las byung ba'i phyir shAkya yang 'di yin la sku dang gsung dang thugs thub pa'i brtul zhugs dang ldan pa thub pa yang 'di yin pas de ltar bshad do/_/mchog gi dbang phyug la sogs pa dang ldan pa'i phyir bcom ldan 'das so/_/ji zhig mdzad nas gsungs she na gsungs pa/_mtha' dag
[\[150b.2\]]ces pa la sogs pa ste chos kyi dbyings rtogs pa'i yid kyis sems can gyi khams skyob pa'i phyir stong pa nyid dang snying rje dbyer med pa'i byang chub kyi sems ni gsang sngags te/_de las byung ba A li dang kA li'i rang bzhin hUM yig la sogs pa yang gsang sngags so/_/mtha' dag ni bya ba dang spyod pa
[\[150b.3\]]dang rnal 'byor gyi rgyud du gtogs pa la sogs pa bskyed pa'i gnas skabs so/_/sngags rnams kyi rigs ni rgyud ces chos kyi dbyings kyi ngo bo'o/_/de dang dbyer mi phyed kyang brjod bya'i chos rnams kyi dbye bas phye ba'i nye bar brtag pa gsungs pa yang mtha' dag ces bya'o/_/de bstan pa'i
[\[150b.4\]]dus la sogs pa la khyab pa'i phyir chen po'o/_/gsang sngags rig sngags ni grub pa'i gsang sngags rnams dang de 'dzin par byed pas gsang sngags rig sngags 'chang ba ste gshin rje mthar byed la sogs pa'i rnal 'byor rnams so/_/de rnams kyi rigs ni rgyud do/_/mtha' dag ces pa 'dir
[\[150b.5\]]yang ste mchog la sbyar bar yang bya'o/_/rigs gsum zhes pa sku gsung thugs kyi rigs te rigs thams cad yang dag par bsdus par gyur pa'o/_/'jig rten 'jig rten 'das pa'i rigs/_/zhes pa ni 'jig rten pa'i gsang sngags kyi rigs dang 'jig rten las 'das pa'i
[\[150b.6\]]gsang sngags kyi rigs so/_/'jig rten snang byed rigs ni de gnyi ga'o/_/phyag rgya chen po ni spyan ma la sogs pa rigs pa'i rgyal mo rnams so/_/de'i rigs ni de las byung ba'i gsang sngags dang /_phyag rgya las skyes pa'i rgyu dang 'brel ba'o/_/rigs chen gtsug tor ni gtsug
[\[150b.7\]]tor yi ge gcig pa la sogs pa'i sngags kyi stobs las skyes pa'i lha'i khyad par gzhan dang gzhan no/_/rnam par gzigs zhes pa sngags dang phyag rgya la sogs pa'i skal ba dang ldan pa gang yin pa de rnams la nges par rtogs par mdzad do zhes pa'i don to/_/'di zhes pa 'chad par 'gyur
[\[151a\]]
[\[151a.1\]]ba'i a yig la sogs pa'i tshigs su bcad pa'o/_/tshigs su bcad pa gnyis pa yod kyang tshigs su bcad ces gsungs so/_/shes rab kyi rang bzhin A li gtso bor rtogs pa'i don to/_/don dam par ni shes rab nyid thabs so zhes pas so/_/gsang
[\[151a.2\]]sngags rgyal po drug ldan no/_/zhes pa ni oM badzra tIk+Sh+Na zhes pa la sogs pa gsang sngags rgyal po drug ldan no/_/'dir rgyal po'i sgra'i tshig la ma yin par don la rton pa nyid kyis rgyal po'i sgra don rtogs par bya'o/_/tshig la rton pa kha cig rgyal po'i sgra'i so sor sbyor bar byed de/_
[\[151a.3\]]rgyal po rjes su yang dag ldan/_/zhes rjes su'i sgra'o zhes rtogs par byed do/_/gnyis su med par 'byung ba zhes pa la gnyis su med pa ni sngags kyi tshul la stong pa nyid dang snying rje dbyer med pa'i shes rab dang thabs kyi rang bzhin gnyis su med pa'i ting nge 'dzin las yang dag
[\[151a.4\]]par byung ba bde ba chen po'i rang gi ngo bo'o/_/pha rol tu phyin pa'i tshul la ni bdag dang bdag gi gzung ba dang 'dzin pa la sogs pa'i yid kyi g.yo ba mtha' dag dang bral ba chos thams cad bdag med pa'i rang bzhin ngo bo nyid kyi sku dang gcig pa'i sems ni der brjod de don gyi sgo nas a bir+b+ha
[\[151a.5\]]wat+ya smA di ti gnyis su med par 'byung ba'o/_/de'i phyir skye ba med pa'i chos brjod par bya ba nyid kyis 'di la yod pas mi skye chos can no/_/chos thams cad skye ba med pa de yang lung dang rigs pa las nges par bya ste/_de la re zhig lung ni dgongs pa nges par 'grel pa las gsungs
[\[151a.6\]]te/_de yang mtshan nyid ngo bo nyid med pa nyid dang skye ba ngo bo nyid dang /_don dam pa ngo bo nyid med pa nyid la dgongs nas ngas chos thams cad dngos po med pa skye ba med pa/_'gag pa med pa/_gzod ma nas zhi ba/_chos thams cad rang bzhin gyis mya ngan las 'das pa'o zhes gsungs
[\[151a.7\]]so/_/de la mtshan nyid ngo bo nyid med pa gang zhe na/_kun brtags pa'i mtshan nyid gang yin pa'o/_/de ci'i phyir zhe na/_'di ltar de ni ming dang brdar rnam par gzhag pa'i mtshan nyid yin gyi/_rang gi mtshan nyid kyi ni ma yin te/_phung po dang khams la sogs pa 'dus byas dang 'dus ma
[\[151b\]]
[\[151b.1\]]byas rnams rang gi mtshan nyid dang spyi'i mtshan nyid stong pa yin pa'i phyir mtshan nyid ngo bo nyid med pa zhes bya'o/_/skye ba ngo bo nyid med pa gang zhe na/_chos rnams kyi gzhan gyi dbang gi mtshan nyid do/_/de ci'i phyir zhe na/_'di ltar de ni rkyen gzhan gyi stobs kyis 'byung ba yin gyi bdag nyid
[\[151b.2\]]kyis ni ma yin te/_gang yang rang nyid med pa de ni skye ba med de/_skye ba med pa la ni ngo bo nyid med pas de'i phyir de ni skye ba ngo bo nyid med pa zhes bya'o/_/don dam pa ngo bo nyid med pa gang zha na/_chos rnams kyi yongs su grub pa'i mtshan nyid de/_de yang don dam pa ngo bo nyid med pa zhes
[\[151b.3\]]bya'o/_/de ci'i phyir zhe na/_chos rnams kyi bdag med pa gang yin pa de ni don dam pa ste/_de yang ngo bo nyid med pas na don dam pa ngo bo nyid med pa zhes bya'o/_/nam mkha'i me tog ji lta ba de lta bu ni mtshan nyid ngo bo nyid med pa'o/_/sgyu ma byas pa ji lta ba de lta bu ni skye ba ngo bo nyid med pa'o/_/_
[\[151b.4\]]nam mkha' gzugs kyi ngo bo nyid med pa tsam dang thams cad du song ba ji lta ba de lta bu ni don dam pa ngo bo nyid med pa ste/_chos bdag med pas rab tu phye ba dang thams cad du song bas so/_/lung 'ba' zhig tu ma zad kyi rigs pas kyang skye ba med pa de bstan par bya ste/_de yang gang gi
[\[151b.5\]]rang bzhin yod min pa/_/de ni dngos po med pa ste/_/rgyu dang 'bras bu'i dngos po dag_/yod pa min te ci lta zhig_/gang zhig rgyu dang 'bras bu yi/_/dngos po yod pa ma yin pa/_/de yi skye ba ji lta bu/_/mo gsham bu sogs ji bzhin no/_/de nyid phyir na dngos rnams kyi/_/rang bzhin yod pa
[\[151b.6\]]ma yin no/_/gcig dang du ma la sogs kyi/_/rang bzhin 'ga' yang mi ldan phyir/_/zhes so/_/de ltar yang 'phags pa klu sgrub kyi zhal snga nas/_gcig dang du ma nyi tshe dang /_/nyi tshe ma yin 'ga' yang med/_/du ma med cing gcig kyang med/_/med pa nyid kyang yod ma yin/_/zhes so/_/_
[\[151b.7\]]'o na ji ltar bcom ldan 'das kyis rten cing 'brel bar 'byung ba gsungs she na bden te/_skye ba med pa nyid rtogs pa ni rten cing 'brel bar 'byung bar gsungs so/_/de skad du/_rten nas skyes dang ma skyes par/_/gsungs pa nam mkha'i de nyid rig_/ces so/_/yang gsungs pa/_rten cing 'brel
[\[152a\]]
[\[152a.1\]]'byung gang yin pa/_/de yi rang bzhin skye med phyir/_/gang gi rang bzhin skye med pa/_/de yi skye ba zhes bya ci/_/dngos po rang las mi skye zhing /_/gzhan dang gnyi ga las kyang min/_/med dang yod med mi 'grub pa/_/de yi 'byung ba gang ci zhig_/gsung rab dag las kyang /_gang
[\[152a.2\]]zhig rkyen las skyes pa de ma skyes/_/de la skye ba'i rang bzhin yod ma yin/_/rkyen la rag las gang de stong par bshad/_/gang gis stong nyid mthong de bag yod yin/_/zhes gsungs so/_/gal te yang 'di skad du/_de bzhin du khas blangs pa'i 'bras bu dang rgyu'i rang bzhin dpal
[\[152a.3\]]nges par brtag par bya ste/_de la rgyu'i rang bzhin las re zhig 'bras bu skye bar byed pa na/_ci'i 'bras bu'i rang bzhin du gyur pa'i rgyu las sam/_gzhan gyi dngos por gyur pa las sam/_gnyi gar gyur pa las sam/_gnyi ga ma yin par gyur pa las yin zhes rnam par rtog
[\[152a.4\]]pa bzhi'o/_/de la re zhig 'bras bu'i rang bzhin du gyur pa'i rgyu las ni ma yin te/_'bras bu skye ba'i 'bras bu'i rang bzhin du gyur pa ni gang gi phyir rgyu dang 'bras bu nyid de'i rang bzhin yin pa'i phyir ro/_/de'i phyir de lta bu'i rang bzhin du grub pa ni 'bras bu'i rang bzhin du gyur pa'i
[\[152a.5\]]rgyu las de'i rang bzhin nyid kyi 'bras bu mi skye ste 'bras bu med pa'i phyir ro/_/bdag nyid kyi thob pa'i don gyi bya ba byed pa yang dngos po rnams kyi skye ba'i 'bras bu'o/_/de gnyis ka grub pa'i phyir de las kyang skye na mtha' med par skye bar thal med par thug med du 'gyur ro/_/_
[\[152a.6\]]de la skye ba nyid slar yang de'i bdag nyid du skye ba'i nus pa yod pa ma yin te/_de ltar yang zla ba grags pa'i zhabs kyis gsungs pa/_de phyir phan pa'i dngos po la/_/yon tan 'ga' yang yod ma yin/_/slar yang skye ba nyid skye ba/_/de ltar rigs pa ma yin nyid/_/ces so/_/_
[\[152a.7\]]gzhan las kyang skye ba 'bras bu med de/_gzhan zhes bya ba yang dngos po gnyis la ltos nas bshad pa yin la/_dngos po gnyis pa 'di ni 'bras bu ste/_de yang rgyu yod pa'i dus na ni yod pa ma yin la/_de yod pa'i dus su yang rgyu yod pa ma yin no/_/de gang la ltos nas gzhan
[\[152b\]]
[\[152b.1\]]nyid du don dam par khas len te/_ba lang gi rwa la ltos pa'am/_ri bong gi rwa la ltos nas rta'i rwa'i gzhan pa nyid yod pa ma yin no/_/mngon par 'dod pa'i rgyu mig la sogs pas kyang mngon par 'dod pa'i 'bras bu mig gi rnam par shes pa la sogs pa skyed pa ma yin te/_de skyed
[\[152b.2\]]pa po las gzhan du gyur pa'i phyir/_mngon par 'dod pa ma yin pa'i ra Na Di ka bzhin no/_/de skad du yang /_rang gi ngo bo ma byung bar/_/gang zhig gang las gzhan du 'dod/_/ba lang rwa'am mi rwa las/_/rta'i rwa bzhin du 'dod ma yin/_/rkyen gzhan gyis kyang don dam par mig la
[\[152b.3\]]sogs pas mig gi rnam par shes pa skyed pa ma yin te/_gzhan du gyur pas bI ra Na la sogs pa bzhin no/_/gnyis ka las kyang skye bar mi rigs te/_tha dad pa dang tha dad pa ma yin pa'i ngo bo dag phan tshun 'gal bar gnas pa'i mtshan nyid yin pas gcig tu 'dres pa mi srid
[\[152b.4\]]pa'i phyir ro/_/gnyi ga ma yin pa'i tshul gyis brjod du med pa'i phyogs kyang rigs pa 'dis nges par dpyad na mi rigs te/_de la brjod du med pa'i rang bzhin ni tha dad pa dang tha dad pa ma yin pa'i rnam par rtog pa las 'das pa'i phyir gang de nyid ni 'di ma yin no zhes bya ba ni de'i
[\[152b.5\]]gzugs dor ba ste de nyid ni tha dad pa'o/_/de dgag pa ni tha dad pa ma yin pa/_dngos po rnams rnam pa gzhan gang zhig las 'byung bar 'gyur/_rgyu med pa las kyang skye bar mi rigs te/_rgyu med pa ni gzhan la ltos pa med pa'i phyir rtag tu yod pa'am med par thal bar 'gyur ro/_/_
[\[152b.6\]]ltos pa dang bcas pa'i dngos po rnams ni res 'ga' 'byung ngo zhes pa'i rigs pa las de ltar gsungs so/_/'phags pa klu sgrub kyi zhal snga nas kyis/_bdag las ma yin gzhan las min/_/gnyis las ma yin rgyu med min/_/dngos po gang dag gang na yang /_/skye ba gang yang yod
[\[152b.7\]]ma yin/_/zhes gsungs pa de la/_bdag las zhes pa ni grangs can pa'o/_/gzhan las zhes bya ba sangs rgyas pa kha cig dang bye brag pa la sogs pa'o/_/gnyig las zhes bya ba dang spyod pa dang gcer bu'o/_/rgyu med par smra ba ni/_'jig rten rgyang pan pa dang rang bzhin rgyur smra'o/_/_
[\[153a\]]
[\[153a.1\]]ci 'di la dngos po skad cig pa rnams kyi 'bras bu skye ba na ci rgyu 'das pa las skye'am/_ma 'ongs pa dang da ltar byung ba las skyes zhes rnam par brtag pa gsum mo/_/de la re zhig 'das pa las ni ma yin te zhig pa nyid kyis de'i rgyu ma yin pa'i phyir ro/_/ma 'ongs
[\[153a.2\]]pa las kyang ma yin no/_/de ni ma skyes pa nyid kyis yang dag par thob pa med pa'i phyir ro/_/da ltar ba las kyang ma yin te/_dngos po'i rang bzhin ma grub pa nyid kyis rgyu ma yin pa'i phyir ro/_/yang na 'das pa dang ma 'ongs pa gnyi ga ni rang bzhin tha dad pa'i phyir ro/_/de yang /_phyed
[\[153a.3\]]kyis grub dang phyed kyis ni/_/ma grub da ltar byung bar brjod/_/de la gang phyed grub pa de ni 'das pa'o/_/gang ma grub pa de ni ma 'ongs pa'o/_/phyogs gnyi ga tha dad par gyur pa'o/_/de'i phyir skad cig ma gsum pa yang rgyu ma yin pa'i phyir dngos po rnams kyi 'bras bu 'byung ba med do/_/_
[\[153a.4\]]gal te rgyu zhig pa'i dus kyi skad cig ma kho na la 'bras bu 'byung gi sngon dang phyi mar ma yin no zhe na/_rgyu zhig pa 'di ni ci/_rgyu'i rang bzhin kho na ci gnas su smra'am dngos po nyid skad cig mar skyes pa'i chos zhig pa'am/_yang na rgyu zhig pa ci/_de la gal te rgyu'i rang bzhin dag yin na
[\[153a.5\]]ni cig car ba yin pa'i phyir de ni mi 'dod de/_des na rgyu zhig pa'i gtan tshigs de ci lta bu zhig_/'bras bu dang ldan pa zhig pa yin na ni rang bzhin med pa'i phyir rang de la med pa zhig pa de'i 'bras bu dang ldan pa skye ba zhes bya ba ni med do/_/da ni 'bras bu'i rang bzhin la dpyad
[\[153a.6\]]par bya ste/_'bras bu rnams skye ba na ci/_'bras bu med pa nyid skye'am/_'on te med pa'am/_yod med dam/_de las gzhan pa zhig ces rnam par brtag pa bzhi'o/_/de la re zhig yod pa ni mi skye ste de yod pa'i phyir ro/_/de gal te skye na skyes pa yang yang skye'o/_/med pa
[\[153a.7\]]yang mi skye ste bong bu la rwa skyes pa mi 'thad pa'i phyir ro/_/gal te de ltar gyur na thams cad rgyu gcig tu gyur pa'i phyir gang zhig gang las skyes pa'i rgyu dang 'bras bu'i nges pa dag med par 'gyur ro/_/des na dngos po rnams kyi nus pa so sor nges pa'i phyir 'bras bu skyed pa po so sor
[\[153b\]]
[\[153b.1\]]nges pa de'i phyir thams cad las thams cad 'byung ngo zhe na/_'o na nus pa de rkyen las tha dad pa'am/_tha dad ma yin/_gal te tha dad yin pa las skye na de'i tshe rkyen ci/_de nyid skye na tha dad pa ma yin pa de'i tshe nus pa tsam mam rkyen tsam du 'gyur ro/_/nus pa tsam skyed pa po yin na de kho na
[\[153b.2\]]skyon yin no/_/'on te nus pa dang ldan pa'i phyir rkyen nyid skye ba po zhe na ma yin te/_de ji snyed ldan yang ga la rigs/_rigs pa gzhan gyis so zhe na/_gnas skabs ma yin pa'i phyir ro/_/de'i phyir nus pa la brtag pa 'dis 'bras bu yod pa mi skye zhing /_yod med kyi phyogs la
[\[153b.3\]]gsungs pa'i skyon du thal bar 'gyur ba'i phyir gnyi ga las kyang skye ba med do/_/yod pa dang med pa dag ni phan tshun 'gal ba'i phyir gcig tu yod pa ma yin la/_yod pa dang med pa rang bzhin tha dad pa'i phyogs kyang yod pa ma yin pa'i phyir cha med pa kho na'o/_/de skad du yang
[\[153b.4\]]rkyen brtag pa las/_gang tshe chos ni yod pa dang /_/med dang yod med mi grub pa/_/ji ltar sgrub byed rgyu zhes bya/_/de ltar yin na mi rigs so/_/zhes gsungs so/_/dbang phyug la sogs pa'i byed pa po du ma dang byed pa po gcig tu smra ba ni/_rtag tu rim pa dang cig car dag las
[\[153b.5\]]zhes pa la sogs pas tshad ma yin pa thams cad rnam par bcom pa nyid do/_/tshogs pa tsam kho na'i rim pas 'bras bu skye bar mthong bas de'i phyir gang gi tshe dngos po rnams kyi skye ba la ji lta ji ltar rnam par dpyad pa de lta de ltar brtag mi bzod do/_/'o na mngon sum du rigs pa'i skye
[\[153b.6\]]ba 'di la gnod pa ci lta bu zhe na/_bden te de lta mod kyi nges pa'i thabs gang zhig yod de/_gang gi phyir mngon sum dang rjes su dpag pas bsgrubs nas rgyu dang 'bras bu'i dngos por brjod par bya'o zhe'o/_/mngon sum dang rjes su dpag pa yang rnam pa dang bcas pa dang rnam pa med
[\[153b.7\]]pa dag bsdus pa nyid du 'dzin par byed pa ni mi rigs te/_de la rnam pa med pa'i phyogs la ni re zhig yul byas pa'i snang ba dang bral na don du 'dzin pa'i dngos po med pas 'dis shes so zhes rnam par gzhag pa mi rigs so/_/rnam pa dang bcas pa'i phyogs la yang rnam pa'i don
[\[154a\]]
[\[154a.1\]]med pa la yang rmi lam la sogs pa'i rkyen rnams la dngos por gyur pas khyab pa med de/_ri mi'i rnam pa sbom po dang gcig pa ste rnam par shes pa med par mtshungs pa nyid pas mi rigs so/_/de skad du/_shes pas yul ni 'dzin pa yi/_/rnam pa med pa'ang mi
[\[154a.2\]]rigs te/_/rnam pa tshad ni med pa'i phyir/_/cig shos kyang ni rigs ma yin/_/zhes so/_/de ltar na shes pas thabs gzhan mngon sum dang rjes su dpag pa nyid du gyur dang 'bras bu nyid du grub par thabs gzhan rnam par dpyad pa yang de lta ma yin pa nyid do/_/de la 'dir tshig gi
[\[154a.3\]]bdag pos skye ba med pa'i chos brjod byar byed pa nyid kyis 'di la yod pas skye ba med pa'i chos can gyi tshigs su bcad pa'o/_/chos thams cad tshig gi bdag po 'di yis zhes de ltar rtogs par bya'o/_/de yang de bzhin gshegs pa thams cad kyi ye shes kyi rang bzhin gyi sku can
[\[154a.4\]]bcom ldan 'das te/_chos thams cad kyi rang bzhin gyi bdag nyid can yin pa'i phyir ro/_/de ltar yang dbu ma las gsungs pa/_de bzhin gshegs pa'i rang bzhin gang /_/de ni gang 'di'i rang bzhin yin/_/de bzhin gshegs pa rang bzhin med/_/'gro ba 'di yi rang
[\[154a.5\]]bzhin med/_/ces so/_/bcom ldan 'das kyis kyang gsungs pa/_rtag ste skye med chos ni de bzhin gshegs/_/chos rnams kun kyang bde bar gshegs dang mtshungs/_/byis pa'i blo can mtshan mar 'dzin pa rnams/_/'jig rten dag na med pa'i chos la spyod/_/ces so/_/skye ba med
[\[154a.6\]]pa'i chos can zhes pa ni nye bar mtshon pa ste/_'gag pa med pa'i chos can zhes kyang thos par 'gyur te/_skye ba mngon du song ba las 'gag pa'o/_/de skad du yang /_gang tshe chos rnams thams cad kyi/_/skye ba 'thad par mi 'gyur la/_/de tshe chos rnams thams cad kyi/_/_
[\[154a.7\]]'gag pa 'thad par mi 'gyur ro/_/zhes so/_/skye ba dang 'gag pa med pa'i phyir chos thams cad kyi gnas pa yang don dam par med par bcom ldan 'das kyis gsungs so/_/chos thams cad mtshan nyid gsum du gnas pa'i phyir de la ma stos pa'i rga shi la sogs pa yang med
[\[154b\]]
[\[154b.1\]]do/_/de med pa'i phyir 'dus byas la sogs pa thams cad kyang med par gsungs so/_/de ltar gyur na skye ba la sogs pa'i tha snyad yod pa 'di ci zhe na bden te/_'on kyang sgyu ma la sogs pa bzhin du 'gyur te/_de yang sgyu ma bzhin du dngos po rnams don dam par skye ba med kyang tha snyad
[\[154b.2\]]du skye ba la sogs pa ji lta ba de ltar thams cad du rig par bya'o/_/de ltar/_rmi lam ji bzhin sgyu ma bzhin/_/dri za'i grong khyer ji bzhin du/_/de bzhin skye dang de bzhin gnas/_/de bzhin du ni 'jig par brjod/_/ces so/_/gang de ltar yang med par gyur pa de la ni/_'dir gnyis su med
[\[154b.3\]]pa'i rang bzhin dang de las gzhan pa'ang ci yang yod pa ma yin no/_/des na 'di khong du chud cing rig par srid pa gsum gyi dngos po ma lus pa so sor snang ba dang bral ba zhes bya ba'i don to/_/de ltar sgyu ma lta bu'i chos kyi de kho na nyid yongs su shes pa'i phyir/_rgyud dag par
[\[154b.4\]]gyur pa'i so so'i skye bo rnams kyang thos pa dang bsam pa dang bsgom pa la sogs pa'i rim gyis shes rab phul du byung bar gyur te/_shes rab kyi 'khor lo bsgom pa la nye bar brtson pa rnams kyi phyir/_gsang sngags kyi rgyal po drug dang ldan pa'i a yig la sogs pa'i
[\[154b.5\]]tshigs su bcad pa gsungs pa/_a A zhes pa la sogs pa ste/_thams cad kyi byang chub kyi sems kyi mchog par byed pa'i dbyangs bcu gnyis kyis ni ka yig la sogs pa'i ngo bo sum cu rtsa bzhi gsal bar byed pa ste/_chos thams cad skye ba med pa nyid yongs su snang
[\[154b.6\]]bar byed pa'o/_/de rnams dang yang dag par ldan pa'i gsang sngags kyi lha rnams ni shes rab kyi 'khor lor bsgom par bya ste/_thabs dang shes rab gnyis su med pa'i ye shes 'byung ba'i rgyur gyur pa'i phyir zhes pa nges pa'o/_/de la sa dang pha rol tu phyin pa'i nges pa so
[\[154b.7\]]sor rtogs par bya ba'i don du dbyangs bcu gnyis bcom ldan 'das kyis gsungs so/_/de yang pha rol tu phyin pa bcu gnyis la goms pa rab kyi mthar phyin pa na rnam par smin par gyur pa'i sems kyi khyad par bcu gnyis ni sa rnams te lung las bklag par bya'o/_/de la
[\[155a\]]
[\[155a.1\]]a zhes bya ba ni skye ba med pa la sogs pa don dam pa byang chub kyi sems rnam par thar pa'i sems kyi rang bzhin mos pas spyod pa'i sa ste/_byang chub kyi sems rnam par dag pa so sor rtogs par byed cing rin chen pad+ma'i pha rol tu phyin pa yang mtshon par byed pa'o/_/_
[\[155a.2\]]A zhes bya ba ni chos dang zang zing dang mi 'jigs pa'i mtshan nyid can sbyin pa'i pha rol tu phyin pa rab kyi mthar phyin pa gsal bar byed cing rab tu dga' ba'i sa mtshon par yang byed do/_/i zhes bya ba ni skye ba'i rtog pa dang bral ba'i phyir sdom pa dang chos yang dag par sdud pa dang sems can
[\[155a.3\]]gyi don byed pa'i mtshan nyid can tshul khrims kyi phra rol tu phyin pa la lhag par spyod pa gsal bar byed cing dri ma med pa'i sa mtshon par yang byed do/_/I zhes bya ba ni 'di'i yan lag dang nying lag bcad kyang bzod par byed pas sdug bsngal la ji mi snyam pa dang gzhan gyis gnod pa byas
[\[155a.4\]]pa la bzod pa dang chos la nges par sems pa'i mtshan nyid can gyi bzod pa'i pha rol tu phyin pa la lhag par spyod pa gsal bar byed cing 'od byed pa'i sa mtshon par yang byed do/_/u zhes bya ba ni lus dang ngag dang sems kyi rigs kyi chos tshogs rab tu sgrub pa dang /_sems can
[\[155a.5\]]gyi don gyis rjes su bcings pa dang /_sangs rgyas zhing yongs su sbyong ba ste/_rnam pa gsum la spro ba'i mtshan nyid can gyi brtson 'grus kyi pha rol tu phyin pa la lhag par spyod pa gsal bar byed cing 'od 'phro ba can gyi sa mtshon par yang byed do/_/U zhes bya ba ni chos thams cad
[\[155a.6\]]lhag pa dang chad pa med pa'i phyir ro/_/skyon dang bral ba dang /_gnas par byed pa dang /_rnam par 'byor pa'i mtshan nyid rnam pa gsum dang ldan pa'i bsam gtan gyi pha rol tu phyin pa la lhag par spyod pa gsal bar byed cing shin tu sbyang dka' ba'i sa yang mtshon par byed do/_/e
[\[155a.7\]]zhes bya ba ni mtha' gcig tu rnyog pa mtha' dag dang bral ba'i phyir chos thams cad ni zhi ba'o zhes khong du chud de/_thos pa dang bsams pa dang bsgoms pa las byung ba'i shes rab rnam pa gsum la lhag par spyod pa gsal bar byed cing mngon du gyur pa'i sa yang mtshon par byed do/_/_
[\[155b\]]
[\[155b.1\]]i zhes bya ba ni mtha' gcig tu lhun gyis grub cing rnam par mi rtog pa'i dbyings la 'jug pa'i phyir rang gi skyon spong ba dang /_sems can gyi don la 'jug pa dang /_myur du mngon par byang chub par byed pa'i mtshan nyid rnam gsum dang ldan pa'i thabs kyi pha rol tu phyin pa la
[\[155b.2\]]lhag par spyod pa rab tu rtogs par byed cing ring du song ba'i sa yang mtshon par byed do/_/o yig ni rnam par rtog pa'i chu bo las rgal ba nyid kyi tshogs rab tu sgrub pa dang /_sems can gyi don byed pa dang /_sangs rgyas kyi zhing yongs su sbyong ba ste mtshan nyid rnam pa gsum dang
[\[155b.3\]]ldan pa'i smon lam gyi pha rol tu phyin pa la lhag pa nas mngon par gsal bar byed cing mi g.yo ba'i sa mtshon par yang byed do/_/au yig ni dpe las 'das pa'i chos can smra ba po nyid kyis las zlog par byed pa dang nyon mongs pa spong bar byed pa dang bdud dang phas kyi rgol ba zlog
[\[155b.4\]]par byed pa'i mtshan nyid rnam pa gsum dang ldan pa'i stobs kyi pha rol tu phyin pa la lhag par spyod pa nyid 'chad par byed cing sa legs pa'i blo gros mtshon par yang byed do/_/aM zhes bya ba ni byang chub sems dpa'i sa'i mthar son pa nyid kyis rnam par rtog pa med pa dang rnam
[\[155b.5\]]par rtog pa med pa'i mnyam pa nyid khong du chud pa dang /_sems can gyi don bya ba'i thabs la lkog tu ma gyur pa'i mtshan nyid rnam pa gsum dang ldan pa'i ye shes kyi pha rol tu phyin pa rab kyi mthar son pa nyid rnam par 'byed par byed cing chos kyi sprin gyis mtshon par yang byed
[\[155b.6\]]do/_/aHzhes bya ba ni rnam pa thams cad mkhyen pa nyid kyi ye shes snang ba'i ngo bo g.yo ba med cing mi phyed pa gnyis su med pa'i de bzhin nyid kyi bdag nyid can de bzhin gshegs pa'i rang bzhin rdo rje las kyi pha rol tu phyin pa rab kyi mthar son pa lhag par rtogs pa nyid kyis bya
[\[155b.7\]]ba byas pa'i phyir sems can gyi don gyi bya ba mtha' dag la lhun gyis grub pas gsal bar 'jug pa dang /_kun du 'od sangs rgyas kyi sa mtshon par yang byed pa yin no/_/pha rol tu phyin pa bcu gnyis dang sa bcu gnyis po rnams kyang dbyangs kyi yi ge bcu gnyis pos gsal bar byed
[\[156a\]]
[\[156a.1\]]pa'i shes rab kyi 'khor lor kun nas phyi'i mu khyud thams cad la ste/_de yang phyi rol du ni ka la sogs pa nas k+Sha'i mthar thug par sbyar ro/_/de la 'khor lo rtsibs drug pa'i lte ba la muHoM zhes pa yi ge gsum mo/_/shar la sogs pa'i rtsibs rnams
[\[156a.2\]]la g.yas skor gyis badzra tIk+Sh+Na la sogs pa'i gsang sngags drug sbyar bar bya'o/_/thams cad kyang kha dog dkar po lus thams cad snang bar byed pa snying gar zla ba'i dkyil 'khor gyi steng du bsam par bya'o/_/rtsibs bcu gnyis pa'i 'khor lo'i lte ba'i dbus su oM/_
[\[156a.3\]]de nas mdun du hUM/_rgyab tu hrIHg.yas su aM/_g.yon du aHzhes bya'o/_/shar la sogs pa'i rtsibs rnams su rim pas/_badzra tIk+Sh+NA ya/_duHkha ts+tshe dA ya/_pradz+nyA ya/_dz+nyA na kA yA ya/_wA gI shwa rA ya/_a ra pa tsa nA ya/_bA ra dA badzrA ya/_shU n+ya tA gar+b+hA ya/_ga ga nod+d+ha bA ya/_
[\[156a.4\]]dz+nyA na sam+b+ha wA ya/_bud+d+ha sam+b+hA ya/_d+harma d+hA tu wA gI shwa rA ya zhes pa sngags bcu gnyis po'i dang por oM yig dang na maHzhes bya ba mthar bsam par bya ste/_'khor lo de rnams kyang de bzhin gshegs pa lnga'i snying po can sa bcu gnyis dang pha rol tu phyin pa bcu gnyis dang rten cing 'brel bar
[\[156a.5\]]'byung ba yan lag bcu gnyis te/_sangs rgyas kyi yon tan thams cad bsags pa rnam pa thams cad mkhyen pa nyid kyi ye shes snang ba'i ngo bo de snying gar zla ba'i steng du rnam par bsams la/_de las byung ba'i dkar po dang dmar po la sogs pa'i 'od kyi tshogs 'phro zhing 'thon pa rnams
[\[156a.6\]]kyis lus kyi nang snang bar byas nas phyi rol du 'thon te mtha' yas pa'i nam mkha'i khong na gnas pa'i brtan pa dang g.yo ba'i dngos po mtha' dag rab tu gsal bar snang bar byas te/_shes bya'i dkyil 'khor mtha' dag dri ma med pa'i me long gi dkyil 'khor lta bur shin tu 'od gsal ba bdag
[\[156a.7\]]nyid du bsgoms pas myur ba nyid du thams cad mkhyen pa nyid du thob par 'gyur ro/_/de bzhin du/_s+thi to hr-i di dz+nyA na mUr+t+ti ra haM bud+d+ho bud+d+hA nAM/_t+yad+h+wa war+t+ta niM/_zhes pa ni dus gsum pa'i ye shes snang ba'i rang bzhin nyid kyis thams cad la khyab pa'i phyir sems can thams cad kyi snying la
[\[156b\]]
[\[156b.1\]]gnas pa zhes bya ba'i don to/_/rtsibs brgyad pa'i 'khor lo'i lte ba la oM/_shar la sogs pa'i phyogs rnams bu/_ba/_dzra/_tI/_k+Sh+Na/_me la sogs pa'i mtshams rnams su/_wA/_gI/_shwa/_rA/_yang rtsibs brgyad pa'i 'khor lo'i lte ba la/_khaM/_phyogs rnams su/_
[\[156b.2\]]duH/_kha/_ts+tshe/_dA/_phyogs bral rnams su/_ma/_hA/_wA/_tsa/_yang rtsibs brgyad pa'i 'khor lo'i lte ba la d+hI/_phyogs rnams su/_pra/_dz+nyA/_dz+nyA/_na/_mtshams rnams su/_a/_na/_n+ta/_gI/_yang rtsibs brgyad pa'i 'khor lo'i lte ba la oM/_phyogs rnams su/_dz+nyA/_na/_
[\[156b.3\]]kA/_ya/_phyogs bral rnams su/_ma/_hA/_wA/_dI/_yang rtsibs brgyad pa'i 'khor lo'i lte ba la/_aHphyogs rnams su/_wA/_gI/_shwa/_ra/_mtshams rnams su/_wa/_di/_si/_haM/_yang rtsibs brgyad pa'i 'khor lo'i lte ba la/_a/_phyogs rnams su/_ra/_pa/_
[\[156b.4\]]tsa/_na/_phyogs bral rnams su/_wa/_tsa/_spa/_ti/_rtsibs brgyad pa'i 'khor lo drug po de rnams su yi ge yod pa de rnams ni shes rab lhag par bskyed pa'i phyir kha dog dkar por bsgom par bya'o//_//da ni gsol ba btab pa'i de ma thag tu de legs par
[\[156b.5\]]bstan par bya'o zhes pa la sogs pas mtshan gyi rang gi ngo bo'i don yang dag par brjod pa'i phyir/_bcom ldan 'das kyis bden pa gnyis la brten te sgyu ma'i chos kyi nye bar bzung nas gsungs pa ni/_'di ltar zhes bya ba la sogs pa ste/_'di ltar gyi sgra ni kun du
[\[156b.6\]]'byung bar ston pa'o/_/yang na lan gyi skabs su zhal gyis bzhes pa gang yin pa de/_de nges par bstan par bya'i zhes pa ste de ni sgra'i rim pa'i don to/_/de nyid gsungs pa/_bcom ldan zhes pa la sogs pa ste/_sangs rgyas a yig las byung zhes pa tshig gi don to/_/_
[\[156b.7\]]ci nyan thos la sogs pa'i sangs rgyas yin nam zhes gsungs pa rdzogs pa'i sangs rgyas zhes pa ste/_yang dag par rdzogs pa'i sangs rgyas zhes pa'i don to/_/de nyid gsungs pa/_bcom ldan zhes pa ste/_ji skad du/_ji ltar rgyal bas dbang phyug sogs/_/thams
[\[157a\]]
[\[157a.1\]]cad 'dul zhing 'joms mdzad pa/_/de bzhin 'dir yang shes bya ste/_/des na 'di ni bcom ldan brjod/_/ces so/_/de la rgyal ba zhes pa ni yang dag par rdzogs pa'i sangs rgyas zhes pa'i don to/_/yang na phung po la sogs pa bdud bzhi bcom pa dang ldan
[\[157a.2\]]pas bcom ldan no/_/na yig phyis pa ni nges pa'i tshig las so/_/dngos po'i de kho na nyid ji ltar gnas pa rtogs pa dang ldan pas sangs rgyas so/_/rnam pa thams cad rnam pa med par yang dag par rtogs pa dang ldan pas rdzogs pa'i sangs rgyas te/_byed pa po nyid kyi phyir ni Sh+Shi'i
[\[157a.3\]]rkyen can no/_/de yang 'phags pa klu sgrub kyi zhal snga nas bu d+hi la byed pa po nyid la niSh+ThA rab tu 'gyur bar gsungs te/_rtag pa dang ni chad pa bral/_/mtshon bya dang ni mtshan nyid spangs/_/gtso bos rmi lam sgyu sogs bzhin/_/'khor ba nges par rtogs pa lags/_/zhes so/_/_
[\[157a.4\]]a zhes bya ba ni ma skyes pa'i phyir chos thams cad kyi sgo'o zhes pa la sogs pas dngos po'i chos rnams skye ba med pa gnyis su med pa'i ye shes kyi rang bzhin shes rab kyi pha rol tu phyin pa'i sa bon las a yig mi 'gyur ba nyid rdzogs pa'i phyir kun rdzob tu a yig las byung ba'o/_/don dam
[\[157a.5\]]par ni chos kyi dbyings kyi rang bzhin gyi bcom ldan 'das a yig las ma byung ba nyid du byung bar shes par bya zhing /_des nye bar mtshon nas chos thams cad kyang a yig las byung ba'o zhes rtogs par bya ste/_de rnams kyang de'i rang bzhin yin pa'i phyir ro/_/ji skad du/_de bzhin
[\[157a.6\]]gshegs pa'i rang bzhin gang /_/'gro ba de yi rang bzhin de/_/zhes pa la sogs pa'o/_/de yi ge du ma las byung yang a yig gtso bor byas pa'i phyir gsungs pa/_a yig ces pa la sogs pa ste/_ci ltar yig 'bru kun gyi mchog yin zhe na gsungs pa/_yi ge dam pa
[\[157a.7\]]zhes pa ste/_'di thams cad las phul du byung ba'i phyir dam pa'o/_/chos kyi dbyings mi 'gyur ba'i rang bzhin yin pa'i phyir yi ge'o/_/'gyur ba med pa'i mchog chos kyi sku la de ltar bshad do/_/de las kyang sems can gyi phung po chen po'i don 'byung bas na don chen te/_
[\[157b\]]
[\[157b.1\]]don chen po yang yin la chos kyi sku bdag por gyur ba nyid kyang yin pas sems can rnams kyi don phun sum tshogs pa'o/_/de nyid kyang /_'gro rnams zhi ba'i las rnams ni/_/zhes pa la sogs pa mgon po byams pas mngon par rtogs pa'i rgyan du rgya cher gsungs te/_chos
[\[157b.2\]]kyi sku yi phrin las ni/_/rnam pa nyi shu bdun du bzhed/_/ces pa phrin las rnam pa nyi shu rtsa bdun po de yang rtogs par bya ste/_'dir ni mangs pas 'jigs pa'i phyir mi bri'o/_/don chen po de gsal bar byed pa'i phyir a yig kyang don chen po'o/_/sngags kyi tshul la ni a yig
[\[157b.3\]]ces pa mi bskyod pa dang 'od dpag med do/_/kha dog kun gyi mchog ces pa la/_dkar po dang nag po la sogs pa'i kha dog thams cad kyi mchog ni sna tshogs yin pa'i phyir kha dog kun gyi mchog ni don yod grub pa'o/_/don chen ni rin chen 'byung ldan te/_sems can
[\[157b.4\]]thams cad kyi don chen po gang las byung ba'i yid bzhin gyi nor bu rin po che 'chang ba ni rin chen 'byung ldan yin pa'i phyir zhes pa'o/_/yi ge dam pa zhes pa ni rnam par snang mdzad de/_de bzhin gshegs pa thams cad kyi sku rdo rje'i rang bzhin nyid kyis yi ge med pas na zhes
[\[157b.5\]]sbyar te sangs rgyas lnga'i bdag nyid can no/_/de nyid ces pa sbyar te/_de nyid srog chags rnams kyi srog_/de nyid mchog tu mi 'gyur ba/_/de nyid kun la khyab pa po/_/de ni lus can kun la gnas/_/zhes pa'i rigs pas kun la gnas zhes pa'i rigs pas gnyis su med pa'i
[\[157b.6\]]nges shes kyi rang bzhin nyid kyi srog chen po'o/_/sngar gsungs pa'i rigs pas gdod ma nas ma skyes pa'i phyir a yig ni skye ba med pa yin la/_de las byung ba'i phyir bcom ldan 'das kyang skye ba med pa'o/_/de nyid kyis na/_dngos med las byung khyod la 'dud/_/ces pa'o/_/_
[\[157b.7\]]de ltar skye ba med pa la gnas pa dang 'gro ba dang 'ong ba rnams zad cing bral te rnam par rtog pas rnam par dbyer du med pa'i phyir tshig tu brjod pa spangs pa'o/_/de lta na yang /_sems can bsam pa'i dbang gis na/_/de la bdag po yod min yang /_/ji ltar 'dod pa rtsig pa
[\[158a\]]
[\[158a.1\]]sogs/_/rnam las kyang ni chos ston 'byung /_/zhes pa'i rig pas so/_/brjod pa kun gyi rgyu'i mchog ste rang bzhin la sogs pa'i tshul lugs mngon par brjod pa rnams kyi rgyur gyur pa yang yin la/_gtso bor gyur pas mchog kyang yin te rje btsun ni brjod pa kun
[\[158a.2\]]gyi rgyu'i mchog ste 'bras bu'i rang bzhin nyid du gsungs pa'o/_/tshig kun zhes pa la sogs pa la/_'gro ba drug gi sems can dang 'brel pa'i phyir kun kyang yin la gsung rdo rje'i rang bzhin yang yin pa'i tshig ces pa ni tshig kun no/_/rang bzhin gyis yongs su dag pa'i shes rab kyi snang
[\[158a.3\]]ba thams cad du 'phro ba'i phyir rab tu gsal bar byed pa'o/_/yang na tshig kun ni lha dang klu dang gnod sbyin dang srin po la sogs pa'i skad rnams kyis chos yongs su ston pa'i phyir 'phro bar byed pas na shin tu gsal ba'i ngang tshul dang ldan pa'i phyir/_tshig kun rab tu gsal bar byed/_/ces tshig
[\[158a.4\]]gcig tu bya'o/_/gang srog chen po zhes pa a yig las byung ba nyid du 'ga' zhig 'chad par byed pa de ni ma yin te/_yang dag ces pas gzhan pa'o/_/gang gi phyir bcom ldan 'das a yig las byung bar bstan pa de ltar rje btsun la yang thos so zhes so/_/da ni nyon mongs
[\[158a.5\]]pa'i bdag nyid kyang bcom ldan 'das kyis byang chub sems kyi yan lag nyid kyis bdag nyid chen por ston par mdzad pa ni mchod pa chen po zhes pa la sogs pa ste/_mchod pa'i sgra ni spro ba'i don to/_/de yang dga' ston la rang gi 'dod pa bzhin 'jug pa ste/_ji ltar 'dod pa
[\[158a.6\]]'phel zhing rgyas pa nyid do zhes pa'i bar ro/_/mchod pa chen po gang yin pa de yang 'di yin la 'dod chags chen po yang yin pas na mchod pa chen po 'dod chags che'o/_/mthar phyin pa'i 'dod chags kyi pha rol tu phyin pa thob pa nyid ni 'dod chags chen po zhes pa'i don to/_/'o na
[\[158a.7\]]lha chen po yang 'dod chags chen po yin te/_de'i lha'i lo stong du 'khrig pa chen po bsten pa la zhugs pa'i phyir ro/_/des na mngon par rtogs pa 'di ci zhe na gsungs pa/_sems can thams cad ces pa la sogs pa ste sems can thams cad 'khor ba'i rgyur gyur pa'i gzugs
[\[158b\]]
[\[158b.1\]]dang bcas pa'i dga' ba las phyung nas/_zag pa med pa rgyun mi 'chad cing phul du byung ba'i mchog tu dga' ba'i rang bzhin gyis dga' bar byed pas na/_sems can thams cad dga' bar byed pa'o/_/lha chen po ni de lta bu ma yin te dga' ba skyed pa'i de kho na nyid yongs su ma shes pa'i
[\[158b.2\]]phyir ro/_/gau rI gcig pu yang dga' bar byed ma nus zhes pa'o/_/'dis ni 'di skad ston par yang 'gyur te/_cig car 'jig rten gyi khams mtha' yas pa'i rdul phra rab so sor gnas pa'i dkyil 'khor gyi 'khor lo'i nang du chud pa'i mchod pa chen po'i bkod pa'i rang bzhin spyan
[\[158b.3\]]ma la sogs pa'i lha mo'i chu skyes su yang dag par zhugs pa'i rdo rje kun du reg pa las skyes pa rgyun mi 'chad cing mchog tu dga' ba'i bde ba chen pos dga' bar byed pas na/_mchod pa chen po 'dod chags che/_/sems can thams cad dga' bar byed/_/ces so/_/de la sems can
[\[158b.4\]]thams cad dbang du byed pa zhes bya ba'i ting nge 'dzin ni dang por stong pa nyid bsgom pa sngon du 'gro bas zla ba'i dkyil 'khor gyi steng du ho yig las byung ba'i mda' las grub pa bdag nyid 'dod chags chen po'i gzugs dmar ser sgeg pa'i nyams dang /_ldan pa/_rol pa'i stobs kyis
[\[158b.5\]]gnas pa/_zhal bzhi pa/_phyag brgyad pa/_zhal dang po dmar ser/_g.yas pa gur gum ltar dmar ba/_rgyab zhal pad+ma ltar dmar ba/_g.yon pa dmar ser/_phyag gnyis na mda' dang gzhu bsnams pa/_gzhan pa gnyis kyis zhags pa dang lcags kyu 'dzin pa/_de
[\[158b.6\]]bzhin du gzhan gnyis kyis shes rab kyi pha rol tu phyin pa'i glegs bam dang ral gri 'dzin pa/_yang gzhan gnyis kyis rdo rje dang dril bu 'dzin pa rnam par bsams la/_cod pan gyi rtse bran las byung ba'i 'od zer rnams steng du song ste snang bar byed pas shas cher chags shing las
[\[158b.7\]]kyis 'dud par yang dag par blta bar bya zhing /_de bzhin du shar dang lho dang nub dang byang dang 'og gi phyogs rnam par gnas pa rnams la zhal dang po dang gnyis pa dang gsum pa dang bzhi pa dang zhabs kyi 'od zer rnams kyis kun du gang zhing rjes su gang bar byas nas/_rang gi dbang
[\[159a\]]
[\[159a.1\]]du gyur pa las bzhag par yid kyis bsams nas/_bar bar du sngags bzlas par byas te de la sngags ni 'di yin no/_/oM ma hA rA ga badzra rA ga ya sar+b+ba satwA na ho/_de las nges pa'i sems can thams cad dbang du 'gyur ro zhes nges pa'i blo dang ldan pas rje btsun
[\[159a.2\]]'jam dpal gyi 'dod chags chen po'i sku bsgom par bya'o/_/yang na mchod pa zhes pa shes rab dang gnyis su med pa'i ye shes kyi rang bzhin no/_/chen por gyur pas na chen po gang yin pa de ni mchod pa chen po'o/_/sems can thams cad kun du zhen pa chen po las mngon par
[\[159a.3\]]'byin pa'i mtshan nyid can gyi snying rjes kun du chags pa gang yin pa de ni 'dod chags chen po'o/_/mchod pa chen po gang 'di yin la 'dod chags chen po yang yin pas de ltar bshad de/_'dod chags chen pos nye bar chags pa snying rje dang shes rab kyi rang bzhin gyi sku zhes
[\[159a.4\]]pa'i don to/_/de'i phyir/_sems can thams cad dga' bar byed/_/ces pa nye bar thob po/_/de bzhin du/_mchod pa chen po zhe sdang che/_/zhes pa la sogs pa 'chad par 'gyur ba bshad par bya zhing khyad par dag kyang brjod par bya'o/_/zhe sdang che ni khyab 'jug ste/_de yang
[\[159a.5\]]zhe sdang gi dbang du gyur pas lha ma yin thams cad gsod par byed pas rang gi sems kyi nyon mongs pa med par ni bya mi nus so/_/rje btsun ni/_mchod pa chen po zhe sdang che ba yin pa'i phyir gzhan gyi rgyud du gtogs pa'i nyon mongs pa kun gyi dgra chen po'o/_/de la zhe sdang ni snying
[\[159a.6\]]rje chen po mi bskyod pa'i gzugs can gyi rje btsun rdo rje rnon po yin te/_nyi ma'i dkyil 'khor gyi steng du hUM yig las skyes pa'i rdo rje las byung ba'i sku mdog nag po zhal bzhi phyag brgyad pa/_zhal dang po khro ba dang bcas shing sgeg pa nag po'o/_/g.yas pa drag po ste zhal gdangs
[\[159a.7\]]pa ser po'o/_/g.yon pa 'jigs su rung ba ste mche bas ma mchu'i sgros mnan pa sngo bsangs so/_/rgyab zhal dpa' ba ste gdug pa can skrag par byed pa dmar po'o/_/phyag g.yas pa rnams na ral gri dang rdo rje dang mda' dang lcags kyu bsnams pa/_g.yon pa rnams kyis gdug pa
[\[159b\]]
[\[159b.1\]]sdigs par byed pa dang dril bu dang gzhu dang zhags pa bsnams pa/_g.yon brkyang ba'i gnas pas bzhugs pa/_ba spu'i khung bu thams cad nas nges par 'thon pa'i rdo rje me ltar 'bar ba'i rtse mo rnams kun du 'bar bas khams gsum pa mes bkru ba'i gos bzhin du rnam par sbyangs nas
[\[159b.2\]]sangs rgyas kyi byang chub la nges par sbyar bar bsgom par bya'o/_/gti mug che ba ni tshangs pa ste/_gti mug las skyes pa ste srog chags la 'tsho ba dang ldan pa'i mchod sbyin nye bar bstan pa'o/_/bcom ldan 'das gsung gi dbang phyug ni snga ma bzhin du mchod pa chen po gti mug che ba
[\[159b.3\]]ste/_rnam par dpyad na chos thams cad rang bzhin med par ma rtogs pa'i ngo bo de ltar gyur pa ni gti mug gi rang bzhin yin pa'i phyir gti mug gi blo'o/_/gti mug sel ba ni mi shes pa dang log par shes pa'i gti mug phyin ci log tu zhugs pa'i blo gang yin pa de chos bdag med
[\[159b.4\]]par khong du chud cing sel bar byed cing zad par byed pas na gti mug blo ste gti mug sel ba'o/_/gti mug blo zhes klog par gyur ba la khyad par ni chos thams cad rtogs pa ni gti mug blo ste gti mug sel ba nyid do/_/de yang rnam par snang mdzad chen po zla ba'i dkyil 'khor gyi
[\[159b.5\]]steng du oM yig las skyes pa'i 'khor lo las grub pa gser gyi mdog can zhal bzhi phyag brgyad pa/_zhal dang po gser mdog_/g.yas nag pa/_g.yon ser ba/_rgyab zhal dmar po'o/_/phyag gnyis kyis byang chub mchog gi phyag rgya mdzad pa/_g.yas
[\[159b.6\]]pa rnams kyis rdo rje dang mda' dang ral gri 'dzin pa/_g.yon pa rnams kyis dril bu dang gzhu dang zhags pa 'dzin pa/_rdo rje skyil krung gis bzhugs pa/_ba spu'i bu ga nas 'thon pa'i de bzhin gshegs pa'i 'od zer rnams kyis sems can thams cad kyi rgyud kyi mi shes pa'i mun pa
[\[159b.7\]]bsal nas sangs rgyas kyi byang chub la gzhag par bsam par bya'o/_/khro ba che ni nyi ma la sogs pa'i gza' rnams dang klu la sogs pa'i sems can rnams la 'khu ba rnams so/_/bcom ldan 'das rdo rje'i blo ni snga ma bzhin du zag pa med pa'i mchod pa chen po ste/_snying rje chen po
[\[160a\]]
[\[160a.1\]]rnams kyi khro bo'i rang bzhin yin pa'i phyir khro ba chen po'i sgra'o/_/de ni sems kyi rgyud du gtogs pa'i zag pa dang bcas pa'i khro ba bag chags dang bcas pa drungs nas 'byin cing 'jigs par byed pa'i phyir de nyid kyang 'di yin la 'jigs byed chen po la sogs pa
[\[160a.2\]]las phul du byung ba'i phyir chen po'o/_/khro ba chen po de yang don yod grub pa nyi ma'i steng du hUM yig las skyes pa'i sna tshogs rdo rje las skyes pa zhal bzhi phyag brgyad pa/_zhal dang po mche ba gtsigs pa/_mdog ljang gu g.yas ser po/_g.yon dkar po/_rgyab dmar po/_phyag
[\[160a.3\]]g.yas pa rnams kyis ral gri dang rdo rje dang mda' dang lcags kyu bsnams pa/_g.yon pa rnams kyis gdug pa sdigs par mdzad pa dang dril bu dang gzhu dang zhags pa bsnams pa/_g.yon brkyang ba'i gnas pas bzhugs pa/_ba spu'i khung bu thams cad nas phyung ba'i khro bo 'bar ba
[\[160a.4\]]rnams kyis sems can thams cad kyi rgyud du gtogs pa'i nyon mongs pa khro ba bag chags dang bcas pa thams cad bsregs nas sangs rgyas kyi byang chub la rab tu bzhag par bsam par bya'o/_/de bzhin du nga dang nga yi zhes bya ba dang bdag dang bdag gir gang shin tu chags pa'i rang bzhin
[\[160a.5\]]ni sems can rnams kyi chags pa thams cad do/_/chags pa bag chags dang bcas pa de thams cad mchod pa chen po chags pa che ba nyid kyis sel bar byed pa ni bcom ldan 'das te/_de nyid kyi phyir 'dir yang chen po zhes sbyar te/_de yang 'di ltar 'gyur te/_chags pa chen po
[\[160a.6\]]ni rin chen 'byung ldan trAM yig las skyes pa'i rin po che cha brgyad pa las grub pa/_zhal bzhi phyag brgyad pa zhal gyi dbye ba ser po dang nag po dang dkar po dang dmar po'o/_/g.yas pa dang cig shos kyi phyag rnams na rdo rje dang ral gri dang mda' dang gzhu lcags kyu dang yid bzhin gyi nor bu'i
[\[160a.7\]]rgyal mtshan dang dril bu dang gzhu dang zhags pa bsnams pa/_rgyal po'i skyil mo krung gis bzhugs pa/_ba spu'i bu ga thams cad nas nges par 'thon pa'i rin chen 'byung ldan gyi sprin rnams kyis sems can rnams kyi bsam pa rdzogs par mdzad cing rin po che la sogs pa'i char phab
[\[160b\]]
[\[160b.1\]]pas chags pa'i sdug bsngal zhi bar mdzad de/_de rnams sangs rgyas nyid la nges par sbyar bar bsam par bya'o/_/'dis ni 'dod chags dang zhe sdang dang gti mug dang khro ba dang chags pa rnams dmigs pa med pa'i brtse ba chen po'i bdag nyid du nye bar bsgyur nas ye shes lnga'i bdag nyid kyi
[\[160b.2\]]de bzhin gshegs pa lnga'i ngo bo nyid thabs chen po dang ldan pa'i rdo rje 'chang 'jam dpal gyi sku nyid sna tshogs gzugs can don thams cad mdzad pa'o zhes bstan to/_/'di nyid kyi phyir/_thabs chen rigs pa rnams la ni/_/nyon mongs byang chub yan lag 'gyur/_/'khor ba'ang
[\[160b.3\]]zhi ba'i bdag nyid pas/_/de phyir bdag nyid bsam mi khyab/_/ces pa'i gsung las de bzhin gshegs pa nga rgyal gyis sgyu ma lta bur lhag par mos pas 'dod chags la sogs pa bstan pa ni sngags kyi tshul 'gal ba med do zhes bstan to/_/da ni yid kyi chos nyid kyis bcom ldan
[\[160b.4\]]'das bsam gyis mi khyab pa'i dpal gyi khyad par bshad par bya ste/_'dod pa chen po zhes pa la sogs pa ste/_sems can thams cad sangs rgyas nyid la 'god pa'i bzhed pa gang la yod pa de 'dod pa chen po ste 'dod pa gang yin pa'o/_/yang na sems can thams cad de bzhin
[\[160b.5\]]gshegs pa'i rang bzhin nyid kyis sangs rgyas kyi rgyur gyur pa'i phyir 'dod pa yang 'di yin la chen po yang 'di yin pas zhes sbyar te/_gzugs la sogs pas 'dod pa chen po lnga gang yin pa de 'dod pa chen po'o/_/de'i bdag nyid kyis na bde ba chen po'o/_/yang na gang las sems
[\[160b.6\]]can rnams las bde ba chen po ste/_ji lta ji ltar sems can rnams rab tu 'gro ba de lta de ltar phyi phyir rab tu dga' ba'i rang bzhin gyi phyir dga' ba chen po'o/_/yang na dga' ba chen po gang yin pa de zhes 'byed pa'i tshig rnam par sbyar ro/_/de nyid kyi phyir dga' ba dang yid bde ba
[\[160b.7\]]chen po'i mtshan nyid 'dzin pa'i rang bzhin gyi phyir mgu ba chen po'o/_/yang na chen por gyur pa gang yin pa de la de ltar bshad do/_/yang na 'dod pa chen po ni dkyil 'khor gyi bdag po'i rnal 'byor gyis lha mo rnams la 'dod par rol pa'o/_/'di rnams nyid dang lhan cig e ma
[\[161a\]]
[\[161a.1\]]bde ba'i gnas skabs byang chub sems kyi dbang ni bde ba chen po'i tshul gyis bde ba che'o/_/aR+ShI da dwI da tsa/_rang nyid dga' ba chen po'i rang bzhin gyi phyir de rnams kyang de'i bdag nyid du gyur pas dga' ba chen po'o/_/dga' ba dang bde ba nyid rgyun mi 'chad cing bar
[\[161a.2\]]mtshams med pas mgu ba che'o/_/da ni sku la sogs pa'i sgo nas khyad par du bya ste/_gzugs che zhes pa la sogs pa la gzugs med kyang gzugs kyis 'dul ba'i sems can gyi bsam pa'i don du sprul pa mdzad pa'i phyir thams cad las phul du byung ba'i gzugs kyi rnam
[\[161a.3\]]pa chen po shin tu mdzes pa yin pa de ni gzugs che ba'o/_/mtshan dang dpe byad 'bar ba'i sprul pa ni lha la sogs pa rnams las kyang lus che zhing thams cad du khyab pa'i phyir lus che ba'o/_/kha dog med kyang dkar po dang nag po dang dmar po la sogs pa sna tshogs pa'i kha dog gi rang
[\[161a.4\]]bzhin du snang bar byed pa'i phyir kha dog che ba'o/_/thams cad zil gyis gnon cing rgyu las mdzes pa'i sku chen po 'phro bar mdzad pas lus bong che ba'o/_/'jig rten gyi khams sna tshogs pa rnams su 'jig rten thams cad dang rjes su mthun pa'i skad dang ming dang brda sna tshogs ston par
[\[161a.5\]]mdzad pa'i phyir ming che ba'o/_/shes rab chen po rgya che zhing yangs pa'i phyir rgya che ba'o/_/de nyid 'jig rten gyi khams thams cad du khyab pa'i phyir dkyil 'khor chen po yangs pa'o/_/yang na shes rab kyi 'khor lor sprul pa sna tshogs pa'i dkyil 'khor gyi 'khor lo gang yin pa
[\[161a.6\]]de/_dkyil 'khor chen po yangs pa yin/_/zhes pa'o/_/mtshon cha rnams kyi khyad par ni/_/yang shes rab mtshon chen zhes pa la sogs pa ste chos thams cad nges par 'byed pa'i shes rab chen po de nyid mtshon cha ste nyon mongs pa'i dgra rnams sel zhing 'joms par byed pas na shes
[\[161a.7\]]rab mtshon chen 'chang ba po/_/mchog ces kyang sbyar ro/_/yang na shes rab kyang yin la mtshon cha yang yin pas shes rab mtshon cha ste/_de yang chen po yin pas de ltar bshad de/_de 'dzin pas shes rab mtshon chen 'chang ba ste/_shes rab kyi pha rol tu phyin pa'i glegs bam dang
[\[161b\]]
[\[161b.1\]]ral gri 'dzin pa zhes pa'i don to/_/nyon mongs chen po ni 'dod chags la sogs pa ste/_'gro ba zil gyis gnon pa'i phyir ro/_/de rnams glang po chen po bzhin du 'dul ba'i ched du lcags kyu dang chos mthun pa'i phyir ro/_/mchog ces pa gtso bo'o/_/yang na lcags kyu dang
[\[161b.2\]]ldan pas lcags kyu ste lcags kyus nye bar mtshon pa'i zhags pa yang gzung bar bya ste/_des ni glegs bam dang ral gri dang lcags kyu dang zhags pa bsnams pa'i rje btsun rdo rje rnon po ni 'dod pa chen po zhes pa la sogs pa'i khyad par gyis khyad par du byas par blta bar bya'o/_/_
[\[161b.3\]]khyad par de yang gang yin gsungs pa/_grags chen zhes pa la sogs pa ste/_rang dang gzhan gyi sde rnams la rab tu grags pa'i ngo bo nyid grangs ji lta ba bzhin du grags chen dang snyan grags chen po'o/_/nang gi ye shes gsal ba'i ngo bo nyid kyi phyir snang ba che'o/_/phyi rol du
[\[161b.4\]]'bar ba dang gsal ba la sogs pa'i cho 'phrul rab tu ston pa'i phyir gsal ba che'o/_/sprul ba'i sgo nas khyad par du gyur pa gsungs pa/_sgyu 'phrul chen po gyur pa la sogs pa la/_sgyu 'phrul chen po ni gdul bya'i sems can ji lta ba bzhin du rjes su mthun pa'i gzugs
[\[161b.5\]]su sprul ba ste de 'dzin pa'i phyir de ltar bshad do/_/mkhas pa zhes bya ba ni de lta bu'i sgyu 'phrul de yang rang bzhin med par mkhyen pa'o/_/de lta na yang sgyu ma'i rang bzhin gyi chos bstan pas sems can de rnams 'dren par mdzad cing sangs rgyas nyid la rab tu 'god pa'i rang bzhin ni/_
[\[161b.6\]]sgyu 'phrul chen pos don bsgrub pa/_/zhes bya ba de ltar bshad do/_/sems can gyi don byed pa ni sgyu 'phrul chen po'i dga' ba'o/_/de la dga' ba ni kun nas zhes pa ste/_sgyu 'phrul chen po'i dga' bas dga' ba'o/_/de nyid kyi phyir/_sgyu 'phrul chen po'i mig 'phrul can/_/zhes bya'o/_/_
[\[161b.7\]]da ni sa bcu la rab tu bzhugs shing sbyin pa la sogs pa'i pha rol tu phyin pa'i rnam par smin pa'i yon tan gyi rang gi ngo bos phul du byung ba'i bdag nyid chen po gsungs pa/_sbyin bdag chen po zhes pa la sogs pa ste/_rab tu dga' ba'i sa la ni sbyin bdag chen po gtso bo zhes pa
[\[162a\]]
[\[162a.1\]]zad mi shes shing gzhal du med pa'i chos dang zang zing mi 'jigs pa rnams sbyin pas sbyin bdag chen po'i las yongs su mthar son pa zhes pa'i don to/_/sbyin pa la sogs pa'i rjes su bsngags pa ni theg pa chen po'i mdo sde rnams las rgya cher shes par
[\[162a.2\]]bya'o/_/dri ma med pa'i sa la ni/_tshul khrims chen po 'chang ba'i mchog ste mchog nyid ni sdom pa dang /_sems can gyi don byed pa dang /_chos yang dag par sdud pa'i tshul khrims yongs su byed pa'o/_/'od byed pa la ni bzod chen 'chang ba ste tshad med pa'i sdug bsngal
[\[162a.3\]]ji mi snyam pa dang /_chos la nges par sems pa dang /_gzhan gyi gnod pa byas pa bzod pa'i las yongs su byed pa'o/_/de nyid g.yo ba med pa nyid kyis na brtan pa'o/_/'od 'phro ba la ni sems can thams cad kyi don gyi ched du lus dang ngag dang sems kyi brtson 'grus
[\[162a.4\]]rgyun mi 'chad pa nyid kyis brtson 'grus chen pos pha rol gnon pas na brtson 'grus chen po pha rol gnon pa'o/_/shin tu sbyang dka' ba la ni bsam gtan chen po ting 'dzin gnas te bsam gtan ni bzhi po rnams so/_/bsam pa'i rnam pa che ba nyid kyis che ba ste de rnams la rtse
[\[162a.5\]]gcig pa'i ting nge 'dzin no/_/de la gnas pa'i phyir de ltar bshad do/_/mngon du gyur pa la ni shes rab chen po'i lus 'chang ba ste 'di yang bsam pa'i rnam pa che ba'i phyir dang /_thos pa dang bsams pa dang /_bsgoms pa las byung ba'i nges par 'byed pa'i shes rab gnyi
[\[162a.6\]]ga che ba'i phyir shes rab chen po'o/_/de nyid lus te de 'dzin par byed pas de ltar bshad do/_/de skad du yang /_bde gshegs shes rab dri ma med/_/rdo rje rnon por de bshad do/_/zhes so/_/ring du song ba la ni thabs chen po ste thabs ni thabs kyi pha rol tu phyin pa'o/_/de yang
[\[162a.7\]]de la ches lhag par spyod par 'gyur te/_de'i phyir thabs chen po zhes de ltar bshad do/_/mi g.yo ba la ni mtha' yas pa'i smon lam gyi pha rol tu phyin pa dang ldan pa'i phyir/_de nyid bcom ldan 'das kyis smon lam zhes gsungs so/_/legs pa'i blo gros la ni stobs kyi pha rol
[\[162b\]]
[\[162b.1\]]tu phyin pa la lhag par byed pas chen po ste/_mos pa dang so sor bshad pa dang bsgom pa dang bzod pa dang ye shes dang spong ba dang thos pa dang spobs pa dang bsod nams dang sgrub pa zhes bya ba stobs bcu po rnams ni stobs po che'o/_/chos kyi sprin la ni/_ye shes kyi pha rol tu phyin
[\[162b.2\]]pa la lhag par spyod pas ye shes rgya mtsho ste/_bcom ldan 'das ni rgya mtsho dang chos mthun te nyan thos la sogs pas gting dpag dka' ba nyid dang /_ro gcig pa nyid dang /_legs par bshad pa'i rin po che mtha' dag gi 'byung gnas nyid dang /_sems can mtha' yas
[\[162b.3\]]pa'i rten du gyur pa nyid kyis so/_/stobs po che la thabs che ba/_/zhes bya ba la sogs pa tshigs su bcad pas bcings pa'i klog pa'i rim pas bshad pa dang /_'dir sa dang pha rol tu phyin pa'i rim pas bshad pa ni 'gal ba med do/_/da ni tshangs pa'i gnas bzhi'i rang bzhin
[\[162b.4\]]nyid du bstan pa'i phyir byams chen zhes pa la sogs pa ste/_tshangs pa ni mya ngan las 'das pa'o/_/gnas pa ni de'i ched du'o/_/byams pa la sogs pa yang sems can la dmigs pa dang chos la dmigs pa dang /_dmigs pa med pa'o/_/dmigs pa med par sems
[\[162b.5\]]can thams cad la bu gcig pa dang 'dra bar sdug pa'i mtshan nyid can ni byams pa'i rang bzhin yin pa'i phyir byams chen rang bzhin no/_/de nyid nam mkha'i mthar thug pa'i phyir dpag tu med pa'o/_/de bzhin du snying rje chen po las mi g.yo ba'i phyir snying rje chen po'o/_/'dir yang
[\[162b.6\]]dpag tu med ces sbyar ro/_/snying rje chen po'i rang bzhin nyid blo yang yin la mchog kyang yin pas blo mchog ste/_de bzhin gshegs pa thams cad kyi gnyis su med pa'i ye shes kyi rang bzhin yin pa'i phyir shes rab dang thabs ro gcig pa zhes bya ba'i don to/_/de skad du yang
[\[162b.7\]]shes rab rang bzhin med gnas dang /_/brtse ba chen po rang bzhin med/_/lhan cig gcig tu gyur pa ni/_/nam mkhar nam mkha' ji bzhin no/_/zhes so/_/dga' ba chen po'i rang bzhin nyid du gsungs pa/_shes rab chen po zhes pa la sogs pa ste/_chos thams cad yang
[\[163a\]]
[\[163a.1\]]dag par khong du chud pas sems can thams cad bde ba la yang dag par sbyor zhing so sor rab tu dang ba'i dga' ba dang rab tu dga' ba'i mtshan nyid can gyi dga' ba de ni shes rab dman pa ma yin pa nyid kyi shes rab chen po zhes bya'o/_/de'i rgyu gsungs pa/_rab tu
[\[163a.2\]]dga' ba de nyid kyis sems can gyi don byed pas blo chen ldan no/_/shes rab chen po zhes par pradz+nyA zhes klog pa ni 'chad par 'gyur ba'i sngags kyi tshul gyi bshad pa'i phyogs ni ma rtogs mod kyi/_bklags pa na chos mang du mthong ba ni rang gi don can gyi de phan gyi rkyen can te tshig
[\[163a.3\]]gong ma la 'grel ba byas pa'o/_/btang snyoms kyi rang bzhin gsungs pa/_thabs che ba la zhes pa la sogs pa ste/_go rims bzhin du btang snyoms chen po'i rang bzhin gyi bcom ldan 'das ni thabs chen por bshad do/_/btang snyoms kyang rnam pa gsum ste/_nyon mongs
[\[163a.4\]]pa btang snyoms dang /_bdag dang gzhan rjes su srung ba'i btang snyoms dang /_dus dang dus ma yin pa'i btang snyoms zhes pa'o/_/btang snyoms rnam pa gsum gyi ngo bos sems can sna tshogs pa'i don byed pa ni thabs kyi rang bzhin yin pa'i phyir thabs che ba'o/_/de nyid
[\[163a.5\]]sems can gyi don la shin tu brtson zhing rigs pa dang ldan pas mkhas pa chen po'o/_/de la byams pas ni sems can rnams phan pa la nges par sbyor ba'o/_/snying rjes ni bde ba'o/_/dga' bas ni dga' ba la'o/_/btang snyoms kyis ni chos mnyam pa nyid la sbyor ro zhes pa
[\[163a.6\]]rim pa'o/_/sngags kyi tshul ni sbyin pa'i pha rol tu phyin pa sgeg mo ste/_de'i bdag po nyid kyi phyir sbyin bdag chen po gtso bo'o/_/de bzhin du mthar phyin pa'i tshul khrims kyi pha rol tu phyin pa de ni phreng ba ma ste/_de de'i bdag nyid du 'dzin pas tshul khrims chen po 'chang ba mchog go/_/_
[\[163a.7\]]bzod pa'i pha rol tu phyin pa ni glu ma ste/_de nyid ni bzod chen 'chang ba bstan pa'o/_/brtson 'grus kyi pha rol tu phyin pa ni gar ma ste/_de ni phyogs su brtson zhing rtul phod pas/_brtson 'grus chen po pha rol gnon pa'o/_/de bzhin du bsam gtan gyi pha rol tu phyin pa me tog ma ste/_
[\[163b\]]
[\[163b.1\]]de ni snyoms par 'jug pas gnas pa nyid kyi phyir bsam gtan chen po ting 'dzin gnas so/_/shes rab kyi pha rol tu phyin ma ni bdug pa ma ste/_shes rab chen po'i lus chos 'byung gi ngo bo de nyid kun du dga' ba sgrub pa'i phyir 'dzin pas na de ltar bshad do/_/thabs chen ni rdo rje
[\[163b.2\]]mar me ma ste de'i bdag po nyid kyis de dang lhan cig sbyor ba'i phyir thabs chen no/_/de bzhin du/_nyon mongs dri nga 'jigs pas na/_/smon lam rdo rje dri chab ma/_/de dang ldan pa'i phyir smon lam chen po'o/_/gzungs kyi dkyil 'khor gyis grags pa'i/_/sgo rnams srung bar
[\[163b.3\]]byed pa bzhi/_/so so yang dag rig ngo bo/_/de rnams stobs chen pha rol gnon/_/de rnams dang ni ldan pa'i phyir/_/bcom ldan 'jam dpal stobs chen no/_/gzugs dang sgra dang de bzhin dri/_/ro dang reg bya'i khams rnams te/_/mchod pa'i lha mo rdzu 'phrul che/_/de rnams
[\[163b.4\]]ye shes che rang bzhin/_/bstan mdzad ye shes che rang brgya'o/_/zhi ba'i las mchog sgrub byed pas/_/sangs rgyas spyan ma byams chen no/_/sdug bsngal sgrol bar rab grags pas/_/mA ma kI ni snying rje che/_/'di dag lhan cig sbyor ba'i phyir/_/byams chen rang bzhin dpag tu
[\[163b.5\]]med/_/snying rje chen po blo yi mchog_/'od dpag med dang gos dkar mo/_/shes rab chen po nyid sbyor bas/_/shes rab chen po blo chen ldan/_/btang snyoms che dang blo chen ldan/_/lha mo sgrol ma'o de ldan phyir/_/mkhas pa chen po thabs che ba/_/zhes pa ste 'dis ni dkyil
[\[163b.6\]]'khor thams cad kyi mchod pa byed pa yang bcom ldan 'das 'jam dpal lo zhes gsungs so/_/da ni rdzu 'phrul dang cho 'phrul gyis 'dul ba'i sems can rjes su gzung ba'i sgo nas yang dag par brjod pa'i phyir/_rdzu 'phrul chen po zhes pa la sogs pa gsungs te thams cad du
[\[163b.7\]]gzugs sna tshogs ston pa dang /_sgra dang brda sna tshogs kyis chos ston pa dang /_gzhan gyi sems shes pa ste sku dang gsung dang thugs kyi rdzu 'phrul rnam pa gsum mo/_/stobs ni nus pa ste bdud thams cad kyis bskyod du med pa nyid do/_/rdzu 'phrul chen po'i stobs de dang
[\[164a\]]
[\[164a.1\]]ldan pas chos nyid las g.yo ba med kyang thams cad du bdag gi sku ston par mdzad pa'i phyir shugs chen po dang ldan pas shugs chen no/_/yid ltar mgyogs pa zhes bya ba'i ting nge 'dzin dang ldan pas mgyogs pa chen po'o/_/de nyid rdzu 'phrul chen po'o/_/chen po
[\[164a.2\]]nyid kyang yin la gtso bo yang yin pas che bar grags pa zhes bshad pa gang yin pa ste de ltar bshad do/_/chen po yang 'di yin la dbang du gyur pa yang zhes sbyar ro/_/stobs chen pos gzhan gyi don la brtson pa nyid kyis na stobs chen pha rol gnon pa'o/_/shin tu gzhig par
[\[164a.3\]]dka' ba nyid kyis srid pa'i ri bo gang yin pa ni chen po ste/_'khor ba'i ri bo bag chags dang bcas pa de gnyis su med pa'i ye shes kyi rdo rjes yang dag par 'joms pa'i phyir/_srid pa'i ri bo chen po bcom pa nyid kyis na chos thams cad stong pa nyid kyi ye shes kyi rdo rje chen po de
[\[164a.4\]]de'i bdag nyid 'dzin pas de ltar bshad do/_/stong pa nyid kyi ye shes kyi rdo rje de nyid khong stong du ma yin pas mkhregs pa'o/_/shin tu sra zhing phra ba'i nyon mongs pa'i bag chags kyi dgra rnams rtsad nas 'byin pa'i phyir drag po chen po ste 'ching ba shin tu brtan po med par byed pa'o/_/_
[\[164a.5\]]drags shul can rnams ni 'jigs byed chen po la sogs pa rnams te/_de rnams 'dul ba'i don du shin tu drag shul che ba'i 'jigs pa chen po ni rnam pa lngar bshad de/_'tsho ba med pa dang /_tshigs su bcad pa med pa dang /_'chi ba dang ngan 'gro dang 'khor gyi bag tsha ba rnams
[\[164a.6\]]te de'i gnyen po'i chos ni rang bzhin gyi phyir de rnams kyang 'jigs par byed pa'o/_/yang na sgra ni 'jigs pa med pa ste chen po yang 'di yin la/_srid pas skrag pa med pa yang yin pas 'jigs pa zhes pa ste 'jigs med chen po 'jigs par byed pa'o/_/yang snying rje dang
[\[164a.7\]]khro ba dag gcig pa nyid kyis 'jigs chen 'jigs par byed pa'o/_/rig pa dang gsang sngags kyi rang bzhin nyid du bstan pa'i phyir/_rig sngags che zhes bya ba la sogs pa gsungs te/_rig pa chen mo shes rab kyi pha rol tu phyin ma'i gzugs can sngags kyi sku'o/_/de dang
[\[164b\]]
[\[164b.1\]]mnyam par ldan pa'i phyir rig pa chen po ste/_chen po yang yin la rig pa yang yin pas zhes sbyar ro/_/de nyid kyi phyir mchog ces te rig pa che mchog go/_/mgon po ni yang dag par gsungs pa'i lam nye bar ston pa'i 'gro ba rjes su 'khrid par byed pa ste/_'di ni kun rdzob tu'o/_/_
[\[164b.2\]]don dam par ni spros pa thams cad dang bral ba gnyis su med pa'i ye shes dang gcig tu 'dres par gyur pa ni rig mchog chen po ste/_rig pa chen po yang yin la mchog kyang yin zhes sbyar ro/_/sems can thams cad skyob pa'i don gyis mgon po'o/_/de nyid gsungs pa/_
[\[164b.3\]]gsang sngags che ba'i don zhes pa ste/_ma na shes pa la'o/_/treM skyong ba la'o/_ma na nam yid do/_/tra Na nam skyob pa'o/_/de de'i bdag nyid du rig pa gang yin pa de ni chen po yang yin la gsang sngags kyang yin pas gsang sngags te stong pa nyid dang snying rje dbyer med pa
[\[164b.4\]]gnyis su med pa'i ye shes so/_/de nyid kyi phyir mchog ces pa ste gsang sngags che ba'i mchog go/_/de lta bu'i thabs dang shes rab kyi bdag nyid can gyi gsang sngags chen po'i tshul ston pa'i phyir bcom ldan 'das ni bla ma'o/_/theg pa chen po'i tshul gyi mchog ni gsang
[\[164b.5\]]sngags kyi tshul lo/_/pha rol tu phyin pa'i tshul yang de la gnas pas theg pa chen po'i tshul la gnas/_/chos nyid kyi tshul gyis de'i rang bzhin nyid du gsungs pa ni chen po zhes pa la sogs pa ste/_ji srid theg pa'i 'bras bu'i bar du 'di yis mngon par 'dod pa thob par byed
[\[164b.6\]]cing 'dren par byed pas phan tshun te lam mo/_/de gnyi ga'i tshul ni theg pa'i tshul te sems can thams cad la go skabs 'byed pa'i phyir ro/_/chen po dang mchog ni thams cad las phul du byung ba'i phyir ro/_/theg pa chen po'i tshul yang 'di yin la mchog kyang yin pas de ltar
[\[164b.7\]]bshad do/_/lam dang 'bras bu dag don dam par dbye ba med kyang gdul bya la so sor snang ba'i dbang gis sangs rgyas dang byang chub sems dpa' dag 'dir tha dad pa nyid do/_/don dam par ni sangs rgyas rnam par snang mdzad chen po rje btsun 'jam dpal nyid do/_/sku dang gsung
[\[165a\]]
[\[165a.1\]]dang thugs rnams ni mi dge ba bcu las 'das shing yang dag par sdom pas thub pa chen po ste/_de dang ldan pa'i phyir thub chen ldan no/_/sems can thams cad kyis gsang ba gsum gyi de kho na nyid shes par mdzad pa'i phyir thub pa chen po ste/_tshig gnyis
[\[165a.2\]]kyis bsod nams dang ye shes kyi tshogs dag gcig pa nyid du gsungs so/_/stong pa nyid sgom pa sngon du 'gro bas zla ba'i gzugs kyi steng du rang gi sa bon yongs su gyur pa las lha'i gzugs su grub pa'i phyir/_gsang sngags tshul chen las byung ba ste kun rdzob tu'o/_/don
[\[165a.3\]]dam par ni lha dang sngags dag dbyer med pas na/_gsang sngags tshul chen bdag nyid can/_/zhes gsungs te/_gsang sngags chen po'i tshul gang yin pa de ni de kho na'i bdag nyid can no zhes pa'i don to/_/pha rol tu phyin pa dang sa'i bdag po'i ngo bo nyid du gsungs pa ni/_pha rol
[\[165a.4\]]phyin bcu zhes pa la sogs pa ste/_gdul bya'i skye bo rjes su gzung ba'i don du 'khor gsum yongs su dag pa'i rim gyis sbyin pa la sogs pa'i pha rol tu phyin pa rnams la goms pa sngon du song bas byang chub thob par ston pas na pha rol phyin bcu thob pa'o/_/rang gi ngo bos ni
[\[165a.5\]]de nyid gnyis su med pa'i ye shes kyi bdag nyid yin pa'i phyir dang sems can rnams kyi don du pha rol tu phyin pa bcu thob pas na/_de nyid pha rol tu phyin pa bcu la gnas pa'o/_/pha rol tu phyin pa bcu rnam par dag pa'i rang bzhin gyi phyir/_pha rol phyin bcu dag pa ste/_/bcom
[\[165a.6\]]ldan 'das 'jam pa'i sgra nyid do/_/kun rdzob dang don dam pa'i tshul gnyis gas 'dren cing ston par byed pas na/_de ni pha rol tu phyin pa bcu'i tshul lo/_/pha rol tu phyin pa bcu'i rnam par dag pa'i rang bzhin thob pa de'i rnam par smin par gyur pa rab tu dga' ba la sogs
[\[165a.7\]]pa'i sa bcu po rnams su kun du rmongs pa dang gnas ngan len dang bral te gtso bo nyid thob pa'i phyir sa bcu'i dbang phyug go/_/de nyid kyi phyir sa bcu po thob par 'dod pa'i sems can rnams 'khrid par byed pas na mgon po'o/_/sa de dag la byang chub sems dpa'i tshul gyis
[\[165b\]]
[\[165b.1\]]bzhugs pas na/_sa bcu la ni rab tu gnas pa'o/_/shes pa bcu la sogs pa'i rang bzhin nyid gsungs pa/_shes bcu zhes pa la sogs pa ste de la shes pa bcu ni/_sdug bsngal shes pa dang /_kun 'byung ba dang /_'gog pa dang /_lam dang /_zad pa dang /_
[\[165b.2\]]mi skye ba dang /_chos dang /_rjes su rtogs pa dang /_kun rdzob dang /_'dris pa shes pa rnams so/_/de rnams de'i bdag nyid du'am rnam par dag pa'i bdag nyid gang yin pa de de bzhin no/_/de rnams ni shes bcu rnam dag go/_/sgra ji bzhin shes pa ni thams cad mkhyen pa
[\[165b.3\]]nyid ces bya ba ste de de bzhin pas na/_shes bcu rnam dag 'chang ba'o/_/rnam pa bcu po zhes pa ni/_bden pa rnam pa bcu po gang yin pa de kun rdzob kyi bden pa dang /_don dam pa'i dang /_mtshan nyid kyi dang /_rnam par 'byed pa'i dang /_phye ste rtogs par byed pa'i dang /_
[\[165b.4\]]dngos po'i dang /_nus pa'i dang /_zad pa dang /_mi skye ba shes pa'i dang /_lam la 'jug pa shes pa'i bden pa dang /_de bzhin gshegs pa'i ye shes kun 'byung ba'i bden pa rnams so/_/de rnams ni rnam pa byed pas na rnam pa zhes brjod do/_/de la phye ste rtogs pa ni shes
[\[165b.5\]]bya longs par rtogs pa'o/_/de yang mi slu ba'i phyir bden pa yin pas phye ste rtogs pa'i bden pa'o/_/de bzhin gshegs pa'i ye shes kyi kun du 'byung ba'i bden pa ni chos kyi sprin dang de bzhin gshegs pa'i sa dag gi char gyur pa'o/_/lhag ma ni go sla'o/_/de ltar bcu
[\[165b.6\]]po de rnams don du gnyer bar bya ba yin pas don dang bsgrub pas bya ba'i ngo bo'i don gyi 'bras bu yin pas don bcu'i don to/_/yang na don bcu po de rnams sems can gyi rgyud la rdzogs par byed pa'i rang bzhin gyi don gyi rgyud yin pas na don bcu'i don zhes pa ste rang dang gzhan gyi don
[\[165b.7\]]phun sum tshogs pa nyid bshad pa'o/_/nyan thos la sogs pa'i thub pa rnams kyi dbus na mchog gi dbang phyug dang ldan pa'i dbang por gyur pas thub dbang ngo /_/de bzhin gshegs pa'i stobs bcu dang ldan pa'i phyir stobs bcu dang /_stobs bcu po rnams gang zhe na/_gnas
[\[166a\]]
[\[166a.1\]]dang gnas ma yin pa dang /_las kyi rnam par smin pa dang /_khams sna tshogs dang /_mos pa sna tshogs dang /_dbang po mchog dang mchog ma yin pa dang /_thams cad du 'gro ba'i lam dang /_bsam gtan dang /_rnam par thar pa dang /_ting nge 'dzin dang /_
[\[166a.2\]]snyoms par 'jug pa dang /_sngon gyi gnas rjes su dran pa dang /_'chi 'pho dang /_skye ba dang /_zag pa zad pa mkhyen pa'i stobs zhes bya ba rnams so/_/sngar bshad pa'i stobs rnams ni sa dgu la byang chub sems dpa' rnams kyi yin par bshad la/_'dir slar yang bshad pa
[\[166a.3\]]rnams kyi de bzhin gshegs pa'i stobs rnams so/_/stobs bcu dang ldan pas thams cad kyi gtso bor gyur pas na khyab bdag go/_/de'i phyir kun gyi don ni ma lus byed pa'o/_/dbang bcu po tshe dang /_sems dang /_yo byad dang /_las dang /_skye ba dang /_rdzu 'phrul dang /_
[\[166a.4\]]mos pa dang /_smon lam dang /_ye shes dang /_chos rnams te rab tu dbye ba bcu po de rnams dang ldan pa'i phyir rnam bcu dbang ldan no/_/dbang bcu po de rnams rang dbang du ldan pa'i phyir chen po'o/_/chos nyid kyi ngo bos yang dag par brjod pa'i phyir thog ma la sogs pa zhes pa'i
[\[166a.5\]]sogs pa gsungs te/_sngar skye ba dgag pa'i skabs su thog ma med pa rab tu bsgrubs so/_/de nyid kyi phyir spros med bdag go/_/de la dag pa'i bdag gi gtan tshigs gsungs pa/_de bzhin nyid bdag ces pa'o/_/ji ltar thugs su chud pa'i don gyi de kho na nyid ston pa po
[\[166a.6\]]nyid du gsungs pa/_yang dag ces pa la sogs pa ste yang dag pa ni chos kyi tshul lo/_/de kho na nyid de smra ba'i ngang tshul dang ldan pa'i phyir yang dag smra ba'o/_/'gro ba rnams la phan par bya ba'i phyir 'tshang rgya bar bya'o zhes dam bcas pa de bzhin du rdzogs par mdzad pa'i phyir ji skad
[\[166a.7\]]smra ba de bzhin byed pa'o/_/yang na ji ltar gzhan rnams la sbyin pa dang tshul khrims la sogs pa dang ldan pa'i chos ston pa de bzhin du rang nyid kyang de la 'jug par byed pas na/_ji skad smra ba de bzhin byed pa'o/_/ji ltar gnas pa'i chos kyi de kho na nyid rab tu gsal bar byed pa'i phyir
[\[166b\]]
[\[166b.1\]]tshig gzhan med pa'o/_/gnyis ni gzung ba dang 'dzin pa dang shes pa dang shes bya la sogs pa ste/_gang la gnyis yod pa ma yin pa de ni gnyis med do/_/ji ltar gnyis med pa yin zhe na/_gzung ba dang 'dzin pa la sogs pa rnams kyi gnyis ni phan tshun ltos pa dang bcas pa nyid kyis
[\[166b.2\]]ma grub po/_/de skad du yang /_gal te dngos po gang ltos grub/_/de nyid la yang ltos na ni/_/ltos bya gang yin de 'grub na/_/gang la ltos nas gang zhig 'grub/_/dngos po ltos 'grub gang yin pa/_/de ma grub na ji ltar ltos/_/ji ste grub pa ltos she na/_/de ni ltos par mi
[\[166b.3\]]rigs so/_/zhes so/_/ma ltos pa'i dngos po med pas chos thams cad rten cing 'brel par 'byung ba'o/_/rten cing 'brel bar 'byung ba nyid kyi phyir chos thams cad stong pa'o/_/ji skad du/_gang phyir rten 'byung ma yin pa'i/_/chos 'ga' yod pa ma yin pa/_/de phyir stong pa ma
[\[166b.4\]]yin pa'i/_/chos 'ga' yod pa ma yin no/_/zhes rnam par dag pa gnyis su med pa'i de bzhin nyid kyi rang bzhin bcom ldan 'das 'jam dpal ni gnyis su med par bshad de kun rdzob tu'o/_/don dam par ni gnyis su med par med cing gnyis kyang med pa'i phyir/_ji ltar gnyis
[\[166b.5\]]su med par gsung ba yin zhe na/_rnam par rtog pa dang rnam par dpyod pa dang bral ba de ni rnam par rtog pa med pa dang gnyis su med pa'i rang bzhin yin pa'i tshig tu brjod pa dang bral ba'i phyir bden pa gsung ba yin gyi/_rnam par rtog pa'i rjes su 'gro ba dang ldog pa byed pa'i sgra'i
[\[166b.6\]]rang bzhin ni ma yin no/_/'on kyang rgyu tsam dang rjes su 'brel ba ste/_rgyu yang rgyu tsam du bya ba byed do/_/de bya ba dang bral du zin kyang yid bzhin gyi nor bu bzhin du gdul bya'i mngon par 'dod pa'i don mdzad par snang ste/_rkyen las skyes pa la gnyis su med par gsungs pa zhes
[\[166b.7\]]bstan pa yin no/_/bcom ldan 'das gnyis su med pa'i rang bzhin yin pa 'ba' zhig tu ma zad kyi/_khams gsum pa yang gnyis su med pa'i rang bzhin du smra bar byed ces pa'i don to/_/ji skad du/_de bzhin gshegs pa'i rang bzhin gang /_/de ni 'gro 'di'i rang bzhin
[\[167a\]]
[\[167a.1\]]yin/_/zhes pa la sogs pa sngar bshad do/_/yang dag par zhes bya ba ni bden pa'o/_/de'i mtha' ni mthar thug pa ste/_de las gzhan pa'i bden pa med pa'o/_/de la de'i bdag nyid kyi rnam par gnas pas na yang dag mtha' la rnam par gnas pa'o/_/_
[\[167a.2\]]yang dag mtha' ni zhes klog pa ltar na/_gang gi phyir yang dag pa'i mtha' ni chos kyi dbyings te de'i phyir de la rtag tu gnas so zhes bshad par bya'o/_/bdag tu mngon par zhen pa'i sems can gdul ba'i phyir bdag med ces bya ba la sogs pa gsungs te/_bdag
[\[167a.3\]]dang bral bas bdag med pa ste gang zag dang chos kyi bdag med pa'o/_/dngos po bdag med pa la gsal bar byed cing seng ge bzhin du gzhan dag kun du skrag par byed pa'i sgra 'byin pa gang yin pa de ni/_bdag med seng ge'i sgra dang ldan no/_/de nyid mu stegs ri dgas ngan
[\[167a.4\]]'jigs byed de/_mu stegs ngan pa'i lam dang ldan pa de rnams ni ri dwags dang 'dra bas ri dwags so/_/de rnams 'jigs par byed pa'o/_/mu stegs ngan pa de rnams kyang ji lta bu zhe na/_tshad ma dang 'gal bar bdag med pa nyid du khas len pa'o/_/de yang re zhig khams drug
[\[167a.5\]]pa'i skyes bu ni med de/_ji skad du/_sa min chu me rlung ma yin/_/nam mkha' rnam shes skyes bu min/_/de rnams thams cad ma yin pa'i/_/gzhan pa'i skyes bu ci zhig yod/_/bshad ces pa lhag ma'o/_/skyes bu zhes pa bdag go/_/nye bar len pa'i phung po yang de dag ma yin te/_ji skad
[\[167a.6\]]du/_phung po bdag min de las gzhan/_/ma yin de la yod pa yin/_/me dang bud shing ltar 'dres min/_de phyir phung po yod pa ci/_/zhes rnam par dpyad na yod pa ma yin no zhes dgongs pa'o/_/de yang gal te phung po rnams bdag yin na skye ba dang 'jig pa'i cha can du 'gyur te/_phung po rnams ni skye ba dang
[\[167a.7\]]'jig pa'i chos can yin pa'i phyir ro/_/de ltar re zhig phung po rnams bdag ma yin zhing phung po rnams las gzhan pa'ang ma yin no/_/gal te bdag phung po rnams las gzhan du gyur na/_bdag dang phung po mtshan nyid mi mthun par 'gyur te/_gang gi phyir phung po rnams ni skye ba dang gnas pa dang
[\[167b\]]
[\[167b.1\]]'jig pa'i mtshan nyid kyi phyir ro/_/bdag de las gzhan pa'i mtshan nyid du gyur na ni 'dus ma byas nyid kyi phyir bong bu'i rwa bzhin mtshan nyid med par 'gyur ro/_/mtshan nyid med pas nam yang dngos po med de/_bdag ni 'ga' yang yod pa ma yin pa nyid do/_/bdag gi mtshan nyid
[\[167b.2\]]med pas nga yir byed pa'ang med de/_nga ni sbom po'o nga ni phra mo'o nga ni dkar po'o zhes pa yang phung po'i yul la sbyar ba de bzhin du nga yir byed pa sbom po dang phra mo'i rang bzhin gyi bdag kyang med do/_/bdag la phung po rnams med cing phung po rnams la'ang bdag med do/_/phung po
[\[167b.3\]]rnams bdag dang ldan pa yang mi rigs so/_/'di phyogs gsum gyi dbye bas yod par mi 'thad pa'i phyir de nyid dang gzhan gyi phyogs kyis dngos po lnga yang nang du 'dus pa nyid de/_de ltar rnam pa lngas btsal ba na med pa'i phyir bdag med par grub pas/_bdag med seng
[\[167b.4\]]ge'i sgra dang ldan/_/zhes bya'o/_/don dam par 'gro ba med kyang thams cad cig car gdul bya'i skye bo rnams las so/_/snang ba'i phyir kun du 'gro ba ste/_chos kyi dbyings las ma gtogs pa ni chos 'ga' yod pa ma yin no zhes khyab par byed pa'i rigs pas kun du 'gro ba'o/_/_
[\[167b.5\]]don yod stobs ni 'bras bu yod pa ste gdul bya rnams la ji lta ba bzhin du rdzogs par byed pa nyid kyis thams cad du khyab par byed pa gang yin pa de de bzhin no/_/de bzhin gshegs pa'i yid mgyogs kyi ting nge 'dzin gyi ngo bo nyid kyi phyir/_de bzhin gshegs pa'i yid ltar
[\[167b.6\]]mgyogs so/_/rgyal ba ni nang gi nyon mongs pa las rgyal ba ste bcom ldan 'das kyis/_sdig pa'i chos las nga rgyal te/_/de bas nyer 'gro nga rgyal bas/_/zhes gsungs pa'i phyir bdud las rgyal bas na dgra rgyal lo/_/de gnyis ka las rnam par rgyal ba'i ngang tshul dang ldan
[\[167b.7\]]pa'i phyir rnam par rgyal lo/_/de nyid kyi phyir zil gyis mi non pa'i chos kyi 'khor lo bskor bar mdzad pas na 'khor los sgyur ba'o/_/tshogs gnyis las nges par 'khrungs pa'i byang chub sems dpa' dang khro bo la sogs pa'i 'khor dang ldan pa'o/_/stobs kyi pha rol tu phyin
[\[168a\]]
[\[168a.1\]]pa dang ldan pa gang yin pa de ni de bzhin du stobs po che'o/_/de nyid thams cad kyi bdag po nyid du gsungs pa/_tshogs rje zhes pa la sogs pa ste byang chub sems dpa'i dge 'dun gyi gtso bo nyid kyi phyir tshogs mchog go/_/nyan thos la sogs pa bslab pa nyid kun spyod
[\[168a.2\]]'dzin du 'jug pas na tshogs kyi slob dpon no/_/rdzu 'phrul chen po dang ldan pa'i lha rnams kyi tshogs kyi gtso bor gyur pas na tshogs rje'o/_/de las gzhan pa'i gnod sbyin dang lha ma yin la sogs pa'i tshogs rnams kyi gtso bor gyur cing skyong bar mdzad pas na tshogs bdag go/_/de'i phyir
[\[168a.3\]]dbang dang ldan zhes gsungs so/_/'di rnams thams cad kyi gtso bo zhes pa'i don to/_/yang na tshogs kyi mchog ces pa de bzhin gshegs pa'i dkyil 'khor chen por ro/_/de bzhin gshegs pa ni byang chub sems dpa' la sogs pa'i tshogs rnams kyi mchog ces sbyar ro/_/tshogs
[\[168a.4\]]kyi slob dpon ni khro bo'i dkyil 'khor du drag pos gnas nas byang chub sems dpa'i spyod pa 'dzin du 'jug pa'o/_/tshogs kyi rje ni tshu rol 'jig rten pa'i dkyil 'khor du dkyil 'khor dbus su bzhugs nas da ni ston pa'o/_/gtso bo'i dbang po'o zhes byin gyis rlob par mdzad pa nyid kyi
[\[168a.5\]]phyir ro/_/tshogs bdag ni gzungs kyi dkyil 'khor du gzungs ma'i tshogs thams cad kyi dga' ba skyed pa'i bdag po nyid kyis bzhugs pa'i phyir ro/_/de ltar thams cad du cig car dbang thob pa nyid kyi phyir dbang ldan no/_/de nyid thams cad du khyab pa nyid kyis mthu chen te 'di la
[\[168a.6\]]mthu chen po mnga' bas de ltar bshad do/_/des sems can rnams kyi don mdzad pa'i mtshan nyid kyi de bzhin gshegs pa'i phrin las la gces par 'dzin pa'i phyir gces pa 'dzin pa'o/_/de nyid sngon gyi smon lam gyi 'phen pa'i shugs kyis rang gi ngang gis 'jug pa'i phyir gzhan gyi
[\[168a.7\]]dring mi 'jog pa'o/_/nam mkha' bzhin du sems can thams cad la 'dis go skabs 'byed pa'i phyir chen po yang 'di yin la/_sngags la sogs pa'i theg pa chen po'i bdag nyid can gyi lam gyi ngo bo nyid kyi tshul yang yin pas na tshul chen no/_/tshig thams cad kyi dbang phyug nyid du
[\[168b\]]
[\[168b.1\]]gyur pa'i bdag nyid chen po gsungs pa/_tshig rje zhes pa la sogs pa ste/_don so so yang dag par rig pa lhag par rtogs pas thams cad stong pa nyid dang mtshan ma med pa dang mngon par 'du bya ba med pa la sogs pa'i don nges par bstan pa rnams dang mi zad pa nges par bstan pa rnams la
[\[168b.2\]]tshig gi dbang du gyur pa'i tshig brjod do/_/chos so so yang dag par lhag par rtogs pas sems can rnams kyi spyod pa stong phrag brgyad cu rtsa bzhi'i sems kyi 'jug pa rnams 'dis mkhyen nas chos kyi phung po stong phrag brgyad cu rtsa bzhi po rnams skad cig tha dad pa sna tshogs kyis nges par
[\[168b.3\]]ston pa la tshig gi mnga' bdag tu gyur pa'i phyir tshogs kyi bdag po'o/_/rigs pa dang grol bar smra ba'i nus pa'i mtshan nyid can spobs pa so so yang dag par rig pa lhag par rtogs pas 'dul ba'i thabs mtha' yas pas sems can mtha' yas pa'i yid rab tu tshim par
[\[168b.4\]]mdzad cing spobs pa mtha' yas pas rgyun mi 'chad pa'i tshig gi rgyun 'byung ba gang yin pa de ni tshig mtha' yas pa'o/_/'dis kyang bcom ldan 'das mgon po 'jam pa'i dpal ni zad mi shes pa'i tshig gi mdzod nyid du bstan to/_/sems can rnams la gcig tu phan zhing
[\[168b.5\]]mi slu ba nyid kyis tshig bden pa gang yin pa de de bzhin no/_/bden pa ni mi gnas pa'i mya ngan las 'das pa ste/_de gsungs pa'i ngang tshul nyid kyi phyir bden par smra ba'o/_/ngang gi sgra ni nges gzung gi don to/_/bden pa bzhi ni sdug bsngal dang /_kun 'byung ba dang /_'gog pa dang /_
[\[168b.6\]]lam zhes bshad pa rnams la rim pa bzhin re re la yang rnam pa bzhi ste/_mi rtag pa dang /_sdug bsngal ba dang /_stong pa dang /_bdag med pa dang /_kun 'byung ba dang /_rgyu dang /_rab tu skye ba dang /_rkyen dang /_'gog pa dang /_zhi ba dang /_gya nom dang /_nges 'byung dang /_lam
[\[168b.7\]]dang /_rigs pa dang /_sgrub pa dang /_nges 'byung gi rnam pa rnams so/_/'phags pa rnams de kho na ltar bden pas 'phags pa'i bden pa rnams so/_/de rnams ji ltar gnas pa de bzhin du phyin ci ma log par ston par byed pas na/_bden pa bzhi ni ston pa po/_/de yang sdug
[\[169a\]]
[\[169a.1\]]bsngal gsum dang ldan pas mi mthun pas gzir ba nyid kyis nye bar len pa'i phung po lnga sdug bsngal ba ste/_de rten cing 'brel par 'byung ba yin pa'i phyir rang bzhin med par yongs su shes pa'o/_/gang gi phyir sdug bsngal gyi rgyu ni kun 'byung ste sred pa dang /_las
[\[169a.2\]]dang nyon mongs pa'i mtshan nyid kun 'byung ba ste snga ma bzhin du yongs su shes pa nyid kyis spang bar bya'o/_/sdug bsngal dang bral nas slar mi 'byung ba ni log pa ste de ni de bzhin kho nar mngon du bya'o/_/sdug bsngal 'gog par 'gro ba'i 'phags pa'i lam yan lag brgyad pa bsgrub
[\[169a.3\]]pa'i mtshan nyid ni lam ste/_de yang de bzhin kho nar byang chub sems dpa' rnams kyis bsam par bya zhing bsgom par bya'o/_/nyan thos la sogs pa rnams la mi rtag pa la sogs pa'i rnam pas sdug bsngal yongs su shes par byas te/_nges par 'byin pas sems can gyi don la
[\[169a.4\]]rgyab kyis phyogs nas kun 'byung bas sred pa la sogs pas mtshan nyid spangs te/_phung po rnams thams cad du 'chang ba'i 'gog pa mngon du byas te lam bsgoms nas mar me bzhin mya ngan las 'da' ba'i lam ston pas/_bden pa bzhi ni ston pa po/_/phyir mi ldog pa zhes pa ni
[\[169a.5\]]rtog pa las phyir mi ldog pas phyir mi ldog pa ste de nyid kyi phyir mi ldog pa'o/_/rang gi don la de phan gyi rkyen dang tshig sngon ma la 'phel ba'o/_/sa brgyad pa gnas pa'i shes rab sems dpa' ni phyir mi ldog par bshad do/_/phyir mi 'ong zhes bya ba ni nyan thos kyi theg pa'i 'bras bu
[\[169a.6\]]la gnas pa'i slob ma la brjod de 'dod pa'i 'jig rten du phyir mi 'ong ba nyid du nyon mongs pa zad par byas nas yongs su mya ngan las 'das pa'o/_/theg pa chen po la ni phyir mi ldog pa gang yin pa de nyid phyir mi 'ong ba'o/_/bse ru'i rwa can bzhin gcig pur spyod pa rang sangs rgyas
[\[169a.7\]]te bse ru zhes brjod de kun rdzob tu'o/_/don dam par ni bse ru dang 'dra bas na bse ru ste gnyis su med pa'i phyir ro/_/'dis ni sangs rgyas kyis gdul ba'i sems can 'dul ba'i don du rang sangs rgyas kyi tshogs kyi gzugs su bdag nyid ston par gsungs so/_/'dren pa rang rgyal ni
[\[169b\]]
[\[169b.1\]]so sor 'dren pa zhes brjod de/_so so so so ni re re'i 'dren pa ste 'di yang kun rdzob tu sbyor ro/_/don dam par ni 'jig rten khams so sor sems can thams cad kyi 'dren par gyur te byang chub kyi phyogs thob par bya ba'i phyir so so 'dren pa ste/_'di yang nyan thos la sogs pa'i gzugs
[\[169b.2\]]kyis 'dul ba'i sems can rnams la bstan pa'o/_/de nyid kyi phyir nges 'byung sna tshogs nges 'byung ba ste bsam pa ji lta bar lam thams cad kyis sems can thams cad mya ngan las 'das pa thams cad thob par bya ba'i phyir rab tu 'jug pa'i phyir ro/_/'byung ba chen po rgyu gcig
[\[169b.3\]]pa/_/zhes pa la 'byung ba chen po ni sa la sogs pa rnams so/_/de rnams kyi gnyis su med pa'i rgyu ni byang chub sems te/_thams cad sgrub par byed pa'i phyir ro/_/ling+ga s+yA tan+t+ra twA ta puM s+t+raM/_yang na 'byung ba chen po rnams de lta bur rgyu gcig pa gnyis su med par shes par byed pa'i rgyu
[\[169b.4\]]gang yin pa zhes tshig rnam par sbyar ro/_/'byung ba chen po ni ji ltar 'byung zhing skye ba de ltar des skyed do zhes pa'o/_/mya ngan las 'das pa'i lam gyi sgra ni nyon mongs pa rnams te/_de rnams 'phags pa'i lam gyis bcom pas dgra bcom pa ste/_'di ni nges pa'i tshig gi mtshan nyid
[\[169b.5\]]kyis grub po/_/nang gi bdag nyid kyi nyon mongs pa zad pa'o/_/dge slong tshur shog ces bya ba dang gsol ba dang bzhi'i las kyis bsnyen par rdzogs pa'i phyir dge slong ngo /_/khams gsum pa'i 'dod chags dang bral ba gang yin pa de ni 'dod chags bral ba'o/_/yul rnams la
[\[169b.6\]]'jug pa 'gog pas na dbang po thul ba gang yin pa de de bzhin no/_/de ltar kun rdzob tu bcom ldan 'das nyid de/_de'i gzugs dang de lta de ltar ston par mdzad pa'o/_/don dam par ni khams gsum pas mchod par 'os pa'i phyir dgra bcom pa'o/_/zag pa zad pa'i nyan thos
[\[169b.7\]]dang rang sangs rgyas dang byang chub sems dpa' rnams kyi ste 'di yang bdun brgya pa las gsungs pa/_bdag nyid kyi zag pa zad pa ni nyan thos kyi byang chub dang rang sangs rgyas kyi byang chub rnams kyi zag pa zad pas yin gyi/_'dod chags dang bral ba bzhin nyon mongs pa'i zag pa zad pa tsam
[\[170a\]]
[\[170a.1\]]ni ma yin no zhes so/_/rten cing 'brel par 'byung ba nyid kyi phyir nyon mongs pa rnams shin tu nub par gyur pa de lta bu de ni zad pa ste/_ji skad du/_gal te la la'i nyon mongs pa/_/gang dag rang bzhin gyis yod na/_/ji lta bur na spong bar 'gyur/_/yod pa su zhig spong bar
[\[170a.2\]]byed/_/gal te la la'i nyon mongs pa/_/gang dag rang bzhin gyis med na/_/ji lta bur na spong bar 'gyur/_/med pa su zhig spong bar byed/_/ces gsungs so/_/yang na nyon mongs pa bcom pa nyid kyis na dge slong ngo /_/'khor ba dang mya ngan las 'das pa dag la chags pa'i phyir
[\[170a.3\]]chags bral lo/_/thar pa'i cha dang mthun pa dang dad pa la sogs pa'i dbang po lnga'i dbang du gyur pas dbang po thul ba'o/_/nye bar dmigs pa'i nyon mongs pa dang gnas ngan len dang bral ba'i phyir bde ba rnyed pa dang 'jigs med thob pa'o/_/rang gi rgyud nyon mongs pa thams cad
[\[170a.4\]]dang bral bas nyon mongs thams cad rgyud chad pa'i phyir bsil bar byed pa'o/_/bsil bar byed pas bsil ba ste bsil ba ma yin pa bsil bar gyur zhes sbyar bar bya'o/_/nyan thos la sogs pas mar me shi ba lta bu'i bsil ba thob par gyur pa ni ma yin no/_/gang gi phyir rnam
[\[170a.5\]]par rtog pa'i rnyog pa dang bral bar gyur pa de'i phyir rnyog pa med pa'o/_/'phags pa'i lam yan lag brgyad las yang dag pa'i lta ba ni rig pa'o/_/yan lag lhag ma bdun po rnams ni rkang pa ste de dag dang ldan pa'i phyir rig pa dang rkang par ldan no/_/bde bar gshegs pa ni mdzes par
[\[170a.6\]]gshegs pas gzugs mdzes pa'i bu mo bzhin dang mi mthun par gshegs pas bum pa legs par gang ba bzhin dang /_phyir mi ldog par gshegs pas rims nad legs par byang ba bzhin no/_/'di dag gis kyang gshegs pa ni mkhyen pa'i don te phyin ci ma log pa'i lam thugs
[\[170a.7\]]su chud pa dang /_shes bya mtha' dag thugs su chud pa dang /_chos nyid thugs su chud pa yongs su ma nyams pa rnams dang grangs ji lta ba bzhin du sbyar ro/_/'gro ba'i skye gnas kyi rigs kyi dbye ba sa dang ri bo dang rgya mtsho dang gling gi dbye bas phye ba sems can dang snod kyi 'jig rten te/_
[\[170b\]]
[\[170b.1\]]sha la sogs pa'i spyan lnga pos ji lta ba bzhin rig cing mthong bas na 'jig rten rig go/_/yang na phung po lnga ni 'jig rten zhes bshad de/_de yang don dam par 'jigs pa dang mi 'jigs pa'i rang bzhin med pa nyid du yongs su shes pa'i phyir 'jig rten rig go/_/de nyid kyi phyir rang dang
[\[170b.2\]]gzhan gyi sde rnams las phul du byung ba'i phyir mchog go/_/gnyis su med pa'i ye shes kyi bdag nyid kyi phyir bdag 'di'o zhes rtog pa dang bral ba bdag gir mi 'dzin pa'o/_/bdag rkyen du gzung ba'i bdag nyid ni tshad mas gnod pa nyid kyis khas ma blangs pa'i phyir bdag gir mi
[\[170b.3\]]'dzin pa'o/_/don dam par ni 'di la bdag gir mi 'dzin pa dang ngar mi 'dzin pa yang med de/_ji skad du/_nga dang nga yir 'dzin med gang /_/de yang yod pa ma yin te/_/nga dang nga yir mi 'dzin par/_/gang gis mthong ba de mi mthong /_/zhes so/_/bcom ldan 'das kyis tshul
[\[170b.4\]]'di dag phan tshun mi 'gal lam ci zhe na/_bden pa zhes pa la sogs pa gsungs te/_bden pa gnyis ni kun rdzob dang don dam pa'i ngo bo'o/_/de la kun rdzob kyi bden pa'i tshul ni nyan thos dang rang sangs rgyas kyi lam thugs su chud cing nyon mongs pa dang rnam par byang ba la sogs pa'i tshul
[\[170b.5\]]gyis bzhugs pa'o/_/don dam pa'i bden pa ni spros pa med pa'i chos kyi dbyings kyi rang bzhin gyi bdag po 'jam pa'i mgon po ste/_de nyid gdul bya rnams la de lta de ltar snang bar mdzad pas na bden pa gnyis kyi tshul la mi gnas pa'i tshul gyis gnas te khyad par ni de yod do/_/de
[\[170b.6\]]ltar lang kar gshegs par gsungs pa/_nga yi tshul ni rnam gnyis te/_/bstan pa dang ni grub mtha'o/_/byis pa rnams la smra ba bstan/_/rnal 'byor can la grub pa'i mtha'/_/zhes so/_/gnas ni 'chad par 'gyur ba la yang sbyar ro/_/bsod nams dang ye shes kyi tshogs kyi bdag
[\[170b.7\]]nyid chen po gsungs pa/_'khor ba'i zhes pa las sogs pa ste/_nyon mongs pa dang las las byung ba'i 'gro ba lnga po rga shis rab tu bcings pa'i ngo bo ni 'khor ba'o/_/pha rol tu phyin pa ni mya ngan las 'das pa'o/_/de dag gi mtha' ni rang bzhin med pa nyid de/_'khor ba dang mya ngan
[\[171a\]]
[\[171a.1\]]las 'das pa'i dbye ba gnyis su med do zhes pa'i don to/_/de la gnas pa ni mi gnas pa'i tshul gyis gnas pa'o/_/de skad du yang /_shes pas srid la mi gnas shing /_/snying rjes zhi la mi gnas dang /_/thabs ma yin pas ring ba dang /_/thabs kyis ring ba ma yin
[\[171a.2\]]nyid/_/ces so/_/dbyer mi phyed pa'i mtha' la chos nyid kyi gnas nyid de/_ji skad du/_mya ngan las 'das pa rtag par/_/'khor ba mya ngan 'das pa las/_/khyad par cung zad yod ma yin/_/mya ngan 'das pa'ang 'khor ba las/_/khyad par cung zad yod ma yin/_/mya ngan 'das mtha'
[\[171a.3\]]gang yin pa/_/de ni 'khor ba'i mtha' yin te/_/de gnyis khyad par cung zad de/_/shin tu phra ba'ang yod ma yin/_/zhes so/_/de lta bur bshad pa ji ltar yin zhe na gsungs pa/_bya ba byas pa zhes pa ste bya ba ni gang byang chub sems dpa' rnams sems can ma lus pa'i don mdzad par
[\[171a.4\]]spyod pa'i bdag nyid kyi dngos po skyed do/_/bsod nams dang ye shes kyi tshogs dang sa dang pha rol tu phyin pa yongs su rdzogs par byed pa'i mtshan nyid can no/_/bya ba de byas pa gang yin pa de de bzhin no/_/bya ba de byas nas srid pa dang mya ngan las 'das pa'i g.yang las 'das shing
[\[171a.5\]]thams cad las 'phags pas skrag pa thams cad dang bral ba'i gnas la gnas pa'i phyir skam sar gnas pa'o/_/nyan thos kyi theg pa la ni 'khor ba'i pha rol zhes pa la sogs pa mya ngan las 'das pa thob pa la bshad de/_mya ngan las 'das pa rnams de ltar snang ba'o/_/ye
[\[171a.6\]]shes 'ba' zhig ni gnyis su med ces pa'i don to/_/'ba' zhig pa nyid ni ye shes 'ba' zhig pa ste des nges par bsal te phyung bas na/_bcom ldan 'das 'jam dpal ni de bzhin gshegs pa'i gnyis su med pa'i ye shes las nges par 'khrungs pa'o zhes pa'i don to/_/_
[\[171a.7\]]yang na grangs can pa dang /_phyogs kyi grangs can pas thar pa'i rgyur yongs su brtags pa ni shes pa 'ga' zhig go/_/de ni shin tu rno ba'i shes rab kyi snang bas nges par phyung ba ste 'jug pa'i gnas nges par gsal zhing med par byas pa gang yin pa de la de ltar bshad de/_nges phyung shes pa
[\[171b\]]
[\[171b.1\]]'ba' zhig pa/_/zhes pa'i don to/_/de nyid kyi phyir gsungs pa/_shes rab mtshon cha zhes pa ste/_chos rnams nges par 'byed pa'i ye shes ni shes rab ste de nyid mtshon cha'o/_/gang gi zhes dbye bas don dam par ni de nyid shes rab kyi rang bzhin gyi mtshon cha'o/_/ling+gaM twa tan+t+ra/_de nyid
[\[171b.2\]]phaT kyi rgol ba rnams kyi log pa'i blo gros 'joms pa'i phyir rnam 'joms pa'o/_/ye shes 'ba' zhig nges gsal ba dang shes rab mtshon cha zhes klog pa yang go sla ba nyid do/_/dam pa ni byang chub sems dpa' rnams so/_/chos kyi rtsa ba dang sbyin pa la sogs pa'i rang bzhin
[\[171b.3\]]bcom ldan 'das 'jam dpal ni dam chos te de la goms pas de nyid du grub pa ste/_ji skad du/_ye shes zhabs kyis/_sems can ma lus pa'i phun sum tshogs pa 'dzin pa'i chos skyabs su mchi'o zhes gsungs so/_/de nyid kyi phyir byang chub sems dpa'i chos kyi snang
[\[171b.4\]]bas mdzes pas na chos rgyal lo/_/de'i phyir gsal bar ldan/_'jig rten snang bar byed pa'i tshogs ni 'jig rten gyi khams thams cad na gnas pa'i sems can thams cad kyi rgyud du gtogs pa'i mi shes pa'i mun pa dang bral bar byed pa'i 'od zer gyi tshogs nyid kyis gsal ldan
[\[171b.5\]]no/_/gzhan yang gsal ldan ni 'jig rten snang bas yongs su khyab par byed pa ste/_gling bzhi pa tsam snang bar byed kyi phyi'i 'jig rten snang bar mi byed pa lta bu ni ma yin no/_/mchog ni khyad par du byas pa'o/_/chos kyis rang dang gzhan gyi bde ba sgrub par byed pas mi zad pa'i mdzod
[\[171b.6\]]kyi rang bzhin nyid kyi dbang phyug ste chos kyi dbang phyug go/_/yang na chos thams cad la dbang sgyur ba'i phyir chos thams cad de la rag las par 'jug pas na chos kyi dbang phyug go/_/de nyid kyi phyir chos kyis sems can thams cad 'dul bar byed pa'i phyir chos kyi rgyal lo/_/de'i
[\[171b.7\]]phyir legs pa'i lam ni mi gnas pa'i mya ngan las 'das pa'i tshul nyid ston pa nyid de/_'bras bu yod pa mya ngan ston pa'i phyir ro/_/grub pa ni yongs su grub pa yin la don ni gdul bya rnams kyi mngon par mtho ba dang nges par legs pa'i mtshan nyid de gang gi phyir 'di ni don grub
[\[172a\]]
[\[172a.1\]]po/_/ci las she na gsungs pa/_bsam pa grub ces pa la sogs pa ste/_bsam pa ni smon lam ste sngar byang chub tu thugs bskyed pa ste/_las dang bo pa'i gnas skabs na smon lam mtha' yas pa btab pa gang yin pa de rnams grub cing rnam par smin pas
[\[172a.2\]]na bsam pa grub po/_/de nyid kyi phyir gsungs pa/_kun du rtog pa thams cad spangs/_/zhes pa ni rim gyis chos kyi dbyings la goms pa'i rang bzhin gyis bag chags dang bcas pa'i kun du rtog pa thams cad spangs shing dor bas skabs mi 'byed pa ste/_ji ltar chos ston
[\[172a.3\]]par mdzad pa na rnam par rtog pa sna tshogs la lhag par spyod pa'i tshig ston par mdzad kyang de kho na nyid du kun du rtog pa thams cad dang bral ba'i chos kyi dbyings kyi rang bzhin la bcom ldan 'das mnga' brnyes pas/_bsam pa ji lta ba dang rjes su mthun pa'i chos ston pa lta
[\[172a.4\]]bur snang ba ni gdul bya rnams kyi rkyen las byung ba yin la/_de rnams kyis kyang bcom ldan 'das kyi zhal gyi sgo nas sgra'i tshogs rnams byung bar shes shing chos ston par mdzad do zhes rnam par 'jog pas na 'gal ba med do/_/de skad du yang /_de yi byin gyi rlabs tsam gyis/_/skyes
[\[172a.5\]]bu yid bzhin nor bu ltar/_/rtsig pa la sogs rnams las kyang /_/ji ltar 'dod bzhin ston pa 'byung /_/de yi don rnams dpyad nas ni/_/mi rnams kyis ni kun shes te/_/phan pa rnams la ci rigs par/_/myur ba nyid du sbyor bar 'gyur/_/zhes gsungs so/_/bstod pa bzhi par yang
[\[172a.6\]]gsungs pa/_mgon po sems pa mi mnga' zhing /_/rnam rtog g.yo ba mi mnga' yang /_/lhun gyis grub par 'jig rten du/_/sangs rgyas kyis ni mdzad pa 'jug_/gtso bo khyed kyis 'ga' zhig tu/_/yi ge gcig kyang ma gsungs la/_/gdul bya'i skye bo ma lus rnams/_/chos kyi
[\[172a.7\]]char gyis tshim par mdzad/_/ces so/_/de nyid kyi phyir/_rnam par mi rtog dbyings mi zad/_/de yang gang yin zhe na chos kyi dbyings te/_chos kyi dbyings zhes pa chos thams cad 'byung ba'i rigs yin no/_/de'i phyir thams cad las mchog tu phul du byung bas dam pa'o/_/dngos po gang
[\[172b\]]
[\[172b.1\]]zhig gnas zhes pa/_/'grib dang 'phel ba mi rigs so/_/zhes pa'i rigs pas zad mi shes pa'o/_/bsod nams ldan pa zhes pa la/_sbyin pa la sogs pa pha rol tu phyin pa gsum ni bsod nams kyi tshogs so/_/shes rab kyi pha rol tu phyin pa la sogs pa lnga ni ye shes kyi tshogs
[\[172b.2\]]so/_/brtson 'grus dang bsam gtan ni gnyis kar gtogs so/_/de la bsod nams ldan pa zhes bya ba ni rgyu'i gnas skabs so/_/bsod nams tshogs zhes bya ba ni 'bras bu'i gnas skabs so/_/de bzhin du/_ye shes ye shes 'byung gnas che/_/zhes pa rgyu dang 'bras
[\[172b.3\]]bu'i dngos po nyid kyis tshig gnyis su sbyar bar bya'o/_/ye shes 'byung gnas zhes pa rtags kyi rgyud nyid kyi phyir ma ning gi rtags so/_/ye shes 'byung gnas nyid kyi phyir/_de'i 'bras bur gyur pa'i ye shes ni ye shes ldan pa'o/_/yang na ye shes nyid 'byung gnas te skye ba'i
[\[172b.4\]]gnas gang yin pa zhes tshig rnam par sbyar te/_gnyis su med pa'i ye shes goms pa nyid las de skyes pas na ye shes 'byung gnas so/_/yod med shes pa ni zab pa dang rgya che ba nyid kyis dngos po dang dngos po med pa ro gcig par rtogs pa ste/_de de'i bdag nyid du ldan
[\[172b.5\]]pa'i 'jam pa'i dpal ni yod med shes pa'o/_/de'i phyir bsod nams dang ye shes kyi tshogs gnyis yang dag par bsags pa'o//_//da ni sngags kyi tshul gyi lha rnams kyi ngo bo dang /_ting nge 'dzin dang /_sngags dang /_khro bo la sogs pa'i gzugs kyis
[\[172b.6\]]gdul bya rjes su gzung ba'i phyir kun du gnas so zhes ston par byed pa ni/_rtag pa zhes pa la sogs pa ste/_thams cad du rgyun mi 'chad par byed pa'i phyir rtag pa ste rnam par snang mdzad do/_/gzugs sna tshogs pas sangs rgyas kyi mdzad pa bsgrub pas mdzes pa'i phyir sna
[\[172b.7\]]tshogs rgyal po ste don yod grub pa'o/_/thabs dang shes rab snyoms par 'jug pa'i mtshan nyid can gyi rnal 'byor dang ldan pa'i phyir rnal 'byor can te 'dod chags rdo rje'o/_/bsam gtan zhes pa ni bsam pa po dang bsam par bya ba dang bsam gtan gyi bya ba dang bral ba rnam
[\[173a\]]
[\[173a.1\]]par rtog pa med pa zhes bya ba thugs rje'i rang bzhin mi bskyod pa'o/_/bsam bya ni sangs rgyas nyid don du gnyer ba rnams mtha' yas pa'i dga' ba'i rgyud kyi rgyu nyid kyis bsgom par bya ba ste 'di ni rin chen 'byung ldan no/_/de bzhin du blo ldan bdag ni de bzhin
[\[173a.2\]]gshegs pa lnga po rnams kyi ye shes kyi bdag po drug pa rdo rje 'chang gi rang bzhin te 'di yang 'jam pa'i dpal nyid do zhes mngon par brjod pa'o/_/de ltar yang /_bde gshegs shes rab dri ma med/_/'jam pa'i dbyangs su de bshad do/_/dngos dang dngos med rnams
[\[173a.3\]]dpyad na/_/sangs rgyas kun la bdag med kyang /_/bdag gi dbang du 'jug 'gyur ba/_/e ma'o chos kyi chos nyid yin/_/zhes gsungs so/_/de lta bu'i ngo bo nyid kyi gang gis ji ltar rtogs par bya zhe na/_gsungs pa/_so so rang rig ces pa ste so so rang rig pa'i ngo bo nyid
[\[173a.4\]]las ma gtogs par gang gis ji ltar yang rtogs par mi nus so zhes bya ba'i don to/_/hi ni nges par gzung ba'o/_/don dam par ni ngo bo gzhan du mi 'gyur ba'i rang bzhin gyi phyir mi g.yo ba ste/_rang bzhin med pa'i rang bzhin gyi phyir g.yo ba med do zhes pa'i don to/_/_
[\[173a.5\]]ri brags ltar gnas nas rtag pa nyid kyi mi g.yo ba ni ma yin no/_/de nyid kyi phyir gsungs pa/_mchog gi dang po zhes pa ste mchog gi dang po rdo rje 'chang ngo /_/de skad du ye shes zhabs kyis/_mchog gi dang po snying gar 'byung ba yi/_/rlung gang nor bu'i gzugs can de rdo
[\[173a.6\]]rje/_/zhes so/_/thams cad las phul du byung bas mchog kyang 'di yin la dang po yang 'di yin pas de nyid ni sangs rgyas dang byang chub sems dpa' thams cad skyed pa'o/_/de ltar dbyer med kyang de chos kyi sku'i mnga' bdag nyid kyis rigs gsum gyi bdag nyid can
[\[173a.7\]]ni sku gsum du gdul bya la snang ba skye'o zhes gsungs pa ni sku gsum 'chang zhes pa ste/_sku gsum ni chos dang longs spyod rdzogs pa dang sprul pa zhes bya ba rnams so/_/sku gsum po de nyid rigs lnga'i bdag nyid can ngo bo nyid dang /_longs spyod rdzogs pa dang /_sprul
[\[173b\]]
[\[173b.1\]]pa dang /_chos dang /_ye shes kyi dbye bas rnam pa lngar snang bas na/_sangs rgyas sku lnga'i bdag nyid can/_/zhes pa rdo rje 'chang ste/_sangs rgyas rdo rje 'chang du bshad/_/ces gsungs pa'o/_/de la ngo bo nyid ni chos nyid kyi sku'o/_/sku bzhi po'i rang bzhin gyi tshul ni gzhan gyi
[\[173b.2\]]spyod yul ma yin no/_/longs spyod rdzogs pa'i sku ni mtshan dang dpe byad shin tu 'bar ba ste byang chub sems dpa' sa bcu'i dbang phyug rnams kyi spyod yul lo/_/sprul pa ni nyan thos la sogs pa rnams kyi spyod yul lo/_/chos kyi sku ni byang chub kyi phyogs la sogs pa bsgom par
[\[173b.3\]]bya ba'i chos kyi rang bzhin no/_/ye shes kyi sku ni sems can gyi don bya ba thugs su chud pa'i bdag nyid can no zhes pa khyad par ste/_me long lta bu la sogs pa ye shes lnga'i bdag nyid kyis so sor snang ba'i phyir ro/_/de nyid ye shes lnga'i bdag nyid can no/_/de la dri ma med pa'i
[\[173b.4\]]ye shes me long lta bu la shes bya'i dkyil 'khor mtha' dag gzugs brnyan gyi tshul du snang bas na me long lta bu'i ye shes so/_/tshul de chos thams cad mnyam pa nyid du khong du chud pa ni mnyam pa nyid kyi ye shes so/_/de nyid rten cing 'brel bar 'byung ba nyid kyi phyir so so
[\[173b.5\]]rang rig par byed pas na so sor rtog pa'i ye shes so/_/de nyid sems can ma lus pa'i don gyi bya ba sgrub par snang bas na bya ba sgrub pa'i ye shes so/_/de ltar rnam par gnas kyang rang bzhin gyis dri ma med pa'i phyir shin tu rnam par dag pa'i chos kyi dbyings kyi ye shes zhes
[\[173b.6\]]brjod pa ni/_bcom ldan 'das 'jam dpal khams gsum pa'i dpal ye shes lnga'i bdag nyid can nyid do/_/sngags kyi tshul la ni thabs dang shes rab gnyis su med pa'i bde ba chen po'i rnam pa rgyun mi 'chad pa ste/_shin tu rnam par 'byung ba'i chos 'byung gi ye
[\[173b.7\]]shes nyid mthong ba'i dbye bas de bzhin gshegs pa lnga'i gzugs nyid kyi phyir ye shes lnga'i bdag nyid ces rnam par bshad pa'o/_/de nyid kyi phyir sna tshogs kyi gzugs de rnams de'i rang bzhin gyis khyab pas na khyab bdag go/_/rgyu la 'bras bus rgyas gdab ste/_/'bras bu la yang
[\[174a\]]
[\[174a.1\]]rgyus rgyas gdab/_/ces gsungs pa'i phyir/_rgyu'i rdo rje 'chang la 'bras bu sangs rgyas lngas rgyas gdab pa gsungs pa/_sangs rgyas lnga zhes pa la sogs pa ste/_sangs rgyas lnga'i bdag nyid kyi cod pan gyis khams gsum pa'i chos kyi rgyal srid du mngon par dbang
[\[174a.2\]]bskur ba'i phyir/_sangs rgyas lnga bdag cod pan can no/_/sha'i dang /_lha'i dang /_chos kyi dang /_shes rab kyi dang /_sangs rgyas kyi spyan zhes bya ba rnams ni dngos po so sor nges pa dang /_sems can thams cad kyi 'chi 'pho dang /_skye ba dang /_chos thams cad la rnam
[\[174a.3\]]par rtog pa dang /_'phags pa'i gang zag thams cad rtogs pa dang /_chos thams cad rnam pa thams cad du mngon par rdzogs par byang chub pa'i yul can rnams te/_spyan lnga po rnams chags pa med pa dang /_thogs pa med par 'dzin par byed pa na/_spyan lnga
[\[174a.4\]]chags pa med pa 'chang ba ste/_chags pa med pa'i spyan lnga 'chang /_/zhes pa'i don to/_/yang na spyan lnga zhes tshig tha dad pa ste/_'di nyid bcom ldan 'das lnga rnams dang spyan rnams ni spyan lnga ste 'jam dpal nyid do/_/kun sdud pa'i bsdu ba sbyar te thams cad du
[\[174a.5\]]chags pa'i dngos po med pas chags pa med pa 'dzin pas na chags med 'chang ba'o/_/de ltar yang /_bde sdug bdag dang bdag med dang /_/rtag dang mi rtag la sogs pa/_/tha dad rnam par rtog pa rnams/_/gtso khyod blo ni chags ma lags/_/zhes gsungs
[\[174a.6\]]so/_/byang chub kyi sems rdo rje'i rang bzhin nyid kyis de de bzhin gshegs pa thams cad skyed pa po yin pa'i phyir sangs rgyas thams cad skyed pa po'o/_/pha rol tu phyin pa'i tshul ni shes rab kyi pha rol tu phyin pa las de bzhin gshegs pa thams cad nges par 'khrung
[\[174a.7\]]bar 'dod de/_shes rab kyi pha rol tu phyin pa ni rdo rje'i blo'o zhes gsungs pas na/_'jam dpal nyid sangs rgyas thams cad skyed pa po zhes bshad de/_de bzhin du byang chub sems dpa'i tshul gyis byang chub tu sems bskyed pa la sogs pa'i rim gyis sems can
[\[174b\]]
[\[174b.1\]]gang+gA'i klung gi bye ma snyed rnams sangs rgyas la bzhag ces pa las so/_/de lta na yang /_'di ni sangs rgyas sras po ste/_/sems can thams cad kyi don slar yang byang chub sems dpa'i don gyis rtag tu bzhugs pa'i phyir ro/_/sangs rgyas sras po yang ci 'dra ba zhig ce na
[\[174b.2\]]dam pa zhes bya ste/_sems can gyi tshogs ma lus pa'i don byed pa'i mtshan nyid sangs rgyas kyi mdzad pa byed pas thugs las skyes pa'i sangs rgyas sras po zhes pa'i don to/_/de nyid kyi phyir gsungs pa/_mchog ces pa ste shes rab kyis chos thams cad rang
[\[174b.3\]]bzhin pa nyid du shes pa'o/_/de nyid srid pa skyed pa'i gnas te/_de'i phyir mtshan dang dpe byad 'bar ba'i sku 'byung ba gang yin pa ni shes rab srid 'byung ngo /_/de bzhin du skye gnas kyang srid pa dang las dang nyon mongs pa'i skye gnas dang bral ba'o/_/de'i phyir gsungs
[\[174b.4\]]pa/_chos kyi skye gnas zhes pa ste chos 'byung gi rang bzhin nyid kyis chos thams cad kyi skye gnas yin pa'i phyir chos kyi skye gnas so/_/yang na chos kyi dbyings de rang bzhin gyi rgyu med pa'i phyir skye gnas ma yin pa nyid do zhes pa la'ang 'gal ba med do/_/thabs dang shes
[\[174b.5\]]rab kyi bdag nyid kyi chos ston pas srid pa mthar byed pa'i phyir mthar byed pa'o/_/de nyid ji lta bu zhe na gsungs pa/_gcig pu sra mkhregs zhes pa la sogs pa ste/_mkhregs pa ni khong stong ma yin pa'o/_/ji ltar mkhregs na gcig pu ste de bzhin nyid kyi bdag nyid kyi
[\[174b.6\]]phyir gnyis su med pas cha shas med pa'o/_/gcig pu ni 'di rnams de bzhin nyid dang gnyis su med par gsungs pa'o/_/sra ba yang yin la thams cad kyi mchog kyang yin pas na gcig pu sra mkhregs so/_/de nyid kyi phyir rdo rje'i bdag ste 'di'i bdag gi rang bzhin ni rdo
[\[174b.7\]]rje'i bdag yin pas de ltar bshad do/_/gzugs kyi sku'i mchog la ni hUM mdzad rdo rje'i bdag yin te/_de yang mtshan dang dpe byad 'bar ba'i longs spyod rdzogs pa'i sku yin pas rdo rje'i bdag go/_/rdo rje mkhregs pa ni sra ba ste mi phyed pa byed pa'i phyir ro/_/gcig pu ni
[\[175a\]]
[\[175a.1\]]thams cad la phul du byung ba'i phyir gtso bo'o/_/sra zhing brtan pa'i phyir gcig pu sra mkhregs so/_/yang na khong stong lta bu'i gnyis pa med pa'i phyir gcig pu gnyis su med pa nyid mkhregs pa ste de ni rang rig pa ma rtogs pas rig par bya ba med pas na gnyis med
[\[175a.2\]]nyid de/_gnyis pa ni tshad ma dang 'gal ba'i phyir snying po med pa nyid de/_de bas na rdo rje ltar mi phyed pa'i rang bzhin yin pa'i phyir rdo rje bdag 'jam dpal nyid de/_rdo rje 'chang ba zhes pa'i don to/_/de'i phyir rdo rje hUM ni 'phral du skyes pa 'gro ba'i bdag ste 'khor los sgyur ba'i bu thu
[\[175a.3\]]bo bzhin no zhes dgongs pa'o/_/rang bzhin gyis skye ba med kyang kun rdzob tu nam mkha'o/_/stong pa nyid dang ye shes bdag nyid nam mkha' lta bu'i rang bzhin rdo rje gsum gyi bdag nyid kyi gzugs kyi sku las byung ba nyid nam mkha' las byung ba'o/_/gdul bya'i
[\[175a.4\]]bsam pa'i dbang gis de dang de'i gzugs kyi snying rje chen pos rang byung bas na rang byung ngo /_/de lta na 'gro ba thams cad du song bas der gtogs pa'i nyes pa'i skyon dang ldan par 'gyur bar dogs pa la gsungs pa/_shes rab zhes pa la sogs pa ste/_shes rab
[\[175a.5\]]dang ye shes ni chos thams cad rang bzhin med par khong du chud pa ste/_de nyid phung po la sogs pa'i bud shing sreg par byed pa'i phyir me'o/_/'jig rten las 'das shing zhi ba shin tu rnam par dag pa'i ye shes kyi bdag nyid kyi phyir chen po'o/_/de skad du
[\[175a.6\]]yang /_'gro ba'i chos rnams thams cad ni/_/rnam shes me yi bud shing 'dod/_/de dag ji bzhin rnam dpyad pas/_/'bar zhing sreg pas nye bar zhi/_/zhes so/_/de gnyis kyi phyir de nyid gdul bya'i skye bo'i rgyud la rnam pa tha dad pa'i tshul gyis gsal bar
[\[175a.7\]]byed pas na lam me ba ste rnam par snang bar byed pa'o/_/'jig rten gyi khams thams cad du chos nyid kyis snang bar byed pas na 'od chen po'o/_/'od chen po yang phyi rol gyi bems po lta bu ni nam yang ma yin no zhes bstan pa'i phyir gsungs pa/_ye shes zhes bya ba la sogs pa
[\[175b\]]
[\[175b.1\]]ste ye shes kyi snang ba rab tu gsal ba'i bdag nyid rnam par snang bas na ye shes kyi snang ba lam me ba'o/_/de ltar rnam par snang bar mdzad pa na nyi ma ltar 'jig rten gyi khams gcig snang bar byed dam/_gal te thams cad du zhe na de nyid gcig pus zhes gsungs te/_'gro
[\[175b.2\]]ba'i mar me zhes pa ste nyon mongs pa dang shes bya'i sgrib pa dang bral ba'i phyir cig car 'jig rten gyi khams thams cad du gdul bya thams cad kyi rgyud la ye shes kyi snang ba 'char bar mdzad pa'i phyir 'gro ba'i mar me ste phyi rol gyi don ma yin no zhes pa'i don to/_/nam mkha'i
[\[175b.3\]]khams thams cad snang bar byed pa'i ye shes nyid de'i bdag nyid du gsal bas na ye shes sgron me'o/_/de bzhin gshegs pa thams cad kyi ye shes kyi sku nyid kyis sems can gyi phung po mtha' dag gi mi shes pa'i mun pa mun nag rnam par 'joms pa'i phyir/_gzi
[\[175b.4\]]brjid chen po 'od gsal ba'o/_/da ni drag pos 'dul ba'i sems can rjes su gzung ba'i phyir gnod mdzes la sogs pa'i 'khor los sgyur ba'i sngags kyi lha rnams kyi bdag nyid can du gyur pa'i bye brag bstan pa'i phyir gsungs pa/_rig pa'i rgyal po zhes pa la
[\[175b.5\]]sogs pa ste/_rig pa'i rgyal po ni gnod mdzes so/_/hUM yig bzhi pa'i rang bzhin yin pa'i phyir sngags bdag dbang po'o/_/de nyid khro bo'i sngags kyi mnga' bdag yin pa'i phyir/_gsang sngags rgyal po ste b+h+rUM yig go/_/de'i rang bzhin 'jam dpal te gsang
[\[175b.6\]]sngags rgyal po'o/_/sems can gyi phung po chen po dang 'brel ba nyid kyis chen po'o/_/kun du snang ba'i gtsug tor gyi tshul gyis de dag gi don byed pa'i phyir don chen byed pa'o/_/yi ge gcig pos 'khor los sgyur ba'i rang bzhin pa'i phyir gtsug tor chen po'o/_/'khor
[\[175b.7\]]los sgyur ba'i rgyal po nyon mongs pa sel ba'i phyir rmad byung gtsug tor ro/_/gtsug tor chen po rmad byung gtsug_/ces mtha' dag bklags pa na/_rmad byung gtsug ces bya ba ni khro bo'i khyad par ro/_/mtha' dag bklags pa ni sde tshan nyid du yang dag par 'dod do zhes
[\[176a\]]
[\[176a.1\]]gnas so/_/gzi brjid phung po'i ngo bo nyid du gyur pas na sna tshogs ston to/_/gtsug tor gyen du 'phags kyi ngo bo nyid du gyur pas na nam mkha'i bdag po'o/_/gsang sngags kyi mdzod kyi gtsug tor thams cad kyi bdag po nyid du gyur pas na sangs rgyas kun
[\[176a.2\]]bdag dngos po mchog go/_/yang na gzungs kyi dkyil 'khor du spyan ma la sogs pa rig ma'i dbus su mdzes pas rig pa'i rgyal po'o/_/khro bo'i dkyil 'khor du de'i bdag po nyid du gyur pa'i phyir sngags drag gdab pa'o/_/chos kyi dkyil 'khor du gsang sngags thams
[\[176a.3\]]cad kyi mnga' bdag tu gyur pa'i phyir gsang sngags rgyal po'o/_/de nyid kyi phyir don chen byed do/_/gtsug tor 'khor los sgyur ba bcu gnyis kyi gsang sngags kyi sngags rnams dang ting nge 'dzin gyi khyad par rmad du byung ba la sogs pa'i tshul gyis bzhugs pas na gtsug tor chen
[\[176a.4\]]po rmad byung gtsug go/_/'gro ba 'dul ba'i dkyil 'khor du sna tshogs ston pa'i ngang tshul nyid kyi phyir sna tshogs ston to/_/nam mkha'i snying po'i dkyil 'khor de'i bdag nyid kyi phyir nam mkha'i bdag go/_/rnam par snang mdzad chen po la sogs pa de bzhin gshegs pa
[\[176a.5\]]lnga'i dkyil 'khor chen po'i phyag rgya chen po la sogs pa'i ngo bo nyid du gyur pas na sangs rgyas kun bdag dngos po mchog go/_/de ltar mnyam par lta bas 'gro ba rnams kun du dga' bar byed pa'i mig gang yin pa de ni de ltar bshad do/_/gdul bya dang mthun pa'i sna tshogs
[\[176a.6\]]pa'i gzugs sprul par byed pa'i phyir sna tshogs gzugs can no/_/gdul bya so so skye bo rnams la 'dis sngon gyi rgyal ba'i gzugs brnyan skyed par byed pa'i phyir skyed pa po'o/_/dang ni sdud pa'o/_/de ni khams gsum pa'i bla ma'i yin pa'i phyir mchod cing brjed pa'o/_/_
[\[176a.7\]]chos thams cad kyi de kho na nyid rnam pa thams cad du mngon sum du mdzad pas 'jig rten las 'das pa'i drang srong thams cad kyi dbus na mchog tu gyur pa'i phyir drang srong chen po'o/_/de bzhin gshegs pa dang rdo rje dang pad+ma zhes bya ba rigs gsum gyi gzugs kyi bdag nyid 'dzin
[\[176b\]]
[\[176b.1\]]pas na rigs gsum 'chang ba'o/_/rigs gsum gyi nang du gtogs pa'i rigs thams cad kyi gsang sngags 'dzin pas gsang sngags ldan no/_/ma hAs ma ya ni grub pa'i mtha' thams cad kyi gsang sngags rab tu ston pa'i gtso bor gyur pa nyid kyis 'chang bar mdzad
[\[176b.2\]]pas na/_grub mtha' chen po'i gsang sngags 'dzin/_/zhes bya'o/_/yang na dam tshig chen po ni rdo rje'i tshul du rab tu ston pa'o/_/de rnams kyi gsang sngags ni thabs dang shes rab gcig pa'i ye shes te de 'chang bar mdzad pas na/_dam tshig chen po'i gsang sngags
[\[176b.3\]]'dzin no/_/dkon mchog gsum gyi don rab tu gsal bar mdzad cing rab tu ston pa la rag las pa nyid kyi phyir gtso bo dkon mchog gsum 'dzin pa'o/_/theg pa gsum ni nyan thos la sogs pa rnams kyi ste/_theg pa'i rnam par dbye ba de dang de rnams la de lta de ltar
[\[176b.4\]]ston par mdzad pa'i phyir theg pa mchog gsum ston pa pa'o/_/da ni 'jig rten gsum 'jigs par byed pa bstan pa'i phyir/_'jigs byed chen po'i gzugs kyis bzhengs nas lha chen po la sogs pa lha khro ba rnams gdul ba'i phyir 'phags pa gshin rje gshed kyi
[\[176b.5\]]gzugs can gyi bcom ldan 'das ni don yod zhags pa zhes bya ba la sogs pa nas/_skra dang ldan pa rnams kyi mchog_/ces pa'i mthar thug pas gsungs pa'o/_/sems can thams cad bkug nas theg pa chen po las mi g.yo bar byed pas don ston cing 'bras bu dang
[\[176b.6\]]bcas pa'i snying rje chen po'i rang bzhin gyi zhags pa gang yin pa de ni don yod zhags pa'o/_/de nyid mu stegs dang bdud kyi dgra las rnam par rgyal ba'i ngang tshul nyid kyis rnam par rgyal lo/_/de'i phyir byams pa'i zhags pas bkug nas dbang du gyur par bkod de sems can thams
[\[176b.7\]]cad yang dag par sdud pa dang /_dbyer mi phyid pa'i bsdu ba'i dngos po bzhi'i rang bzhin rdo rje lta bu'i zhags pa gang yin pa de ni 'dzin pa chen po rdo rje zhags so/_/stobs kyis bsgrub pa'i phyir de bzhin gshegs pa la sogs pa dang /_sems can thams cad dgug pa dang
[\[177a\]]
[\[177a.1\]]dbyer mi phyed pa'i snying rje chen po'i rang bzhin gyi ye shes ni lcags kyu'i rang bzhin gyi phyir rdo rje lcags kyu'o/_/stobs kyis bkug pa'i sems can rnams thabs dang shes rab gnyis su med pa'i rang bzhin nges par sbyor bas na zhags pa che'o/_/rdo rje
[\[177a.2\]]'jigs byed kyi gzugs kyis gdul dka' ba'i sems can rnams 'jigs par byed pas na rdo rje 'jigs byed 'jigs par byed de/_rje btsun 'jam dpal nyid dang dbyer mi phyed pa'i gshin rje mthar phyin pa'o/_/de nyid kyi phyir khro bo'i rgyal po ste khro bo'i gtso bo'o/_/yang
[\[177a.3\]]na khro bo nyid kyis mdzes shing gsal bas na khro bo'i rgyal po'o/_/pha rol tu phyin pa drug gi rang bzhin gyis 'di'i zhal drug yin pas gdong drug ces bya ste/_zhal gyi dbyibs ni du ma ste/_/dgra ni rgya mtsho 'khrugs dang 'dra/_/kha cig bzhad cing kha cig zhi/_/kha cig 'jigs par
[\[177a.4\]]bgrad pa'i zhal/_/kha cig zhal ni gdangs pa ste/_/ljags kyang bskyod par mdzad pa dang /_/kha cig kyang ni mche ba gtsigs/_/zhes pa'i rigs pas so/_/'jigs pa ni 'jigs su rung ba'o/_/mngon par shes pa drug gi rang bzhin dngos po ma lus pa mthong ba'i bdag nyid
[\[177a.5\]]mi sdug cing 'jigs su rung ba'i spyan drug dpral ba'i phyogs na yod pa gang yin pa de ni mig drug go/_/sangs rgyas dang chos dang dge 'dun dang lha rnams dang skyabs zhes bya ba ste/_rjes su dran pa drug gi rang bzhin phyag drug gang yin pa de ni lag drug go/_/dad pa la sogs pa'i
[\[177a.6\]]stobs lnga dang ldan pa'i nges par 'byed pa'i shes rab rnon po'i mche ba gtsigs pa'i tshems mthon po mnga' bas na mche ba gtsigs pa'o/_/mi mgo rlon dang skam po'o/_/yi dwags phreng bas rnam brgyan pa/_/de lta'i mgon po bsgom par bya/_/zhes gsungs pa'i phyir/_keng
[\[177a.7\]]rus kyi rgyan dang ldan pas keng rus so/_/mche ba gtsigs pa yang 'di yin la keng rus kyang ngo zhes tshig rnam par sbyar ro/_/lta ba dang /_mche ba dang /_kha chu dang /_reg pa'i dug dang ldan te/_me 'bar ba ltar dug 'bar zhing rnam par 'phro bas gzengs pa/_mig shin tu
[\[177b\]]
[\[177b.1\]]gdug pa/_lce shin tu bskyod cing glog ltar 'gyu ba/_shin tu 'jigs su rung ba/_dbyibs dang kha dog sna tshogs pa'i nor bu'i gdengs ka can gyi glu chen po rnams ni ha lA ha la zhes bya ste/_de rnams kyis skra bcings pa dang /_dpral bar dar dpyang dang /_rna rgyan dang /_mgul rgyan dang /_
[\[177b.2\]]mchod phyir thogs dang /_dpung rgyan dang /_gdu bu dang /_lus la ska rags dang /_zhabs gdub dang /_rgyan rnams su byas pa'i phyir ha lA ha la rnams kyi grangs brgya snyed kyi gdong rnams gang la yod pa ni/_ha lA ha la gdong brgya pa ste gshin rje kho na mthar byed pa'o/_/de yang mthar byed
[\[177b.3\]]cing 'dzin par byed 'dul bar byed pas na gshin rje mthar byed do/_/yang na gshin rje'i sgra ni gnyis la brjod de/_de mthar byed pa ni gnyis su med pa'i chos bstan pas 'joms pa na de ltar bshad do/_/sems can rnams kyi mngon par 'dod pa'i don gyi khyad par 'joms par byed pa ni
[\[177b.4\]]bgegs so/_/de'i gtso bor gyur pa nyid kyi phyir bgegs kyi rgyal po ste 'jig rten gyi khams thams cad na gnas pa'i bgegs rnams med par byed pa'o/_/gdul bya rjes su gzung ba'i phyir thogs pa med pa yid ltar mgyogs pa'i ting nge 'dzin la mngon du phyogs par byed pa'i phyir
[\[177b.5\]]rdo rje mchog go/_/gdul dka' ba'i sems can 'jigs par byed pa'i phyir 'jigs byed pa'o/_/khams gsum pa shin tu 'jigs par byed pa'i sgra sgrogs pas grags pa yang 'di yin la mi phyed pa nyid kyis rdo rje yang 'di yin pas rdo rje grags pa'o/_/yang na skrags pa
[\[177b.6\]]rnam pa mang po'i sgra ni grags pa yin la/_de nyid mi phyed pa 'joms pa'i phyir rdo rje ste de lta bu gang yin pa ni rdo rje grags pa'o/_/thugs rdo rje'i rang bzhin gyi phyir rdo rje snying ngo /_/rdo rje khro bo'i gzugs kyis sgyu ma sprul lo/_/'jig rten gyi khams thams cad khyab par byed pa'i
[\[177b.7\]]phyir sgyu 'phrul rdo rje'o/_/yang na sgyu 'phrul gyi rang bzhin nyid rdo rje ste khams gsum stong pa nyid kyi ye shes gang yin pa de sgyu 'phrul rdo rje'o/_/gang gi phyir stong pa nyid kyi ye shes kho na rdo rje zhes sbyar ro/_/gdug pa 'dul ba'i phyir gsus khyim che zhing 'jigs pas na gsus po
[\[178a\]]
[\[178a.1\]]che'o/_/yang na chen po ni dri ma med cing mtha' yas pa'i nam mkha' yin la/_gsus pa ni me long lta bu'i ye shes kyi rang bzhin khams gsum pa'i khong ste de gang yin pa de la de ltar bshad do/_/rdo rje'i rigs kyi gtso bor gyur pas na rdo rje'i bdag go/_/_
[\[178a.2\]]yang na rigs ni stong pa nyid kyi ye shes rdo rje ste 'dod pa 'byung bar byed pas rdo rje'i bdag go/_/byang chub kyi sems kyi rang bzhin gyi rdo rje las de bzhin gshegs pa rnams 'byung ba'i phyir rdo rje skye gnas so/_/yang na rdo rje ni gnyis su med pa'i ye shes so/_/de ni skye gnas te gnyis su med
[\[178a.3\]]pa'i ye shes de nyid las sems can rnams 'byung ba'o/_/yang na sangs rgyas sras po nyid kyis rdo rje de ni de bzhin gshegs pa'i skye gnas gang yin pa ste zhes tshig rnam par sbyar ro/_/de nyid kyi phyir rdo rje snying po ni rdo rje nying khu ste me long lta bu la sogs pa'i ye shes kyi rang bzhin rdo rje rnams ni
[\[178a.4\]]de bzhin gshegs pa rnams kyi nying khu ste snying po zhes pa'i don to/_/dngos po thams cad la go skabs sbyin pa'i phyir dang /_rang bzhin med pa nyid kyis nyes pa thams cad kyis ma gos pas na nam mkha' 'dra ba'o/_/sa phyis pas ni nges pa'i tshig go/_/de nyid kyi phyir de las skyes pa ni
[\[178a.5\]]chos kyi dbyings kyi rang bzhin las mi g.yo bas na mi g.yo ba'o/_/yang na nam mkha' lta bu de yang snying rje chen pos rjes su chags pas sems can thams cad kyi don las mi g.yo ba'i phyir mi g.yo ba'o/_/hi ni nges par gzung ba'o/_/ral pa rnams bsgyings pa ni nam mkhar rnam
[\[178a.6\]]par 'phags pa'i ral pa'i tshogs zhes pa'i don to/_/gcig ni mi mnyam pa'i ral pa bsgyings pa gang yin pa'o/_/yang na khro bo ral pa gcig pa'i gzugs kyis khyab pas bsgyings pa ste/_gdul dka' ba rnams kun du 'joms par rtsom pa gang yin pa de ni ral pa gcig
[\[178a.7\]]bsgyings pa'o/_/tshogs kyi bdag po'i glang po'i pags pa rlon pa'i na bza' 'chang bas na glang chen ko rlon gos su gyon pa ste/_rlon bcas glang po'i pags pa'i gos 'chang ba/_/zhes pa'i don to/_/gdug cing gdul dka' ba'i sems can 'dul ba'i phyir 'jig rten gsum kun
[\[178b\]]
[\[178b.1\]]du skyod par byed pa hA hA dang /_hI hI'i rang bzhin gyi sgra chen po 'jigs su rung ba'i sngags kyi dbyangs skad gsang mthon pos sgrogs pas na/_drag chen hA hA zhes sgrogs pas/_/hI hI zhes sgrogs 'jigs par byed/_/ces pa ste hI hI zhes sgrogs pa yang 'di yin la 'jigs par
[\[178b.2\]]byed pa yang yin pas zhes tshig rnam par sbyar ro/_/de nyid kyis thams cad kun du skrag pa skyed pa'i phyir shin tu ba'i don te/_chen po yin la gad mo yang yin pas gad mo chen po gad rgyangs can no/_/de gnyen po'i ngo bo nyid kyis gzhig par dka' ba 'jig par byed pa'i gad mo dang
[\[178b.3\]]ldan pas rdo rje gad mo'o/_/'jig rten gyi khams thams cad du khyab pa'i gad mo'i sgra dang ldan pa'i phyir cher sgrogs pa'o/_/rnam par dpyad pa'i rdo rjes so sor 'joms shing dbyer mi phyed pa'i sems kyi rang bzhin gyi phyir rdo rje sems dpa'o/_/de yang brtse bas mtha' gcig tu sems
[\[178b.4\]]can gyi don byed pa'i phyir ram/_byang chub sems dpa'i dkyil 'khor du byang chub sems dpa' rdo rje legs pa'i ngo bo nyid kyi phyir sems dpa' chen po'o/_/rdo rje dang 'dra ba'i phyir mi phyed pa'i gzugs kyis mdzes pa'am/_rdo rje lcags kyu'i gzugs 'dzin par mdzad pas na rdo rje
[\[178b.5\]]rgyal po'o/_/mchog tu phul du byung zhing lhun gyis grub pa'i bde ba 'byung ba'i ngo bor gyur pa'am/_byang chub sems dpa' rdo rje chags pa'i gzugs nyid kyi phyir bde ba che'o/_/sems can shin tu gtum po rnams gdul bar bya ba'i phyir drag cing gzhig par dka' ba'i gzugs 'dzin
[\[178b.6\]]par mdzad pas na rdo rje gtum po'o/_/gdul bya'i sems can rnams dga' ba bskyed par bya ba'i phyir dang /_rang nyid kyang dga' ba'i bdag nyid can du gyur pas na dga' ba che'o/_/khams gsum rnam par rgyal ba rdo rje hUM mdzad kyi gzugs kyis sa thams cad du khyab par hUM zhes sgrogs pa gang
[\[178b.7\]]yin pa de nyid ni/_rdo rje hUM mdzad hUM zhes sgrogs so/_/khams gsum na gnas pa'i nyon mongs pa'i g.yul las rnam par rgyal bar byed pa'i phyir go cha chen po bgos te/_mi phyed pa'i mda' dang gzhu 'dzin pa'i phyir mtshon du rdo rje mda' thogs pa'o/_/nye bar dmigs pa'i mi shes pa
[\[179a\]]
[\[179a.1\]]ma lus pa gcod pa'i phyir rdo rje ral gri'o/_/de nyid kyi phyir mi shes pa bcad nas sems can gyi don rnams ma lus pa la byang chub kyi lam gyi dgra nyon mongs pa ma lus pa bcad de ye shes khyad par du byed pas na ma lus gcod kyi sgra las ni zhi bar gyur par rtag go/_/rdo rje las
[\[179a.2\]]kyi rang bzhin nyid kyis rdo rje rtse mo bcu gsum pa 'dzin par mdzad pas na rdo rje kun 'chang ngo /_/de'i phyir rdo rje can zhes bya ste/_ni t+ya yo ge pra saM shA yA m+bA ma twa thI yaH/_de nyid rdo rje'i gtso bo dang ldan pa'i phyir rdo rje gcig pu'o/_/de nyid kyi phyir g.yul sel ba'o/_/'thab par byed 'khrug
[\[179a.3\]]par byed pas na g.yul te nyon mongs pa ste rang bzhin gyi rgyud du gtogs pa de rnams stong pa nyid kyi ye shes kyis sel bar byed 'dor bar byed zlog par byed pas na sel ba'o/_/kha san+to ni pA taHrdo rje 'bar bas kha rnam par gyes pa shin tu drag cing dmar la ser skya dang dmar ser gyi
[\[179a.4\]]spyan mi bzad pa gang la mnga' ba de ni rdo rje 'bar ba mi bzad do/_/rdo rje 'bar ba dang rdo rje me dang rdo rje nyi ma ste khro ba'i gzugs 'bar zhing 'phro bas gcig tu drag po'i bka' dang ldan pa'i phyir mgo skyes rdo rje 'bar ba ste zhes pa'o/_/rdo rje rnam par dag pas lhag par so sor
[\[179a.5\]]rtog pa chos thams cad la 'bebs pas na rdo rje 'bebs pa'o/_/de nyid kyi phyir 'di 'bebs pa chen po yin pas 'bebs pa chen po'o/_/nam mkha' sgron ma la sogs pa'i ting nge 'dzin dang ldan pa'i phyir sgom pa bzhin du 'phro ba'i mig grangs brgya gang yin pa de ni mig brgya pa'o/_/_
[\[179a.6\]]de nyid kyi phyir de rnams rdo rje me ltar 'bar ba'i spyan du gyur pa gang yin pa de ni rdo rje'i mig go/_/yang na rdo rje ni gnyis su med pa'i ye shes te de 'di'i yin pas de ltar bshad do/_/rdo rje ltar mi phyed pa'i ba spu gang yin pa de rnams ni rengs shing rno ba'i phyir myu gu lta bur gyur pa gang yin pa
[\[179a.7\]]de ni rdo rje ba spu'i myu gu'o/_/de ltar gyur pa'i lus gang yin pa de ni rdo rje ba spu'i myu gu'i lus so/_/de nyid kyi phyir gsungs pa rdo rje'i spu ni zhes pa'o/_/de yang gcig pu ste gnyis su med pas 'jigs byed chen po dang mi'i seng ge la sogs pa zil gyis gnon pa'i lus can te/_de
[\[179b\]]
[\[179b.1\]]'di'i sku yin pas na lus gcig pu'o/_/rdo rje rtse mo ni rdo rje ltar sra ba'i rtse mo gang yin pa'i sen mo ste sen mos brtsams pa ste/_gdug pa can rnams nye bar rtsom pa gang yin pa de ni rdo rje rtse mo sen mos brtsams zhes pa'o/_/gzhig par dka' ba'i phyir rdo rje snying po'o/_/sra zhing
[\[179b.2\]]mkhregs pa'i pags pa ste/_pags pa'i dbang po gang yin pa de ni rdo rje snying po pags pa mkhregs so/_/dpa' bo'i dar dpyangs bzhin dpral ba'i steng du phreng bas dbang bskur ba'i ngo bo ni rdo rje phreng ba'o/_/de bzhin gshegs pa'i phreng ba 'dzin pas na rdo rje phreng thogs so/_/_
[\[179b.3\]]de bzhin gshegs pa thams cad dang yang dag par ldan pa'i phyir dpal ldan no/_/rdo rje de ni de bzhin gshegs pa thams cad de/_de'i rang bzhin gyi rgyan rnams kyis gnas ji lta bar brgyan pas de ltar bshad do/_/gdug pa'i rgyud gnon pa'i phyir 'jig rten gsum gyis
[\[179b.4\]]bskyod du med pa'i hA hA zhes bya ba sgrogs pa'i rang bzhin don shin tu thos pas 'dul bar byed pa'i phyir drag tu bzhad pa gang yin pa de ni gad rgyangs hA hA'o/_/chos kyi de nyid phyin ci ma log par nges par sgrogs par byed pas na nges sgrogs pa'o/_/rdo rje sngags kyi tshul gyi sgra sgrogs
[\[179b.5\]]pas rdo rje'i sgra'o/_/oM wA kye daM na maH/_oM wA gI shwa ra muH/_oM badzra tIk+Sh+Na d+h+waM/_oM many+dzu g+ho Sha muH/_zhes pa ste yi ge drug pa'i sngags kyi rang bzhin gyi phyir de nyid yi ge drug ma'o/_/'jam pa ni skrag pa thams cad 'phrog pa'i phyir ro/_/yid du 'ong zhing snyan pa'i sgras chos ston
[\[179b.6\]]pa gang yin pa de ni 'jam pa'i dbyangs so/_/de nyid kyi chos thams cad bdag med par gsal bar byed pas 'gro ba la khyab pa'i chos kyi sgra sgrogs pas sgra che ba'o/_/de'i phyir 'jig rten gsum na gcig pa ste/_gnyis su med pa'i sgra tshangs pa'i dbyangs gang yin pa de ni
[\[179b.7\]]'jig rten gsum gcig sgra'o/_/de nyid kyi phyir sgra gcig pu des sems can gyi phung po chen po la chos ston pa'i bya ba byed pa'i phyir chen po'o/_/de skad du/_gsung gcig nyid du gsungs pa yang /_/du ma nyid du mtshon par byed/_/de ltar dam pas bstan pa ni/_/skye bo kun du
[\[180a\]]
[\[180a.1\]]mi 'gro min/_/zhes so/_/che ba nyid ni nam mkha' ma lus ba khyab pa'i dbyangs nyid kyis nam mkha'i khams kyi mthar thug sgra'o/_/de'i phyir sgra dang ldan pa rnams te ngag gi dbang po nyid du mngon pa'i nga rgyal can gang yin pa rnams kyi mchog ste gtso bo'o/_/de nyid kyi phyir
[\[180a.2\]]'jam dpal dbyangs so zhes gsungs so//_//da ni chos kyi de kho na nyid la sogs pa'i tshul gyis bcom ldan 'das kyi mtshan rnams tshigs su bcad pa tsam drug gis yang dag par brjod de/_yang dag bdag med de bzhin nyid/_/yang dag mtha' ste de bzhin zhes pa la/_
[\[180a.3\]]tshig 'di rnams ni stong pa nyid kyi rnam grangs nyid kyi phyir don gcig kyang tshig so so ba'o/_/don gcig tshig gang gis ji ltar rtogs par bya zhe na/_thams cad kyis thams cad kyi don rtogs par bya ste/_de lta bu ni de ltar gzhan du yang ji ltar rigs pa rtogs par bya'o/_/de yang
[\[180a.4\]]thams cad kyi tshe de bzhin kho na nyid pas de bzhin nyid dang /_yang dag pa dang /_de bzhin pa dang /_bdag med pa dang /_rang bzhin med pa dang /_yang dag pa'i de nyid dang /_de'i mtha'i mthar thug pa ste/_de las gzhan pa'i de bzhin nyid yod pa ma yin no zhes pa'i don to/_/yi ge
[\[180a.5\]]thams cad kyis brjod du med pas na yi ge med pa'o/_/'di ni phyin ci ma log pa'i stong pa nyid kyi rang bzhin gyi byang chub ste/_rnam pa thams cad kyi mchog dang ldan pa'i stong pa nyid smra ba'i ngang tshul dang ldan pas na stong nyid smra ba'o/_/de nyid kyi phyir khyu mchog ste/_rgol ba
[\[180a.6\]]thams cad kyi gtso bo zhes pa'i don to/_/stong nyid smra ba'i khyu mchog ste/_/zhes thams cad klag pa na nyi tshe ba phyin ci log gi stong pa nyid smra ba'i mu stegs pa rnams kyi gtso bo zhes rnam par bshad do/_/de ltar stong pa nyid smra ba'i khyu mchog nyid kyi phyir rnam pa thams cad kyi mchog
[\[180a.7\]]dang ldan pa'i shes rab dang thabs kyi bdag nyid can phyin ci ma log pa'i stong pa nyid kyi chos ston pa ni zab cing rgya che'i sgra sgrogs pa'o/_/phyin ci log gi stong pa nyid kyi chos bstan pa ni/_sems can rnams slu ba'i rgyu'o/_/ji skad du/_stong pa nyid la lta nyes na/_/shes rab cung rnams phung
[\[180b\]]
[\[180b.1\]]bar 'gyur/_/ji ltar sprul la bzung nyes dang /_/rig sngags nyes par bsgrubs pa bzhin/_/zhes so/_/chos ma lus pa'i ston pa'i chos kyi sgra rnams rdzogs pa'i chos kyi dung gi ting nge 'dzin gyi rgyur gyur pas na/_chos kyi dung ste sgra can ldan/_/zhes bya'o/_/de la chos kyi dung gi
[\[180b.2\]]ting nge 'dzin ni 'di yin te/_chu'i dkyil 'khor bdun po dkar po'i steng du pad+ma 'dab ma brgyad pa ga sar dang bcas ba'i lte bar chos thams cad ni 'chi ba dang bral ba'o zhes pa/_gsal bar byed pa'i maM gi sa bon las byung ba'i bdag nyid 'jam dpal gyi gzugs dkar po phyag
[\[180b.3\]]gnyis pa/_rdo rje skyil krung gi steng du phyag gnyis ting nge 'dzin gyi tshul du gnas pa/_gzhon nu'i rgyan can zur phud lnga pa/_dngas shing dri ma med pa ye shes kyi rang bzhin du bsgoms la/_rang gi snying ga'i zla ba'i steng du pad+ma la yi ge khaM las dung /_de'i dbus su oM badzra dzi hwa raM zhes
[\[180b.4\]]pas rdo rje'i lce/_lce'i steng du rin po che'i pad+ma la ting nge 'dzin la snyoms par zhugs pa'i sangs rgyas 'od dpag med do/_/de'i steng rkan yi ge baM las bdud rtsi'i thigs pa thur du khar 'dzags par gyur te de lta bu'i rim pas zla ba phyed dam/_zla ba gcig gam/_zla ba drug gi bar
[\[180b.5\]]du bsam par bya'o/_/dngos grub kyi mtshan ma rnyed pa dang dkyil 'khor bri bar bya ste/_phyi rol du gru bzhi sgo bzhi ba/_sgo skyong rnams dang yang dag par ldan pa phyi'i dkyil 'khor du lha mo sgeg mo dang phreng ba ma dang glu ma dang gar ma dang me tog ma dang bdug spos ma dang mar me ma dang
[\[180b.6\]]dri chab ma rnams dgod par bya'o/_/de'i nang zlum po dkar po re khA gcig gis bskor ba sgo med pa'o/_/de'i dbus su pad+ma dkar po ste/_de lta bu bris nas ston zla tha chungs sam/_dpyid zla ra ba'am/_dpyid zla tha chungs la sogs pa'i zla ba nya ba la mchod pa dbul ba la sogs
[\[180b.7\]]pa sngon du 'gro bas gtor ma phul te/_dkyil 'khor gyi dbus su rdo rje skyil krung gis 'dug nas mnyam par gzhag ste/_bdag nyid 'jam dpal gyi gzugs yongs su gyur pa las sangs rgyas 'od dpag tu med pa sku chos kyi dbyings dang mnyam pa 'od gsal ba nyid du bsgom par bya'o/_/_
[\[181a\]]
[\[181a.1\]]de nas de bzhin gshegs pa thams cad kyi sku dang gsung dang thugs kyi phyag rgya phyogs thams cad nas byon te rang gi lus dang ngag dang yid rnams la rab tu zhugs shing brtan por gyur to zhes brtan por bsams la/_rang gi snying gar zla ba dang pad+ma la gnas pa'i
[\[181a.2\]]dung la gsal bar blta zhing /_de yongs su bskor bar gnas pa'i yi ge thams cad kyi rang bzhin ge sar gyi thig le rnams las ngag gi rdul phra rab rnams su gyur te/_lkog ma'i phyogs su phyin pa dang dbyangs kyi ngo bo nyid du gyur la dbyangs las nA da sgra tsam las yi ge'i gzugs su
[\[181a.3\]]gyur nas lcer phyin pa dang /_rdo rje lta bu'i dbyibs su gyur nas phan tshun gcig la gcig nam mkha'i khams ma lus par byed pa sgrib pa med pa rnams nam mkha' thams cad du spros la sgra'i rnam pa la bsam zhing nam mkha' dbyangs kyis gang bar bsams te/_oM wA kye daM na maH/_zhes
[\[181a.4\]]pa'i sngags bzlas par bya ste/_skyil krung ma bshig par mtshan mo mtha' dag bzlas brjod byas na dngos grub kyi mtshan mar 'gyur te/_lce la 'od zer 'phro ba dang /_grub po zhes bya ba'i sgra thos pa dang /_mchu dang so dag las 'od zer sna tshogs 'byung ba rnams so/_/de nas
[\[181a.5\]]brtsams te ji ltar bsam pa'i tshig dang /_ngag dang sdeb sbyor sna tshogs dang /_tshigs su bcad pa dang /_gsang sngags dang /_rig sngags dang /_snying po la sogs pa rnams dung las 'bad pa med par 'byung bar 'gyur la/_ma rtogs pa'i bstan bcos rnams kyang rtogs par
[\[181a.6\]]'gyur ro/_/thams cad mkhyen pa nyid du yang ring por mi thogs par 'gyur bas na/_chos kyi dung ste sgra chen ldan/_/zhes bya'o/_/de nyid thams cad du sgrib pa med par chos ston pa'i sgra'i rgyur gyur pas na chos kyi gaN+DI'o/_/'jig rten gyi khams thams cad du chos ston pa'i sgra'i snang ba skyed
[\[181a.7\]]pas na sgra bo che'o/_/kha cig tu sgra gang yin pa de de bzhin du yod pa ma yin no/_/'khor ba dang mya ngan las 'das pa la sogs pa gnas pa dang gnas par byed pa gang dang gang du mya ngan las 'das pa yod pa de la mi gnas pa de lta bu ni dgongs pa can gyi mya ngan las 'das pa yin gyi/_don dam
[\[181b\]]
[\[181b.1\]]pa'i yongs su mya ngan las 'das pa chen po ni ma yin par bshad do/_/don dam par ni mya ngan las 'da' ba med pa ni mya ngan las 'das pa ste/_gang rang bzhin gyis dag pa rmi lam dang sgyu ma'i rang bzhin can de ni mi gnas pa'i mya ngan las 'das pa spros pa med pa'i dpal bcom ldan
[\[181b.2\]]'das 'jam dpal lo/_/de skad du/_mya ngan 'das med ma 'das su/_/'jig rten mgon pos bstan pa ste/_/nam mkhas byas pa'i mdud pa ni/_/nam mkha' nyid kyis grol ba bzhin/_/'ga' la'ang gnas pa ma yin pa/_/kun du sangs rgyas gnas pa nyid/_/nam mkha'
[\[181b.3\]]kun du gnas pa bzhin/_/de ni rab tu mi gnas pa'o/_/zhes so/_/bstod pa bzhi par yang gsungs pa/_rtag cing brtan la zhi ba yi/_/chos kyi rang bzhin khyod kyi sku/_/rgyal ba khyod kyis skye bo rnams/_/gdul phyir mya ngan 'das pa'ang bstan/_/grangs med ji skad khams rnams
[\[181b.4\]]su/_/'das dang bltams dang mngon byang chub/_/'khor lo mya ngan 'das gshegs rnams/_/khyod gus rnams kyis yang yang mthong /_/zhes dang /_ring zhing nye ba ma lags shing /_/nam mkha' ma lags gnas ma lags/_/'khor min mya ngan 'das ma lags/_/gnas mi
[\[181b.5\]]mnga' la phyag 'tshal 'dud/_/zhes so/_/bcom ldan 'das kyi mi gnas pa'i mya ngan las 'das pa 'di yang gzhan du rigs pa ches mang po dag gis rab tu bsgrub mod kyi/_'dir ni gsung lci ba'i 'jigs pas rgyas par ma spros so/_/lung du gsungs pa cung zad bri bar bya'o/_/_
[\[181b.6\]]de yang dgongs pa can gyi mya ngan las 'das pa ni chos yang dag par sdud pa las gsungs te/_rigs kyi bu byang chub sems dpa' chos kyi tshul la 'jug pa bcus de bzhin gshegs pa dgra bcom pa yang dag par rdzogs pa'i sangs rgyas rnams kyi yongs su mya ngan las 'das pa
[\[181b.7\]]chen po khong du chud par bya ste/_nyon mongs pa dang shes bya'i sgrib pa thams cad spangs pa'i mthar 'gro ba'i dang /_gang zag dang chos kyi yul la bdag med par khong du chud pa dang skye ba dang chos kyi gnas gyur pa thob pa dang /_sems can thams cad la sangs rgyas kyi mdzad pa lhun
[\[182a\]]
[\[182a.1\]]gyis grub cing rgyun mi chad pa thob pa dang /_de bzhin gshegs pa thams cad kyi chos kyi sku dbyer med pa thob pa dang /_'khor ba dang mya ngan las 'das pa la gnyis su med cing bsam pa dang bral ba dang /_chos thams cad kyi rtsa ba rnam par dag pa dang /_chos thams
[\[182a.2\]]cad skye ba med pa dang 'gag pa med pa de'i dngos po bsgom pa dang /_de bzhin nyid dang chos kyi dbyings dang yang dag pa'i mtha' mnyam pa'i ye shes thob pa dang /_chos thams cad kyi rang bzhin dang mya ngan las 'das pa'i rang bzhin mnyam pa'i ye shes thob pa ste/_rigs kyi bu byang
[\[182a.3\]]chub sems dpa' chos kyi tshul la 'jug pa bcu po de dag gis de bzhin gshegs pa rnams kyi yongs su mya ngan las 'das pa chen po khong du chud par bya'o/_/rigs kyi bu gzhan yang byang chub sems dpa' chos kyi tshul la 'jug pa bcus de bzhin gshegs pa rnams kyi yongs su
[\[182a.4\]]mya ngan las 'das pa chen po khong du chud par bya'o/_/bcu gang zhe na/_nyon mongs pa thams cad kyi rtsa ba ni smon pa yin te/_smon pas byung ba'o/_/de bzhin gshegs pa la ni smon pa med de/_de smon pa med pas de bzhin gshegs pa yongs su mya ngan las 'das pa zhes bya'o/_/_
[\[182a.5\]]smon pa med pas de bzhin gshegs pas chos gang yang mi len to/_/mi len pas mi srid mi ldog go/_/len pa med pas de bzhin gshegs pa yongs su mya ngan las 'das pa zhes bya'o/_/gang 'jug pa dang ldog pa chad pa de ni mi 'gag go/_/skye ba dang 'gag pa dang bral bas de bzhin
[\[182a.6\]]gshegs pa yongs su mya ngan las 'das pa zhes bya'o/_/gang skye ba med pa dang 'gag pa de ni cir yang brjod par bya ba ma yin te/_brjod par bya ba ma yin pas de bzhin gshegs pa yongs su mya ngan las 'das pa zhes bya'o/_/bdag dang sems can med de/_chos tsam 'di
[\[182a.7\]]skye zhing 'gag pas chos gnas par gyur pa'i phyir de bzhin gshegs pa yongs su mya ngan las 'das pa zhes bya'o/_/nyon mongs pa dang nye ba'i nyon mongs pa rnams ni glo bur ba'i chos yin te/_chos kyi dbyings ni 'ong ba med cing 'gro ba med pas de glo bur ba yang ma yin gnas pa yang ma yin
[\[182b\]]
[\[182b.1\]]te/_chos kyi dbyings nyid mnyam pa nyid du rtogs pa'i phyir de bzhin gshegs pa yongs su mya ngan las 'das pa zhes bya'o/_/bden pa'i ngo bo nyid ni de bzhin nyid de ni de bzhin gshegs pa yongs su mya ngan las 'das pa zhes bya'o/_/yang dag pa'i mtha' ni spros pa med pa chos bzhin
[\[182b.2\]]spros pa'i ngo bo nyid de yang dag pa'i mtha' dang ldan pa'i phyir de bzhin gshegs pa yongs su mya ngan las 'das pa zhes bya'o/_/skye ba med pa ni bden pa ste/_skye ba la sogs pa'i chos gzhan rnams ni mi bden pa log pa brdzun pa slu ba'i chos can no/_/de bzhin gshegs pa ni brdzun
[\[182b.3\]]pa slu ba'i chos can ma yin te/_bden pa'i ngo bo nyid ni de bzhin gshegs pa yongs su mya ngan las 'das pa zhes bya'o/_/yang dag pa ma yin pa ni mngon par 'du byed de yang dag pa ni mngon par 'du bya ba med de/_yang dag pa ni de bzhin gshegs pa'i chos kyi sku ste/_'dus
[\[182b.4\]]ma byas pa ni yongs su mya ngan las 'das pa zhes bya'o/_/bcu po de dag gis sangs rgyas rnams kyi yongs su mya ngan las 'das pa chen po khong du chud par bya'o/_/gzhan yang chos bcus sangs rgyas rnams kyi yongs su mya ngan las 'das pa chen po khong du chud par bya'o/_/bcu gang
[\[182b.5\]]zhe na/_sbyin pa dang sbyin pa'i 'bras bu bdag med cing bdag gir bya ba med pa dang /_sbyin pa dang sbyin pa'i 'bras bu yongs su shes pas rnam par rtog pa gnas gyur pa phyin ci ma log pa ni de bzhin gshegs pa yongs su mya ngan las 'das pa zhes bya'o/_/de bzhin du tshul khrims
[\[182b.6\]]dang bzod pa dang brtson 'grus dang bsam gtan dang shes rab kyi 'bras bu bdag med cing bdag gi ba med pa dang shes rab dang shes rab kyi 'bras bu yongs su shes pas rnam par rtog pa gnas gyur pa phyin ci ma log pa ni de bzhin gshegs pa yongs su mya ngan las 'das pa zhes bya'o/_/_
[\[182b.7\]]sems can thams cad sems can yin pa dang /_chos thams cad bdag med pa dang /_sems can du 'du shes pa'i phyin ci log pa dang bral zhing /_chos su 'du shes pa'i phyin ci log dang bral ba ni de bzhin gshegs pa yongs su mya ngan las 'das pa zhes bya'o/_/gang bdag la
[\[183a\]]
[\[183a.1\]]sdug par 'gyur ba de ni tshol bar 'gyur ro/_/tshol ba de ni nyon mongs so/_/bdag la sdug bsngal dang bral zhing tshol ba thams cad dang bral ba'i phyir nyon mi mongs pa ste/_nyon mongs pa med pa ni de bzhin gshegs pa yongs su mya ngan las 'das pa zhes bya'o/_/'dus
[\[183a.2\]]byas ni tshad dang ldan pa yin te/_'dus ma byas ni tshad med pa'o/_/'dus byas kyi chos las rnam par grol zhing 'dus ma byas kyi chos thob pa tshad med pa'i chos ni de bzhin gshegs pa yongs su mya ngan las 'das pa zhes bya'o/_/de bzhin gshegs pas ni gang stong pa nyid ma gtogs
[\[183a.3\]]pa'i chos sam sems can gang yang ma yin te/_stong pa nyid ni chos so/_/chos kyi sku ni de bzhin gshegs pa yongs su mya ngan las 'das pa zhes bya'o/_/rigs kyi bu byang chub sems dpas chos kyi tshul la 'jug pa bcu po de dag gis de bzhin gshegs pa dgra bcom pa yang dag par
[\[183a.4\]]rdzogs pa'i sangs rgyas rnams kyi yongs su mya ngan las 'das pa chen po khong du chud par bya'o zhes dgongs pa can gyi mya ngan las 'das pa bstan pa yin no/_/'ga' zhig gis kyang gsungs pa/_sgrib pa kun las nges grol phyir/_/mdzad pa rnams kyang ma rdzogs phyir/_/sangs rgyas
[\[183a.5\]]rtag tu mya ngan 'das/_/mya ngan 'das pa'ang min par 'dod/_/kun kyang 'dres pa'i phrin las can/_/rgya mtsho'i chu 'dra rgyal ba rnams/_/byas so byed do bya'o zhes/_/gzhan gyi don la dgongs pa med/_/snod chag pa yi zla ba bzhin/_/rang gi nyes pas mi snang ngo /_/'jig rten kun la
[\[183a.6\]]nyi ma bzhin/_/de dag chos 'od khyab pa mdzad/_/la lar rdzogs pa'i byang chub ston/_/la lar me bzhin mya ngan las/_/nam yang med pa ma yin te/_/de bzhin gshegs pa rtag pa'i sku/_/gang du'ang rnam par dpyod mi mda'/_/gnas rnams kun nas mthong mod kyi/_/dbang po
[\[183a.7\]]drug gi spyod yul min/_/nyon mongs thul la spangs pa med/_/sngags kyis gsad pa'i dug dang 'dra/_/sangs rgyas rnams ni nyon mongs pas/_/nyon mongs zad pas kun mkhyen zhes/_/thabs chen rnams ni ldan pa la/_/nyon mongs byang chub yan lag ldan/_/'khor bzhi ba'i
[\[183b\]]
[\[183b.1\]]bdag nyid de/_/de'i phyir de bzhin gshegs bsam yas/_/khams gcig na ni gnyis med phyir/_/dpag med lhan cig tshogs bsags phyir/_/rim gyis 'byung bar mi rigs phyir/_/sangs rgyas mang por rab tu grags/_/zhes so/_/mi gnas ba'i mya ngan las 'das pa nyid kyi phyir de lta bu'i
[\[183b.2\]]phyogs bcu'i 'jig rten gyi khams rnams su skal ba ji lta ba bzhin du rgyun mi 'chad par chos ston pa'i sgra'i rgyur gyur pa'i phyir phyogs bcu'i chos kyi rnga bo che'o/_/chos kyi sku nyid kyis na gzugs med do/_/mtshan dang dpe byad 'bar ba'i longs spyod rdzogs pa'i sku'i bdag nyid kyi phyir
[\[183b.3\]]gzugs ldan no/_/dam pa ni mchog ces pa ste/_'jig rten gsum gyi gtso bo bzhin shin tu mdzes pa 'jam dpal gyi sku zhes pa'i don to/_/gdul bya'i skye bo sna tshogs dang rjes su mthun pa'i gzugs kyi skur sprul pa'i phyir sna tshogs gzugs can no/_/de ltar rnam pa gsum
[\[183b.4\]]dbyer med kyang phyi rol gyi don med pa'i phyir yid las skyes so/_/sems tsam du grags so zhes pa'i don to/_/yid kyi rang bzhin yin kyang gzugs sna tshogs pa nyid kyi phyir gzugs thams cad kun du snang bar byed pa'i dpal 'phro bar byed cing phun sum tshogs par byed pa gang yin pa de ni
[\[183b.5\]]gzugs rnams thams cad snang ba'i dpal lo/_/yang na gzugs rnams te khams su gtogs pa thams cad kun du snang bar byed cing so sor gsal bar byed pa gang yin pa de lta bu ni dpal te/_me long gi ngos bzhin dwangs shing dri ma med pa zab cing rgya che ba'i ye shes kyi sku grub pa gang yin
[\[183b.6\]]pa de de bzhin no/_/de'i phyir gsungs pa/_gzugs brnyan ma lus 'chang ba po/_/zhes pa ste gzhan du mos pa sna tshogs pa'i sems can gyi bsam pa dri ma med pa'i chu la de lta de ltar gzugs brnyan 'char ba'i snang ba skyed par byed pa'i phyir/_gzugs brnyan ma lus 'chang ba po/_/_
[\[183b.7\]]zhes rnam par bshad do/_/thams cad du thogs pa med pa'i nus pa thams cad dang ldan pa'i phyir tshugs pa med pa'o/_/de'i rgyu gsungs pa che bar grags/_/zhes pa ste/_'dod pa 'byung bar 'gyur bas na/_de ni gzhan dbang phyug gi mngon pa'i nga rgyal dang ldan pa rnams
[\[184a\]]
[\[184a.1\]]las kyang dbang che ba nyid kyis na dbang che ba ste dbang che ba nyid kyis de ltar grags shing grags pa ltar grub pa gang yin pa de ni che bar grags pa'o/_/de nyid ni thams cad rjes su 'dzin pa dang tshar gcod pa'i rgyur gyur pa nyid kyis na khams gsum dbang phyug chen
[\[184a.2\]]po'o/_/'phags lam ni 'dir 'phags pa'i lam yan lag brgyad de de yang yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting
[\[184a.3\]]nge 'dzin gyi rang bzhin rnams so/_/shin tu mtho la gnas pa'i ste shin tu mtho ba de yang slob dpon gyi lam ste de la gnas pa'o/_/de yang ci zhe na chos kyi tog ces bya ste/_theg pa chen po'i chos kyi rgyal mtshan mtha' yas pa'i dpal te mtho btsun 'jam dpal lo/_/de nyid cher 'byung
[\[184a.4\]]ba ni/_khams gsum las 'das pa nyid kyis chen por 'byung ba gang gis yin pa zhes sbyar te/_chen po 'di las sems can thams cad 'byung bas na cher 'byung ba'o/_/'jig rten gsum na gcig bu ste gnyis pa med par shin tu yid 'phrog ba nyid kyi gzhon nu'i gzugs kyi
[\[184a.5\]]lus gang yin pa de ni 'jig rten gsum na gzhon lus gcig go/_/de yang byang chub tu sems bskyed pa la sogs pa'i rim gyis de bzhin gshegs pa mtha' yas pa'i byang chub sems dpa'i gnas skabs kyi slob dpon du ring mo nas gyur pa'i phyir dang /_dge 'dun gyi gnas brtan mchog
[\[184a.6\]]dang /_mchod par 'os pa nyid kyi phyir gnas brtan pa/_nyan thos dang rang sangs rgyas dang byang chub sems dpa'i dge 'dun thams cad las ye shes kyis bgres pa'i phyir rgan po'o/_/bsod nams kyi lam nye bar ston pas dmyal ba la sogs pa'i 'gro ba gsum po rnams la tshangs
[\[184a.7\]]pa la sogs pa'i gzugs kyis yang dag pa'i don gyi chos bstan pas 'gro ba drug po rnams skyob par byed pa dang skye dgu'i bdag ste don dam par ni bcom ldan 'das nyid do/_/phyag zhabs 'khor los mtshan dang rus sbal zhabs/_/zhes pa la sogs pa ste/_mgon po byams pas gsungs
[\[184b\]]
[\[184b.1\]]pa rnams te/_bla na med pa'i bsod nams kyi tshogs las nges par 'khrungs pa'i mtshan sum cu rtsa gnyis rnams 'chang bas na mtshan 'chang ba'o/_/de bzhin du/_thub pa'i sen mo zangs mdog dang /_/mdog snum mtho dang sor mo rnams/_/zhes pa la sogs pa dpe byad brgyad cur
[\[184b.2\]]bshad pa rnams kyis yan lag thams cad brgyan pa'i rgyan 'jig rten gsum na mdzes pa'o/_/de nyid thams cad kyi thams cad du skye bo rnams kyi yid du 'ong ba'i phyir sdu gu'o/_/'jig rten ni sems can dang snod kyi rang bzhin no/_/shes pa ni dngos po thams cad de 'gro ba'i skye
[\[184b.3\]]gnas dang mdog dang dbyibs dang tshad la sogs pa'i rang bzhin yongs su shes pa'o/_/yongs su shes pas 'di thams cad mkhyen pa nyid la sogs pa ni legs pa'o/_/de la slob dpon ni yang dag par ston par byed pa po ste/_de'i phyir 'jig rten slob dpon te 'jig rten
[\[184b.4\]]gsum gyi bla ma yin pas/_'jig rten shes legs slob dpon te/_/zhes pa ste/_tshad ma dang 'thad pas grub pa'i chos thams cad ston pas na 'jigs pa med cing sems g.yo ba med la shin tu spungs che ba zhes pa'i don to/_/de'i phyir mgon po ste/_'gro ba rnams kyi zhes pa lhag ma'o
[\[184b.5\]]skyabs pa yang ngo /_/'di ji lta bu zhe na gsungs pa/_'jig rten gsum yid gcugs zhes pa ste/_'di ni yang dag pa ji lta ba bzhin gyi chos ston pa nyid kyis yid gcugs par bzung ste slu ba med pa'o/_/gzhan rnams ni log pa'i bdag nyid la mngon par zhen pa'i phyir ro/_/_
[\[184b.6\]]don gyi gtso bo sangs rgyas nyid du 'gyur ba'i las nye bar ston pas mi slu ba nyid kyis na yid gcugs par 'thad do zhes bcom ldan 'das kyi dgongs pa'o/_/de nyid nyon mongs pa'i dgra bos 'jigs pa rnams kyi skyabs so/_/'di ji lta bu zhe na gsungs pa/_skyob pa zhes pa ste skyob
[\[184b.7\]]pa ni rang gis gzigs pa'i lam nye bar ston pa de 'di la yod pas na skyob pa'o/_/de skad du/_skyob pa nyid gzigs lam gsungs pa zhes pa ste/_nyid kyis gzigs pa'i lam nye bar ston pa po nyid kyi phyir de lta bu ni bla na med pa'o/_/gzhan las ni rgyun rtag pa nyid kyis rgyun
[\[185a\]]
[\[185a.1\]]mi 'chad par mgon med pa'i sems can gyi khams rnams skyob par byed pa'o zhes rnam par bshad de/_/de ltar du yang /_tA yir rgyun dang skyong ba dag la'o/_/zhes byings klog par byed do/_/nam mkha' bzhin khyab pas yongs su gang zhing yangs pa nyid gang
[\[185a.2\]]yin pa de ni nam mkha' khyab pa ste mtha' med pa zhes pa'i don to/_/de lta bur mtha' yas pa'i chos dang zang zing dang mi 'jigs pa'i rang bzhin can gyi longs spyod rnams sems can rnams la sbyin pa gang yin pa de ni nam mkha' khyab pa'i longs spyod pa'o/_/thams cad mkhyen pa zhes pa
[\[185a.3\]]la sogs pa la thams cad mkhyen pa'i ye shes rnams ni rgya mtsho nyid de/_de kho nas 'di thams cad bskyed pa'o zhes dgongs pa'o/_/de nyid kyi phyir chos thams cad bdag med par rtogs pa bong bu lta bu'i bdag tu rmongs pa la sogs pa'i ma rig pa'i sgo nga'i sbubs 'byed pa'o/_/_
[\[185a.4\]]de'i phyir shes rab kyi ral gris srid pa'i dra ba 'joms pa'o/_/des na las dang skye ba dang nyon mongs pa zhes bya ba kun nas nyon mongs pa ma lus pa zhi bar byed pa de de bzhin no/_/ma rig pa zhes pa la sogs pa thams cad la rang nyid dang sems can thams cad kyi zhes pa nye bar sbyar bar
[\[185a.5\]]bya ste/_de lta bu ji ltar nus she na gsungs pa/_'khor ba'i rgya mtsho'i pha rol son/_/zhes pa ste rang nyid grub pas gzhan rnams la sgrub par 'gyur ro zhes dgongs pa'o/_/ye shes ni rnam pa thams cad mkhyen pa nyid kyi rang bzhin no/_/de yis dbang bskur ba ni dri ma med par
[\[185a.6\]]byas pa ste/_de yang dag par mtshon par byed pa ye shes lnga'i rang bzhin gyi sangs rgyas lnga'i bdag nyid kyi cod pan gang yin pa de/_ye shes dang dbang bskur cod pan can/_/zhes so/_/de'i phyir gsungs pa/_yang dag rdzogs pa'i sangs rgyas rgyan/_/zhes pa ste yang dag par rdzogs
[\[185a.7\]]pa'i sangs rgyas kyi cod pan gyi tshul gyis brgyan par byed pa gang yin pa zhes sbyar te/_rnam pa thams cad mkhyen pa nyid kyi ye shes kyi gzugs kyis yang dag par rdzogs pa'i sangs rgyas rnams brgyan par byed cing rgyan du byed pas ji skad bshad pa bzhin no/_/sdug bsngal gsum gyi
[\[185b\]]
[\[185b.1\]]zhes pa la sogs pa sdug bsngal 'khor can phung po de yang rnam pa gsum ste/_sdug bsngal gyi sdug bsngal ni dmyal ba dang yi dwags dang dud 'gro'i 'gro bar song ba rnams kyi'o/_/mngon du byas pas sdug bsngal dang bral bar 'gyur ba nyid kyi phyir 'du byed kyi sdug bsngal ste/_de yang phal cher mi'i
[\[185b.2\]]'gro bar gtogs pa rnams kyi'o/_/rgyu gzhan la rag las pas sdug bsngal gyi rang bzhin gyi phyir 'gyur ba'i sdug bsngal te lha'i 'gro bar gtogs pa rnams kyi ste/_lha'i bde ba yang mthar sdug bsngal gyi rgyu can nyid kyi phyir ro/_/'di dag ni sdug bsngal gsum gyi bdag nyid can gyi sdug bsngal
[\[185b.3\]]te/_shes rab dang thabs kyi pha rol tu phyin pa'i stobs kyis zhi bar byed pa ni sdug bsngal gsum gyi sdug bsngal zhi ba'o/_/de'i phyir gsungs pa/_gsum sel zhes pa ste sdug bsngal gsum po 'di rnams mthar byed pas na gsum mthar byed do/_/yang na snying stobs la sogs
[\[185b.4\]]pa'i yon tan gsum dang 'dod pa la sogs pa'i khams gsum dang /_lus la sogs pa gsum dang /_'dod chags la sogs pa'i nyon mongs pa gsum ste/_de rnams yang dag par yongs su shes pas mthar byed pas na gsum sel lo/_/mi gnas pa'i mya ngan las 'das pa
[\[185b.5\]]nyid kyi phyir rtag pa dang chad pa la sogs pa'i mtha' med pas na/_nyan thos la sogs pa'i grol ba dang lhog par grol bas gdul bya'i skye bo rjes su gzung ba'i phyir grol gsum son pa ste/_de'i snang ba skyed pa'i phyir rnam par bsgom pa'i byed pas na grol gsum son pa'o/_/_
[\[185b.6\]]nyon mongs pa dang shes bya dang las kyi sgrib pa rnams dang bral ba'i phyir sgrib pa kun las nges par grol ba'o/_/de nyid kyi phyir mkha' ltar mnyam pa nyid la gnas pa'o/_/de'i phyir bag chags dang bcas pa'i nyon mongs pa'i dri ma thams cad las 'das pa ste/_shin tu mnan
[\[185b.7\]]pas na nyon mongs dri ma kun las 'das pa ste/_dus med pa dang dus ni 'das pa la sogs pa'i dbye bas gsum ste de rnams dus med pa yang ngo /_/de rnams kyang rtag pa tsam gyi lus nyid kyis don dam par yong ba ma yin pa'i phyir dus med pa'o/_/de rnams ma rtogs pa nyid
[\[186a\]]
[\[186a.1\]]rtogs pa ste/_/bde gshegs gshegs pa spangs pa'o/_/zhes gsungs pa'i phyir te/_de rnams rtogs par gyur pa ni/_/dus gsum dus med rtogs par gnas/_/zhes pa ste chos nyid kyis sku gsum la khyab pa'i zhes pa'i don to/_/gdul dka' ba
[\[186a.2\]]'dul ba nyid kyis sems can gyi rgyud du rtog pa'i nyon mongs pa'i g.yul las rnam par rgyal ba'i phyir mnyam par gzhag pas na glang po chen po ste glang po myos pa shin tu dul bzhin no/_/yang na sems can kun gyi nyon mongs pa'i gdung ba 'phrog pa'i chos kyi bdud rtsi'i char gyis tshim
[\[186a.3\]]par byed pa'i rgyur gyur pas na mtha' yas la sogs pa'i klu rigs brgyad po rnams las ches mchog tu gyur pas klu chen po lta bu ste/_sems can kun gyi klu chen po zhes pa ste/_yon tan gyi 'jig rten las 'das pa ste de rnams kyi thod ni rgyan no/_/de gang dag gi yon tan gyi thod yin
[\[186a.4\]]zhe na/_nyan thos la sogs rnams kyi ste/_de bzhin gshegs pa'i ye shes kyi sku nyid kyis de bzhin rnams kyang thod du byed pas/_yon tan thod can rnams kyi thod/_/ces te bcom ldan 'das nam mkha' dang mnyam pa'i dpal 'jam dpal lo/_/lhag ma kun ni 'gro ba
[\[186a.5\]]drug tu gtogs pa'i nye bar len pa rnams so/_/de rnams la chos kyi dbyings kyi ngo bo nyid kyis nges par grol bas na lhag ma kun las rnam grol zhes so/_/de nyid kyi phyir gsungs pa/_nam mkha' zhes pa la sogs pa ste gang gi lam na nam mkha'i lam la gnas pa de ni nam mkha'i
[\[186a.6\]]lam ste mi gnas pa zhes pa'i don to/_/de la legs par gnas pa ni dmigs pa med pa zhes pa'i don to/_/gal te de de ltar gyur na nam mkha' bzhin du rnam par rtog pa med pa'i phyir 'di ji ltar sems can gyi don byed ce na gsungs pa/_yid bzhin nor bu zhes pa la sogs
[\[186a.7\]]pa ste/_thams cad mkhyen pa nyid kyi sbyin pa la sogs pa'i nus pa ni phyi rol med par gyur pa'i yid bzhin gyi nor bu'i mtshan nyid dang bral bas lhun gyis grub pa nyid kyis 'gro ba mtha' dag gi don phun sum tshogs pa'i gzhir gyur pas na/_yid bzhin nor bu chen po ste byang chub kyi sems so/_/_
[\[186b\]]
[\[186b.1\]]de de'i bdag nyid du 'chang bas na yid bzhin gyi nor bu chen po 'chang zhes pa'o/_/de nyid kyi phyir gsungs pa/_khyab bdag rin chen kun gyi mchog_/dpag bsam shing chen rgyas pa ste/_/bum pa bzang po che ba'i mchog_/ces pa ste/_rin chen kun gyi mchog ni yid bzhin gyi nor
[\[186b.2\]]bu'o/_/'dis ni khyab bdag ces pa la sogs pa'i khyad par dang bcas pa'i gzugs can gyi rgyan gsum gyis byang chub kyi sems de thams cad las phul du byung bar bstan to/_/de yang yid bzhin gyi nor bu ni rang gi sa phyogs nas brtsams nas dpag tshad stong gi bar du gnas pa
[\[186b.3\]]rnams kyi mngon par 'dod pa'i don rdzogs par bya bar nus la/_dpag bsam gyi shing gis kyang rang gi grib ma'i nang du chud pa rnams kyi'o/_/bum pa bzang po yang der lag pa chud pa rnams kyi'o/_/byang chub kyi sems kyi rgyal po ni khams gsum gyi mtha' klas pa'i sems can thams
[\[186b.4\]]cad dang sangs rgyas nyid kyi mthar thug pa'i sems can gyi don byed pa dang byas pa dang byed par 'gyur ba na/_sems can kun don byed pa 'dis dus thams cad du byed pa po nyid du gsung ngo /_/dus gsum du yang myur du rkyen gyis bsgrub pa'i phyir byed pa po zhes pa 'dis kyang de'i
[\[186b.5\]]ngang tshul ni byed pa po ste/_tshig mtha' mas rtag pa'i byed pa po nyid du gsungs so zhes pa khyad par ro/_/sngar bshad pa dang ma bshad pa thams cad du tshig gi don ci ltar rtogs par bya ste/_de la khyab bdag ni khyad par zhes pa'i don to/_/de nyid kyi phyir gsungs pa/_phan
[\[186b.6\]]'dod sems can mnyes gshin pa/_/zhes pa tshig gnyis po 'di dag rgyu dang 'bras bu'i ngo bor sbyar te/_yid bzhin gyi nor bu la sogs pa rnams ni de lta ma yin no/_/rang bzhin zhes pa ngo bo'o/_/sems can kun gyi don byed pa'i byed pa po nyid la sogs pa'i rgyu gsungs
[\[186b.7\]]pa/_dge dang zhes pa la sogs pa ste/_ma chags pa la sogs pa gsum dang des bskyed pa'i las ni dge ba'o/_/de las bzlog pa ni mi dge ba ste/_de gnyis dus gsum pa can ni bde 'gro dang ngan 'gror bde ba dang sdug bsngal sgrub par byed pa'o/_/de rnams thams
[\[187a\]]
[\[187a.1\]]cad du yang dag pa ji lta ba bzhin du sems can thams cad kyis shes par mdzad pas na dge dang mi dge shes pa'o/_/gdul bya'i skye bo'i sems ji lta ba bzhin mkhyen pas bstan pa dang /_btang snyoms dang yongs su rgyal ba mngon sum du bya ba'i dus kyi rnam
[\[187a.2\]]par dbye ba yongs su mkhyen pas na dus shes pa'o/_/dam tshig ni brda ste sems can thams cad kyi skad dang sgra dang gsang ste bshad pa dang glu la sogs pa'i mtshan nyid can no/_/de chos ston pa'i don du mkhyen par mdzad pas na dam tshig shes pa'o/_/grub mtha' thams cad
[\[187a.3\]]kyis grub pa'i dam tshig dang ldan pas na dam tshig ldan pa'o/_/dus thams cad du sems can thams cad kyi don mdzad pa la dbang 'byor pa'i phyir khyab bdag go/_/sems can rnams kyi dad pa la sogs pa'i dbang po rnams ni rtul po la sogs pa'i dbye bas so sor rnam pa
[\[187a.4\]]dgu'o/_/de rnams mkhyen pas ni sems can dbang po shes pa'o/_/sems can yongs su shes pa'i dus las ma yol bar 'dul bar mdzad pa'i phyir dus shes pa'o/_/thung ngur yod pa ni gtsug lag yin pa'i phyir/_nyan thos la sogs pa'i rnam par grol ba gsum la
[\[187a.5\]]nyon mongs pa dang bral ba la sogs pa'i mtshan nyid rnam pa thams cad du yongs su mkhyen cing mkhas pas na rnam grol gsum la mkhas pa'o/_/yon tan ni stobs bcu la sogs pa rnams so/_/dri ma med par rnam pa thams cad du yongs su rdzogs pa 'di la mnga' bas na yon
[\[187a.6\]]tan no/_/yon tan de rnams kyi rang bzhin dang ldan pa la sogs pa yongs su smin pa'i phyir yon tan shes so/_/dge ba dang mi dge ba dang lung du ma bstan pa la sogs pa chos thams cad sgyu ma lta bu la sogs pa'i tshul gyis mkhyen pas na chos shes pa'o/_/bsod nams dang ye
[\[187a.7\]]shes kyi sku rnams nyid kyi phyir lha dang lha ma yin dang mi rnams kyi yid du 'ong zhing rab tu bstod pa nyid kyis rab zhi ba'o/_/mi mthun pa'i phyogs 'joms shing phun sum tshogs pa 'gugs pa'i rgyu ni bkra shis so/_/'di las de 'dra ba dang brjod pa la sogs pa 'byung bas na bkra shis
[\[187b\]]
[\[187b.1\]]'byung ngo /_/rang nyid bkra shis thams cad kyi bkra shis nyid kyi phyir bkra shis kun gyi bkra shis pa ste/_rang gi don la de phan gyi rkyen byin pa ste/_skye bo'i tshogs gzhan rnams la bsod nams skye ba'i rgyur gyur ba'i yang dag par brjod pa'i ngo bo de nyid ni grags pa'o/_/gzhan
[\[187b.2\]]rnams kyi phun sum tshogs pa'i rgyur gyur pa dang /_rang nyid phun sum tshogs pa'i rang bzhin yin pa'i phyir dpal mo'o/_/de bzhin du rang dang gzhan gyi sde rnams la bsod nams rab tu skye zhing legs pa 'byung ba'i rang bzhin yin pa'i phyir bcom ldan 'das de nyid snyan grags
[\[187b.3\]]so/_/sngar/_grags chen snyan grags chen po ste/_/zhes pa ni rgyu'i tshul gyis yin la/_'di ni 'bras bu'i tshul gyis ste mtshan yang dag par brjod pa'i tshul gyi khyad par ro/_/de'i phyir yon tan thams cad kyi 'od zer gyis gsal bas srid pa gsum gyi khongs su mdzes pas
[\[187b.4\]]sam/_yang na sems can thams cad kyi dge ba'i rgyur gyur pas na dge ba'o/_/mngon par mtho ba dang nges par legs pa'i chos ston pa nyid kyis sems can thams cad la dga' ston chen po'i dga' ba 'di las 'phel ba'i phyir dang /_rang nyid kyang khams gsum pa'i dga'
[\[187b.5\]]ston chen po'i ngo bo nyid kyi phyir dga' ston chen po'o/_/skrag pa thams cad dang bral ba nyid ni dbugs 'byin thob pa zhes bya ste/_gang gi phyir sems can thams cad la dbugs 'byin chen po mdzad cing rang nyid kyang de'i rang bzhin du gyur pa'i phyir dbugs 'byin chen po'o/_/de lta
[\[187b.6\]]bu ni dga' ba chen po dang 'dod chags chen po'i rang bzhin gyi phyir rol mo chen po'o/_/bkur sti ni lha dang mi dang lha ma yin du bcas pa'i 'jig rten gyis dam par byed cing mchod par byed pa ste/_rang nyid kyang de bzhin gshegs pa thams cad la bkur sti mdzad pa'i rang bzhin yin
[\[187b.7\]]pa'i phyir rim gro'o/_/sems can thams cad 'byor ba thams cad kyi rgyu'i phyir dang rang nyid kyang bsod nams kyi tshogs kyi bdag nyid can gyi phyir phun sum tshogs pa'o/_/phul du byung ba'i dga' ba dang mgu ba rab tu dga' ba dang de'i rgyu'i phyir dang /_rang nyid kyang de'i rang
[\[188a\]]
[\[188a.1\]]bzhin yin pa'i phyir rab tu dga' ba'o/_/ye shes kyi tshogs kyi bdag nyid kyi phyir dang de'i rgyur gyur pa'i phyir dpal lo/_/sems can rnams la bdag nyid kyi dpal lo/_/zhing spel ba'i phyir grags pa'i bdag po'o/_/rnam pa thams cad rnam dag pa'i yon tan gyi
[\[188a.2\]]lus can nyid kyi phyir mchog ni sangs rgyas de nyid ldan pas mchog ldan no/_/mchog mngon par 'dod cing don du gnyer ba'i sems can rnams la sbyin par byed pas na mchog sbyin no/_/mchog sbyin pa po thams cad las phul du byung ba'i phyir gtso bo'o/_/'khor bas 'jigs pa'i
[\[188a.3\]]sems can thams cad 'jigs pa las srung bas na skyabs 'os so/_/mchog ces pa 'dir yang sbyar ro/_/'jigs pa thams cad las 'das pa mi gnas pa'i mya ngan las 'das pa la sems can thams cad rab tu 'jog pa nas skyabs kyi dam pa'o/_/de nyid kyi phyir/_'jig
[\[188a.4\]]chen dgra ste rab kyi mchog_/ces pa la bdud bzhi rnams ni 'jigs pa'o/_/'jigs pa chen po de rnams kyi dgra ni nyan thos la sogs pa rnams so/_/de rnams kyi rab mchog ste bag chags kyi 'jug pa thams cad kun du bcom pas so/_/de'i phyir/_'jigs pa ma
[\[188a.5\]]lus sel ba po/_/zhes pa'o//_//da ni mu stegs pas yongs su brtags pa'i cha byad kyis 'dul ba'i sems can rjes su gzung ba'i phyir/_de'i brtul zhugs kyi ming don gyi sgo nas yang dag par brjod pas gsungs pa/_gtsug phud ces pa la sogs pa ste/_skra dang
[\[188a.6\]]kha spu bregs nas gtsug phud tsam gyi rtags 'dzin pa'i phyir gtsug phud can te/_kun du rgyu gtsug phud gsum pa'i gzugs 'dzin pa zhes pa'i don to/_/mngal las skyes ma thag pa bzhin dpral ba dang mgo bo'i dbus dang rgyab kyi cha rnams su phud bu gsum 'dzin pas na
[\[188a.7\]]phud bu can no/_/ral pa dang shing shun 'chang zhing dbang phyug chen po la dad pa'i drang srong gi gzugs 'dzin par mdzad pas na lcang lo can no/_/skra mtha' dag rtsa nas brtsams te sbams pa'i ral ba'i tshogs dang ldan pa'i phyir ral pa can no/_/muny+dza ni 'di'i brtul zhugs mgo
[\[188b\]]
[\[188b.1\]]zlum yin pas te/_kun du rgyu'i rtags de 'di la mnga' bas na muny+dza'o/_/rgyan thams cad kyis brgyan cing spyod pa na rtse bran 'chang ba'i lha'i bu'i brtul zhugs 'chang ba'i phyir cod pan thogs pa'o/_/gdong lnga pa ni bde byed do/_/de'i gzugs kyi brtul zhugs 'chang bas na
[\[188b.2\]]gdong lnga ste/_phyogs bzhi dang steng du rnam par gnas pa'i gdong lnga'i grangs 'di yin pas zhes sbyar ro/_/don dam par ni rnam par thar pa'i sgo stong pa nyid dang /_mtshan ma med pa dang /_smon pa med pa dang /_mngon par 'dus ma byas pa dang /_rang bzhin gyis 'od gsal
[\[188b.3\]]ba'i rang bzhin rnams ni gdong lnga gang yin pa ste/_de ni gdong lnga gang yin/_phyogs bzhi dang spyi bo ste gtsug phud lnga/_gzhon nu'i gzugs kyi rgyan gang yin pa de ni gtsug phud lnga pa'o/_/ral pa zur phud lnga pa'i thod kyis spyi bo brgyan pa gang yin pa de ni zur phud
[\[188b.4\]]lnga dang ldan pa'i thod do/_/zhi ba'i grub mtha' bshad pa'i brtul zhugs chen pos 'dul ba'i skye bo gzhug pa'i phyir brtul zhugs chen po 'chang bas na brtul zhugs chen po 'chang ba'o/_/yang na rig byed re re zhing lo bcu gnyis tshangs par spyod pa spyad nas khyim la gnas
[\[188b.5\]]par mi byed pa nyid du slong mo spyod pa dang /_nags na gnas pas gang tshe zad par byed pa de ni brtul zhugs chen po 'chang ba'o/_/rtswa muny+dza'i ske rags 'chang ba'i brtul zhugs ni muny+dza ste/_de dang ldan pas na muny+dza can no/_/tshangs par spyod pa gang bsrungs pa ste bud med dang 'grogs
[\[188b.6\]]pa las bzlog pa'i phyir tshangs par spyod pa'o/_/yang na tshangs pa ni mya ngan las 'das pa ste/_de'i don du spyod pas na de ltar bshad do/_/de ltar brtul zhugs dang ldan pa'i mu stegs can thams cad las 'di nyid brtul zhugs mchog nyid kyi phyir brtul zhugs mchog ste/_rang bzhin gyi
[\[188b.7\]]sems can thams cad kyi don gyi brtul zhugs nyid kyi mchog go/_/tshangs par spyod pa brtul zhugs mchog_/ces mtha' dag bklags pa ni/_brtul zhugs thams cad kyi rtsa ba ni tshangs par spyod pa yin la/_de bas na thams cad du gzhon nu'i tshangs par spyod pa'i brtul zhugs shin
[\[189a\]]
[\[189a.1\]]tu rnam par dag pas chos nyid du gyur pa'i phyir/_tshangs par spyod pa brtul zhugs mchog ste rje btsun 'jam pa'i dpal lo/_/rlung dang chu dang lo ma za dang me lnga bsten pa la sogs pa'i dka' thub shin tu drag po'i khyad par ston par mdzad pas na dka' thub che'o/_/_
[\[189a.2\]]de nyid kyi phyir dka' thub mthar phyin te rab kyi mthar son pa gang yin pa de dka' thub mthar phyin no/_/rig byed rtog pa'i pha rol tu son pa'i brtul zhugs rdzogs par thob pa de ni gtsang gnas su brjod la/_brtul zhugs thams cad dang rig byed thams cad kyi pha rol du rab kyi
[\[189a.3\]]mthar son pa'i phyir bcom ldan 'das 'jam dpal yang gtsang gnas su brjod do/_/skye ba yongs su gzung bas rigs dang rus rjes su gzung ba'i phyir dang /_rigs de rab dang mchog tu gyur pa'i phyir gau ta ma'o/_/rigs rgyud de'i gtso bor gyur pas na dam pa'o/_/yi ge a ni
[\[189a.4\]]snyan tshig gi rig byed do/_/yi ge u ni mchod sbyin gyi rig byed do/_/a yig phyed ni nges brjod kyi rig byed do/_/de bzhin du/_yi ge a ni khyab 'jug ste/_/da ni yi ge rnams las a/_/zhes pa'i tshig las so/_/u yig ni u ma'i bdag po'o/_/a yig phyed ni tshangs pa'o/_/_
[\[189a.5\]]de bzhin du a yig ni snying stobs so/_/u yig ni mun pa'o/_/ma yig ni rdul te de dag ston par byed pa'i yi ge oM gyi sgra ni tshangs pa'o/_/de ji lta ba bzhin du rigs pas na tshangs par shes pa ste/_de ltar yang nges brjod kyi rig byed bsdus pa'i sems le'ur byas pa las/_
[\[189a.6\]]oM zhes bya ba tshangs pa mchog_/'byung po kun gyi snying la gnas/_/yid kyi sgron mar gyur pa yis/_/mi g.yo bar ni snang bar byed/_/glog dang shel ltar snang bar byed/_/nyi ma 'char ka lta bu ni/_/gang gis snying la gnas mthong ba/_/de yis phyogs kyi tshangs pa mthong /_/gnas
[\[189a.7\]]gsum dang ni tsam gsum dang /_/yon tan gsum dang lha gsum du/_/gug skyed dang bral gug skyed bcas/_/gang gi rigs de tshangs pa'i rigs/_/zhes de lta bu'i bdag tshangs pa yin par bstan pa'i phyir/_mchod sbyin gyi rig byed bsdus pa'i tshig le'ur byas pa las/_
[\[189b\]]
[\[189b.1\]]dbang phyug gis ni lung bstan srog_/'byung ba dbang po rnam par mdzes/_/gang gi rang bzhin nyi bzhin gsal/_/'gro 'di tshangs pa'i sgyu ma yin/_/rlabs drug mthar 'gro tshangs pa ste/_/ma yin ma yin gang smra ba/_/dga' ba brtags pa tsam zhig ste/_/gang zhig smra ba rgyu yi
[\[189b.2\]]mchog_/de las mchod sbyin 'gro ba'i mdo/_/sngar skyes pa ni skye dgu'i bdag_/dbyig gi snying por gang bshad pa/_/ma lus 'byin par byed pa'i rgyu/_/sa ni rkang pa lha yul mgo/_/nyi ma zla ba dag ni mig_/lto ba nam mkha'i khongs gang yin/_/de ni rnam mdzes mchog_/_
[\[189b.3\]]gnas skyes/_/zhes so/_/de bzhin du snyan tshig gi rig byed bsdus pa'i tshig le'ur byas pas/_gang tshe nang ni shes gyur pa/_/thub chen sangs rgyas grub par 'gyur/_/de tshe bzhi pa rnam shes pa/_/dbang phyug tu ni rab tu bsgrags/_/bzhi pa las 'das dam pa'i bdag_/_
[\[189b.4\]]skye dang 'jig pa spangs pa ste/_/bcing dang grol las nges 'das te/_/gtso bo rtag pa kun du 'gro/_/sad dang rmi lam gnyid mthug dang /_/bzhi pa rnams la mnyam par gnas/_/gang du bzhi pa thim 'gyur ba/_/de ni rtag pa'i tshangs mchog ces/_/srid srung gi rig byed/_
[\[189b.5\]]bsdus pa'i tshig le'ur byas par yang /_nam mkha' 'di ni mtha' yas te/_/de ni mi zad mi g.yo brtan/_/sna tshogs skye gnas tshangs pa mchog_/'byung po kun gyi dpung gnyen yin/_/mi zad pa yi bdag mchog ni/_/gang gis bdag la gnas mthong ba/_/yon tan med
[\[189b.6\]]kyang yon tan spyod/_/de dag 'jug ngogs rjes su 'brang /_/de yang gzhan la bdag gzhan ces/_/de ltar blo ngan rnams kyis mthong /_/de ni gang yin bdag yin par/_/shes pas nges par grol bar 'gyur/_/bdag ni tshangs pa bdag tshangs par/_/gang zhig de nyid shes gyur pa/_/_
[\[189b.7\]]srin po'am byin za dag dang ni/_/las rnams kyis ni reg pa med/_ces so/_/don dam par ni/_rig byed du ma'i mtha' dpyad snying po ni/_/gcig dang du ma nyid du rnam rtog spangs/_/de nyid bdud rtsi bla ma'i lung gis thob/_/rtse gcig bsam pas rnam par bsgom par bya/_/_
[\[190a\]]
[\[190a.1\]]bstan bcos gzhung gzhan nges par brtags pa gzhan/_/rgyun mi 'chad par shes shing rnam brtag gzhan/_/rnam rtog spyod yul thams cad spangs nas ni/_/rgyun mi 'chad par sems gzhan bsgom par bya/_/zhes pa'i man ngag gi rgyur gyur pa'i tshangs pa shes
[\[190a.2\]]pas na tshangs pa shes pa'o/_/dka' thub thos pa skye gnas te/_/'di gsum bram ze'i rgyu yin no/_/zhes pas yon tan gsum dang ldan pa ni bram ze yin par bshad pa/_mi zad pa'i dpal bcom ldan 'das 'jam dpal yang /_dus dpag tu med pa'i ring mo nas dka' thub
[\[190a.3\]]spyod par mdzad pa dang /_thos pa mtha' yas pa dang /_zag pa med pa'i stong pa nyid kyi lam gyi skye gnas las 'khrungs pa yin te/_yon tan de gsum dang ldan pas don dam pa'i bram ze yin no/_/yang na bram ze ni gang sdig pa'i chos las phyi rol du gyur pa'o zhes pa'i rig
[\[190a.4\]]pas sdig pa'i chos thams cad dang bral ba'i phyir bram ze'o/_/tshangs pas 'dul ba'i skye bo gdul ba'i phyir tshangs pa'i gzugs su sprul pas na tshangs pa'o/_/don dam par ni/_mi gnas pa'i mya ngan las 'das pa'i rang bzhin gyi tshangs pa dang ldan pa'i phyir bcom ldan
[\[190a.5\]]'das kho na tshangs pa'o/_/spros pa thams cad thim zhing dam pa'i bdag nyid du gnas pa ni tshangs pa mya ngan 'das pa'o/_/de thob pa ni ldan no/_/don dam par ni chos thams cad stong pa nyid kho na mchog gi bdag nyid mchog gi rang bzhin te/_de la de'i bdag nyid kyis gnas shing
[\[190a.6\]]thim pa ni tshangs pa mya ngan las 'das pa'o/_/de thob pa ni ldan pa ste/_rje btsun 'jam dpal lo/_/rang dang gzhan gyi las dang skye ba dang nyon mongs pa ldog par byed pa'i mtshan nyid ni grol ba'i rang bzhin gyi phyir dang /_de'i rgyud kyi phyir grol ba'o/_/rang dang gzhan gyi rgyud du
[\[190a.7\]]gtogs pa'i gti mug gi bdag nyid can gyi 'khor ba'i 'ching ba grol bar byed pas na thar pa'o/_/yang dag pa'i lta ba ni rigs pa yin pas lam gyi rang bzhin rnam par thar pa'i yan lag tu gyur pa yin la/_de de'i bdag nyid du ldan pa'i phyir dang de'i rgyu nyid kyi phyir rnam grol lus zhes
[\[190b\]]
[\[190b.1\]]pa'o/_/gtsug lag nyid phyir skyes pa'i rtags so/_/yang rnam par grol bar byed pa'i phyir rnam par thar pa brgyad po 'di lta ste/_gzugs can gzugs rnams la zhes pa la sogs pa nas rnam pa de dag gis zil gyis mnan nas zhes zil gyis mnan nas mthong ba 'di ni rnam par thar pa dang po'o/_/nang gzugs
[\[190b.2\]]med par 'du shes pas phyi rol gyi gzugs rnams la de bzhin du shes pa dang mthong bar byed pa ni gnyis pa'o/_/sdug pa'i rnam par thar pa lus kyis yang dag par bsgrubs te gnas pa ni gsum pa'o/_/nam mkha' mtha' yas skye mched ni bzhi pa'o/_/rnam shes mtha' yas skye mched ni
[\[190b.3\]]lnga pa'o/_/ci yang med pa'i skye mched ni drug pa'o/_/'du shes med 'du shes med min skye mched ni bdun pa'o/_/'gog pa'i snyoms par 'jug pa ni brgyad pa'o/_/'di rnams ni rnam par thar pa brgyad do/_/de nyid 'di'i yan lag yin pas na rnam thar yan lag ste ye shes kyi sku
[\[190b.4\]]can bcom ldan 'das 'jam dpal lo/_/nyan thos la sogs pa'i rnam par grol ba rnam pa tha dad pa'i rang bzhin gyi phyir dang /_de'i rgyu'i phyir de nyid rnam par grol ba ste bya ba'i rang bzhin gyi sems nyid rnam par grol ba'o/_/don dam par ni las sna tshogs pa'i dbye ba med de/_
[\[190b.5\]]de ltar yang gsungs pa/_sems can 'jig rten de bzhin snod kyi 'jig rten te/_/shin tu bkra ba sems nyid kyis ni 'god par byed/_/'gro ba las las skye bar thub pa'i dbang pos gsungs/_/sems ni kun du spangs nas las ni yod ma yin/_/zhes so/_/nyon mongs pa dang nye ba'i nyon
[\[190b.6\]]mongs pa thams cad kyi nye bar 'tshe ba dang bral ba nyid ni zhi ba nyid do/_/de'i rang bzhin gyi phyir dang /_de'i rgyu nyid kyi phyir de nyid bcom ldan 'das te zhi ba nyid do/_/chos thams cad mnyam pa nyid kyi rang bzhin gyi phyir dang /_gzhan dag gi dge ba'i rgyur gyur pa'i phyir zhi ba'o/_/nyan thos
[\[190b.7\]]pa mngon par 'dod pa'i sa two pa ra ta'i mtshan nyid mar me shi ba lta bu'i mya ngan las 'das pa'i rang bzhin gyi phyir ram/_mi gnas pa'i mya ngan las 'das pa'i rang bzhin gyi phyir dang de'i rgyu nyid kyi phyir mya ngan las 'das pa'o/_/thams cad du bya ba byas pa nyid kyis mya ngan las 'das pa'i rang
[\[191a\]]
[\[191a.1\]]bzhin nyid kyi phyir dang /_de'i rgyu nyid kyi phyir mya ngan las 'das pa'o/_/de bzhin du rnam par rtog pa'i chos thams cad rab tu zhi bar byed pa'i phyir dang /_de'i rgyu nyid kyi phyir zhi ba'o/_/legs pa ni sems can thams cad kyi dge ba'o/_/de ni nges pa'o/_/theg pa ni yang dag
[\[191a.2\]]pa'i lam ste legs par nges par 'byung ba bcom ldan 'das 'jam dpal nyid do/_/bde ba dang sdug bsngal gyi rgyur gyur pa'i las bag chags dang bcas pa rnam pa thams cad du yang dag pa ji lta ba bzhin yongs su shes pas mthar byed pas na sel ba'o/_/de'i phyir gsungs pa/_bde sdug
[\[191a.3\]]sel ba zhes so/_/lung dang rigs pa dang rnam par spyod pa dang ldan pas chos thams cad mthar phyin par rtogs pas chags pa med pa'i mtshan nyid ni chags bral te/_chags bral mtha' ni bcom ldan 'das nyid do/_/yang nyan thos la sogs pa'i chags bral mthar phyin pa ma yin te/_
[\[191a.4\]]de dag dmigs pa'i dug gis sun phyung ba'i phyir ro/_/yang na mtha' zhes pa dang tshig dbye ste/_mthar son pa'i phyir mtha' ste rab kyi mthar son pa shes rab kyi pha rol tu phyin pa dang /_de'i rang bzhin kho na 'jam dpal lo zhes dgongs pa'o/_/lus pa ni phung po rnams te/_de rnams
[\[191a.5\]]mi zad pa'i ngo bo nyid kyis zad pas na lus las 'das pa ste/_rnam pa thams cad mkhyen pa'i ye shes kyi rang bzhin rnam par dag pa zad pa dang mi skye ba rtog pa'i ngo bo bcom ldan 'das so zhes pa'i don to/_/de nyid rang dang gzhan gyi rgol ba rnams kyis rgyal bar mi nus pas na thub pa
[\[191a.6\]]med pa'o/_/de'i phyir dpe 'ga' yang yod pa ma yin pas dpe med pa'o/_/dpe med pa nyid bstan pa'i phyir mi mngon zhes pa la sogs pa ste/_mngon par gyur pa ni sa la sogs pa 'byung ba rnams so/_/de'i mtshan nyid med pa'i phyir mi mngon pa'o/_/gtan tshigs gsungs pa/_
[\[191a.7\]]mi snang zhes pa ste/_rnam pa thams cad dang bral ba zhes pa'i don to/_/de nyid kyi phyir gsal byed min/_a dz+ya te a tan+ta yA bya g+hi kri ya te ye na ta dany+dza ya naH/_'di'i rgyu dang rkyen dag las grol bas na gsal byed min no/_/cha shas med pa'i phyir cha med do/_/rang bzhin med pa nyid
[\[191b\]]
[\[191b.1\]]kyis thams cad du khyab pa'i phyir kun 'gro'o/_/de nyid kyi phyir khyab pa po zhes gsungs so/_/rdul phran brgya stong la sogs pa'i cha shas rnams su yang thim pa nyid rnal 'byor pa nyid rnams kyis kyang mtshon par dka' bas na phra mo'o/_/chos kyi dbyings kyi ngo bo nyid chos thams cad kyi rgyu
[\[191b.2\]]nyid kyis na sa bon no/_/bag chags dang bcas pa'i nyon mongs pa thams cad dang bral ba'i phyir zag pa med pa'o/_/ngo bo nyid dang longs spyod rdzogs pa dang sprul pa dang chos dang ye shes kyi sku'i dbye ba/_sangs rgyas sku lnga'i bdag nyid can/_/zhes sngar bshad la/_de rnams kyi
[\[191b.3\]]yon tan gsal bar bstan pa'i phyir mtshan rnam pa lnga rim pa bzhin gsungs pa/_rdul med ces pa la sogs pa ste/_phyi rol gyi don du zhen pa'i rdul dang bral ba'i phyir rdul med do/_/rdul gyi sgra ni de 'dra ba'i don dang /_rdul gyi sgra ni a yig gi mthar ji lta bar de lta bu yong /_
[\[191b.4\]]rdul dang po 'di ni rdul dang bcas pa zhes bya'o/_/sems las byung ba rnam pa sna tshogs pa'i rnam par rtog pa'i rdul dang bral ba'i phyir rdul bral lo/_/bag chags dang bag la nyal gyi dri ma sna tshogs pa thams cad dang bral ba'i phyir dri ma med pa'o/_/phyi dang nang gi rnam par rtog pa'i gnas
[\[191b.5\]]ngan len gyi bag chags kyi skyon spangs pa'i phyir nyes pa spangs pa'o/_/nad du gyur pa'i bdag dang bdag gir mngon par zhen pa'i bag chags kyi mtshams sbyor ba dang bral bas na skyon med pa'o/_/sngags kyi tshul la ni tshig lnga pos mngon par byang chub pa rnam pa lnga ston par byed do/_/de
[\[191b.6\]]yang oM tsit+ta pra ti bed+haM ka ro mi/_zhes pas gzung ba dang 'dzin pa'i rdul dang bral ba me long ltar dang ba'i sems mtshams sbyor rtogs par byed pas na rdul med do/_/ha yig skyes zhes par kA'i sgra nges pa'i tshig gi mtshan nyid kyis phyis pa'o/_/shes rab A li zla ba'i gzugs/_/zhes pa'i don
[\[191b.7\]]to/_/oM bo d+hi tsit+ta mu ta pA da yA mi zhes dri ma med pa'i 'od zer zla ba'i dkyil 'khor gyi gzugs kyis mnyam nyid dri ma med cing rdul dang bral ba'i phyir/_rnam par snang bar byed pa las skyes pa zhes par nges pa'i tshig gi mtshan nyid kyi rdul dang bral ba'o/_/kA li thabs dang zla ba'i gzugs
[\[192a\]]
[\[192a.1\]]zhes pa'i don to/_/oM tiSh+Tha badzra badzrAt+ma ko\u0f85haM/_zhes pa zla ba'i dkyil 'khor gyi steng du rdo rje rtse mo lnga pa'i gzugs kyis sor rtog pa ste/_mu stegs rnam pa tha dad pa'i dregs pa'i dri ma rnams 'joms pa'i phyir dri ma med pa'o/_/oM sa man+ta b+hA a haM/_zhes pa rnam pa thams
[\[192a.2\]]cad kyi mchog dang ldan pa'i kun du bzang po'i gzugs spros te bya ba sgrub par byed pa'i phyir rang bzhin gyi nyes pa rnam pa mang po dag spangs pas nyes pas spangs pa'o/_/oM ya thA sar+b+ba ta thA ga taHta thA a haM/_zhes pa de bzhin gshegs pa thams cad kyi bdag nyid kyi ngo bo mnyam pa nyid chos kyi dbyings
[\[192a.3\]]kyi rang bzhin gyi bdag nyid kyis srid pa'i skyon gyi nad las shin tu 'das pa'i phyir skyon med pa'o zhes mtshan lnga'i don lnga'o/_/de'i phyir chos thams cad du ji lta ba bzhin khong du chud pa'i phyir shin tu rab sad do/_/'dod chags dang bcas pa dang 'dod chags dang bral ba la sogs
[\[192a.4\]]pa rnam pa tha dad pa'i rab tu dbye ba can gyi sems can rnams kyi thugs su chud pa gang yin pa de ni rnam sad bdag go/_/nyan thos la sogs pa'i theg pas bdag po thams cad yongs su shes pa'i phyir kun shes so/_/byang chub sems dpa'i theg pas lam thams cad yongs su
[\[192a.5\]]shes pa'i phyir kun rig go/_/dam pa ni bla na med pa'o/_/yang dag par rdzogs pa'i sangs rgyas kyi theg pas rnam pa thams cad mkhyen pa nyid kyis rnam par shes pa'i chos nyid 'das zhes pa ste/_gzung ba dang 'dzin pa dang byed pa po dang las dang bya ba'i rang gi rnam par shes pas
[\[192a.6\]]brtags pa'i chos nyid dag ni rnam par shes pa'i chos nyid do/_/de las 'das pa ni yang dag par rdzogs pa'i sangs rgyas te rnam par rtog pa las 'das zhes pa'i don to/_/de ltar na bems po yod par 'gyur bar dogs pa la gsungs pa/_ye shes gnyis med tshul 'chang ba/_/_
[\[192a.7\]]zhes pa ste gnyis su med pa'i ye shes kyi rang bzhin zhes pa'i don to/_/de ltar rnam par rtog pa med kyang skyob pa rnams chos ston pa ni dpyad par bya ste/_sngon gyi smon lam gyi 'phen pa'i dbang gis yid bzhin gyi nor bu bzhin no zhes de ltar bshad do/_/de nyid rnam par rtog pa'i rtsol ba
[\[192b\]]
[\[192b.1\]]dang bral ba'i phyir rnam par rtog med lhun gyis grub pa'o/_/de ni dus gsum pa'i sangs rgyas kyi phrin las sems can gyi don byed pa'i mtshan nyid kyi phyir dus gsum sangs rgyas las byed pa'o/_/de gcig pus cig car dus gsum gyi sangs rgyas kyi phrin las ci ltar byed par 'gyur zhe na/_
[\[192b.2\]]brjod par bya ste/_de bzhin gshegs pa rnams byung yang rung ma byung yang rung ste/_chos rnams kyi chos nyid 'di ni gnas pa ste/_chos gnas pa nyid dang /_chos mi 'gyur ba nyid dang /_yang dag pa'i mtha' dang /_stong pa nyid do zhes gsungs pa dang /_tshogs dang chos kyi sku dag
[\[192b.3\]]dang /_/'gro ba'i don ni spyod pa yis/_/sangs rgyas thams cad mnyam pa ste/_/sku tshe rigs dang tshad kyis min/_/zhes gsungs pas chos kyi sku dbyer med pa'i phyir dus gsum sangs rgyas las byed pa'o/_/de nyid kyi phyir gsungs pa/_sangs rgyas thog ma zhes pa la sogs pa ste/_
[\[192b.4\]]thog ma dang /_tha mar skye ba dang 'gag pa med pa gang yin pa de ni thog ma dang tha ma med pa stong pa nyid kyi sku'o/_/de nyid kyang don dam sangs rgyas te/_ji skad du/_gang dag nga la gzugs su mthong /_/gang dag nga la sgrar shes pa/_/log pas spong bar zhugs pa ste/_/skye bo de
[\[192b.5\]]dag nga mi mthong /_/sangs rgyas chos nyid blta bar bya/_/'dren pa rnams ni chos kyi sku/_/chos nyid shes par bya min pas/_/des ni rnam par shes mi nus/_/zhes pa la sogs pa ste/_thog ma nas de lta bu'i chos nyid kyi bdag nyid kyi phyir dang po'i sangs rgyas so/_/de nyid gang las kyang
[\[192b.6\]]skye ba med pas na rgyu med pa'o/_/thams cad du 'gro ba'i ye shes nyid gcig pu gnyis su med pa'i mig de'i bdag nyid gang yin pa de ni ye shes mig gcig go/_/sgrib pa med pa nyid kyis thams cad du thogs pa med pa'i phyir dri ma med pa'o/_/chos thams cad de'i bdag nyid du thim
[\[192b.7\]]zhing brgyal bar gyur pa de ni 'dir lus rnam pa thams cad par bshad par bya ste/_ye shes kho na gang gi lus yin pa de ye shes lus can no/_/de bzhin nyid rtogs pas na de bzhin gshegs pa ste/_chos nyid kyi rang bzhin 'jam dpal nyid du gsungs so/_/sngags kyi tshul ni shin tu sad
[\[193a\]]
[\[193a.1\]]pa zhes pa la sogs pa'i tshig ye shes lus can gyi mthar thug pa rnams mngon par byang chub pa rnam pa lnga'i rim pas bshad par bya ste/_me long lta bu'i ye shes kyi bdag nyid ni shin tu sad pa nyid kyi phyir rnam par gsal ba ste/_rnam par snang bar byed pa nyid ni rnam par snang
[\[193a.2\]]mdzad do/_/khyad par du shin tu rnam par dag pa'i chos kyi dbyings kyi ye shes kyi rang bzhin nyid kyis na sad pa'i bdag yin pa'i phyir mi bskyod pa'o/_/chos thams cad stong pa nyid la dga' ba mnyam pa nyid kyi ye shes kyi rang bzhin nyid kyis shes par byed pas na kun zhes pa ste rin chen
[\[193a.3\]]'byung ldan no/_/so sor rtog pa'i ye shes kyi bdag nyid kyis chos thams cad rigs pas na kun rig ste 'od dpag tu med pa'o/_/de bzhin gshegs pa thams cad kyi bya ba sgrub pa'i tshul gyis thams cad las phul du byung ba'i phyir dam pa ste don yod grub pa'o/_/de ltar rnam pa lngas
[\[193a.4\]]mngon par rdzogs par byang chub pa yongs su rdzogs pa ni de bzhin gshegs pa lnga'i bdag nyid de rnam par shes pa'i chos nyid las 'das pa'o/_/ye shes zhes pa ye shes kyi rang bzhin no/_/shes rab dang thabs gnyis su med par snyoms par 'jug pa'i rang bzhin gyi gnyis su med
[\[193a.5\]]pa'i tshul 'chang bas na gnyis med tshul 'chang ba'o/_/rnam par rtog pa med cing lhun gyis grub par sangs rgyas ma lus pa'i phrin las sgrub par mdzad pas na/_rnam par rtog med lhun gyis grub/_/dus gsum sangs rgyas las byed pa/_/zhes so/_/thog mtha' med pa'i sems
[\[193a.6\]]dpa' ni/_/rdo rje sems dpa' dga' ba che/_/zhes pa'i tshig las sangs rgyas rdo rje 'chang ni thog ma dang tha ma med pa'i dang po'i sangs rgyas byang chub kyi sems kyi rang bzhin gyi phyir ro/_/de nyid thams cad la rjes su 'gro ba med pa ste/_de rjes su 'gro ba med pas na ris med pa'o/_/de nyid
[\[193a.7\]]spyan lngas phrin las yang dag par sgrub par byed pa'i phyir/_ye shes mig gcig dri ma med pa dang ye shes lus can gdul bya ji lta ba de ltar gdul bar mdzad cing rnam pa de lta bur smon lam gyi 'phan pa'i dbang gis gshegs shing gsung bar mdzad pas na de bzhin gshegs pa ste 'jam
[\[193b\]]
[\[193b.1\]]dpal nyid do zhes sbyar bar bya'o/_/de ltar chos kyi sku'i rang bzhin bstan nas longs spyod rdzogs pa'i sku'i rang bzhin yin pa'i phyir gsungs pa/_tshig gi dbang phyug ces pa la sogs pa ste/_sa bcu'i dbang phyug gi byang chub sems dpa' rnams dang thun mong du gyur pa'i zab cing rgya che ba'i chos ston pa
[\[193b.2\]]la dbang sgyur ba'i phyir tshig gi dbang phyug go/_/rnam pa thams cad mkhyen pa nyid kyi ye shes ni chen po ste/_chos thams cad rnam pa thams cad du thugs su chud pa'i ngo bo nyid yin pa'i phyir te de'i rang bzhin du srung zhing chos ston par mdzad pas na smra ba che'o/_/yang na 'jig rten gyi khams
[\[193b.3\]]thams cad du khyab cing thams cad zil gyis gnon pa'i gsung ste/_chen po yang 'di yin la smra ba yang yin pas de dang ldan pa'i phyir smra ba che'o/_/de nyid rgol ba thams cad kyi dbus na mdzes pa'i phyir smra ba'i rgyal po'o/_/de'i phyir drag po dang nye dbang dang lha'i bla ma la sogs pa rnams kyi
[\[193b.4\]]gtso bor gyur pa'i phyir smra ba'i skyes mchog go/_/de nyid phyin ci ma log pa dang mi slu ba'i tshad mas 'thad pa'i don gsal bar ston pa'i phyir slob ma dang /_bse ru la sogs pa'i slob ma rnams kyi dbus na dam pa'o/_/'di nyid gsal bar byed pa'i phyir gsungs pa/_mchog gi gnas zhes pa
[\[193b.5\]]ste chos mchog tu gyur pa zhes pa'i don to/_/rgyal dka' ba las rnam par rgyal ba'i phyir rgol ba'i ri dwags rnams la seng ge bzhin du gyur pas na smra ba'i seng ge'o/_/de nyid gsal bar byed pa ni thub pa med ces pa'o/_/thams cad mkhyen pa nyid bstan nas gzigs pa nyid gsungs pa/_
[\[193b.6\]]kun du blta ba zhes pa la sogs pa ste/_sgrib pa med pa'i ye shes kyis dngos po thams cad kun nas mkhyen pas rnam pa thams cad gzigs pa'i ngang tshul 'di la mnga' bas na kun du blta ba'o/_/chos kyi dbyings rtogs pas gnyis su med pa'i rmad du byung ba'i rab tu dga' ba de'i bdag nyid du
[\[193b.7\]]ldan pas na mchog tu dga' ba'o/_/sku'i che ba'i bdag nyid gsungs pa/_gzi brjid ces pa la sogs pa ste/_gzi brjid kyi phreng bas 'od gsal bar byed pa'i sku can nyid kyis gzi brjid phreng ldan no/_/de yang mdzes par mthong ba'i phyir blta na sdug ces pa ste/_mthong na bde ba zhes pa'i don
[\[194a\]]
[\[194a.1\]]to/_/dpal be'u'i dpe byad kyis brgyan te dpal gyis nges par mtshan pa'i phyir dpal be'u'o/_/yang na ro stod seng ge lta bu'i sku mnga' ba'i phyir thams cad las phul du byung bas dpal dang /_mdzes pas be'u lta bur 'khyil pa gang yin pa de ni dpal gyi be'u'o/_/_
[\[194a.2\]]mdzes pa'i 'od kyis sems can thams cad kyi mi shes pa'i mun pa mun nag rnam par 'joms pa gang yin pa de ni 'od bzang ngo /_/nang gi ye shes kyi 'od kyis shes bya'i dkyil 'khor mtha' dag kun du gsal bar mdzad pa'i phyir 'bar ba'o/_/'od de rnams kyis gsal zhing snang
[\[194a.3\]]bar byed pa'i ngang tshul du byas pa'i sku'i 'od zer rnams kyis 'bar zhing gsal ba gang yin pa de ni gsal zhing 'od byed snang ba po ste/_'khor thams cad zil gyis gnon pa'i gzi brjid can zhes pa'i don to/_/de ltar rang gi don phun sum tshogs pa'i longs spyod rdzogs pa'i sku gsungs
[\[194a.4\]]nas gzhan gyi don phun sum tshogs pa gsungs pa/_sman pa che mchog ces pa la sogs pa ste/_lus dang ngag dang sems su gtogs pa'i gnas ngan len gyi nad thams cad rab tu zhi bar byed pa gang zag dang chos kyi bdag med pa bstan pa'i sman gyi sbyor bas sems can thams cad kyi nad
[\[194a.5\]]gso ba'i phyir sman pa chen po'o/_/gzhi dang bcas pa rtsad nas 'byin pa'i phyir mchog go/_/de'i phyir skye ba thog ma med pa gcig nas gcig tu brgyud pa nas zug pa'i zug rngur gyur pa 'dod chags la sogs pa sdug bsngal gyi rgyu can rnams 'byin pa'i phyir gtso bo ste zug rngu 'byin pa sman pa'i rgyal
[\[194a.6\]]po'o/_/de nyid kyi phyir bla na med pa'o/_/sman rnams ma lus pa'i rang bzhin sangs rgyas kyi chos rnams kyi yan lag gsal bar byed pas sems can thams cad dang thun mong du ljon shing lta bur gyur pas na sman rnams ma lus ljon pa'i shing ngo /_/de nyid nyon mongs pa'i nad rnams la dgra bo bzhin
[\[194a.7\]]te rigs rgyud dang bcas pa zad par byed pa'i phyir dgra chen por 'gyur ro/_/nyon mongs pa thams cad kyi dgrar gyur du zin kyang mi mthun pa'i gzugs ni nam yang mi mnga'o zhes bstan pa'i phyir gsungs pa/_sdu gu zhes pa la sogs pa ste/_mtshan dang dpe byad kyi dpal 'bar bas yan
[\[194b\]]
[\[194b.1\]]lag mdzes pa ste de dang ldan pa'i phyir dpal ldan no/_/de nyid kyi phyir sdu gu zhes pa sku mchog blta bas chog mi shes pa'i phyir mdzes pa'o/_/de'i phyir 'jig rten gsum gyi thig ler byed cing rgyan du byed pas 'jig rten gsum gyi mchog ces pa ste don mthar chags kyi rnam par bshad
[\[194b.2\]]pa'o/_/rgyu skar rnams dang 'dra bas rgyu skar te/_nyan thos dang rang sangs rgyas dang byang chub sems dpa' la sogs pa rang gi tshogs pa dang gzhan gyi 'dus pa thams cad de/_gdul bya de rnams kyi 'khor gyi dkyil 'khor gyi 'khor lor ston ka'i zla ba'i gzugs ltar dri ma med pa'i dpal
[\[194b.3\]]gang yin pa de ni/_dpal ldan rgyu skar dkyil 'khor can te 'jam dpal te phyogs bcu po rnams kyi nam mkha' rnams ni phyogs bcu'i nam mkha' ste/_de'i mtha' thug pa ni don dam par mtha' med pa'o/_/de rnams su gsung rab yan lag dgu'i chos rnams kyi dril bu g.yer kha'i
[\[194b.4\]]dra bas 'khor ba'i chos kyi rgyal mtshan chen po bsgreng ba gang yin pa de ni/_phyogs bcu'i nam mkha'i mthas gtugs par/_/chos kyi rgyal mtshan chen po bsgreng /_/zhes pa ste bcom ldan 'das 'jam pa'i dbyangs so/_/nyon mongs pa'i gdung ba thams cad sgrib par byed cing 'gro ba la
[\[194b.5\]]khyab pas 'gro ba'i gdugs te 'gro ba la khyab pa'i phyir ro/_/de lta bu ni gcig pu yang 'di yin la yangs pa ste rgya che ba yang yin pas gcig tu yangs pa'o/_/des na 'gro ba'i gdugs kyang 'di yin la gcig tu yangs pa yang yin pas na/_'gro ba'i gdugs gcig yangs pa
[\[194b.6\]]ste/_'gro ba la gcig tu yangs pa'i gdugs zhes thob pa la/_sdeb sbyor gyi dbang gis de ltar bsdu ba byas pa'o/_/de nyid kyi phyir gsungs pa byams pa zhes pa la sogs pa ste/_byams pa dang snying rje dag gis dkyil 'khor lta bu'i tshul gyis 'jig rten gyi khams thams cad du kun nas
[\[194b.7\]]'khor te khebs pa'i phyir byams dang snying rje'i dkyil 'khor can te/_byams dang snying rje'i rang bzhin gyi dkyil 'khor 'di yin pas na zhes sbyar ro/_/thung ngu ni nges pa'i tshig go/_/'khor ba'i 'dam gyi nyes pas ma gos pa'i phyir pad+ma dang 'dra bas pad+ma ste de yang 'di nyid yin la/_sgeg pa la
[\[195a\]]
[\[195a.1\]]sogs pa'i gar gyi nyams dgu dang ldan pas gar gyis 'dul ba'i sems can gyi phung po gdul bar bya ba'i phyir gar gyi dbang phyug ste gar mkhan gyi gtso bo yin pas na gar gyi dbang phyug go/_/'gro ba thams cad kyi yid dang mig la sdug par snang ba'i sku do shal gyis mdzes pa'i
[\[195a.2\]]phyir dpal ldan no/_/'dis ni 'di 'od dpag tu med pa'i ngo bo nyid du gsungs so/_/dga' ba rgyas par byed pas na rat+na/_dkon mchog ste dkon mchog gsum mo/_/de lta bu ni chos kyi rgyal srid bdag po'o/_/mtshan mar gyur ba'i phyir dang sems can thams cad kyi kun du gdung ba phrog
[\[195a.3\]]par byed pa'i phyir gdugs te de gang gi yin pa ni rin chen gdugs so/_/de nyid kyi phyir khyab bdag chen po zhes pa rin chen dbang po nyid do/_/sangs rgyas kun ni mi bskyod pa la sogs pa ste de rnams kyi dbus na che zhes gsal bar gyur pas na/_sangs rgyas kun gyi rgyal po che/_/zhes pa rnam
[\[195a.4\]]par snang mdzad chen po'o/_/sangs rgyas thams cad kyi gzugs kyis 'gro ba'i bya ba sgrub pa'i phyir sangs rgyas thams cad kyi bdag nyid kyi dngos po ste sku lus 'dzin pas na/_sangs rgyas kun gyi rnal 'byor che/_/zhes pa ste mi bskyod pa'o/_/de ltar sangs rgyas lnga'i rang bzhin spros pa
[\[195a.5\]]med pa'i dpal rje btsun 'jam dpal du bshad do/_/dbang phyug chen po la sogs pa'i gdug pa can rnams rdo rje hUM mdzad la sogs pa'i khro bo'i gzugs kyis 'dul bar byed cing 'dis mchod par byed pas na sangs rgyas kun gyi bstan pa gcig go/_/yang na byang chub sems dpa' zhi
[\[195a.6\]]ba'i gzugs kyis sems can thams cad 'dis 'dul bar byed pas na bstan pa gcig go/_/sangs rgyas rnams thams cad kyi bstan pa gcig pu yin pas sangs rgyas kun gyi bstan pa gcig ste rje btsun nyid do/_/rdo rje ni de bzhin nyid gshegs pa thams cad do/_/de nyid rin po che la
[\[195a.7\]]sogs pa rnams kyi dbang bskur ba nyid kyis khams gsum pa'i mnga' bdag tu gyur pa'i mtshan nyid can gyi dpal gang yin pa de ni rdo rje rin chen dbang bskur dpal lo/_/rin chen kun ni de bzhin gshegs pa thams cad do/_/de rnams kyi bdag po ni dang po'i sangs rgyas te de'i gzugs kyis dbang
[\[195b\]]
[\[195b.1\]]bskur ba'i ngang tshul gyi phyir rin chen kun bdag dbang phyug go/_/'jig rten dbang phyug kun ni zhi ba'i byang chub sems dpa' thams cad do/_/de rnams kyi bdag por gyur pas na 'jig rten dbang phyug kun gyi bdag ste/_thams cad gdul ba'i phyir de nyid kyis byang chub sems dpa' spro bar nus pa'i
[\[195b.2\]]phyir ro/_/rdo rje 'chang ba kun ni phyag na rdo rje la sogs pa khro bo'i gzugs can rnams te/_de rnams kyi bdag por gyur pas de ltar ro/_/yang na rin chen kun bdag ni/_rin po che'i rigs kyi dkyil 'khor gang yin pa ste der rin chen 'byung ldan gyi gzugs kyis gtso bor gyur pa'i phyir rin chen
[\[195b.3\]]kun bdag dbang phyug go/_/'jig rten dbang phyug kun ni 'gro ba 'dul ba'i dkyil 'khor gang yin pa ste/_der 'od dpag med kyi gzugs kyi bdag por gyur pa'i phyir 'jig rten dbang phyug kun gyi bdag go/_/rdo rje 'chang ba kun ni khams gsum rnam par rgyal ba'i dkyil 'khor gang yin
[\[195b.4\]]pa ste/_der rje bo ste rdo rje hUM mdzad chen po'i gzugs su gyur pa'i phyir/_rdo rje 'chang ba kun gyi rje bo 'jam pa'i rdo rje'o/_/sangs rgyas thams cad kyi thugs rje chen po'i rang bzhin rnam pa thams cad mkhyen pa nyid kyi thugs kyi ngo bo nyid kyi phyir sangs rgyas kun gyi thugs rje'o/_/pho'i rtags nyid ni
[\[195b.5\]]'jam dpal gyi mtshan gyi tshul yin pa'i phyir ro/_/sangs rgyas thams cad kyi rang bzhin gyi thugs chen po gang gi yin pa zhes tshig rnam par sbyar ro/_/de bzhin gshegs pa thams cad dang mnyam pa nyid kyis thugs la khyab pas sangs rgyas kun gyi thugs la gnas so/_/mtshan dang dpe byad kyis
[\[195b.6\]]brgyan pa'i sangs rgyas thams cad kyi sku'i gzugs su bdag nyid thams cad ston pas na sangs rgyas kun gyis sku che ste/_sangs rgyas thams cad kyi sku che ba nyid cig car 'jig rten gyi khams thams cad du sems can gyi don du spro ba'i phyir ro/_/dbyangs kyi yan lag thams cad la 'jug pa'i
[\[195b.7\]]rgyu'i rtsa ba yin pa'i phyir sangs rgyas kun gyi gsung yang yin no/_/thung ba nyid ni ming gi tshul yin pa'i phyir ro/_/yang na sangs rgyas thams cad dang 'brel pa'i gsung gang la mnga' ba zhes tshig rnam par sbyor ro/_/dbyer mi phyed pa'i ye shes kyi nyi mas phyi dang nang gi mi shes pa'i mun nag rnam
[\[196a\]]
[\[196a.1\]]par 'joms shing snang ba'i rgyur gyur pa'i phyir/_rdo rje nyi ma snang ba che'o/_/mi phyed pa'i ye shes zla ba'i tshul gyis sems can thams cad kyi nyon mongs pa'i kun du gdung ba phrog par byed cing bsil zhing dri ma med pa'i 'od zer gyis gsal bar byed pa'i phyir rdo rje zla ba dri med 'od
[\[196a.2\]]de/_zla ba yang 'di yin la dri ma med pa'i 'od kyang yin pas zhes tshig rnam par sbyar ro/_/chags bral dang chags bcas la sogs pa'i gdul bya'i sems can rjes su gzung ba'i phyir/_chags bral sogs pa la shas cher kun du zhen pa'i mtshan nyid kyi 'dod chags gang yin pa de ni
[\[196a.3\]]chags bral la sogs chags pa che'o/_/sngags kyi tshul la ni rnam pa gzhan du ste de yang bla ma las shes par bya'o/_/sangs rgyas thams cad kyi gzugs spro ba'i phyir kha dog sna tshogs pa shin tu 'bar ba'i 'od gang yin pa de ni kha dog sna tshogs 'bar ba'i 'od do/_/yang dag par
[\[196a.4\]]rdzogs pa'i sangs rgyas rnams kyi rdo rje skyil krung ni dbyer med pa ste de bcings nas khyad par du zung du bcas pas bdud thams cad las rgyal ba'i bya ba mdzad de/_de skad du/_rdo rje skyil krung bcas nas ni/_/bdud rnams thams cad rab tu 'joms/_/zhes gsungs so/_/de yang thabs dang
[\[196a.5\]]shes rab rnam par dag pa'i rang bzhin g.yon dang g.yas pa'i rkang pa dag g.yon dang g.yas pa'i brla dag gi steng du bkod pa ni bcom ldan 'das rje btsun 'jam dpal gyi rdo rje skyil krung ste de ni kun rdzob tu'o/_/don dam par ni rdo rje yang dag par rdzogs pa'i sangs rgyas dang /_skyil krung ni
[\[196a.6\]]chos thams cad stong pa nyid kyi ye shes te/_de nyid sku gsung thugs legs par gnas pa'i rgyur gyur pa'i phyir/_gdan gyi yul gang yin pa de ni rdo rje skyil krung rdzogs sangs rgyas te/_de kho nas bdud thams cad las rnam par rgyal bar gyur pa'i phyir ro zhes dgongs pa'o/_/sangs
[\[196a.7\]]rgyas rnams kyi 'gro ba ni chos kyi 'bel ba'i gtam ste/_de'i chos so sor rtogs par byed cing /_chos thams cad rang bzhin med pa'i mtshan nyid de 'dzin pas na/_sangs rgyas 'gro ba'i chos 'dzin pa'o/_/'gro ba la gcig tu bkra shis pa'i phyir dang /_gos pa med pa'i phyir sangs rgyas
[\[196b\]]
[\[196b.1\]]ni pad+ma lta bu ste/_de'i phyir de las byung ba gang yin pa de ni sangs rgyas pad+mar skyes te tshogs gnyis yang dag par bsags pa'i phyir dpal ldan no/_/de nyid thams cad mkhyen pa rnams kyi ye shes kyi mdzod 'dzin pas na/_kun mkhyen ye shes mdzod 'dzin pa'o/_/sgyu 'phrul sna tshogs A li
[\[196b.2\]]ka khams gsum du nye bar ston pa ni de'i bdag nyid du 'dzin pas na/_sgyu 'phrul sna tshogs 'chang ba'o/_/de ni gzhan du so sor nges pa'i sprul pa'i byed pa po dang /_zil gyis mi non par mdzes pa'i phyir rgyal po gtso bo/_/ji ltar rgyal po sgyu 'phrul sna tshogs 'chang ba yin zhe na/_gsungs pa/_
[\[196b.3\]]che ba sangs rgyas zhes pa la sogs pa ste/_sangs rgyas rnams kyi rig sngags ni shes rab kyi pha rol tu phyin pa ste/_de'i stobs kyis 'jig rten las 'das pa'i sprul pa byed pa'i bdag nyid chen po de 'dzin par byed pas na che ba sangs rgyas rig sngags 'chang ngo /_/sngar bshad pa'i sngags kyi don
[\[196b.4\]]gyi rang bzhin gyi mtshan rnams yang dag par rdzogs pa'i phyir gsungs pa/_rdo rje rnon po zhes pa la sogs pa ste/_chos thams cad bdag med par shin tu yang so sor rtog pas rdo rje ltar rno bas na rdo rje rnon po'o/_/bdag tu rmongs pa'i rtsa ba can 'jig tshogs la lta ba'i yal ga dang lo ma dang ldan pas
[\[196b.5\]]nyon mongs pa'i shing chen po gcod par byed pa'i phyir ral gri chen po'o/_/rnam par rtog pa rnam pa sna tshogs kyi dri ma dang bral bas rnam par dag pa'i phyir rnam par dag pa'o/_/'di bla na med pa yin pa'i phyir mchog go/_/rang bzhin gzhan du mi 'gyur ba'i phyir 'gyur med de 'gyur ba med pa'i mchog
[\[196b.6\]]chos kyi sku'o/_/'dis ni 'di ltar bstan te/_nges par 'byed pa'i shes rab kyi sdug bsngal ma lus pa bcad pas shin tu rnam par dag pa'i chos kyi sku thugs su chud pas rnam par mi rtog pa nyid du gyur pa ni badzra tIk+Sh+Na zhes pa'i sngags kyi don yin no/_/sngags gnyis pa'i don gsungs pa/_sdug
[\[196b.7\]]bsngal gcod ces pa la sogs pa ste/_rang dang gzhan gyi rgyud du gtogs pa'i sdug bsngal mtha' dag gcod par byed pas na sdug bsngal gcod pa ste/_de yang theg pa chen po dang /_rdo rje'i chos nyid kyi don ston pa gnyis su med pa'i rang bzhin te/_de nyid sems can thams cad kyi the tshom
[\[197a\]]
[\[197a.1\]]gcod pa'i phyir ro/_/de de'i bdag nyid du 'dzin pa gang yin pa de ni/_theg pa chen po sdug bsngal gcod/_/mtshon cha chen po rdo rje chos/_/zhes pa ste theg pa chen po thams cad ni rdo rje'i chos nyid kyi don ston pa yin te/_duHkhats+tshe da zhes pa'i sngags kyi don to/_/sngags
[\[197a.2\]]gsum pa'i don gsungs pa/_dzi na dzika ces pa la sogs pa ste/_sangs rgyas rnams thams cad kyi shes rab dang ye shes kyi snying po de yang dzi na dzika ste de yang rje btsun 'jam dpal nyid de/_de skad du/_sangs rgyas shes rab ye shes kyi/_/snying po dzi na dzika tu bshad/_/ces so/_/de'i phyir
[\[197a.3\]]gsungs pa/_rdo rje zhes pa la sogs pa ste/_so so yang dag par rig pa bzhi bsgoms pas mi phyed cing zab mor gyur pa'i blo'i rang bzhin gyi phyir rdo rje zab mo yang 'di yin la rdo rje blo yang yin pas na/_rdo rje zab mo dang rdo rje'i blo'o/_/gAm+b+hi rma ni zab mor grags pa'i don la de phan gyi yaN sbyar ba'i
[\[197a.4\]]mtha'o/_/de nyid chos thams cad kyi de nyid ji ltar gnas pa bzhin yang dag par khong du chud pas na don bzhin rig pa'o/_/de ltar chos thams cad so sor rig pa'i shes rab kyis zab pa dang rgya che ba'i sangs rgyas kyi chos thams cad thugs su chud pa dang /_shes bya ma lus pa thugs su chud pa
[\[197a.5\]]'byung ba gang yin pa de ni/_pradz+nyA dz+nyA na zhes bya ba'i sngags kyi don to/_/yi ge bcu gnyis pa'i sngags kyi don bstan pa'i phyir gsungs pa/_pha rol phyin pa kun zhes pa la sogs pa pha rol tu phyin pa kun ni rin chen pad+ma'i pha rol tu phyin pa la sogs pa nas/_rdo rje las kyi pha rol tu phyin pa'i
[\[197a.6\]]mthar thug pa bcu gnyis dang /_sa rnams kun kyang mos pa spyod pa la sogs pa nas kun du 'od kyi mthar thug pa bcu gnyis so/_/rang dang gzhan dang 'brel pa'i pha rol tu phyin pa thams cad nges par rdzogs pa'i phyir pha rol tu phyin pa kun rdzogs pa'o/_/sa rnams thams cad kyis
[\[197a.7\]]rnam par brgyan par byed pas na/_sa rnams kun gyi rgyan dang ldan pa ste/_de nyid kyis brgyan pa gang yin pa zhes tshig rnam par sbyar ro/_/sngags bzhi pa'i don gsungs pa/_rnam par dag pa zhes pa la sogs pa ste/_rnam par dag pa de yang bdag med pa'i chos yin pas na/_
[\[197b\]]
[\[197b.1\]]rnam par dag pa bdag med chos te de ni yang dag pa'i ye shes so/_/de nyid mi shes pa'i mun nag 'joms par byed pa'i phyir zla'o/_/de nyid snying gi 'od de nang gi 'od gang yin pa de ni/_rnam par dag pa bdag med chos/_/yang dag ye shes zla snying 'od/_/ces pa ste bdag dang
[\[197b.2\]]bdag gi ba dang bral ba rnam par dag pa bdag med pa'i chos khong du chud pas 'jig rten las 'das pa'i shes rab kyi bdag nyid ches dri ma med pa'i chos dang ye shes kyi sku brnyes pas na dz+nyA na kA ya zhes pa'i sngags kyi don to/_/sngags lnga pa'i don gsungs pa/_sgyu 'phrul dra ba zhes pa la sogs
[\[197b.3\]]pa ste/_sprul pa'i sgyu 'phrul nyid 'chang zhing 'gugs pa'i rgyur gyur pa'i phyir dra ba'o/_/de la cher brtson pas na brtson chen gang yin pa de ni brtson chen sgyu 'phrul dra ba'o/_/sngags dang phyag rgya dang dkyil 'khor dang lha'i rnal 'byor dang las rab 'byams la sogs pa rgyun chags pa nyid
[\[197b.4\]]du bye brag tu rtogs par byed pas na rgyud do/_/rgyud de rnams thams cad kyi bdag po'o/_/mchog ni gtso bo sta bcom ldan 'das 'jam dpal te/_sngags dang phyag rgya dang dkyil 'khor la sogs pa sprul pa sna tshogs pa'i tshul gyis bya ba dang /_spyod pa dang rnal 'byor gyi rgyud la sogs
[\[197b.5\]]pa'i bdag por gyur pa nyid kyis thams cad kyi 'khor lor sgyur ba ste/_wA gI shwa ra zhes pa'i sngags kyi don to/_/sngags drug pa'i don gsungs pa/_rdo rje gdan ni zhes pa la sogs pa ste/_rdo rje ma lus pa rnams ni de bzhin gshegs pa rnams te/_phung po lnga'i bdag nyid a ra pa tsa
[\[197b.6\]]na'i don gyis kun nas yongs su mtshan pa'i mtshan ma can bcom ldan 'das nyid de/_yi ge lngas mtshan pa ni chos thams cad kyi de kho na nyid do zhes dgongs pa'o/_/de yang a ni skye ba med pa dang 'gog pa med pa la sogs pa so sor rtogs par byed pa nyid kyi a yig chos thams cad kyi sgo'o
[\[197b.7\]]zhes so/_/ra ni chos thams cad rdul dang bral ba dang thugs rje chen po'i chags pas chags pa zhes pa'o/_/pa ni skye ba med pa dang thugs rje chen po'i chags pa dang shes rab dang thabs kyi bdag nyid kyi phyir don dam pa'o zhes so/_/tsa ni sa dang pha rol tu phyin pa la sogs pa dang sngon gyi spyod pa de dag
[\[198a\]]
[\[198a.1\]]gi rgyu dang bral ba'o zhes so/_/da ni nam mkha' dang 'dra bar nye bar dmigs pa'i sgrib pa thams cad dang bral ba'i chos kyi sku'i mthar thug pa'o zhes ston pa'i phyir te/_de ltar na/_rdo rje'i gdan ni ma lus ldan/_/zhes pa'o/_/sna tshogs gzugs can 'jam dpal nyid do/_/_
[\[198a.2\]]de ltar yi ge lnga'i sngags kyi de kho na nyid kyi tshul gyi phyir ye shes sku rnams ma lus 'chang ba ste/_rdo rje sems pa'i gzugs zhes pa'i don to/_/rnam pa thams cad du kun nas sems can thams cad la bzang zhing dge ba dang /_gang gi phyir rang nyid kyang rnam pa thams cad du dge ba'i rang
[\[198a.3\]]bzhin gyi phyir kun du bzang po'o/_/gzhan la phan pa skyed pa'i blo gros bzang po mnga' bas na blo gros bzang po'o/_/lhun gyis grub par sems can thams cad la dge ba'i sa bon byed pas sa'i snying po dang 'dra bas sa'i snying po'o/_/sems can dang snod kyi ngo bo'i 'gro ba rnam par 'dzin par
[\[198a.4\]]nus pa'i bsod nams dang ye shes kyi tshogs kyi bdag nyid kyi phyir 'gro ba 'dzin no/_/chen po ni yangs pa yin la/_snying po ni dbus te de gang yin pa ni snying po che'o/_/sangs rgyas thams cad kyi chos nyid ni sku lus rnams kyi snying po chen po yin pas na/_sangs rgyas kun gyi snying po che/_/zhes
[\[198a.5\]]pa ste bcom ldan 'das 'di ni de bzhin gshegs pa thams cad kyi snying po yin pa'i phyir ro zhes dgongs pa'o/_/'dis ni chos thams cad kyi rang bzhin nyid ni rje btsun 'jam dpal lo zhes bstan to/_/de ltar yang lung las de bzhin gshegs pa ni chos thams cad kyi snying po'o zhes
[\[198a.6\]]dang /_gzhan yang bshad de/_dngos po kun gyi rang bzhin 'dzin/_/zhes so/_/ji ltar na 'di sangs rgyas kun gyi snying po yin zhe na gsungs pa/_sna tshogs sprul pa'i zhes pa la sogs pa ste/_sna tshogs pa'i sprul pa gang la mnga' ba de ni sna tshogs sprul pa'o/_/'khor lo ni
[\[198a.7\]]dkyil 'khor ro/_/de spro ba dang bsdu ba'i gnas bstan par gyur pa'i gzhi'i rtsa ba 'dzin par byed pas na sna tshogs sprul pa'i 'khor lo 'chang ba'o/_/'dis ni de bzhin gshegs pa thams cad kyi dkyil 'khor chen po mtshon par byas pa yin no/_/de'i spros pa ni 'jam dpal
[\[198b\]]
[\[198b.1\]]grags pa la sogs pas gzhan du rnam par phyes zin pa nyid kyis mtshan yang dag par brjod pa'i dka' 'grel 'dir ni mtshan ji lta ba bzhin go bar bya ba'i phyir mangs pa'i 'jigs pas ma bris so/_/dngos po kun gyi rang bzhin ni gdod ma nas skye ba med pa'i ngo bo'o/_/de'i mchog ste
[\[198b.2\]]thams cad las bla mar gyur pa'i gtso bo'o/_/de nyid kyi phyir dngos po kun gyi rang bzhin 'dzin no/_/chos dang chos can gyi khyad par brtags pa'i yang dag par brjod pa gsungs so/_/skye med zhes pa la sogs pa ste/_skye ba med pa ni chos thams cad skye ba med pa'i rang bzhin te
[\[198b.3\]]de gang yin pa de skye med chos so/_/chos ni chos can la bstan pa med kyi 'dis brtags na chos dang chos can gnyis kyang rang bzhin med pa'i phyir skye ba med do zhes bstan to/_/de nyid kyi phyir sna tshogs don de 'di las sna tshogs 'byung bas zhes sbyar te/_dngos po dang ldan pa'i chos las
[\[198b.4\]]mos pa sna tshogs pa'i sems can gyi don gyi khyad par byed nus pa med do zhes dgongs pa'o/_/de nyid kyi phyir gsungs pa/_chos kun ngo bo nyid 'chang ba/_/zhes pa ste rang bzhin med pa'i chos dang chos can gyi ngo bo zhes bcom ldan 'das kyi dgongs pa'o/_/de nyid kyi phyir gsungs pa/_
[\[198b.5\]]skad cig ces pa la sogs pa ste/_skad cig ma gcig kho na la chos thams cad kyi rang bzhin thugs su chud pa'i las rdzogs pa'i blo ni shes rab ste/_de gang yin pa ni skad cig gcig la shes rab che'o/_/ma hA pradz+nyA zhes klog pa na thung ngu'i don ni/_rang gi don can gyi de phan gyi rkyen
[\[198b.6\]]a Ni'i mtha'o/_/de'i phyir chos kun khong du chud pa 'chang ba ste/_chos thams cad khong du chud pa'i rnam pa thams cad mkhyen pa nyid kyi ye shes de'i bdag nyid du 'dzin pas na de ltar bshad do/_/de'i phyir gsungs pa/_chos kun mngon par zhen pa la sogs pa ste/_chos thams cad
[\[198b.7\]]ni 'jig rten dang 'jig rten las 'das pa rnams te/_de rnams mngon par rdzogs par rtogs pa'i byang chub gang yin pa de ni chos kun mngon par rtogs pa'o/_/yang dag pa ni de kho na nyid do/_/de'i mtha' ni de'i mthar thug pa ste/_de mkhyen pas na yang dag mthar thug pa'o/_/de'i phyir
[\[199a\]]
[\[199a.1\]]gsungs pa/_mchog ces pa la sogs pa ste/_mchog kyang 'di yin la chos thams cad thugs su chud pa'i blo yang yin pas na blo mchog ste shes rab kyi pha rol tu phyin pa'i rang bzhin nyid kyi phyir bcom ldan 'das so/_/yang na mchog dang blo gang yin pa zhes 'byin pa'i tshig rnam
[\[199a.2\]]par sbyar ro/_/gnas ngan len dang rnam par rtog pa thams cad rnam par spangs pas na brtan zhing mi 'gyur ba'i phyir mi g.yo ba'o/_/ma rig pa dang 'dod chags la sogs pa'i rnyog pa dang bral bas shin tu rab tu dang ba'i yid kyi rang bzhin gyi bdag nyid gang yin pa de ni rab tu dang ba'i bdag ste/_
[\[199a.3\]]yang dag par rdzogs pa'i sangs rgyas kyi byang chub zad pa dang mi skye ba shes pa'o/_/dri ma zad dang mi skye ba'i/_/ye shes byang chub ces brjod de/_/zad med skye med phyir de dag_/go rims ji bzhin shes par bya/_/zhes byams pas gsal bar gsungs pa'i phyir 'dus byas thams cad zad
[\[199a.4\]]pa'i tshul ni stong pa nyid do/_/stong pa nyid kyi ngo bo nyid yin pas na 'dus byas nyid 'dus ma byas so/_/de'i phyir 'dus byas dang 'dus ma byas kyi chos thams cad mnyam pa nyid ni mi zad pa'o/_/'dir rnam par rtog pa thams cad zad par 'gyur zhes sbyar te/_de yang zad pa ni zad
[\[199a.5\]]par mi 'gyur te zad pa de yang 'grib pa med do/_/gal te zad pa zad par gyur na 'gog pa yang zad pas mya ngan las 'das pa med par 'gyur te/_de'i phyir zad pa ni zad par mi 'gyur ro/_/gang zad par mi 'gyur ba de ni mi skye'o/_/gang mi skye ba de ni zad par mi 'gyur te/_de ltar
[\[199a.6\]]chos thams cad mnyam pa nyid kyi rang bzhin de bzhin nyid de de thugs su chud pa ni zad pa dang mi skye ba shes pa ste de nyid ni byang chub bo/_/de de'i bdag nyid du 'dzin pas na/_rdzogs pa'i sangs rgyas byang chub 'chang /_/zhes bya'o/_/bye brag tu smra ba dag ni byang chub ni nyon mongs pa mtha' dag
[\[199a.7\]]zad pa dang /_slar mi skye bar 'gyur ba cig car ba ste/_rkun po phyir phyung ba dang sgo glegs bcad pa dus mnyam pa bzhin no zhes 'dod do/_/de ni sangs rgyas kun gyi mngon sum ste/_sangs rgyas rnams la de lta bu'i bdag nyid kyi byang chub med de/_de ni de rnams la lkog tu ma gyur pa'i phyir
[\[199b\]]
[\[199b.1\]]ro zhes sbyar ro/_/sangs rgyas rnams ni sgrib pa thams cad las nges par grol ba'i phyir shes bya thams cad snang bar byed pa'i bdag nyid can gyi ye shes kho na me lce dang 'dra bas me lce ste/_ye shes kyi me lce de shin tu 'od gsal bas na ye shes me lce 'od rab gsal ba'o/_/de nyid
[\[199b.2\]]kyi phyir/_'dod pa'i don sgrub dam pa ste/_/'dod pa'i don ni rang dang gzhan rnams kyi sangs rgyas nyid de de mchog tu sgrub pa'o/_/ngan song thams cad ni dmyal ba la sogs pa'i 'gro ba rnams so/_/khyad par du sbyong bar byed pas na ngan song thams cad rnams sbyong ba'o/_/_
[\[199b.3\]]de'i phyir mgon po sems can kun gyi mchog ste mgon du gyur pa'i phyir ro/_/nyon mongs pa'i 'ching ba grol bar byed pa'i phyir/_sems can thams cad rab grol byed do/_/'di ci lta bu zhe na gsungs pa/_nyon mongs zhes pa la sogs pa ste/_nyon mongs pa rnams dang lhan cig
[\[199b.4\]]g.yul 'gyed pa la gcig tu dpa' ba ste/_gnyis pa med pa'i dpa' bo bzang po yin pas na nyon mongs g.yul du dpa' gcig pa'o/_/dpa' bo'i sgra sngon du bkod pa ni nges par tshig gi gtsug lag gi phyir ro/_/dpa' ba nyid kyi rgyu gsungs pa/_mi shes zhes pa la
[\[199b.5\]]sogs pa ste mi shes pa'i dgra'i dregs pa ste khengs pa'o/_/de 'joms par byed pa ni shes rab kyi rang bzhin gyi sku can 'jam dpal yin pas de ltar bshad do/_/nyon mongs pa'i g.yul du dpa' gcig pu yang 'di yin la mi shes pa'i dgra'i dregs pa 'joms pa yang yin pas
[\[199b.6\]]zhes tshig rnam par sbyar ro/_/dgongs pa min pa'i bshad pa ni lung las rtogs par bya'o/_/mi shes pa las byung ba'i nyon mongs pa dang mi shes pa de dag shes rab kyi ral gris nges par 'joms shing rtsad nas gcod pa'i phyir te/_nyon mongs pa'i tshogs gsod cing 'joms
[\[199b.7\]]par byed pa zhes pa'i don to/_/bdud dang mu stegs la sogs pa mtha' dag las rnam par rgyal ba'i dga' ston gyi gar gyis 'dul ba'i 'gro ba rjes su gzung bar bya ba'i phyir sgeg pa la sogs pa'i gar gyi nyams dgu'i khyad par gyi phul du byung ba gsal bar bya ba'i phyir gsungs pa/_
[\[200a\]]
[\[200a.1\]]blo ldan sgeg 'chang zhes pa la sogs pa ste/_de lta bu'i ngo bo las langs te gar gyi khyad par sgeg pa ste de yang gtsang zhing 'bar ba'o/_/shin tu gtsang zhing phul du byung bar gsal bas sems can thams cad kyi bsam pa rjes su chags par byed pa ni blo'o/_/de ni
[\[200a.2\]]sgeg pa dang 'dra bas blo ldan sgeg pa'o/_/de de'i bdag nyid kyis 'chang bas na blo ldan sgeg 'chang ngo /_/d+hIH zhes rnam par bcad pa dang bcas par klog pa yang sbyar ro/_/der ni/_bde gshegs shes rab dri ma med/_/rdo rje rnon por de bshad do/_/zhes gsungs pas dri ma med pa'i
[\[200a.3\]]shes rab kyi bdag nyid can gyi phyir de nyid ni blo'o/_/gal te blo yin na de ni so so rang rig pa'i bdag nyid can gzugs can ma yin pas de ji ltar na gzugs sna tshogs su snang bar byed ce na bden te/_shin tu rnam par dag pa'i sems kho na smon lam gyi phan pa'i dbang gis de lta de ltar
[\[200a.4\]]gdul bya la so sor snang bas na skyon med do/_/de skad du yang /_e ma'o sangs rgyas skyob kun gyi/_/zag pa med pa'i shes rab ste/_/shes rab dri med bsam mi khyab/_/sems dpa'i lus su gyur pa yin/_/zhes so/_/de nyid kyi phyir gzugs kyis dregs pa'i gdul bya'i skye bo gzhug pa'i
[\[200a.5\]]don du sgeg 'chang zhes gsungs pa ste/_mtshan dang dpe byad 'bar zhing gsal ba'i sgeg pa dang /_rgyan gyis mdzes pas 'jig rten gsum gyi gnas su dga' ston mdzad pa'o zhes pa'i don to/_/de'i phyir dpal ldan te mdzes pa ma lus pa'i gter du gyur pa 'jam dpal gzhon nu'o zhes
[\[200a.6\]]dgongs pa'o/_/bdud gdug pa can las rnam par rgyal ba la mkhas shing spro ba'i ngo bo ni dpa' ba'i nyams kyi don to/_/sems can de lta bu gdul ba'i don kho nar 'jig rten las 'das pas smad pa'i dngos po lta bu mi sdug pa'i 'jigs rung gi nyams su myong ba'i don to/_/dpa'
[\[200a.7\]]ba dang 'jigs su rung ba de dag dang rjes su mthun pa'i gzugs 'dzin par mdzad pas na dpa' zhing 'jigs rung gzugs 'dzin pa'o/_/'dis nye bar mtshon nas gzhan gar gyi nyams dgu dang rjes su mthun pa'i gzugs 'dzin pa zhes pa'i don to/_/de nyid sgyu 'phrul chen po gar gyi dbang
[\[200b\]]
[\[200b.1\]]phyug nyid du rtogs par byed pa ni lag pa'i dbyug pa zhes pa la sogs pa ste/_mtshon cha sna tshogs pas brel ba'i lag pa'i dbyug pa brgya po rnams kun nas phyogs thams cad du khyab par skyod par byed pa dang /_gang du zhabs brgya pa rnams kyang sa gzhi gang bar skyod par byed pa de lta
[\[200b.2\]]bu'i gar byed pa gang yin pa de lta bu ni/_lag pa'i dbyug pa brgya bskyod cing /_/rkang pa bskyod pas gar byed pa/_/zhes so/_/de nyid kyis na gsungs pa/_dpal ldan zhes pa la sogs pa ste/_dpal ldan lag pa brgyas gang ba ste lag pa'i dkyil 'khor gyi grangs brgyas nam
[\[200b.3\]]mkha' khyab pa ste/_nam mkha'i khongs thams cad du gar byed pa gang yin pa de ni/_dpal ldan lag pa brgyas gang la/_/nam mkha' khyab pa gar byed pa'o/_/lag pa'i dbyug pa brgya bskyod cing /_/zhes pa dang /_dpal ldan lag pa brgyas gang la/_/zhes pa la rnam dbye tha dad
[\[200b.4\]]par klog par byed pa mthong ste/_de yang rje btsun gyi khyad par nyid kyis rnam par bshad par bya'o/_/'jig rten las 'das pa'i gar byed pa'i khyad par ston par byed pa ni/_rkang pa gcig gis zhes pa la sogs pa ste/_rkang pa gcig gis sa'i dkyil 'khor gyi mthil gnon cing
[\[200b.5\]]ljid kyis phab nas bzhugs pa'i phyir/_sa yi dkyil 'khor bzhi yi khyon/_/rkang pa ya gcig mthil gyis gnon/_/zhes pa ste/_la yig phyis pa ni nges pa'i tshig go/_/gzhan du sa'i dkyil 'khor ni sa'i snying po ste 'og tu gser gyi rang bzhin gyi sa gzhi dang de'i mthil te der gnas
[\[200b.6\]]pa'o zhes so/_/tshangs pa'i sgo nga'i sgras ni nam mkha'i khams kyi mthar thug pa thod pa'i gzugs su mu stegs pa rnams kyis yongs su brtags pa ste de'i rtse mo ni steng gi cha'o/_/de gnon pa yang 'di yin la/_gzhan rkang mtheb sen mo la gnas pa yang 'di yin te/_'dis bcom
[\[200b.7\]]ldan 'das 'og dang steng gi mthar thug par khyab ste bzhugs su bstan to/_/rkang mtheb sen mo la gnas pa/_/zhes bdun pa'i mtha' can du klog pa la ni/_tshangs pa'i sgo nga'i rtse mo gnon/_/rkang mtheb sen mo nam mkha'i phyogs gang na ba der gnas so zhes rnam par bshad par bya'o/_/_
[\[201a\]]
[\[201a.1\]]'di dag kyang gar gyis 'dul ba'i skye po rjes su gzung ba'i phyir gsungs pa'o/_/don dam pa'i tshul gang yin pa de gsungs pa don gcig ces pa'o/_/de nyid gsungs pa/_gnyis med chos kyi don zhes so/_/tal gyi rkyen phyis pa'i phyir gnyis su med pa'i chos
[\[201a.2\]]nyid ces pa'i don to/_/de yang don dam pa ste de ni nam yang gzhan du mi 'gyur ba'i phyir 'jigs pa med pa'o/_/de lta na yang thugs rje chen po dang smon lam gyi phan pa'i dbang gis gdul bya dang rjes su mthun par yongs su mkhyen pa skyed de/_rnam rig sna tshogs pa'i tshul gyis sems
[\[201a.3\]]can rnams kyi don mdzad pa gang yin pa de ni rnam rig sna tshogs gzugs don can no/_/sems ni rnam par mi rtog pa'o/_/rnam par shes pa ni rnam par rtog pa dang bcas pa'o/_/de dag gi rgyud ni rgyun gyi 'jug pa ste/_don dam pa dang kun rdzob kyi tshul gyis gdul bya rnams la
[\[201a.4\]]de ltar so sor snang bar mdzad pa'i phyir bcom ldan 'das kho na sems dang rnam shes rgyud dang ldan pa'o zhes gsungs pa'o/_/dngos po ma lus pa ni de lta bu'i char gyur pa'i gzung ba dang 'dzin pa ste/_rang dang spyi'i mtshan nyid kyi don gyi mtha' can no zhes pa'i don to/_/dngos po de
[\[201a.5\]]rnams la mngon par zhen pa'i skye bo gzhug pa'i phyir mngon par zhen pa med pa'i tshul gyis dga' bar byed pa gang yin pa de ni dngos don ma lus rnams la dga' ba'o/_/don dam par ni stong pa nyid la dga' ba'o/_/de su zhig ce na/_mchog gi blo ste blo'i mchog 'jam pa'i dpal lo zhes pa'i
[\[201a.6\]]don to/_/de nyid kyi phyir gsungs pa/_srid pa'i zhes pa la sogs pa ste/_kha nang du phyogs nas 'jug pa'i phyir bsam gtan dang gzugs med pa rnams la 'ga' zhig mtha' par 'du shes pa bzlog pa'i phyir/_khams gnyis las skyes pa'i 'dod chags ni srid pa'i 'dod chags
[\[201a.7\]]yin no zhes bcom ldan 'das kyis gsungs so/_/sogs kyi sgras 'dul ba'i khams las byung ba'i 'dod chags kyang gzung ngo /_/srid pa dang 'dod pa'i 'dod chags kun nas zhes pa ni srid pa'i 'dod chags la sogs pa de las 'das pa'o/_/de nyid kyang ste shes rab kyi khyad par de
[\[201b\]]
[\[201b.1\]]nyid dran pa'i rang bzhin las nges par skyes pa'i phyir ro/_/rtags kyi khyad par nyid kyis de nyid ces pa'i don to/_/dran pa bzhi po ting 'dzin rgyal/_/zhes stong pa nyid dang /_mtshan ma med pa dang /_smon pa med pa dang rang bzhin gyis 'od gsal ba'i dran pa'i rang bzhin ting nge 'dzin brgya stong
[\[201b.2\]]gi bdag por gyur pa nyid kyis mdzes pas de ltar bshad do/_/byang chub yan lag ces bya ba la sogs pa la byang chub kyi yan lag bdun ni 'di lta ste/_dran pa dang chos rab tu rnam par 'byed pa dang /_brtson 'grus dang dga' ba dang /_shin tu sbyangs pa dang /_ting nge 'dzin dang btang
[\[201b.3\]]snyoms zhes bya ba rnams so/_/de rnams ni shin tu dga' bar 'os pa nyid kyi phyir me tog lta bu ste/_de rnams kyi dri'i khyad par 'jig rten gyi khams rab 'byams rnams su khyab pa'i yon tan dang /_ye shes kyi rang bzhin gyi dri'i khyad par gang yod pa de ni byang chub yan lag me tog
[\[201b.4\]]spos so/_/de bzhin gshegs pa rnams kyi yon tan ni gzhan dang thun mong ma yin pa'i phyir ma 'dres pa dang stobs bcu la sogs pa rnams te/_rin po che dang 'dra ba de rnams skye ba'i gnas dang 'phel ba'i rgyu nyid kyi phyir 'byung gnas su gyur ba de bzhin gshegs pa'i yon tan rnams kyi chu
[\[201b.5\]]gter dang 'dra bas mtsho'o/_/de bzhin gshegs pa'i yon tan rnams kyang gzhan du rgyas par bshad do/_/lam gyi yan lag brgyad ni 'di'i yan lag rnams ni brgyad yin pa ste sngar bshad zin to//_//gdul bya'i skye bo'i rgyud la dmigs pa de 'dren par byed cing thabs gang
[\[201b.6\]]gis de'i tshul gang rig pa de ni lam gyi yan lag brgyad tshul rig pa'o/_/de nyid kyi phyir gsungs pa/_yang dag sangs rgyas lam rig pa/_/zhes so/_/sems can thams cad mi gnas pa'i mya ngan las 'das pa la 'jog pa'i thugs rje chen pos mtha' gcig tu kun du chags pa
[\[201b.7\]]nyid kyi phyir sems can kun la shas cher chags so/_/de lta na yang chos thams cad rang bzhin med par thugs su chud pa'o/_/dri ma med pa'i ye shes rab tu bdag nyid yin pa'i phyir chags pa med pa'o/_/de nyid kyi phyir nam mkha' lta bu'o/_/sems can thams cad kyi sems
[\[202a\]]
[\[202a.1\]]mnyam pa nyid thugs su chud pas na sems can kun gyi yid la 'jug pa ste thugs su chud pa'o/_/'gro ba'i don ni rtogs pa'i don can gyi phyir gdul bya 'dul ba'i sems las mi 'da' bar skal ba ji lta ba bzhin ches myur bar cig car du gdul bya thams cad kyi
[\[202a.2\]]sems kyi rjes su 'jug pa'i chos bstan pa'i don du yid ltar mgyogs pa'i ting nge 'dzin mnga' ba'i rang bzhin yin pa'i phyir sems can kun gyi yid ltar mgyogs zhes bya'o/_/sems can rnams kyi dbang bo rnams ni 'jig rten dang 'jig rten las 'das pa'i ste/_thar pa'i cha
[\[202a.3\]]dang mthun pa rnams dang /_dad pa dang brtson 'grus dang /_dran pa dang /_ting nge 'dzin dang /_shes rab ces bya ba rnams so sor rtul po dang 'bring dang chen po'i dbye bas phye ba rnams so/_/de'i don ni sangs rgyas nyid kyi thabs kyi rnam pa ste/_dbang po de rnams dbang don ji lta
[\[202a.4\]]ba bzhin mkhyen pas na/_sems can kun gyi dbang don shes pa'o/_/dus thams cad du sprul pa'i 'od zer rnams kyis sems can rnams la phan pa dang bde ba yang dag pa sgrub par mdzad cing yid 'phrog pas na/_sems can kun gyi yid 'phrog pa'o/_/phung po lnga don de nyid ni kun
[\[202a.5\]]rdzob tu/_gzugs ni dbu ba rdos pa 'dra/_/tshor ba chu yi chu bur bzhin/_/'du shes smig rgyu lta bu ste/_/'du byed chu shing sdong po 'dra/_/rnam shes sgyu ma lta bur ni/_/nyi ma'i gnyen gyis bka' stsal to/_/don dam par ni gdod ma nas skye ba med pa nyid phung po lnga'i don gyi de nyid de/_de mkhyen
[\[202a.6\]]pas na de ltar bshad do/_/rnam par dag pa'i tshul khrims dang ting nge 'dzin dang shes rab dang /_rnam par grol ba dang /_rnam par grol ba'i ye shes mthong ba zhes bya ba ste/_phung po lnga'i rang bzhin 'chang bas na/_rnam dag phung po lnga 'chang ba ste rnam par dag pa'i phung po lnga 'dzin par
[\[202a.7\]]mdzad pa zhes bya ba'i don to/_/nges par 'byung ba kun ni nyan thos la sogs pa rnams kyi'o/_/mtha' ni mthar thug pa ste de la gnas pas na de ltar de bshad do/_/nges 'byung kun gyi rang bzhin rnam par mkhyen pa'i phyir/_nges par 'byung ba kun la mkhas pa'o/_/de lta na yang byang
[\[202b\]]
[\[202b.1\]]chub sems dpa'i tshul gyis sems can thams cad lam la gzhug pa'i phyir du/_nges 'byung kun gyi lam la gnas pa'o/_/de'i phyir gsungs pa/_nges par 'byung ba kun ston pa/_/zhes pa'o/_/ma rig pa dang /_'du byed dang /_rnam par shes pa dang /_ming dang gzugs dang /_
[\[202b.2\]]skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi zhes bya ba rten cing 'brel bar 'byung ba'i yan lag bcu gnyis kyi mtshan nyid can ni srid pa'i rtsa ba ste/_yan lag bcu gnyis srid rtsa bton/_/zhes pa srid pa'i yan lag
[\[202b.3\]]bcu gnyis drungs nas phyung ba zhes pa'i don to/_/ji lta bu zhe na gsungs pa/_dag pa rnam pa zhes pa la sogs pa ste/_thabs dang bcas pa'i shes rab rnam par bsgoms pa'i stobs kyis shin tu rnam par dag pa'i de bzhin nyid kyi rang bzhin gyi srid pa'i yan lag rnams de'i
[\[202b.4\]]bdag nyid du 'chang bas na dag pa rnam pa bcu gnyis 'chang ba ste/_rnam par dag pa'i rnam pa bcu gnyis 'chang ba zhes pa'i don to/_/sdug bsngal la sogs pa bden pa bzhi'i tshul ni phyin ci ma log par lam du byed cing rnam par 'jog par byed pas na/_bden bzhi'i tshul
[\[202b.5\]]gyi rnam pa can no/_/sdug bsngal la chos shes pa dang /_sdug bsngal la rjes su rtog pa shes pa dang /_de bzhin du kun 'byung ba dang 'gog pa dang lam rnams la so sor shes pa gnyis te/_shes pa brgyad po de rnams ni nyan thos la sogs pa'i lam gsum gyi gdul bya dang rjes
[\[202b.6\]]su mthun par thugs su chud pas rjes su mthun par rtogs pa de 'chang bar mdzad pas na/_shes pa brgyad po rtogs pa 'chang ba'o/_/'ga' zhig tu/_bden bzhi'i tshul dang 'dra ba yi/_/shes pa brgyad po rtogs pa 'chang /_/zhes mtha' dag klog pa ni dgongs min te/_de la bden pa bzhi'i
[\[202b.7\]]tshul ni nyan thos la sogs pa dang rjes su mthun pa'i mi rtag pa dang sdug bsngal ba la sogs pa'i rnam pa bcu drug go/_/de rnams ji lta ba bzhin bsgoms pas rim gyis bden pa so so la chos shes pa dang rjes su rtogs pa'i shes pa 'byung bas na/_dri ma med pa'i rtogs pa 'chang ba'i phyir/_/_
[\[203a\]]
[\[203a.1\]]bden bzhi'i tshul dang 'dra ba yi/_/shes pa brgyad po'i rtogs pa 'chang /_/zhes pa'o/_/rten cing 'brel par 'byung ba yan lag bcu gnyis kyi rnam pas bden pa la 'jug pa'i ye shes kyis skye mched bcu gnyis rnam par dag nas sa bcu gnyis kyi mthar thug pa'i bden pa'i
[\[203a.2\]]dgos pa dang ldan pas na/_bden don rnam pa bcu gnyis ldan pa'o/_/nang stong pa nyid la sogs pa nas dngos po med pa'i ngo bo nyid stong ba nyid kyi mthar thug pa'i stong pa nyid rnam pa bcu drug gi de nyid rig pa'i phyir de nyid rnam pa bcu drug rig pa'o/_/de la gzhan yang dngos po dang
[\[203a.3\]]dngos po med pa dang rang bzhin dang /_gzhan gyi dngos po ste stong pa nyid bzhi dang lhan cig pa nyid kyis stong pa nyid rnam pa nyi shu ste/_yang dag par rdzogs pa'i byang chub gang yin pa de don dam par dbye ba med kyang de nyid rdzogs pa'i byang chub kyi ngo bo yin pa'i phyir/_rnam pa nyi shu
[\[203a.4\]]byang chub pa/_/zhes gsungs so/_/thabs la mkhas pas thar pa ji lta bar nyan thos la sogs pa'i tshul gyis sems can rnams gdul ba'i phyir sna tshogs pa'i sangs rgyas kyi gzugs brnyan ston pa nyid kyis sangs rgyas kyi sku'i bdag nyid kyi ngo bo rnam pa mang po rab tu ston pa'i phyir rnam
[\[203a.5\]]par sangs rgyas so/_/rnam pa thams cad mkhyen pa nyid kyi ye shes kyi bdag nyid kyi phyir kun rig go/_/de nyid thams cad las phul du byung ba'i phyir mchog go/_/mtha' yas pa'i sangs rgyas kyi sprul pa rnams kyis 'jig rten gyi khams mtha' yas pa'am mtha' klas pa'i sems can rnams
[\[203a.6\]]kyi don mdzad pa'i phyir sku mtha' yas pa bye ba 'gyed par mdzad pa'i phyir/_sangs rgyas kun gyi sprul pa'i sku/_/bye ba dpag med 'gyed pa po/_/zhes bya'o/_/sdug bsngal la chos dang bzod pa la sogs pa mthong ba'i lam gyi sems kyi skad cig ma bcu drug po thams cad mngon par
[\[203a.7\]]rtogs pa ste legs par khong du chud pas na/_skad cig thams cad mngon par rtogs pa'o/_/sems kyi skad cig ma thams cad kyi don ni skye ba med pa dang 'gag pa med pa la sogs pa'i tshul lo/_/de ji lta ba bzhin rig pas na sems kyi skad cig don kun rig pa'o/_/theg pa sna
[\[203b\]]
[\[203b.1\]]tshogs ni 'jig rten pa dang /_nyan thos dang rang sangs rgyas dang yang dag par rdzogs pa'i sangs rgyas dang 'brel pa rnams so/_/de rnams kyi tshul ni rnam par grol ba'i khyad par te/_de nyid ni thabs so/_/de 'gro ba'i don du rnam par sgom par byed cing yang dag par sgrub par
[\[203b.2\]]byed pas na de ltar bshad do/_/ci las she na gsungs pa/_theg pa gsum gyi nges 'byung zhes pa ste/_'di yang sems can gyi bsam pa'i dbang las yin gyi don dam par ni theg pa gcig kho na ste 'di lta ste theg pa chen po'o/_/de'i 'bras bu ste yang dag par rdzogs pa'i
[\[203b.3\]]sangs rgyas nyid la gnas pa'o/_/de ltar yang ting 'dzin rgyal po las/_sems ni zhum zhing rgyud kyang zhan gyur la/_/thos pa'i mod la skrag par 'gyur rnams la/_/nga yis 'jigs pa spang phyir theg gsum bstan/_/theg pa gcig ste gnyis pa yod ma yin/_/zhes
[\[203b.4\]]gsungs so/_/dam pa'i chos pad+ma dkar por yang gsungs pa/_don dam par ngas yang dag par gsungs pa ni 'di yin te/_nyan thos tshul kun gyis ni mya ngan 'das/_/'di dag byang chub mchog gi spyod spyad de/_/nyan thos byang chub sems kun sangs rgyas 'gyur/_/theg pa gcig
[\[203b.5\]]ste gnyis pa yod ma yin/_/gsum pa nam yang yod pa ma yin no/_/skyes mchog 'jig rten tshul ni tshul gzhan gyis/_/theg pa sna tshogs nye bar ston par byed/_/ces gsungs so/_/rnam par rtog pa ni byang chub sems dpa'i nyon mongs so zhes pa'i rig pas/_byang chub sems
[\[203b.6\]]dpa' rnams kyi rnam par rtog pa nyid nyon mongs te/_de rnams kyi khams ni rig ste/_chos thams cad shin tu rnam par dag pa'i tshul gyi rang bzhin nyid kyis rnam par dag pa'i bdag gang yin pa de ni nyon mongs khams rnams rnam dag bdag go/_/dge ba dang mi dge ba dang lung du ma
[\[203b.7\]]bstan pa'i las kun nas slong bar byed pa'i sems ni las kyi khams te/_de yang bdag dang bdag gir mngon par zhen pas 'jug pa ste/_de skye ba dang bral ba'i chos ston pa'i sgo nas zad par byed pas na/_las kyi khams rnams zad byed pa'o/_/sems can rnams kyi
[\[204a\]]
[\[204a.1\]]legs ba 'khyer zhing 'phrog pas chu bo'i shugs dang 'dra zhing chos mthun pas chu bo'o/_/chu bo de yang bzhi ste 'dod pa'i chu bo dang srid pa'i chu bo dang lta ba'i chu bo dang ma rig pa'i chu bo rnams so/_/de nyid rgal dka' bas rgya mtsho ste/_de yang dag par rgal bas
[\[204a.2\]]na/_chu bo rgya mtsho kun las rgal ba'o/_/chu bo kho na khams dang 'gro ba dang skye gnas rnams su sems can rnams sbyor bar byed pas na sbyor ba ste/_de nyid shin tu bgrod par dka' zhing sdug bsngal gyi rgyur gyur pa'i phyir dgon pa'o/_/de rnams la nges par thon pas na sbyor ba'i
[\[204a.3\]]dgon pa las byung ba'o/_/nyon mongs nye ba'i kun nyon mongs/_/zhes pa la sogs pa la nyon mongs pa ni rjes su chags pa dang khong khro ba la sogs pa'o/_/nye ba'i nyon mongs pa ni sgyu dang rgyags pa dang rnam par 'tshe ba la sogs pa rnams so/_/de nyid kyis sam ba li tAHyang dag
[\[204a.4\]]par nyon mongs par byed pas na kun nas nyon mongs pa'o/_/bag chags dang lhan cig pas na bag chags dang bcas pa'o/_/de rab kyi mthar phyin pas legs par spangs pas na/_nyon mongs nye ba'i kun nyon mongs/_/bag chags bcas pa gtan spangs pa/_/zhes pa'o/_/_
[\[204a.5\]]sgra 'di lta bur rnam par gnas pa ni gtsug lag gi phyir te/_shin tu rab spangs bag chags bcas/_/nyon mongs nye nyon kun nyon mongs/_/zhes pa'i don to/_/shes rab dang thabs dang snying rje chen po ni shes rab thabs dang snying rje che'o/_/de rnams kyi don yod 'bras bu med pa ma yin
[\[204a.6\]]par 'gro ba'i don byed pas na de ltar bshad do/_/'du shes ni mtshan mar 'dzin pa'i mtshan nyid de/_de 'gro ba dang khams dang skye gnas thams cad du gtogs pa ni 'du shes kun te sems can thams cad kyi rgyud du gtogs pa de rnams chos la bdag med pa'i ye shes kyis spong
[\[204a.7\]]ba'o/_/de nyid don te dgos pa gang yin pa ni 'du shes kun gyi don spangs pa'o/_/rnam shes don ni gzung ba dang 'dzin pa'i rnam pa khong du chud pa'o/_/de 'gog par byed pa ni shes pa dang shes bya'i de kho na nyid skye ba med pa nyid du rtogs par byed pas na rnam shes don ni 'gog par byed
[\[204b\]]
[\[204b.1\]]pa'o/_/'gog pa 'chang zhes klog pa yang mthong ste de ni go sla'o/_/skal ba dang ldan pa dang mi ldan pa nyid kyi don thugs su chud pa'i don gyis dang dmigs pa med ba nyid kyis na sems can kun gyi yid kyi yul gang yin pa de de ltar bshad do/_/rnon po dang 'bring dang rtul po'i dbye bas
[\[204b.2\]]sems kyi spyod pa so sor rtogs pa'i don gyis na/_sems can kun gyi yid rig pa dang rtogs pa dang khong du chud pa thob pa gang yin pa de ni sems can kun gyi yid rig pa'o/_/nang du song zhing gnyis su med par khong du chud pa'i rnam pas sems can kun gyi yid kyi nang du 'jug pa'i
[\[204b.3\]]phyir sems can kun gyi yid nang gnas so/_/sems can thams cad la rkang gi khong nas snying rje ba nyid kyis bde ba dang sdug bsngal mtshungs pa'i phyir/_de dag sems dang mnyam nyid son pa ste thob pa'o/_/de nyid kyi phyir sems can kun gyi yid tshim byed pa'o/_/sems can
[\[204b.4\]]thams cad kyi mchog tu dga' ba'i rgyur gyur pa'i phyir/_sems can kun gyi yid dga' ba'o/_/nyams su myong ba'i ngo bo'i tshad ma dam pas grub pa yang 'di yin la/_'di las gzhan pa'am lhag pa med pas mthar thug pa yang yin pas grub pa'i mtha' ste don dam pa'i tshul gyis
[\[204b.5\]]g.yo ba med cing brten pa zhes pa ji srid pa'o/_/de'i phyir gsungs pa/_'khrul pa ldan pa min zhes pa ste/_'di la yang gtan tshigs gsungs pa/_'khrul pa thams cad rnam par spangs/_/zhes pa'o/_/'di nyid ji lta bu zhe na gsungs pa/_the tshom med pa'i blo zhes pa ste/_
[\[204b.6\]]the tshom med pa yang 'di yin la blo gros kyang 'di yin pas the tshom med pa'i blo ste/_de nyid ni the tshom med pa'i blo gang yin pa zhes tshig rnam par sbyar ro/_/de nyid kyi phyir gsungs pa/_bud med don zhes pa la bud med ni shes rab kyi pha rol tu phyin pa'o/_/don ni bsgrub bya ste
[\[204b.7\]]'bras bu bla na med pa'i byang chub kyi rang bzhin te/_'di nyid bcom ldan 'das 'jam dpal lo/_/yang na 'jam dpal gang yin pa gsum gyi sgra ni gsum rnams te 'dod pa la sogs pa'i khams rnams so/_/don ni rgyu'o/_/de nyid stong pa nyid kyi ye shes rdo rje'i rang bzhin
[\[205a\]]
[\[205a.1\]]yin pa'i phyir/_bcom ldan 'das kyis de rnams stong pa nyid kyi ye shes kyi lus su bskyed pa'o/_/de nyid kyi phyir gsungs pa/_kun gyi don ni zhes pa ste/_'dod pa'i khams la sogs pa thams cad kyi rgyur gyur pa zhes pa'i don to/_/yang na don rnam pa gsum
[\[205a.2\]]ste spang bar bya ba dang /_blang bar bya ba dang /_btang snyoms su bya ba'o/_/de la spang bar bya ba ni phyi dang nang gi mi dge ba'i phyogs so/_/blang bar bya ba ni chos bdag med pa'i ye shes dang bsod nams dang ye shes kyi tshogs so/_/btang snyoms su bya ba ni lung du ma bstan pa'i
[\[205a.3\]]chos rnams te/_'di dag thams cad ni gdul bya dang rjes su 'tsham pas na don gang yin pa ste de ltar bshad do/_/snying stobs dang rdul dang mun pa ste 'dod chags dang zhe sdang dang gti mug gi rang bzhin yon tan gsum gyi ye shes kyi bdag nyid kyis 'dul ba'i sems can
[\[205a.4\]]gdul ba'i phyir de'i bdag nyid can de bzhin gshegs pa rigs gsum gyi rang bzhin yin pa'i phyir/_bcom ldan 'das 'jam dpal ni yon tan gsum gyi bdag nyid can no/_/phung po lnga'i don gyi tshul ni dus gsum ste/_phung bo lnga don dus gsum pa/_dus kyang phung po
[\[205a.5\]]rnams las gzhan du yod pa ma yin te/_phung po rnams nyid la dus su brtags pa ste/_ji skad du/_chos mngon pa mdzod las/_de dag nyid dus gtam bzhi dang /_/nges par 'byung bcas gzhi dang bcas/_/zhes so/_/de de'i bdag nyid du yod pa gang yin pa de ni/_phung po
[\[205a.6\]]lnga don dus gsum pa/_/zhes so/_/a sha sogs kyi phyir ata'o/_/gsum gyi sgra las rnam pa dang bcas pa brjod pa'i lung ngo /_/phung po lnga don dus gsum pa/_/zhes klog pa la ni phung po lnga'i rang bzhin yang dus dang gsum nyid kyang dus gsum mo zhes bshad par bya ste snga ma bzhin
[\[205a.7\]]ata'o/_/skad cig ma bcu drug gi mtshan nyid mthong ba'i lam gyi sems kyi skad cig ma thams cad bye brag phyed pa rim gyis gsal bar byed pa'i phyir/_skad cig thams cad bye brag phyed pa'o/_/rang nyid las ni goms pa rab kyi mthar phyin pa thob pa'i phyir dang po la sogs pa'i rim pa med
[\[205b\]]
[\[205b.1\]]de/_rdo rje lta bu'i ting nge 'dzin gyis skad cig ma gcig nyid la mngon par rdzogs par byang chub pa brnyes pa'i phyir/_skad cig gcig mngon rdzogs sangs rgyas/_/zhes so/_/chos kyi sku'i rang gi sgra'i don ni de lta na yang thugs rje chen pos srid par chud pa'i sems can rnams 'byin par mdzad
[\[205b.2\]]pa'i don te/_srid gsum dga' ba chen po'o/_/da ni don dam par kha dog dang bral yang kha dog gis 'dul ba rnams gzhug pa'i phyir/_yid du 'ong zhing sna tshogs pa'i kha dog gi yang dag par brjod pa gsungs pa/_dag pa sprin dkar te shin tu dri ma med pa'i ston ka'i sprin ltar de dkar
[\[205b.3\]]bas ston ka'i zla ba'i 'od ltar rab tu sim par byed cing mdzes pa'i 'od gang yin pa de ni de ltar bshad de/_'dis shes rab kyi rang bzhin nyid gsungs so/_/thugs rje chen po'i chags pas dmar ba'i phyir nyi ma 'char ka'i dkyil ltar mdzes so/_/sen mo zangs mdog lta bu'i dpe byad kyis mdzes
[\[205b.4\]]pa'i phyir sen mo'i 'od ni shas cher dmar ba'o/_/nor bu mthon ka rnams kyi nang na gtso bor gyur pas rtse mo ste/_mthon ka'i rtse'o/_/de lta bur bzang zhing mdzes pa'i ral pa'i zur phud gang yin pa de ni zur phud bzang po mthon ka'i rtse'o/_/mthon ka chen po'i sku mchog 'chang bas na/_
[\[205b.5\]]skra mchog mthon ka chen po 'chang ba ste skra rnams thams cad kyi mchog tu gyur pas skra mchog ste/_de lta bu'i kha dog dang ldan par gyur pa ste mdzes pa'i don la yang mchog gi skra nye bar len no/_/yang na des shing mkhas pa'i yon tan rnams kyis skye bo thams cad kyi yid 'phrog par
[\[205b.6\]]byed pa'i phyir gtso bor gyur pa'i skra rnams ni sku mchog yin la/_mthon ka chen po lta bu yang yin la/_skra mchog kyang yin pa de 'dzin pas de ltar bshad do/_/nor bu chen po ni yid bzhin gyi rin po che chen po ste/_de yang don dam par ni sangs rgyas bcom ldan 'das de nyid de/_
[\[205b.7\]]kun nas sems can gyi don la so sor 'phro ba'i phyir ro/_/'od chags dpal te 'od zer phun sum tshogs pa gang yin pa de ni nor bu chen po 'od chags dpal te/_'jig rten gyi khams thams cad sangs rgyas kyi 'od zer gyis khyab ces pa'i don to/_/de nyid kyi phyir gsungs pa/_
[\[206a\]]
[\[206a.1\]]sangs rgyas sprul pa'i rgyan dang ldan/_/zhes pa la sangs rgyas kyi sprul ba kho na gang gi rgyan yin pa ste/_sangs rgyas kyi sprul pas 'jig rten rnams rgyan par byed pas na de ltar bshad do/_/rdzu 'phrul gyi bdag nyid chen po gsungs pa/_'jig rten zhes pa la
[\[206a.2\]]sogs pa ste/_rdzu 'phrul bstan nas chos bstan pa'i don dang /_sems can rnams gzhug pa'i phyir 'jig rten gyi khams brgya rnams kun du skyod par byed pas na de ltar bshad do/_/de nyid rab tu ston par byed pa ni/_rdzu 'phrul rkang pa zhes pa la sogs pa ste rdzu 'phrul gyi
[\[206a.3\]]rkang pa rnams ni rab tu gnas pa'i gnas rnams so/_/de nyid kyis rdzu 'phrul gyi cho 'phrul sgrub par byed de/_de yang 'dun pa dang /_brtson 'grus dang /_sems dang /_dpyod pa zhes bya ba rnams so/_/rdzu 'phrul gyi rkang pa de rnams kyis 'jig rten gyi khams mtha' yas par
[\[206a.4\]]bgrod pa'i phyir/_rdzu 'phrul rkang pa stobs chen ldan/_/zhes pa'o/_/dran pa chen po rnams ni bcu ste lus dang /_tshor ba dang /_sems dang /_chos dang /_sangs rgyas dang /_chos dang /_dge 'dun dang /_tshul khrims dang /_gtong ba dang /_lha rjes su dran pa rnams so/_/dran pa de
[\[206a.5\]]rnams kyi ngo bor dran pa nye bar 'jog par byed cing de rnams kyi rang bzhin ji lta ba bzhin yongs su mi spong ba'i sbyor bas 'dzin par byed pas na dran pa chen po 'chang ba'o/_/de kho na bzhin gyi dbye ba med pa'i phyir/_sangs rgyas kun gyi rang bzhin 'chang ba'o/_/gzugs dang /_kha dog dang /_
[\[206a.6\]]gzi mdangs dang /_mdzes pa la sogs pas gdul bya'i sems can rnams kyi dregs pa bsal ba'i phyir/_gzugs thams cad las lhag pa'i sprul pa'i sku'i 'od zer rnams kyis mig tu mdzes pa ston par byed pa ni/_lus med zhes pa la sogs pa ste/_lus med ni yid srub po/_/_
[\[206a.7\]]de'i lus las kyang gtso bor gyur pas na lus kyi mchog ste/_lus med lus te lus kyi mchog go/_/sprul pa mtha' yas pa'i phyir sku ni bye ba rnam par 'gyed pa'o/_/yang na 'di chos kyi sku'i rang bzhin yin pa'i phyir lus med lus te cha shas med pa'o/_/longs spyod rdzogs pa'i sku'i rang
[\[206b\]]
[\[206b.1\]]bzhin yin pa'i phyir sku yi mchog go/_/sprul pa mtha' yas pa'i 'od zer 'gyed pa'i phyir sku ni bye ba rnam par 'gyed pa'o/_/de'i phyir gsungs pa/_gzugs rnams ma lus zhes pa la sogs pa ste/_sangs rgyas dang byang chub sems dpa' dang nyan thos la sogs pa sna tshogs pa'i gzugs
[\[206b.2\]]rnam pa thams cad pa ni gzugs rnams ma lus pa'o/_/de kun du ston pa'i ngang tshul gang yin pa de ni/_gzugs rnams ma lus kun du ston pa'o/_/dkon mchog ni sangs rgyas dang chos dang dge 'dun zhes bya ba rnams so/_/tog ni mtshan ma ste dkon mchog gi tog nyid rin chen tog
[\[206b.3\]]ste 'jam dpal lo/_/byang chub sems dpa' chen po rnams las byung ba'i phyir dkon mchog gsum ste/_de ltar yang rgyal ba'i yum las gsungs pa/_byang chub sems dpa'i lam las sangs rgyas dkon mchog byung ngo 'byung ngo 'byung bar 'gyur ro/_/chos dkon mchog byung ngo
[\[206b.4\]]'byung bar 'gyur ro/_/dge 'dun dkon mchog byung ngo 'byung bar 'gyur ro zhes rgya cher gsungs so/_/de yang sems can thams cad kyi bsam pa yongs su rdzogs par mdzad ba'i phyir nor bu chen po ste/_sems can thams cad kyi dga' ba chen po'i rgyur gyur pa'i phyir rin po
[\[206b.5\]]che chen po dpal rdo rje 'chang ba'o/_/de nyid rdzogs pa'i sangs rgyas thams cad kyi gzugs kyi sku'i bdag nyid du rtogs par bya ba yin pa'i phyir/_sangs rgyas kun gyi rtogs bya ba/_/zhes pa'o/_/de nyid chos kyi sku'i bdag nyid kyis sangs rgyas byang chub ste/_chos thams
[\[206b.6\]]cad rang bzhin gyis stong pa nyid kyi ye shes kyi bdag nyid yin pa'i phyir ro/_/de nyid kyi phyir bla na med pa ste/_'di las mchog gzhan yod pa ma yin pa'i phyir zhes sbyar ro/_/de nyid ji lta bu zhe na gsungs pa/_yi ge med ces pa ste/_yi ge yod pa ma yin pas na yi ge med pa
[\[206b.7\]]ste/_de bzhin nyid kyi bdag nyid do/_/ji ltar sngar bzhin phyis de bzhin/_/sangs rgyas gnas ni de bzhin nyid/_/ces gsungs pa'i phyir yi ge dang bral zhing yi ge med pa ni de bzhin nyid do zhes pa'i don to/_/de yang de bzhin nyid la dngos po'i rang bzhin du mngon par zhen pa bzlog
[\[207a\]]
[\[207a.1\]]pa'i phyir rgyal ba'i yum las gsungs so/_/de yang de bzhin nyid dang de bzhin nyid ma yin pa zhes pa 'di dag gis zab pa dang rgya che ba'i gzugs can stong pa dang mi stong pa ma yin pa'i chos kyi dbyings kyi rang bzhin bcom ldan 'das rje btsun 'jam dpal bshad pa'o/_/_
[\[207a.2\]]de nyid stong pa nyid kyi ye shes rdo rje'i rang bzhin yin pa'i phyir gsang sngags skye gnas te/_gsang sngags thams cad ni bcom ldan 'das kyis bskyed pa'i phyir ro/_/thams cad du 'gro ba'i stong pa nyid kyi ye shes ni rgyu chen po nyid de/_snying rje chen pos sems can ma lus pa la
[\[207a.3\]]sangs rgyas kyi rgyu bskyed pa'i phyir chen po yang yin la gsang sngags kyang yin te/_de rnams ni rnam par snang mdzad dang 'od dpag med dang mi bskyod pa'i rang bzhin de bzhin gshegs pa dang pad+ma dang rdo rje'i rigs rnams so/_/gsang sngags thams cad kyi rigs yang dag par
[\[207a.4\]]bsdus par gyur pa ni gsang sngags chen po'i rigs te de rnam pa gsum ste/_gang gi phyir gsang sngags kyi rigs gsum yin pa'o/_/man na yid/_trA Na na skyob pa ste/_stong pa nyid dang snying rje'i bdag nyid can mi gnas pa'i mya ngan las 'das pa'i sangs rgyas nyid kho na gsang
[\[207a.5\]]sngags don kun no/_/de rang dang gzhan gyi rgyud la skyed par byed pa'i phyir/_gsang sngags don kun skyed pa po/_/thig le chen po ni thams cad du 'gro zhing spros pa thams cad dang bral ba chos thams cad stong ba nyid kyi ye shes kyi bdag nyid chos kyi sku'i ngo bo nyid de/_ye shes chen po zhes
[\[207a.6\]]ba'i don to/_/yi ge dang brda thams cad dang bral ba'i phyir yi ge med pa'o/_/de bzhin du a ra pa tsa na zhes pa'i yi ge lnga'i sngags kyi don gyi rang bzhin yin pa'i phyir yi ge lnga ste/_yi ge lnga bo rnams kyi don kyang de'i bdag nyid kyis 'di la yod pas zhes sbyar ro/_/yi ge lnga'i
[\[207a.7\]]sngags kyi don nyid gsungs ba/_stong ba chen po zhes pa ste/_de yang chos thams cad gdod ma nas ma skyes pa'i phyir zhes pa a yig gi don to/_/de nyid 'dod chags la sogs pa'i rdul dang bral ba'i phyir zhes pa re pha'i don to/_/'di nyid don dam pa'o zhes pa ba yig gi don to/_/_
[\[207b\]]
[\[207b.1\]]de'i phyir sog pa dang mi sog pa dang bral ba'i phyir zhes pa tsa yig gi don to/_/de'i phyir rang bzhin med pa zhes pa na yig gi don to/_/de'i phyir rdul phran brgya stong gi cha shas chung ngu de yang brtags na cha shas kyis stong pa'i phyir thig le stong pa'o/_/gang gi phyir 'di'i khams cha shas dang
[\[207b.2\]]bral ba ste/_cha shas phra mo'i thig le zhes pa nges pa'i tshig go/_/phyag rgya chen po rten par byed cing dam tshig las bslang ba dang /_bdag srung ba la sogs pa'i bya ba thams cad rdzogs par byed pa dang /_dam tshig nyams pa la sogs pa'i bu ga sel ba na yi ge brgya pa'i sngags kyi
[\[207b.3\]]gzungs nyid kyi phyir yi ge brgya pa ni bcom ldan 'das so/_/yi ge brgya pa'i sngags kyang /_oM badzra satwa sa ma ya ma nu pA la ya/_badzra satwa twa no pa tiSh+Tha dr-i D+ho me b+ha ba/_su po Sh+r+yo me b+ha ba/_su to Sh+yo me b+ha ba/_a nu rak+to me b+ha ba/_sar+b+ba sid+d+hi m+me pra yats+tsha/_sar+b+ba karme Shu tsa me
[\[207b.4\]]tsi t+taM shre yaM ku ru hUM/_ha ha ha ha hoHb+ha ga bAn sar+b+ba ta thA ga ta badzra mA me muny+tsa badzrI b+ha ba/_ma hA sa ma ya satwa AHzhes pa'o/_/ye shes kyi dngos po'i rnam pa ni a yig go/_/snying rje chen pos sna tshogs pa'i sprul pa'i 'khor lo spro ba'i bdag nyid kyis rnam pa thams cad kyi mchog dang ldan
[\[207b.5\]]pa'i phyir rnam pa kun ldan no/_/sna tshogs pa'i gzugs can nyid kyi phyir gang la rnam pa thams cad ldan pa de zhes sbyar ro/_/don dam par ni rnam pa thams cad kyi bag chags dmigs pa tsam gyis dgos pa dang bral ba rnam par rtog pa med cing so so rang rig pa'i chos kyi sku shin
[\[207b.6\]]tu sems pa med pa'i phyir rnam pa med pa ste/_rnam pa kun ldan yang 'di yin la rnam pa med pa yang yin pas zhes tshig rnam par sbyar te kun rdzob tu'o/_/don dam par ni rtog pa mtha' dag gi gnas kyi bdag nyid med do/_/ci'i phyir rnam pa dang bcas pa dang rnam pa med pa
[\[207b.7\]]mi 'gal zhan/_sngags kyi sku nyid kyis kyang yang dag par brjod pa gsungs pa/_bcu drug ces ba la sogs pa ste/_bcu drug phyed pa'i cha shas gang yin pa de ni bcu drug phyed pa ste/_cha bcu drug pa'i zla ba zhes pa'i don to/_/de'i phyed kyi phyed kyi zla ba de la gnas pa'i thig le
[\[208a\]]
[\[208a.1\]]nA da dang lhan cig pa'i ye shes kyi thig le de 'dzin par mdzad pas na bcu drug phyed phyed thig le 'chang ba'o/_/sngags kyi tshul la ni bcu drug phyed phyed thig le ni ye shes kyi thig le bzhi rnams so/_/de de'i bdag nyid du 'dzin par byed pas de ltar rnam par bshad do/_/_
[\[208a.2\]]mchog las kyang mchog yin pa'i phyir kun rdzob kyi tshul gyi cha'o/_/don dam par ni spros pa thams cad dang bral ba'i phyir cha med pa ste cha med pa ma yin pa'o/_/de nyid ngag dang yid kyi spyod yul ma yin pa'i phyir cha shas su brtsi bar mi nus pa'i phyir cha las 'das pa'o/_/'di
[\[208a.3\]]nyid ji lta bu zhe na gsungs pa/_bsam gtan bzhi pa'i zhes pa la sogs pa ste/_bsam gtan bzhi pa'i rtse mo ni rtog pa'i dri ma thams cad dang bral ba rab kyi mthar thug pa ste/_de la gnas pa nyid kyis de'i rang bzhin 'dzin par mdzad pa'i phyir bsam gtan bzhi pa'i rtse mo 'chang ngo /_/_
[\[208a.4\]]de lta na yang yid bzhin gyi nor bu bzhin du rnam par rtog pa med par rang gi ngang gis 'jug pas sems can thams cad kyi don 'byung ba rgyun mi 'chad pa nyid kyis bsam gtan gyi yan lag rnams dang rnam par dbye ba man ngag bzhin ston par byed pa ni bsam gtan yan lag ces pa la
[\[208a.5\]]sogs pa ste/_bsam gtan bzhi'i yan lag rnams so/_/de rnams kyang rtog pa dang dpyod pa la sogs pa rnam pa bco brgyad de/_ji skad du chos mngon pa mdzod las/_dang po la lnga rtog dpyod dang /_/dga' dang bde dang ting nge 'dzin/_/gnyis pa la lnga yan lag bzhi/_/rab
[\[208a.6\]]dad dang ni dga' la sogs/_/gsum pa la lnga btang snyoms dang /_/dran dang shes bzhin bde dang gnas/_/mtha' ni bzhi dran btang snyoms dang /_/bde min sdug min ting 'dzin rnams/_/zhes so/_/de ston cing mngon par shes pas na bsam gtan yan lag kun shes pa'o/_/_
[\[208a.7\]]de 'ba' zhig tu zad dam zhe na gsungs pa/_ting 'dzin rigs dang zhes pa la sogs pa ste/_ting nge 'dzin rnams ni dpa' bar 'gro ba dang nam mkha' mdzod la sogs pa rnams so/_/de rnams kyi rigs ni rtsa ba'o/_/ting nge 'dzin gyi rgyud ni rgyu'o/_/ting nge 'dzin rnams phan tshun
[\[208b\]]
[\[208b.1\]]'brel pa'i ngo bo ni ting nge 'dzin rnams kyi rigs dang rgyud de/_de rig pas na ting 'dzin rigs dang rgyud rig pa'o/_/yang na ting nge 'dzin gyi rigs ni ting nge 'dzin ka dam+ba ka'o/_/de las byung zhing gnas pas na rgyud de shes rab kyi pha rol tu phyin pa'i ye shes so/_/de rig pas na de ltar bshad do/_/_
[\[208b.2\]]de yang de nyid ting nge 'dzin gyi ngo bo zhes gsungs pa/_ting nge 'dzin zhes pa la sogs pa ste/_ting nge 'dzin nyid yid kyi rang bzhin gyi sgu gang yin pa de ni ting nge 'dzin gyi sku'o/_/sku de nyid thogs pa med par 'gro ba'i don nus pas mchog ste gtso bor gyur pas na/_sku yi mchog ste ting
[\[208b.3\]]nge 'dzin gyi sku yang 'di yin la mchog kyang yin pas zhes tshig rnam par sbyar ro/_/yang na ting nge 'dzin gyi sku ni ting nge 'dzin gyi tshogs te dkyil 'khor ba thams cad kyi rang bzhin no/_/ting nge 'dzin thams cad kyi rang bzhin yin pa'i phyir/_bcom ldan 'das nyid ting nge 'dzin gyi
[\[208b.4\]]skur brjod do/_/de yang 'di yin la sku'i mchog kyang yin pas zhes snga ma bzhin bsdu ba bya'o/_/longs spyod rdzogs pa'i sku nyid gsungs pa/_longs spyod rdzogs sku zhes pa la sogs pa ste de bzhin gshegs pa thams cad kyi longs spyod rdzogs pa'i sku mtshan dang dpe byad
[\[208b.5\]]'bar ba des mdzes par gyur pas na longs spyod rdzogs sku kun gyi rgyal lo/_/sprul pa'i sku nyid kyang gsungs pa/_sprul pa'i zhes pa la sogs pa ste/_'dir yang sgra thams cad kyi rjes su 'jug par bya'o/_/de nyid kyi phyir gsungs pa/_sangs rgyas zhes pa la sogs pa ste/_
[\[208b.6\]]sangs rgyas rnams ni rdo rje 'chang la sogs pa rnams so/_/sprul pa'i rgyud ni sprul pa phan tshun te de 'dzin par mdzad pas na sangs rgyas sprul pa'i rgyud 'chang ba'o/_/cig car 'jig rten gyi mtha' klas par mtha' yas pa'i sprul pas 'gro ba'i don sgrub pa'i bdag nyid chen po
[\[208b.7\]]gsungs pa/_phyogs bcu zhes pa la sogs pa ste/_phyogs bcu rnams su sna tshogs shing rnam pa tha dad pa'i sprul pa gang yin pa de ni phyogs bcur sna tshogs 'gyed pa'o/_/de nyid kyi phyir 'di ni ji bzhin 'gro ba'i don byed pa'o/_/'di nyid ston par byed pa ni/_lha dang zhes
[\[209a\]]
[\[209a.1\]]pa la sogs pa ste/_la lar ni lha rnams su'o/_/la lar ni lha'i lha'o/_/la lar ni lha'i dbang po brgya byin no/_/gzhan dag tu ni lha'i dbang po dga' ldan gyi bdag po'o/_/lha min bdag ni thags bzangs ris la sogs pa'o/_/'chi med dbang po ni 'dir
[\[209a.2\]]lha'i rgyal po rab mtha' bral lo/_/lha'i bla ma ni phur bu'o/_/rab 'joms ni drag po'i tshogs rnams so/_/rab 'joms dbang phyug ni drag ba'o/_/de dag la sogs pa sprul pa sna tshogs pas 'gro ba'i don mdzad pa ste/_de yang chos yang dag par sdud pa'i mdo las rgya cher
[\[209a.3\]]gsungs so/_/de ltar thams cad kyi don mdzad pas brel yang 'khor ba'i gnas kyi nyes pa mi mnga' ba'i phyir srid pa'i dgon pa las brgal ba'o/_/ston pa gcig pu la sogs pa go sla'o/_/shes rab kho na ral gri dang mda' gzhu gang gi yin pa de de ltar bshad do/_/_
[\[209a.4\]]de'i 'bras bu gsungs pa/_nyon mongs ba zhes pa la sogs pa ste/_nyon mongs pa'i dpung gi tshogs gnod pa du ma dag gis yongs su bskor ba'i mi shes pa'i rgyal po ni g.yul ngo ste/_de bcom zhing rnam pa thams cad du mi snang bar mdzad pas na/_nyon mongs mi shes
[\[209a.5\]]g.yul ngo sel/_/zhes bya'o/_/de nyid kyi phyir gzhan phyi rol gyi bdud rnams dgrar gyur pas sam bdud kyi dgra yin pas na bdud dgra ste/_rnam pa thams cad du rgyal bar gyur pa gsungs pa/_bdud dgra zhes pa la sogs pa ste go sla'o/_/de'i phyir bdud kyi sde las rnam
[\[209a.6\]]par rgyal te bla na med pa'i sangs rgyas brnyes pas na rdzogs pa'i sangs rgyas so/_/de nyid 'jig rten gyi 'dren pa yin pas 'dren pa nyid de/_de ni mi dang lha'i 'gro ba rnams kyi phyag byar 'os pa ste/_shin tu phul du byung ba'i bcom ldan 'das te go sla'o/_/de ltar rdzogs
[\[209a.7\]]pa'i sangs rgyas 'gro ba'i bla ma sems can gyi don gyi phyir thog ma med par gshegs pa nyid ston par byed pa ni/_'jig rten gsum po zhes pa la sogs pa ste/_skad cig ma gcig kho na'i gom pas bgrod pa gang yin pa ni gom gcig bgrod de/_'jig rten gsum gom
[\[209b\]]
[\[209b.1\]]pa gcig gis bgrod pa gang yin pa de de bzhin no/_/de'i phyir nam mkha' ltar mthar thug pa med par rnam par gnon pa gang yin pa de ni mkha' ltar mtha' med rnam par gnon pa'o/_/gsum rig ces pa ni lha'i mig gi ye shes dang /_sngon gyi gnas rjes su dran pa'i ye shes
[\[209b.2\]]dang /_zag pa zad pa'i ye shes zhes pa rnams so/_/gsum rig pa gang yin pa de ni gsum rig ste/_gsum rig pa kho na gsum rig pa yin pas rang gi don la de phan gyi rkyen sbyar ba'o/_/gzhan dag ni lhag pa'i sems dang /_lhag pa'i tshul khrims dang /_lhag pa'i shes
[\[209b.3\]]rab ste gsum rig pa de dang ldan pa'i phyir gsum rig pa'o zhes zer ro/_/nges brjod dang mchod sbyin dang snyan tshig gi rig byed gsum rig cing yongs su shes pas na 'jig rten pa'i gsum rig pa yang bcom ldan 'das nyid do/_/thos pa dang dran pa dang rnam par mi 'tshe ba ste gtsang ma'i
[\[209b.4\]]spyod pa dang ldan pa'i phyir 'jig rten pa'i gtsang ma'o/_/de nyid bdag dang bdag gi bar mngon par zhen pa'i bag chags ma lus pa ste/_chos thams cad bdag med pa'i chu'i tshogs kyis bkrus pas na 'jig rten 'das pa'i yang gtsang gnas 'di nyid kho na'o/_/de'i phyir dag pa ste skyon
[\[209b.5\]]thams cad dang bral ba'i phyir ro/_/lha'i mig dang /_lha'i rna ba dang /_gzhan gyi sems shes pa dang /_sngon gyi gnas rjes su dran pa'i shes pa dang /_rdzu 'phrul gyi bya ba shes pa dang /_zag pa zad pa shes ba zhes bya ba rnams te mngon par shes pa drug gang la yod pa de ni mngon shes
[\[209b.6\]]drug ldan no/_/sangs rgyas dang /_chos dang /_dge 'dun dang /_tshul khrims dang /_gtong ba dang /_lha'i yul rnams te rjes su dran pa drug gang yin pa de ni rjes dran drug go/_/byang chub tu bdag nyid sems pas na byang chub sems pa'o/_/chos kyi dbyings kun du 'gro bas
[\[209b.7\]]thugs su chud nas mngon par rdzogs par byang chub ste sems can gyi phung po chen po'i don mdzad pa'i phyir sems dpa' chen po'o/_/de nyid 'jig rten las 'das pa ste/_'jig rten las bla mar gyur pa'i ye shes las byung ba'i phyir ro/_/de rnam pa thams cad pa'i rdzu 'phrul gyi yul
[\[210a\]]
[\[210a.1\]]chen po brnyes pa'i phyir rdzu 'phrul chen po'o/_/thos ba dang bsam pa dang bsgom pa'i rang bzhin gyi shes rab kyi pha rol tu phyin pa la mngon par brtson pas 'jig rten las 'das pa'i shes rab kyi pha rol tu phyin pa rab kyi mthar phyin pa brnyes pa'i phyir shes rab kyi pha rol tu phyin
[\[210a.2\]]pa'i mtha'o/_/de nyid kyi phyir gsungs pa/_shes rab ces pa la sogs pa ste/_shes rab kyi de kho na nyid ni shin tu dri ma med pa'i de bzhin nyid do/_/de nyid kyi rang bzhin yang de kho na nyid de chos kyi sku'i bdag nyid can te de brnyes pa'i phyir/_shes rab kyis ni de nyid thob/_/ces
[\[210a.3\]]so/_/spyi las spyi khas blangs pa'i phyir dngos po'i rkyen las kyang dngos po'i rkyen la 'gal ba med do/_/rang gi rgyud dang tha mi dad pa'i so so rang rig pa'i chos nyid yongs su shes pa'i phyir bdag rig go/_/sgyu ma lta bu'i rang gi sems dang tha mi dad pa nyid kyis gzhan rnams la
[\[210a.4\]]go bar byed pas na gzhan rig go/_/de ni gnyis su med pa'i ye shes sna tshogs gzugs can nyid kyis de lta de ltar snang ba'i phyir/_de nyid thams cad pa ste sna tshogs gzugs can yin pa'i phyir rdo rje 'chang ba zhes pa'i don to/_/sar+b+ba zhes klog pa ni rang gi don can gyi
[\[210a.5\]]aN rkyen du byin pa'o/_/sems can thams cad la mtha' gcig tu phan pa'i phyir kun la phan pa'o/_/de nyid kyi phyir sems can thams cad kyi gtso bo'i skyes bu nyid kyi phyir gang zag mchog go/_/de bzhin nyid kyi bdag nyid phyir gyis de dang 'dra ba cung zad kyang med pa'i phyir
[\[210a.6\]]dper bya kun las 'das pa'o/_/de ni legs pa 'dod pa rnams kyis shes par bya ste/_gzhan mngon du bya ba ma yin zhes pa'i don to/_/dngos po thams cad kyi de kho na nyid kyi ye shes 'byung ba'i rgyur gyur pas na ye shes kyi bdag po'o/_/phul du byung ba'i phyir mchog ste rje
[\[210a.7\]]btsun 'jam dpal lo/_/chos kyi sbyin pa ni sbyin pa thams cad kyi gtso bor gyur pa'i phyir chos kyi sbyin bdag gtso bo'o/_/phyag rgya bzhi zhes pa la sogs pa la phyag rgya bzhi ni/_phyag rgya chen po dang /_dam tshig gi phyag rgya dang /_chos kyi phyag rgya dang /_las kyi phyag rgya rnams so/_/_
[\[210b\]]
[\[210b.1\]]de la phyag rgya chen po ni mtshan dang dpe byad 'bar ba zhal dang phyag dang mtshan ma la sogs pa dang ldan pa'i lha'i gzugs te longs spyod rdzogs pa'i sku'o/_/dam tshig gi phyag rgya ni/_sems kyi rang bzhin so so rang rig pa'i chos kyi sku ste yang dag par rtogs pa'i phyir dam tshig ces sbyar
[\[210b.2\]]ro/_/chos kyi phyag rgya ni/_chos dang longs spyod kyi sku'i byin rlabs las chos kyi de kho na nyid gsal bar ston pa'i sngags rnam pa sna tshogs pa'i gsung gi bdag nyid can no/_/las kyi phyag rgya ni/_bya ba sgrub pa'i ngo bo nyid du gyur pas sprul pa'i mdzad pa sna tshogs rdzogs par
[\[210b.3\]]byed pa sprul pa'i sku ste phyag rgya bzhi po de rnams kyi don ston pas na de ltar bshad do/_/gang gi phyir bcom ldan 'das ni rang dang gzhan gyi yon tan zab mo phun sum tshogs par byed pa ma lus ba 'dzin par mdzad pa de'i phyir/_nyan thos dang rang sangs rgyas dang yang dag par rdzogs
[\[210b.4\]]pa'i sangs rgyas kyi nges par 'byung ba'i bgrod pa gsum mo/_/de nyid 'gro ba'i bsnyen bkur gnas kyi mchog go/_/'dir yang de lta bu'i rgyu gsungs pa/_don dam pa zhes pa la sogs pa ste/_don dam pa rnam par dag pa'i dpal ni mi gnas pa'i mya ngan las 'das pa nyid
[\[210b.5\]]de/_mngon par mtho ba dang nges par legs pa'i phun sum tshogs pa thams cad gang yin pa de de ltar bshad do/_/de nyid kyi phyir 'jig rten gsum gyi skal bzang che'o/_/'di de ltar gyur pa ci zhe na/_phun sum tshogs pa thams cad byed pas na 'byor ba kun byed pa'o/_/_
[\[210b.6\]]dpal dang ldan pa gang yin pa de yang mchog ste gtso bo'o/_/dpal ldan ni rab tu bsngags pa'i don la ma tub kyi rkyen sbyar ba'o/_/de nyid su zhig ce na gsungs pa/_'jam dpal zhes pa ste 'jam pa ni skye bo rnams kyi yid du 'ong ba'o/_/dpal ni sems can thams cad kyi
[\[210b.7\]]mngon par mtho ba dang nges par legs pa'i rgyu phun sum tshogs pa 'di yin pas na de ltar bshad de/_bcom ldan 'das ni dpal bsam gyis mi khyab pa'o//_//da ni shAkya thub pas de ltar bstod pa mdzad pa'i yon tan gyi tshogs thos nas yid rab tu dga' bar gyur pas
[\[211a\]]
[\[211a.1\]]'khor thams cad kyis mtshan gyi don thams cad nye bar bsdus te/_thams cad du mchod par 'os pa'i bcom ldan 'das kyi mtshan gyi don yang dag pa ji lta ba bzhin khong du chud par bya ba'i phyir tshigs su bcad pa rnam pa lngas phyag 'tshal ba sngon du 'gro bas mchod
[\[211a.2\]]bar byed pa ni/_mchog sbyin rdo rje zhes pa la sogs pa ste/_'jig rten gsum gyi gtso bo yin pa'i phyir mchog go/_/sangs rgyas nyid sbyin par byed pas na mchog sbyin no/_/mi phyed pa sangs rgyas kyi ye shes kyi rang bzhin yin pa'i phyir rdo rje'o/_/de nyid kyi phyir mchog ste gtso
[\[211a.3\]]bo'o/_/yang dag pa ni de kho na nyid do/_/de'i mtha' ni mthar thug pa ste/_de las gzhan pa'i de kho na nyid yod pa ma yin zhes pa'i don to/_/yang dag mtha' zhes par bod pa'i don la yang i nyid do/_/b+hu te med pa ni sdeb sbyor gyi dbang gis so/_/de lta bu gzhan du
[\[211a.4\]]yang ngo /_/stong pa nyid las byung ba'i phyir stong pa nyid snying po'o/_/stong pa nyid kho na las stong pa'i chos rnams 'byung ngo zhes dgongs pa'o/_/sangs rgyas byang chub ni de nyid de/_zad pa dang mi skye ba shes pa'i ye shes kyi rang bzhin gyi phyir sangs rgyas byang chub po/_/sangs rgyas
[\[211a.5\]]dang byang chub ni dbye ba med kyang dbye ba nye bar brtags pas sangs rgyas byang chub ste sangs rgyas kyang yin la yang dag pa'i don kyang ngo /_/byang chub la chags pa'i snying rje chen pos chags pa dang ldan pa'i phyir sangs rgyas chags pa'o/_/sangs rgyas rnams kyi 'dod pa ni 'gro ba
[\[211a.6\]]mngon par 'byin par bzhed pa ste/_de'i rang bzhin nyid kyi phyir sangs rgyas 'dod pa'o/_/yang na sangs rgyas kyi phrin las mdzad pa ni sangs rgyas thams cad kyi 'dod pa yin pas na sangs rgyas 'dod pa'o/_/de nyid sangs rgyas rnams kyi yid bde ba'i rgyur gyur pa'i phyir sangs
[\[211a.7\]]rgyas dgyes pa'o/_/sangs rgyas rnams rol par byed pa ni sems can thams cad kyi don mdzad pa la ste rab tu rol par mdzad pa na sangs rgyas rol pa'o/_/sangs rgyas rnams kyi 'dzum pa ni bzhad pa'i rgyu can te sems can gyi don gyi rkyen gyis so/_/de ltar bcom ldan
[\[211b\]]
[\[211b.1\]]'das kyang de'i rang bzhin gyi phyir sangs rgyas 'dzum pa dang sangs rgyas bzhad pa'o/_/de la 'dzum pa ni cung zad bzhad pa yin la/_bzhad pa ni cher bzhad pa ste de ni khyad par ro/_/sangs rgyas rnams kyi chos ston pa'i gsung de lta bu ni sems can gyi don gyi phyir te/_sangs rgyas kyi
[\[211b.2\]]gsung nyid bcom ldan 'das so/_/de lta bu'i sangs rgyas rnams kyi thugs ni snying po ste sangs rgyas thugs so/_/de nyid bcom ldan 'das kyis nye bar brtags pa'i dbye bas/_sangs rgyas byang chub la sogs pa'i sgras gsungs so/_/dngos med ni chos kyi dbyings so/_/de las
[\[211b.3\]]byung ba'i rang bzhin ni de lta bu las byung ba gang yin pa ste de ni dngos med las byung ba'o/_/sangs rgyas rnams kyi 'byung ba ni skye ba'i gnas te/_sangs rgyas 'byung ba 'di ni mtha' yas pa'i sangs rgyas rnams skye ba'i rgyur gyur pa'i phyir ro/_/nam mkha' lta bu'i chos nyid kyi de kho na
[\[211b.4\]]nyid las nges par byung bas na nam mkha' las byung ba'o/_/sangs rgyas rnams kyi ye shes las ye shes kyi sku 'di thams cad byung bas na ye shes byung ngo /_/de'i phyir de lta bu ni de bzhin gshegs pa thams cad kyi ye shes kyi sku yin pa'i phyir me long lta bu la sogs pa'i ye shes
[\[211b.5\]]rnams las byung ba zhes dgongs pa'o/_/gdul bya'i skye bo thams cad rjes su gzung ba'i phyir sgyu 'phrul dra ba lta bu'i gzugs sna tshogs pa'i bdag nyid kyi dngos po kun du ston pa'i phyir sgyu 'phrul ba dang 'dra bas sgyu 'phrul dra ba'o/_/de'i phyir sna tshogs pa'i gzugs can
[\[211b.6\]]gyi sprul ba cha lugs dang rgyan dang gos dang nyams kyi rnam par bkod pa rnam par bkra ba'i skal ba bzang po rnams kyis spros pa nye bar ston par byed de/_gcig tu gyur nas mang por 'gyur ba dang /_mang por gyur nas gcig tu 'gyur ba dang /_snang bar gyur cing mi snang bar
[\[211b.7\]]'gyur ba yang dag par bstan nas/_nyan thos la sogs pa'i 'khor ba'i nang du sangs rgyas kyi zlos gar byed de/_de ltar gdul bya rnams la ston par byed pas sangs rgyas rol ston no/_/de nyid yang dag par na rje btsun te/_rdzogs pa'i byang chub khyod phyag 'tshal/_/_
[\[212a\]]
[\[212a.1\]]zhes sprel par bya'o/_/nye bar bsdu ba'i sgo nas gsungs pa/_thams cad thams cad khyod la 'dud/_/ces te/_de bzhin gshegs pa thams cad kyi ye shes kyi sku'i bdag nyid ting nge 'dzin thams cad kyi yon tan gyi dam tshig sprul pa'i 'od zer 'phro bar
[\[212a.2\]]byed pa'i rang bzhin can gang du thams cad de sna tshogs pa'i sprul pa'i 'khor lor gnas pa'i dkyil 'khor ba rnams dang /_gang du sangs rgyas dang byang chub sems dpa' thams cad bzhugs pa de la ni thams cad thams cad ces brjod par bya'o/_/thams cad kyang thams cad
[\[212a.3\]]ces sbyar te/_de rnams la yang phyag 'tshal zhes pa'i don yang bsam par bya'o/_/thams cad kyang 'di yin te/_khams gsum pa las tha dad du dbyer med pa'i de bzhin gshegs pa'i ye shes kyi sku'i nus pas de lta de ltar gdul bya la so sor snang ba zhes so/_/de yang so sor
[\[212a.4\]]'dud pa'i rnam pa gsungs pa/_ye shes sku khyod la 'dud do/_/zhes so/_/'dir i ti'i sgra ni rdzogs pa'i la ste gang yang khams gsum pa'i ye shes kya sku spros pa med pa'i rang bzhin rje btsun ngag gi dbang phyug gi dam par gyur pa'i yon tan gyi mtshan rnams mtha' yas pa'i
[\[212a.5\]]sangs rgyas bcom ldan 'das rnams kyi de bzhin kho nar gsungs pa'i mtshan rnams shAkya thub pas yang dag par bsdus te/_yang dag par brjod pas na mtshan yang dag par brjod pa ste mtshan yang dag par brjod pa rdzogs so zhes pa'i don do//_//da ni 'jig rten yid ches par bya ba'i
[\[212a.6\]]phyir/_bcom ldan 'das kyis rje btsun 'di'i rjes su bsngags pa rnams gsungs pa/_'di ni zhes pa la sogs pa'o/_/de la rkang pa rnams kyi don gang yin pa rnam par dbye bar bya ste/_rdo rje 'chang zhes pa ni gnyis su med pa'i ye shes 'chang ba'o/_/'di ni 'di dag ces pa ste/_
[\[212a.7\]]gang dus gsum du bzhugs pa'i de bzhin gshegs pa rnams kyis gsungs pa dang gsung bar 'gyur ba gang yin pa de da ltar khyod kyis nga la gsol ba btab pas bshad pa ste mtshan yang dag par brjod pa bstan to zhes pa'i don to/_/'di su'i mtshan yang dag par brjod pa yin zhe na/_
[\[212b\]]
[\[212b.1\]]gsungs pa/_bcom ldan 'das kyis zhes pa la sogs pa ste/_ye shes kyi ni rnam par dag pa'i ye shes te 'di ni gzugs kyi sku'o/_/de bzhin gshegs pa'i ye shes kyi sku zhes pa ni chos kyi sku'o/_/'jam dpal ye shes sems dpa'i zhes pa ni dkyil 'khor gyi bdag po
[\[212b.2\]]nyid kyis ye shes sems dpa' ma lus pa'i rang bzhin no/_/ci'i don du bstan pa zhe na gsungs pa/_khyod kyi zhes pa la sogs pa ste/_ma 'dres pa ni nyan thos dang rang sangs rgyas rnams dang thun mong ma yin pa'o/_/de yang 'dis don gsal bar byed de yongs su dag pa'i phyir
[\[212b.3\]]ro/_/yongs su dag pa de yang ma 'dres pa'i yongs su dag pa'o/_/dga' ba ni yid bde ba'o/_/de la tha mal ba tsam ni dga' ba'o/_/rab kyi mthar son pa ni dang pa'o/_/de nyid shin tu rgyas pa nyid kyis lus la sogs pa'i rnam 'gyur gyi rgyur gyur pa ni mgu ba chen po'o/_
[\[212b.4\]]nyan thos la sogs pa thams cad kyi mtshan nyid dang bral ba cig car de bzhin gshegs pa thams cad kyi 'khor gyi dkyil 'khor du nye bar bgrod par byed pa bsam gyis mi khyab pa'i gzugs ni sku'i gsang ba'o/_/nyan thos la sogs pa dang thun mong ma yin pa'i chos ston pa'i
[\[212b.5\]]gsung ni gsung gi gsang ba'o/_/yid kyi rang bzhin de bzhin gshegs pa thams cad kyi thugs la rab tu 'jug pa sngon du 'gro bas chos kyi longs spyod nyams su myong bar byed pa ni thugs kyi gsang ba'o/_/de yongs su dag pa ni dri ma med pa nyid do/_/rab tu gsal bar zhes
[\[212b.6\]]pa ni thams cad du 'brel lo/_/bla na med pa'i don ni bla na med pa'i don te yang dag par rdzogs pa'i sangs rgyas nyid do/_/ma thob pa zhes pa ni stobs bcu dang mi 'jigs pa la sogs pa rnams so/_/ji srid ces pa 'dis 'bras bu'i mthar thug pa nyid gsungs so/_/de bzhin
[\[212b.7\]]gshegs pa thams cad kyi dam pa'i chos 'dren cing thob par byed pas na de bzhin gshegs pa thams cad kyi dam pa'i tshul gyi tshul te/_de yang bstan pa'i chos shes rab kyi pha rol tu phyin pa la sogs pa'o/_/de yang dag par gzung ba'i phyir du'o/_/bshad pa ni gzhung
[\[213a\]]
[\[213a.1\]]tsam zhig bstan pa'o/_/yang dag par rab tu gsal bar byas pa ni gzhung gi don bshad pa'o/_/bkrol ba ni rnam grangs gzhan gyis brda sprad pa'o/_/rnam par phye ba ni rnam grangs kyi don gyi dang yul gyi rnam par dbye ba nye bar bstan pa'o/_/gsal bar byas
[\[213a.2\]]pa ni shin tu gsal bar byas pa'o/_/gsang sngags thams cad kyi chos nyid thogs pa med pa'i nus pas de byin gyis rlabs kyis byin gyis brlabs so zhes 'brel lo//_//mtshan yang dag par brjod pa'i yon tan gyi khyad par gzhan ci lta bu zhe na gsungs pa/_gzhan yang zhes
[\[213a.3\]]pa la sogs pa ste/_gzhan yang zhes pa ni dpag tu med pa zhes pa'i don to/_/shin tu yongs su dag pa dang yongs su byang ba ni bag chags dang bcas pa'i nyon mongs pa med de shin tu yongs su dag pa dang yongs su byang ba nyid do/_/de ltar gyur pa gang yin na thams cad
[\[213a.4\]]mkhyen pa'i ye shes te de nyid sku la sogs pa'i gsang ba'o/_/de dag kyang mtshan yang dag par brjod pa'i rang bzhin las byung ba'o/_/nyan thos la sogs pa dang sangs rgyas rnams thams cad kyi byang chub yin pas na sangs rgyas kyi byang chub po/_/de'i rgyu la sogs pa mtshan
[\[213a.5\]]yang dag par brjod pa 'di nyid yin pas sangs rgyas kyi byang chub po/_/'di dag thob pas gang gi phyir sangs rgyas nyid kyang thob pas ni yang mtshan yang dag par brjod pa'i rang bzhin gyi byang chub po/_/ci ltar 'brel zhe na gsungs pa/_yang dag par rdzogs pa'i sangs rgyas rnams
[\[213a.6\]]kyi zhes pa ste mngon par rtogs pa ni phyin ci ma log pa'i lam mo/_/de bzhin gshegs pa thams cad dang mngon par nye ba 'dis mngon par 'tshang rgya bas na zhes sbyar te/_chos kyi dbyings rtogs pa ni chos kyi dbyings khong du chud pa'o/_/'dis chos kyi dbyings khong du chud pas
[\[213a.7\]]na zhes sbyar te/_bla na med pa yang 'di yin la chos kyi dbyings rtogs pa yang yin pas zhes tshig rnam par sbyar ro/_/chos kyi dbyings rtogs pa ji lta bu zhe na gsungs pa/_bde bar gshegs pa rnams kyi zhes pa'o/_/stobs bcu rnams kyi stobs dang ldan pa nyid ni stobs dang ldan pa
[\[213b\]]
[\[213b.1\]]nyid de/_bdud dang mu stegs la sogs pa rnams kyis brdzi bar mi nus pa nyid do/_/gang rnams kyi zhe na gsungs pa/_stobs bcu pa thams cad kyi zhes pa'o/_/lung ni lhag par rtogs pa'i rang bzhin gyi phyir lung ngo /_/chos thams cad yang dag par sgrub pa ni yang dag par skyed
[\[213b.2\]]pa ste/_sangs rgyas thams cad yang dag par sgrub pa'i rgyur gyur ba'i phyir te/_nye bar dmigs pa med pa'i phyir dri ma dang bral ba'o/_/rnam par rtog pa'i bag chags dang bral ba'i phyir legs pa shin tu yongs su dag pa'o/_/de ni bsod nams dang ye shes kyi tshogs yongs
[\[213b.3\]]su rdzogs pa'o/_/gang rnams kyi zhe na byang chub sems dpa' chen po rnams kyi'o/_/'byung ba ni skye ba'i gnas so/_/byang chub sems dpa'i spyod pa zhes pa ni sngags kyi spyod pa dang pha rol tu phyin pa'i spyod pa dag go zhes pa'i don to/_/mtha' ni rab kyi mthar phyin pa'o/_/brtag
[\[213b.4\]]pa ni brtag par bya ba'i gnas so/_/'di su'i rnam par grol ba zhe na/_nyan thos la sogs pa rnams kyi ste nges par 'byung bas nges par 'byung ba'i lam ste lta ba thams cad las nges par 'byin pa'i lam mo/_/rigs ni rgyud do/_/rus ni rab tu gnas pa dang snod do zhes pa'i
[\[213b.5\]]don to/_/rigs dang rus ni rigs rus te/_de'i 'phel ba yang mtshan yang dag par brjod pa nyid do/_/stobs kyi dpung dang sde zhes pa la stobs dang bcas pa ni stobs dang ldan zhes pa'i don to/_/dpung ni dmag chen po'i tshogs so/_/stobs kyang 'di yin la dpung yang
[\[213b.6\]]yin pas na stobs kyi dpung ste de dang bcas pa'i sde ni stobs kyi dpung dang /_sde ste thams cad bsdus pa'i sde chen po zhes pa'i don to/_/de dang de ltar ldan pa'o/_/yang dag par sdud pa ni bsdu ba'i dngos po bzhi'i rang bzhin yin pa'i phyir nges par 'byung ba thams cad nyan thos la
[\[213b.7\]]sogs pa'i nges par 'byung ba rnams so/_/des bgrod pa'i ngang tshul ni nges par 'byung bas bgrod pa rnams so/_/de rnams kyi 'phags pa'i lam yongs su smin pa ni 'phags pa'i lam yan lag brgyad pa sgrub pa ste mtshan yang dag par brjod pa 'di nyid de'i rgyur gyur
[\[214a\]]
[\[214a.1\]]pa'i phyir ro/_/dpa' bar 'gro ba la sogs pa'i ting nge 'dzin gyi rgyur gyur pa'i phyir/_tshangs pa'i gnas bzhi la gnas pa rnams kyi ting nge 'dzin no/_/de nyid bsam gtan bzhi'i rgyur gyur pa'i phyir bsam gtan no/_/rnal 'byor ni zhi gnas dang lhag
[\[214a.2\]]mthong zung du 'brel ba'i lam mo/_/gang lus dang ngag dang yid mngon par brtson pa rnams kyis te lus dang ngag dang yid yang dag pa la zhugs pa rnams kyi rnal 'byor rdzogs par byed pa'o/_/kun du sbyor ba rnams kyi 'bral ba'o/_/zhes bya ba ni srid pa dang lhan cig skyes
[\[214a.3\]]bu kun du sbyor bar byed pas na kun du sbyor ba ste 'ching ba rnams kyang de rnams so/_/de lta bu de rnams kyi grangs ni dgu ste/_rjes su chags pa dang /_khong khro ba dang nga rgyal dang /_ma rig pa dang /_lta ba dang /_mchog tu 'jig pa dang /_the tshom dang /_phrag dog dang /_
[\[214a.4\]]ser sna zhes bya ba rnams so/_/de rnams kyi gnyen por gyur pas na mtshan yang dag par brjod pa 'di nyid ni bral ba'o/_/sgrib pa thams cad ni nyon mongs pa dang /_las dang /_shes bya'i sgrib pa rnams so/_/lhag ma rnams ni nye bar len pa'i phung po lnga rnams so/_/sems
[\[214a.5\]]g.yeng ba ni 'dod chags la sogs pa rnam par rtog pa rnams so/_/dmyal ba la sogs pa 'gro ba gsum po rnams su 'jug par 'gyur ba'i las ni ngan song gi sgo rnams te gcod pa ni 'gems par byed pa'o/_/khams gsum du kun nas rnam par rgyal ba'i rgyal po'i dga' ston bzhin
[\[214a.6\]]du/_khams gsum pa'i 'khor los sgyur ba de bzhin gshegs pas bstan pa'i gdugs dang rgyal mtshan dang ba dan bsgreng ba yang 'di nyid do/_/gnas ni byin gyi rlabs te/_ma hA pat+ta na bzhin no/_/rdzu 'phrul chen po'i gnas te 'di nyid kyang mtshan yang dag par brjod pa'i 'di'o/_/_
[\[214a.7\]]dman pa dang 'bring dang mchog gi theg pa ston cing 'dzin par gyur pa'i phyir byin gyi rlabs dang chos mthun no/_/sngags kyi sgo'i spyod pa ni sngags kyi spyod pa'o/_/sgom pa lhag par rtogs pa ni/_bsgoms pas de kho na nyid mngon du byed pa'o/_/stong pa nyid so sor rtogs pa ni/_
[\[214b\]]
[\[214b.1\]]chos thams cad bdag med pa nyams su myong ba'o/_/pha rol tu phyin pa thams cad dang tshogs zhes pa ni/_rin chen pad+ma'i pha rol tu phyin pa la sogs pa/_rdo rje las kyi pha rol tu phyin pa'i mthar thug pa bcu gnyis po rnams kyang tshogs rdzogs pa'i rgyur gyur pas na rdzogs pa'o/_/yongs
[\[214b.2\]]su dag pa'i rgyur gyur pa'i phyir yongs su dag pa ste mtshan yang dag par brjod pa 'di nyid do/_/sa thams cad yongs su rdzogs pa ni yongs su gang ba'i phyir ro/_/so sor rtog pa ni so sor rtog pa ste/_yang dag pa'i 'phags pa'i bden pa bzhi po rnams yang dag pa ji lta ba bzhin
[\[214b.3\]]yongs su shes pas zhes pa'i don to/_/nyan thos la sogs pa bzhin du phyin ci log pa ni ma yin te/_ji ltar sdug bsngal la sogs pa rnams la rim pa ji lta ba bzhin du yongs su shes pa dang /_spang ba dang /_sgom pa dang /_mngon du bya ba zhes bya ste ci las she na/_byang chub
[\[214b.4\]]sems dpa'i dbang du byas las so/_/dran pa nye bar gzhag pa rnams kyi chos thams cad sems gcig so sor rtog pa'o zhes pa la/_dran pa nye bar gzhag pa bzhi po rnams ni lus la sogs pa rnams te/_lus la sogs pa'i dran pa nye bar gzhag pa bzhi po rnams kyis chos thams
[\[214b.5\]]cad sems kyi skad cig gcig la so sor rtog pas de yang nges par mtshan yang dag par brjod pa 'di nyid de/_yongs su smin pa'i gnas skabs na goms pas na rim gyis ni ma yin par shes par bya'o/_/mang po brjod pa ci bya zhe na gsungs pa/_ji srid ces pa la sogs pa ste/_
[\[214b.6\]]ji srid kyi sgra ni yon tan gyi tshogs thams cad mthar phyin pa'i don du gsungs so/_/de nyid kyi phyir gsungs pa/_sangs rgyas kyi yon tan thams cad yongs su rdzogs pa mtshan yang dag par brjod pa 'di'o zhes so/_/de ltar ngo bo nyid gsungs nas da ni 'di'i byed pa'i sgo nas
[\[214b.7\]]rjes su sngags pa gsungs pa/_gzhan yang zhes pa la sogs pa ste/_lus dang ngag dang yid kyis kun du spyad pa ni kun du 'byung ba'i sdig pa gang yin pa ste/_de rab tu zhi bar byed pa zhes pa ni rnam par sel ba la sogs pa'i rim gyis gzhi dang bcas pa rtsa ba nas 'byin pa'o/_/ngan
[\[215a\]]
[\[215a.1\]]song thams cad rnam par sbyong ba'o zhes pa ni/_dmyal ba'i 'gro ba la sogs pa'i ngan song gi las rnam par sbyong ba'o/_/de bzhin gshegs pa thams cad kyi snying por gyur pa'o zhes pa nas sems can thams cad kyi zhes pa'i bar 'brel lo/_/ngan 'gro thams cad
[\[215a.2\]]zlog pa ni ngan 'gro'i rgyur gyur pa'i las zlog pa'o/_/las kyi sgrib pa thams cad yang dag par gcod pa'o zhes pa ni las kyi sgrib pa rnams mi dmigs par ston pa'i phyir ro/_/mi khom pa brgyad po thams cad zhes pa la sogs pa ste/_ngan 'gro gsum dang /_yul mtha' khob kyi skye bo dang /_
[\[215a.3\]]sangs rgyas med pa'i sangs rgyas kyi zhing dang /_lha tshe ring por skye ba dang /_dbang po ma tshang ba dang /_med par lta ba khas len pa'i mtshan nyid can rnams ni mi khom pa brgyad do/_/de rnams kyi rgyur gyur pa'i mig dge ba bcu'i las kyi lam spong ba ston pa'i phyir mi skye bar byed pa'o/_/'phrog byed
[\[215a.4\]]dang lag ldan la sogs pa brgyad ni 'jigs pa chen po rnams te/_de dag gi btab pa rnams 'di dran pa tsam gyis nye bar zhi bar byed pa la sogs pa phal cher ni rtogs par sla'o/_/de lta na yang cung zad rnam par dbye bar bya ste/_mig g.yon 'gul ba la sogs pa ni mtshan ma ngan pa'o/_/_
[\[215a.5\]]sdug bsngal mtshon par byed pa'i ce spyang sgra sgrogs pa la sogs pa ni ltas ngan pa dang /_de nyid bgegs te de nye bar zhi bar byed pa'o/_/chos thams cad stong pa nyid mngon du byas nas bklags pas bdud dang dgra'i las thams cad ring du spong bar byed pa'o/_/rang gi sems nges
[\[215a.6\]]bar sbyong pa'i rgyur gyur pa'i phyir ma chags pa dang /_zhe sdang med pa dang /_gti mug med pa ni dge ba'i rtsa ba rnams te de rnams ni bsod nams nyid do/_/de nye bar sogs pa ni klog pa dang /_kha ton la sogs pa dang rgyas par byed pa'i phyir ro/_/tshul bzhin ma yin pa yid la byed
[\[215a.7\]]pa ni bdag dang bdag gi ba la sogs par mngon par zhen pa sngon du 'gro ba'i de kho na nyid ma yin pa yid la byed pa ste de mi skye bar byed pa ni/_chos thams cad bdag med pa la sems rtse gcig tu gsal ba nyid kyis bklags pa'o/_/rigs dang nor dang rig pa la sogs pa
[\[215b\]]
[\[215b.1\]]rnams kyis sems mtho bar gyur pa ni rgyags pa'o/_/na ti sA d+h+ye pi dngos po la sems mtho ba ni nga rgyal lo/_/ma se mo gzhan ma yin zhes so/_/khengs pa ni dregs pa'o/_/de lta bu la sogs pa rnams skyon rnams kyi rtsa ba ni bdag tu 'dzin pa'o/_/'di rnams thams cad sel
[\[215b.2\]]bar byed pa ni rang bzhin med par khong du chud pas so/_/sdug bsngal ni lus kyi'o/_/yid mi bde ba ni sems kyi'o/_/sdug bsngal de dag mi skye bar byed pa ni chos kyi de kho na nyid rtogs pa'i dga' ba'i dga' ston gyi zil gyis gnon pa'i phyir ro/_/de bzhin gshegs pa thams cad
[\[215b.3\]]kyi snying po ni stong pa nyid kyi ye shes so/_/der gyur pa ni stong pa nyid kyi ye shes kyi ngo bo'i don gyi phyir ro/_/byang chub sems dpa' rnams kyi gsang bar gyur pa ni skal ba dang mi ldan pa'i sems can rnams la sbas pa'i phyir ro/_/nyan thos dang rang sangs rgyas thams cad kyi gsang
[\[215b.4\]]chen du gyur pa ni/_de rnams kyang mtshan yang dag par brjod pa'i don sgom par byed pa'i phyir/_de lta bu'i rang gi yon tan phun sum tshogs pa rdzogs par byed pa'o/_/phyag rgya thams cad ni sngar bshad zin to/_/sngags thams cad ni snying po dang nye ba'i snying po dang phreng ba'i
[\[215b.5\]]sngags la sogs pa rnams so/_/der gyur pa ni de'i rang bzhin te mtshan yang dag par brjod pa'o/_/phyag rgya dang sngags thams cad kyi don mthar phyin pa rtogs pa'i rgyur gyur ba'i phyir/_'di nyid phyag rgya dang sngags thams cad du gyur pa'o/_/chos thams cad brjod du med par
[\[215b.6\]]smra bar byed pas na de smra ba rnams so/_/de rnams kyi dran pa ni chos nyid la dmigs pa'i shes rab rtsol ba dang bcas pa'o/_/dran pas gzhag pa'i don rnams bstan par bya ba'i phyir so sor rtog par byed pa ni shes bzhin te de dag yang dag par skyed pa'o/_/shes rab ni chos rab
[\[215b.7\]]tu rnam par 'byed pa'i bdag nyid can gyi nges par rtogs pa'o/_/yid gzhungs pa ni gzungs dang ldan pa'i blo'o/_/de dag bla na med pa sgrub par byed pas na bla na med pa'i shes rab dang yid gzhungs par byed pa'o/_/lus dang ngag dang sems la gnod pa sel bar byed pa'i nus pa phul
[\[216a\]]
[\[216a.1\]]du byung ba skyed pa'i ngo bo nyid yin pa'i phyir nad med pa dang stobs so/_/dbang phyug ni phra ba dang /_yang ba dang /_mchod par bya ba dang /_bdag por gyur pa dang /_'dod dgur ldan pa dang /_dbang phyug tu gyur pa dang /_gar yang phyin pa dang /_dga' mgur gnas
[\[216a.2\]]pa zhes pa ste rnam pa brgyad do/_/yang na bdud thams cad las rnam par rgyal ba'i mnga' bdag nyid ni dbang phyug go/_/de dag phun sum tshogs par byed pa ni rdzogs par byed pa'o/_/dpal dang dge ba zhes pa ni rim pa ji lta ba bzhin du bsod nams dang ye shes kyi tshogs dag go/_/_
[\[216a.3\]]zhi ba ni nyon mongs pa dang nye ba'i nyon mongs pa thams cad ldog pa'o/_/legs pa ni sangs rgyas nyid de dag rab tu 'phel bar byed pa'o/_/ye shes dang sbyin pa dag phul du byung bas rim pa bzhin du snyan pa dang grags pa'o/_/yon tan thams cad phul du phyin pas tshigs su
[\[216a.4\]]bcad pa'o/_/rnam pa thams cad du dam par gyur pa'i yon tan rab tu gsal ba ni bstod pa'o/_/shin tu dag pa ni rang nyid shin tu rnam par dag pa'i phyir ro/_/shin tu gtsang gnas ni gzhan te gtsang bar byed pa ba zhes sbyar te gtsang ldan no/_/skyabs ni ngan song gsum las
[\[216a.5\]]yang dag par srung ba'o/_/nye bar 'tshe ba thams cad dang bral ba'i gnas ni 'dir gnas te/_de yang mya ngan las 'das pa'o/_/gang rnams kyi zhe na gnas 'dod pa rnams kyi'o/_/skyob pa ni glo bur du thog 'bab pa la sogs pa zlog par byed pa ste/_rtag par klog pa
[\[216a.6\]]dang kha ton byas pa las so/_/dpung gnyen ni ma zhen pa'i gnas te/_mya ngan las 'das pa'i lam yin pa'i phyir ro/_/dpung gnyen med pa rnams ni thar pa'i lam ma thob pa rnams so/_/gling du gyur pa ni 'khor ba'i rgyu mtshor lhung ba rnams kyi ngal so ba'i gnas yin pa'i phyir ro/_/_
[\[216a.7\]]gnas med pa rnams ni lam dang lam ma yin pa yongs su shes pa la rmongs pa rnams so/_/lam yang dag pa sgrub pa'i rgyur gyur pa'i phyir gnas bla na med par gyur pa'o/_/yA na pA traM ba hi traM/_sman pa'i rgyal po chen por gyur pa ni/_chos thams cad bdag med pa rab tu
[\[216b\]]
[\[216b.1\]]gsal bas lus dang ngag dang yid kyi dri ma'i nad ma lus ba sel bar byed pa'i phyir ro/_/mun pa mun nag ches mthug pa ni mun pa lta bur byed pas na zhes sbyar te/_de'i ngo bo ni bdag dang bdag gi ba la sogs pa'i lta ba rnams te/_de rnams thams cad ni lta ba'i mun pa mun nag rnams
[\[216b.2\]]so/_/bsam pa ji lta ba ni bsam pa dang rjes su mthun pa'o/_/thams cad mkhyen pa'i ye shes su gyur pa zhes pa la/_thams cad mkhyen pa'i ye shes ni 'jam dpal gyi ngo bo ste/_ye shes kyi sku so sor dmigs par 'gyur bas na zhes dgongs pa'o/_/de ltar yongs su dag
[\[216b.3\]]pa'i ye shes mthong bas spyan lnga thob par 'gyur ro zhes gsungs pa/_yongs su dag pa zhes pa la sogs pa'o/_/zang zing sbyin pa ni sbyin pa'i pha rol tu phyin pa'o/_/mi 'jigs pa sbyin pa ni tshul khrims dang bzod pa'i pha rol tu phyin pa'o/_/chos kyi sbyin pa ni bsam gtan dang
[\[216b.4\]]shes rab kyi pha rol tu phyin pa'o/_/brtson 'grus kyi pha rol tu phyin pa ni thams cad du 'gro ba ste rgyur gyur pa'i phyir so sor ma gsungs so/_/de ltar na zang zing dang mi 'jigs pa dang chos kyi sbyin pa rnams kyis pha rol tu phyin pa drug rdzogs par gyur pa'o/_/sbyin pa la sogs pa
[\[216b.5\]]gsum ni bsod nams kyi tshogs so/_/shes rab kyi pha rol tu phyin pa la sogs pa lnga ni ye shes kyi tshogs so/_/bsam gtan gyi pha rol tu phyin pa ni ting nge 'dzin thams cad bsdus pa'i rgyur gyur pa'i phyir ting nge 'dzin no/_/brtson 'grus kyi pha rol tu phyin pa ni kun du 'gro bas na ma
[\[216b.6\]]gsungs so/_/'di rnams yongs su rdzogs pa'i phyir sa bcu thob par gyur pa'o/_/de bzhin nyid kyi ngo bo nyid ni de bzhin nyid kyi rang bzhin yin pa'i phyir te/_mtshan yang dag par brjod pa gang yin pa'o/_/ci las she na gzhan ma yin pa'i chos nyid kyis te/_gzhan ma yin
[\[216b.7\]]pa'i de bzhin nyid kyis so/_/chos dang chos can du lhag par sgro btags pa dang bral ba'i dngos po rnams kyi stong pa nyid ni gzhan du ma yin pa ste dngos po yod pa ma yin no zhes dgongs pa'o/_/lta ba ngan pa'i bgrod pa ni lta ba ngan pa'i lam ste de nyid tshang tshing ngo /_/chos thams cad
[\[217a\]]
[\[217a.1\]]brjod du med par gyur pa gang yin pa ni 'jig rten las 'das pa ste thams cad mkhyen pa'i ye shes so/_/de ni chos thams cad brjod du med pa ste/_de'i rang bzhin gnyis su med pa'i chos nyid kyi don gang yin pa 'di'o/_/mtshan de rnams de bzhin du kun nas
[\[217a.2\]]'dzin cing rab tu ston pa'i rgyur gyur pa'i phyir 'di nyid kun nas 'dzin cing rab tu ston pa zhes gsungs so/_/de lta bur gyur pas na kun du 'dzin cing rab tu gsal bar byed pa nyid do zhes so//_//da ni tha mal par gzung ba la sogs pa'i phan yon rgya cher gsungs te/_gzhan yang
[\[217a.3\]]zhes pa la sogs pa nas tshe 'phel bar byed do zhes pa'i bar nye bar sdud pa'i mthar thug pas gsungs te/_de rnams cung zad dbye bar bya'o/_/sngags kyi sgo'i spyad pa spyod pa ni 'dzin pa'o/_/gsang sngags smra ba las gzhan du myur du grub pa med par bstan pa'i phyir gnyis
[\[217a.4\]]su med pa nyid de don dam pa gang yin pa de rnams so/_/gzhan ni mtshan thams cad kyi dbus na don dam pa mngon par gsal bar mngon par byed pa ches gtso bo yin pa'i phyir mtshan gyi gtsug gi nor bu'o/_/mtha' dag yongs su rdzogs pa ni don thams cad phun sum tshogs
[\[217a.5\]]pa'o/_/gzhung dang don las ni go rims bzhin du ma tshang ba med pa dang dum bu ma yin pa'o/_/nyi ma so sor dus gsum du/_/zhes pa ni nyi ma so sor thun gsum du zhes pa'i don to/_/gsum gyi sgra las rang gi don la Sha yig A ga ma'o/_/nyi ma so so ni nyin par so
[\[217a.6\]]so'i dus zhes pa ste/_dus kyi khyad par te thun gyi dus zhes pa'i don to/_/gsum zhes pa'i thun re re la yang lan gsum gsum zhes pa'i don to/_/'dis ni nyi ma so so la lan dgu zhes bstan to/_/gzhung 'dzin pa'i phyir 'dzin par byed pa'o/_/maN+Dal byas la nye bar
[\[217a.7\]]spyod pa lnga'i mchod pa sngon du 'gro bas klog pas na klog par byed pa'o/_/gzhung dang don 'dzin pas na khong du chud par byed pa'o/_/tshul bzhin du yid la byas nas gsung ba'i don gyi de kho na nyid sgom par byed pas na tshul bzhin yid la byed pa'o/_/tshul bzhin ni de kho na nyid la brjod do/_/_
[\[217b\]]
[\[217b.1\]]so sor zhes pa dbye bas phye ba'o/_/mtshan gyi don gang yang rung ba ni mtshan gyi don gzhan dang gzhan no/_/de yang 'jam dpal ye shes kyi sku gnyis su med pa'i de bzhin nyid kyi rang bzhin no/_/de la dmigs te yid rtse gcig pa rnam par g.yeng ba med pa'i sems kyis de sgom par byed
[\[217b.2\]]pa'o/_/lhag par mos pa yid la byed pa ni las dang po pa'i de kho na nyid yid la byed pa ste lta ba'i de kho na nyid do/_/kun nas sgo'i zhes pa la kun nas sgo ni thams cad du khyab pa'o/_/de yang 'di yin la gnas pa yang yin pas na kun nas sgo'i gnas pa'o/_/des gnas par byed pas na de
[\[217b.3\]]ltar bshad de/_rnam par rtog pa med pa'i gnas pa zhes pa'i don to/_/shes rab kyis rjes su 'bigs pa'i phyir chos thams cad so sor rtogs pa'o/_/dmigs pa'i dri ma thams cad dang bral ba'i phyir rnyog pa med pa'o/_/de nyid kyi phyir dam pa'o/_/de ltar gyur pa kun
[\[217b.4\]]du yid ches shing dga' ba'i mtshan nyid can gyi dad pa dang ldan pas de dag 'dzin pa la sogs pa byed pa de la ni dus gsum dus med par rtogs pa ste/_dus gsum po nyid don dam par mi dmigs te/_de rtogs pa de dag yang dag par gshegs pa ste sangs rgyas dang byang
[\[217b.5\]]chub sems dpa' rnams 'dus te phan tshun yang dag par 'du ba mdzad de/_gshegs nas te legs par byon nas/_chos kyi sgo thams cad de thabs kyi khyad par rnams nye bar ston par mdzad do/_/de la thabs sna tshogs kyis chos nyid de kho na nyid khong du chud par bya ba'i
[\[217b.6\]]phyir bdag nyid kyi sku yang nye bar ston par mdzad do/_/bsod nams kyi tshogs rdzogs pa'i phyir du sangs rgyas dang byang chub sems dpa' rnams kyi byin gyi rlabs kyis de'i rgyud la ste lus dang ngag dang yid rnams la yang dag par byin gyis rlob par mdzad do/_/sangs rgyas dang byang
[\[217b.7\]]chub sems dpa' rnams kyis rjes su 'dzin pas rjes su 'dzin par mdzad do/_/chos thams cad la mi 'jigs pa'i spobs pa yang zhes pa ni/_chos thams cad kyi rang bzhin stong pa nyid thos pas mi skrag cing /_gzengs su phrag l+b+h+yAM mtho ba nyid do/_/chos thams cad
[\[218a\]]
[\[218a.1\]]'ching ba med pa stong pa nyid rab tu gsal ba ni chos thams cad la spobs pa'o/_/'phags pa'i chos ni nyan thos la sogs pa'i chos so/_/de la sdug par 'dzin pa'i bsam pa ni lhag pa'i bsam pa ste rang gi don can de'o/_/'di ltar shAkya thub pa bdag cag
[\[218a.2\]]rnams kyi ston par gyur pa de bzhin du 'di yang bdag nyid kyi sku ston par mdzad do/_/gzi brjid phun sum tshogs pa'i rgyu ni lus kyi khams kyi khyad par ro/_/de ltar yang /_gang zhig dag pa snying la gnas/_/dmar zhing cung zad ser ba can/_/lus kyi mdangs zhes rnam par
[\[218a.3\]]bshad/_/tan+nA sA n+nA sha mats+tsha ti zhes so/_gzhan gyis brdzi bar mi nus pa nyid ni stobs te/_gzi brjid dang 'od phul du byung ba'o/_/mi tshugs pa nyid ni bdud la sogs pa rnams kyis bsgul bar mi nus pa nyid do/_/gsang sngags dang phyag rgya dang mngon par rtogs pa dang
[\[218a.4\]]bcas pa'i dkyil 'khor thams cad ni/_gsang sngags dang phyag rgya dang mngon par rtogs pa dang dkyil 'khor rnams so/_/de rnams kyang sems can gyi don bya ba'i phyir som nyi med par dkyil 'khor du 'jug pa la sogs pas gsang sngags kyi tshul la chos kyi 'khor los sgyur
[\[218a.5\]]ba ste/_'di yang 'dis nye bar sgrub par byed pa'o/_/gsang sngags dang rig sngags kyi rgyal mo ni 'jig rten las 'das pa spyan ma la sogs pa rnams so/_/bgegs thams cad ni rnam pa sna tshogs pas bgegs byed pa'o/_/log 'dren ni gtsug 'phyang la sogs pa
[\[218a.6\]]rnams so/_/bdud rnams kho na dgra rnams te de rnams phyir zlog pa ni gnyen po ste/_gtsug tor 'khor los sgyur ba la sogs pa rnams so/_/thams cad kyis sgyel bar dka' ba'i phyir gzhan gyis mi thub pa chen po ste/_'byung po 'dul byed la sogs pa rnams so/_/de rnams
[\[218a.7\]]kyi spyod lam thams cad du ste 'chag pa la sogs pa'i gnas thams cad du srung ba dang bskyab pa dang sba ba byed par 'gyur ro/_/gang yang 'jig rten pa rdzu 'phrul chen po rnams ni tshangs pa la sogs pa rnams so/_/gzhan yang gang lha dang klu la sogs pa dang gza' dang rgyu skar la sogs pa
[\[218b\]]
[\[218b.1\]]rnams te/_de rnams thams cad kyang rtag par rgyun du ste spyod lam thams cad du nyin mo dang mtshan mo bcas par ji lta bur 'dug pa dang nyal ba dang gnyid log pa dang /_gnyid ma log pa rnams su yang 'di ni sems can thams cad la zol med par phan pa dang bde ba sgrub par byed pa'i gnyen
[\[218b.2\]]po gcig pu'o zhes so/_/nyid kyi sku dang gsung dang thugs rnams kyis de'i lus dang ngag dang sems rnams la rim pa bzhin du srung ba dang bskyab pa dang sped pa mdzad pa'o/_/srung ba dang bskyab pa dang lhan cig pa'i sba ba zhes tshig rnam par sbyar ro/_/ji srid nad med pa dang stobs
[\[218b.3\]]dang tshe 'phel ba yang sgrub par byed do zhes 'chad par 'gyur ba dang las kyi tshig gis 'brel lo/_/de la nye dbang ni nor lha'o/_/drag po ni bde byed de gzugs kyi dbye bas bcu gcig go/_/sred med kyi bu ni stobs chen pos rnam par gnon pa nor lha'i bu ste gzugs kyi dbye ba'o/_/_
[\[218b.4\]]gzhan ni go sla'o/_/tshong khang ni zong 'jog pa'i gnas so/_/yul 'khor ni yul lo/_/rgyal po'i pho brang ni rgyal po gnas pa'i grong khyer ro/_/dbang po'i phur bu ni dbang po'i rgyal mtshan gyi rnam pa 'jigs su rung ba'i ka ba'i stong pa'o/_/khrims lam ni rgyal po'i lam
[\[218b.5\]]mo/_/yang na dbang po'i rgyan dang 'brel pa'i phur bu ni dbang po'i phur bu'o/_/de dang bcas pa'i khrims lam ni/_dbang po'i phur bu dang khrims lam mo/_/de ni kun spyod dka' ba'i phyir sdug bsngal gyi rgyu'o/_/pra to li bi shi khA bgrod dka' ba ste/_grong dang rta babs
[\[218b.6\]]ni yul gyi khyad par ro/_/tshong pa la sogs pa'i khang pa ni khang stong ngo /_/bzhi mdo dang /_thang dang /_sum mdo dang /_lam bzhi pa dang /_grong khyer gyi dbus kyi tshong pa zong dgram pa'i gnas ni grong bar te/_de rnams thams cad ni phal cher skye bo dang bral ba na
[\[218b.7\]]'jigs pa'i gnas so/_/de rnams su srung ba dang bskyab pa dang sba ba nye bar sbyor te/_rtag tu thams cad du zhes pa dus thams cad du rgyun ma chad par zhes pa'i don to/_/thams cad kyi thams cad rnam pa thams cad du zhes pa thams cad du 'gro bas thams cad du nye bar
[\[219a\]]
[\[219a.1\]]byed do zhes pa'i don to/_/ma mo rnams ni gtum byed ma'i dbye ba ste/_nag mo dang gtsigs ma la sogs pa'o/_/ma mo bdun po rnams ni tshangs pa dang gzhon nu ma la sogs pa rnams so/_/nye bar sgrub par byed pa ni nye bar gzhol bar byed pa'o/_/ji ltar
[\[219a.2\]]nye bar sgrub par byed ce na gsungs pa/_gnyis su med pa'i zhes pa la sogs pa ste/_gnyis su med pa'i chos nyid de bzhin nyid de'i rab tu gsal ba ni rab tu ston pa nyid kyis thams cad du yang 'di ni dge zhing gnyis su med pa'i chos nyid lhag par rtogs pa
[\[219a.3\]]nyid thob po zhes dgongs pa'o//_//da ni ma nyams par yi dam du blangs pa'i phan yon gyi khyad par nyid de/_gzhan yang lag na rdo rje rdo rje 'chang /_/'di ni zhes pa la sogs pas gsungs pa la/_dum bu ma yin pa ni ma chad par yid du blangs pa'o/_/yang dag
[\[219a.4\]]pa'o/_/sems rtse gcig pas klog pa'i las sgrub pa ste/_mgrin par gnas par byas nas so/_/gsum zhes pa lan gsum du brjod pa'o/_/klog par byed pa zhes pa ni de'i ngang tshul nyid kyis kyang ngo /_/'jam dpal ye shes sems dpa' ni shin tu rnam par dag pa'i ye shes
[\[219a.5\]]kyi ngo bo'o/_/de'i gzugs la dmigs pa zhes pa la/_gzugs ni rang bzhin te chos nyid kyi sku'o/_/gzugs dang mthun par sems pa ni/_rang gi gzugs mtshan gyi 'od 'bar zhing mdzes pa/_rnam pa thams cad pa'i longs spyod rdzogs pa'i sku'o/_/de'i
[\[219a.6\]]gzugs zhes pa sna tshogs pa'i sprul pa'i sku'o/_/mthun par bsam gtan du byed pa ni de nyid 'jam dpal te/_las dang po pa yin pa'i phyir sprul pa'i gzugs kyi sku mthong bar 'gyur ro/_/gang gi tshe dge ba'i rtsa ba smin par gyur pa de'i tshe longs spyod rdzogs pa'i sku yang
[\[219a.7\]]mthong bar 'gyur ro zhes pa'i don gyi thob bo/_/'di yang gdul bya'i dbang ste 'dul ba'i dbang nye bar bzung nas te skal ba dang ldan pa'i dbang du byas zhes pa'i don to/_/'jam dpal 'ba' zhig mthong bar ma zad pa nyid gsungs pa/_nam mkha' mthil du zhes pa la
[\[219b\]]
[\[219b.1\]]sogs pa ste/_sprul pa'i sku rnam pa sna tshogs pa gang yin pa de dang lhan cig pa'o/_/nams kyang ji ltar gyur kyang zhes pa rnam pa gang gis kyang ngan 'gro dang dbul por mi skye ba'o/_/ngan song ni dmyal ba la sogs pa'i 'gro ba'o/_/rigs dman pa ni gdol pa dang g.yung po la
[\[219b.2\]]sogs pa'i rigs rnams so/_/dmyal ba la sogs pa'i 'gro ba gsum dang /_yul mtha' 'khob tu skye ba la sogs pa dang /_lha tshe ring por skye ba'i bar mi khom pa brgyad du skye ba sel bar byed pa ste mi khom pa brgyad ni sngar bshad zin to//_//de la sangs rgyas
[\[219b.3\]]bzhugs na yang des bstan pa'i chos spong ba dang lkog tu gyur par mi 'gyur ro zhes pa ni/_yang dag par phyogs pa nyid kyis mngon sum nyid du 'gyur ro zhes pa'i don to/_/mu ge dang nad dang mtshon cha'i bar gyi bskal pa rnams la mi skye bar byed pa de'i rgyu nyams par
[\[219b.4\]]byed pa'o/_/'jig tshogs la lta ba la sogs pa lta ba drug cu rtsa gnyis ni lta ba'i snyigs ma'o/_/de bzhin du 'dod chags la sogs pa nyon mongs pa lhag par che ba ni nyon mongs pa'i snyigs ma'o/_/bsod nams dang bang tshod la sogs pa ma tshang ba ni sems can gyi
[\[219b.5\]]snyigs ma'o/_/dus ring por sdug bsngal myong ba ni bskal pa'i snyigs ma'o/_/sems can rnams kyi tshe thung ngur gyur pa ni tshe'i snyigs ma ste de ltar snyigs ma lnga po rnams so/_/de rnams kyang gos la tshon gyi snyigs ma dam du zhen pa dang 'dra bar bsgyur dka' ba'i phyir snyigs
[\[219b.6\]]ma'o/_/byang chub sems dpa' ni yang dag pa'i lta ba dang ldan pa'i phyir de'i rigs rnams su skye bar mi 'gyur ro/_/thams cad ma tshang ba ni yo byad thams cad med pa'o/_/de'i phyir dbul po ste/_de'i 'jigs pas de nyid 'jigs pa med pa'o/_/tshigs su bcad pa
[\[219b.7\]]ngan pa ni sngar bshad zin te/_gleng gzhi smra ba sngon du 'gro ba'i ngan smras so/_/rigs dang rgyud ni bshad zin to/_/sems rab tu dang bar 'gyur ba ni gang gzugs dang kha dog la sogs pas de rab tu dang ba'o/_/sdug pa ni yid 'dzin pa'o/_/mdzes pa dang skal ba bzang
[\[220a\]]
[\[220a.1\]]po dang ldan pa dang tshig gzung bar 'os pa gang yin pa de ni mdzes pa dang skal ba bzang po dang tshig btsan pa rnams te bsdu ba'i dngos po bzhi la nges par rton pa'i phyir ro/_/skye ba dran par 'gyur ba ni/_chos kyi sbyin pa la bslabs pa'i phyir dang shes rab
[\[220a.2\]]goms pa'i phyir ro/_/longs spyod che ba la sogs par 'gyur ba ni bdag gi thams cad yongs su gtong ba la goms pa'i phyir ro/_/mchog la sogs par 'gyur ba ni dri ma med pa'i shes rab la sogs pa'i yon tan dang ldan pa'i phyir ro/_/pha rol tu phyin pa drug gi
[\[220a.3\]]yon tan dang yang dag par ldan par gyur pa ni byang chub kyi sems rab tu ma brjed pa'i phyir ro/_/shes bzhin ni yang dag pa'i shes rab ste/_yang dag pa'i so sor rtogs pa zhes pa'i don to/_/thabs zhes pa la sogs pas pha rol tu phyin pa drug dang ldan pa mtshon par
[\[220a.4\]]byed de/_de yang thabs kyi sbyin pa la sogs pa gsum nye bar mtshon no/_/stobs dang smon lam dang ye shes rnams ni brtson 'grus la sogs pa gsum nye bar mtshon par byed do/_/de rnams kyi yon tan dang ldan par 'gyur ba ni lhun gyis grub par 'jug pa'i lam
[\[220a.5\]]thob pa'i phyir ro/_/bstan bcos thams cad la 'jigs pa med par 'gyur ba ni/_dri ma med pa'i ye shes rab dang ldan pa'i phyir ro/_/mkhas pa la sogs par 'gyur ba ni sgyu ma lta bu'i ting nge 'dzin rtogs pas brtson 'grus thob pa'i phyir ro/_/mchog tu yid
[\[220a.6\]]brtan pa la sogs par 'gyur ba ni/_yid brtan pa'i gnas kyi don dang lam so sor rtogs pa'i chos nyid thob pa'i phyir ro/_/legs par bsnyen par rdzogs pa ni yon tan rnams kyis shin tu 'dus byas pas nges par 'gro bar 'gyur ba ste/_mthong ba'i lam mngon du
[\[220a.7\]]byas pa'i phyir ro/_/byin gyi rlabs rgyun ma chad pa nyid kyis phyogs bcu'i chos kyi rnga bo che gang yin pa de lta bu'i chos kyi rgyal po zhes pa ste/_chos kyi rgyal srid chen po'i mnga' bdag tu 'gyur ro zhes 'brel lo/_/oM sar+b+ba d+ha r+m+mA b+hA ba swA b+hA ba bi shu d+d+ha badzra a A aM AHpra kr-i ti pa ri shu d+d+haH_
[\[220b\]]
[\[220b.1\]]sar+b+ba d+har+m+mA ya du ta/_sar+b+ba ta thA ga tA dz+nyA na kA ya ma ny+dzu shrI pa ri shu d+d+hi tA mu pA dA ya te/_a AHsar+b+ba ta thA ga tA hr-i da ya ha ra ha ra oM hUM hrIH_b+ha ga bA na dz+nya na mU rti wA gI shwa ra/_ma hA pA tsa sar+b+ba r+m+ma ga ga nA ma la su pa ri shu d+d+ha d+ha r+m+ma d+hA tu dz+nyA na gar+b+ha aH_'di ni thog ma dang dbus dang mthar byin
[\[220b.2\]]gyis rlob pa'i sngags kyi rgyal po'o/_/de yang byang chub kyi sems ni a yig go/_/sa dang pha rol tu phyin pa'i rang bzhin ni AHyig go/_/sangs rgyas nyid mtshon pa ni aM yig go/_/yongs su mya ngan las 'das pa chen po ston pa ni aHyig go/_/ye shes kyi sku byin gyis
[\[220b.3\]]rlob par byed pa ni AHyig go/_/sku dang thugs gsung byin gyis rlob pa ni rim pa bzhin oM hUM hrIHzhes bya ba'o/_/chos kyi dbyings gsung gi dbang phyug gi bdag nyid can brtan pa dang g.yo ba'i rang bzhin gyi dngos po thams cad la chos kyi skus rgyas gdab pa'i don du AH_
[\[220b.4\]]zhes bya ba mthar sbyar ba'o//_//ji skad gsungs pa'i phan yon gyi cho ga rgyas pa rnams kyang de kho na nyid yid la byed pas klog pa rnams la blta bar bya'i/_klog pa tsam la ni ma yin no zhes so/_/de nas zhes pa ni sngags kyi byin gyi rlabs kyis bdud la sogs pas
[\[220b.5\]]mi phyed par byin gyis brlabs shing rgyas btab pa'i rjes thogs su'o/_/bdag gi don rdzogs pas na dga' ba'o/_/gzhan gyi don rdzogs pas na mgu ba'o/_/rdo rje 'dzin pa chen po gsang ba'i bdag po lag na rdo rje rnams dang bcas pas bcom ldan 'das la phyag 'tshal nas/_
[\[220b.6\]]tshig 'di gsol zhes pa la sogs pa ste/_gang gi phyir zhe na/_legs pa'i zhes pa la sogs pa ste/_de'i phyir/_nges pa kho nar yang dag par rdzogs pa'i byang chub thob par byed pa nyid do/_/don 'di la ni yang dag par rdzogs pa'i sangs rgyas nyid tshad mar gyur
[\[220b.7\]]pa nyid kyis/_sangs rgyas rnams kyis yul 'di ni/_/rdzogs pa'i sangs rgyas rnams kyis bshad/_/ces bya'o/_/mtshan yang dag par brjod pa'i rgyas 'grel slob dpon dbu ma la dga' bas mdzad pa 'di yongs su rdzogs so//_//'di'i rgya dpe dpal sne gdong rtse'i
[\[221a\]]
[\[221a.1\]]gtsug lag khang na bzhugs pa sngar sa mo glang gi lo la mkhan chen gzhon nu dpal ba la sgyur gsung ba'i bka' gnang na'ang ma grub/_lcags mo yos lo la yar rgyab tu chos rje byams pa gling pa la sgyur gsung ba'i bka' gnang na'ang ma grub pa las/_
[\[221a.2\]]slad kyi kun ldan zhes bya ba lcags pho byi ba'i lo sa ga zla ba'i tshes bco lnga la/_dpal ldan bla ma chos kyi rje rin po che kun dga' legs pa'i 'byung gnas rin chen rgyal mtshan dpal bzang po'i bka' lung bzhin/_zha lu ba dge slong chos skyong bzang po skad gnyis smra bas rgya dpe
[\[221a.3\]]las tshig don khong du chud par byas te bsgyur cing zhus te gtan la phab pa'o//[ {D2541}]@##/_/rgya gar skad du/_Ar+ya many+dzu shrInA masang+gI ti pany+dzika saM gra ha nA ma/_bod skad du/_'phags pa 'jam dpal gyi mtshan yang dag par brjod pa'i
[\[221a.4\]]dka' 'grel bsdus pa zhes bya ba/_'phags pa 'jam dpal gzhon nur gyur pa la phyag 'tshal lo/_/sku dang ye shes kun gyi dngos/_/'jam mchog mgon la phyag 'tshal lo/_/rgyud rnams kun las nges pa'i don/_/de yi lung bstan bri bar bya/_/de la lung bstan
[\[221a.5\]]pa'i tshig gang zhe na/_zab cing rgya che ba'i mtshan bstan pa/_/sku dang ye shes kun gyi bdag_/yan lag bcu ldan sgrub pa pos/_/sangs rgyas thob par the tshom med/_/de lta bu'i lung bstan pa'i tshig de la rjes su bstan pa ji lta bu zhe na/_zab pa zhes bya ba ni gnyis su
[\[221a.6\]]med pa'i ye shes kyi de kho na nyid la bya/_rgya che ba ni yon tan la bya/_mtshan bstan pa ni rang bzhin yongs su shes na 'phags pa 'jam dpal gyi mtshan du ma gyur pa med la/_rgyu zhes bya ba ni gsum mam lnga la bya la/_ye shes ni lnga'am gcig gis bsdus so/_/yan
[\[221a.7\]]lag bcu ldan sgrub pa pos/_/zhes bya ba ni byin gyis brlab pa'i yan lag dang /_sku dang ye shes kyi yan lag dang /_gzhi'i yan lag dang /_lta ba'i yan lag dang /_sgom pa'i yan lag dang /_lta stangs kyi yan lag dang /_brda'i yan lag dang /_bsdus
[\[221b\]]
[\[221b.1\]]pa'i yan lag dang /_sbyor ba drug gi yan lag dang /_bar mdo'i yan lag ste yan lag bcu po de dang ldan pa'i sgrub pa pos/_sangs rgyas thob par the tshom med/_/ces bya ste ting nge 'dzin dra ba'i le'u 'di nyid ni/_gcig tu bsdus na tshigs bcad brgya drug cu rtsa
[\[221b.2\]]gnyis rnams dang /_yon tan brgya dang lnga bcu'i gzhung gis de bzhin gshegs pa thams cad kyi sku dang yon tan gyi mtshan yang dag par brjod pa bsdus pa'i don to/_/de ltar yin mod kyis kyang dgos pa med na mi 'jug pas/_nyan pa po 'jug par bya ba'i phyir/_dang
[\[221b.3\]]por brjod par bya ba ni gang zhig_/'brel pa ni ci/_dgos pa ni ji lta bu/_dgos pa'i dgos pa ni ji lta bu snyam du rtog na/_de rnams kyi don bstan pa ste/_de bzhin gshegs pa thams cad kyi rang bzhin 'phags pa 'jam dpal gyi sku dang /_ye shes kyi yon tan dang bcas
[\[221b.4\]]pa ni brjod par bya ba'o/_/de ston par byed pa'i sgra'i tshogs dang 'brel pa ni 'brel pa'o/_/dgos pa ni so so'i dngos po'i mngon par zhen pa bzlog nas rnam par dag pa'i lam gyi rang bzhin sku dang /_ye shes kyi ngo bo 'phags pa 'jam dpal gyi rang bzhin du shes pa'o/_/_
[\[221b.5\]]dgos pa'i dgos pa ni de ji lta bar rang gi stobs su gyur pa'o/_/yang na 'di brjod par bya ba ni/_gnyis su med pa'i ye shes so zhes yon tan la de skad du gsung ngo /_/yang na brjod par bya ba ni/_dngos po thams cad kyi rang bzhin 'phags pa 'jam dpal du rtogs
[\[221b.6\]]par bya ste/_de yang cis mngon zhe na/_dngos po kun gyi rang bzhin mchog_/dngos po kun gyi rang bzhin 'dzin/_/skye med chos te sna tshogs ston/_/mi 'gyur kun 'gro khyab pa po/_/zhes gsungs so/_/de ltar na brtan pa dang g.yo ba'i dngos po thams cad 'phags
[\[221b.7\]]pa 'jam dpal gyi rang bzhin gyi shes pa yang dgos 'brel gyi yan lag tu shes par bya'o/_/de ltar na dgos pa'i don dang bsdus pa'i don brjod nas/_da ni tshig gis mtshams sbyar ba'i phyir bkra shis pa la sogs pa mang du 'jug mod kyi/_sdud pa po'i tshig tu
[\[222a\]]
[\[222a.1\]]bstan par bya'o/_/dpal ldan rdo rje 'chang bya ba nas brtsams te/_rang gi lag gis gsor byed ces bya ba'i bar gyis zhu ba po'i mtshan nyid bstan to/_/khro gnyer rim par ldan la sogs/_/zhes bya ba nas brtsams te/_rang gi lag gis gsor byed pa/_/_
[\[222a.2\]]zhes pa'i bar gyis zhu ba po 'khor gyi mtshan nyid bstan to/_/snying rje che dang zhes bya ba nas brtsams te/_lus btud rnams dang lhan cig tu/_/zhes bya ba'i bar gyis gnyi ga'i mtshan nyid bstan to/_/de bzhin gshegs pa bcom ldan 'das/_/zhes bya ba nas brtsams
[\[222a.3\]]te/_spyan sngar 'dug ste 'di skad gsol/_/zhes bya ba'i bar gyis zhus pa'i tshul bstan pa'o/_/khyab bdag ces bya ba nas brtsams te/_byang chub ci nas bdag thob mdzod/_/ces pa'i bar gyis bdag don du zhus pa'o/_/nyon mongs pas ni sems dkrugs
[\[222a.4\]]shing /_/bya ba nas/_sems can rnams la bshad par 'tshal/_/zhes bya ba'i tshig yar drangs te tshigs bcad gnyis kyis gzhan don du zhus pa'o/_/rdzogs pa'i sangs rgyas bcom ldan 'das/_/bya ba nas/_dbang po bsam pa mkhyen mchog gis/_/zhes pa'i khyad
[\[222a.5\]]par gyi ston pa'i khyad par bstan pa'o/_/bcom ldan 'das kyi ye shes sku/_/bya ba nas/_thog ma bar dang mthar dge ba/_/zhes bya ba'i bar gyis dam pa'i chos kyi khyad par bstan pa'o/_/'das pa'i sangs rgyas rnams kyis gsungs/_/bya ba nas/_yang nas yang du
[\[222a.6\]]gsungs ba gang /_/zhes bya ba'i bar gyis dus kyi khyad par bstan to/_/rgyud chen sgyu 'phrul dra ba las/_/zhes bya ba'i bar gyis dpag tu med pa'i rdo rje 'chang bas sngags kyi don gzung ngo zhes bya ba'i don to/_/gsang dbang lag na rdo rje zhes bya ba nas brtsams te/_lus btud
[\[222a.7\]]nas ni spyan sngar 'dug_/ces bya ba'i bar gyis gus par 'khod pa'i don to/_/de ni zhu ba bstan pa'o//_//da ni lan bstan pa la/_de nas bcom ldan shAkya thub/_/ces bya ba nas brtsams te/_'jig rten gsum po kun bkang nas/_/zhes bya ba'i bar gyis
[\[222b\]]
[\[222b.1\]]so/_/chos gsungs pa'i snga ltas so/_/de nas tshig rkang gnyis kyis ni mtshams sbyar bstan pa'o/_/snying rje che dang ldan gyur nas/_/zhes bya ba nas brtsams te/_lag na rdo rje khyod legs so/_/zhes bya ba'i bar gyis don chen po 'di lta bus zhus pa legs par sbyin pa'o/_/_
[\[222b.2\]]gsang ba'i bdag po zhes bya ba nas brtsams te/_nyon zhes pa'i bar gyis gdams pa la sogs pa'i bstan pa'o/_/de nas tshig gcig gis ni gnang ba'i legs pa phul ba'o/_/de ni gleng gzhi gus pa'i tshul lo//_//da ni dam pa'i chos kyi dngos po bstan pa'i phyir/_
[\[222b.3\]]de nas bcom ldan shAkya thub/_/ces bya ba la sogs pa smos te/_'og min du sangs rgyas pa ste rigs thams cad kyi ngo bo 'phags pa 'jam dpal du bstan pa'i phyir/_gsang sngags rigs chen thams cad dang /_/zhes bya ba nas brtsams te/_rigs chen gtsug tor
[\[222b.4\]]cher gzigs nas/_/zhes bya ba'i bar gyis rigs kyi bye brag bstan to//_//da ni cung zhig don dgrol na/_/gsang sngags rigs chen thams cad dang /_/zhes bya ba ni don dam pa byang chub kyi de kho na nyid la bya la/_rig sngags 'chang zhes bya ba ni/_rig pa'i shes rab kyis
[\[222b.5\]]mi dor bar 'dzin pa'o/_/rig pa'i shes rab kyis sku gsung thugs kyi de kho na nyid la gzigs pa'o/_/de'i khyad par ni tshogs kyi khyad par nas bzung ste/_cung zad drod thob pa'i gnas skabs kyi bar ro/_/'das pa'i rigs zhes bya ba ni mthong ba'i lam nas brtsams
[\[222b.6\]]pa'o/_/'jig rten snang byed rigs chen dang /_/zhes bya ba ni khyad par ro/_/phyag rgya chen po'i rigs mchog dang /_/zhes bya ba ni byang chub kyi sems rdo rje'i rigs las ma 'das pa'o/_/rigs chen gtsug tor cher gzigs nas/_/zhes bya ba ni 'dod pa thams cad skong
[\[222b.7\]]ba'i don to/_/tshig gi bdag pos tshigs su bcad/_/ces bya ba ni rje btsun gsung gi dbang phyug ste/_de gnyis 'phags pa 'jam dpal lo/_/gsang sngags rgyal po drug ldan zhing /_/zhes bya ba ni badzra tIk+Sh+Na ye te na maH'i bar gyis so/_/de'i bdag po ni 'phags pa 'jam
[\[223a\]]
[\[223a.1\]]dpal nyid do/_/gnyis su med par 'byung ba dang /_/zhes bya ba smos te/_gnyis ni gzung 'dzin la sogs pa'o/_/de med pa de gang de gnyis su med pa'o/_/de las byung ba ni gzung 'dzin lam stong pa skye ba'o/_/de bas na/_mi skye chos can 'di gsungs te/_/chos
[\[223a.2\]]kyi dbyings kyi rang bzhin don dam pa byang chub kyi sems kyi ngo bo don dam pa'i yi ge ma/_sa bcu gnyis dang sbyar te gsungs pa yin no/_/de yang gang zhe na/_dpal rdo rje snying po rgyan gyi rgyud las/_de bzhin gshegs pa'i sa ni bcu gnyis su gsungs te/_kun du 'od kyi sa chen
[\[223a.3\]]po/_/de ni nyi ma'i dkyil 'khor 'dra/_/bdud rtsi 'od ni gnyis pa'o/_/shin tu 'od gsal zla ba 'dra/_/nam mkha'i 'od ni gsum pa ste/_/nam mkha' bzhin du rnam par gnas/_/rdo rje 'od ni bzhi pa ste/_/sa de nyid ni yang dag go/_/bsam gtan nang gi rtags sbyor bas/_/_
[\[223a.4\]]rdo rje zhes ni yongs su brtags/_/lnga pa rin chen 'od ces bya/_/dbang bskur ba la rab tu gnas/_/pad+ma'i 'od ces drug pa ste/_/pad+ma bzhin du rab tu bskyed/_/rang bzhin dag pas chos nyid phyir/_/dri ma med pa yongs su gzung /_/bdun pa las ni 'od ces pa/_/sangs rgyas
[\[223a.5\]]phrin las byed par 'dod/_/brgyad pa dpe med bya ba yin/_/dpe dang ldan pa dgu pa ste/_/thams cad dpe ni so sor 'bigs/_/bcu pa shes rab 'od ces pa/_/sangs rgyas sa ni bla na med/_/bcu gcig thams cad mkhyen pa nyid/_/sa chen rab tu 'od gsal ba/_/bcu
[\[223a.6\]]gnyis so sor rang rig pa/_/rnal 'byor ye shes rab tu rdzogs/_/de ltar sa ni bcu gnyis dang /_/a bcu gnyis dang sbyar bar shes par bya'o de nyid kyi skabs su/_de nyid rnam pa bcu drug gis/_/rnam pa nyi shu byang chub 'chang /_/zhes bya ba'i tshig gis bla ma dam pa'i gdams
[\[223a.7\]]ngag gis sbyar bar bya'o/_/s+thi to hr-i di zhes bya ba la sogs pa'i tshig gis dus gsum gyi sangs rgyas thams cad kyi thugs ka nas 'phags pa 'jam dpal ye shes kyi spyi gtsug gi rang bzhin sangs rgyas kyi chags pa'i gnas su bstan to/_/de nas yon tan las de bzhin
[\[223b\]]
[\[223b.1\]]gshegs pa thams cad kyi sku thams cad mkhyen pa'i ye shes chos kyi dbyings bla na med pa'i thugs su chud pa'o zhes gsungs pas na/_de'i bdag nyid kyis rje btsun gsung gi dbang phyug dang po'i sangs rgyas kyi ngo bo de'i rjes su 'dzin pa'i byang chub sems dpa'i gdams ngag
[\[223b.2\]]gis nges pa'i rgyud kyi don 'di bshad na rnam pa gnyis su shes par bya ste/_de yang byang chub sems dpa' dgra las rnam par rgyal ba'i zhal snga nas/_byang chub sems dpa'i mdzad brjod ni/_/mdor bsdus rnam pa gnyis su shes/_/rjes su gzung dang tshar gcod pa'o/_/_
[\[223b.3\]]de la rjes su gzung ba ni/_sngon gyi dus su 'phags pa 'jam dpal des bshad pa'i sgo nas rjes su gzung ba dang /_bsgom pa'i sgo nas rjes su gzung ba'o/_/de la bsgom pa'i sgo nas rjes su gzung ba ni/_'dod chags can gyi gang zag bde ba lam du khyar pa ste/_bcu
[\[223b.4\]]drug phyed phyed thig le can/_/bya ba'i tshig gis rnal 'byor ma'i rgyud dang rjes su bstun te bstan pa'o/_/rnam par rtog pa can rjes su gzung ba'i phyir rlung la bslab pa ste/_khong nas 'byung ba skye ba med/_/ces bya ste rlung ji snyed gcig yod kyang rtsa ba'i rlung rnam pa lngar 'dus te/_
[\[223b.5\]]rnal 'byor ba'i rgyud dang bstun te bslab pa'o/_/tha mal pa'i rtog can rjes su gzung ba'i phyir dmigs pa dang bcas pa'i bskyed pa'i rim pa la bslab ces bya ste/_rigs gsum rnam par gzigs zhes bya ba'i tshig gis rnal 'byor gyi rgyud la sogs pa dang rjes su bstun
[\[223b.6\]]te bslab pa dang /_gang zag shes rab can rjes su gzung bar bslab pa ni sku dang ye shes kyi de kho na nyid la bslab pa ste/_de yang yan lag bcu ldan sgrub pa'o zhes bya ba'i tshig gis so/_/de ni bsgom pa'i rjes su gzung ba'o/_/da ni bshad pa'i rjes su gzung ba ni/_'jam
[\[223b.7\]]dpal de nyid gdul bya'i ngo bag dang sbyar te/_'dod chags can 'dul ba la dbang phyug chen po'i gzugs so/_/gti mug can la tshangs pa'i gzugs so/_/zhe sdang can la 'jigs byed kyi gzugs so/_/de lta bu la sogs pa ni gdul bya'i bu ram lce'i rig pa'i dpes
[\[224a\]]
[\[224a.1\]]so/_/de bye brag cung zhig smras pa ni mu stegs kyi gdul bya'i ral pa can/_gtsug phud phud pu lcang lo can/_/zhes bya ba'i tshig gnyis so/_/dri za'i rgyal po zur phud lnga pa gdul ba'i don du/_gdong lnga gtsug phud lnga dang ldan/_/zhes bya ba'i tshig gis so/_/_
[\[224a.2\]]nyan thos gdul ba'i don du 'phags pa 'jam dpal de ni byang chub sems dpa'i rgyud du rtogs kyang nyan thos kyi tshul bzung nas/_mgo zlum brtul zhugs chen po pa/_/zhes bya ba la sogs pa'i tshig gis bden pa bzhi'i sgo nas chos bstan to/_/rang sangs rgyas gdul ba'i
[\[224a.3\]]don du/_'dren pa rang rgyal bse ru'i tshul/_/zhes bya ste rten cing 'brel par 'byung ba bcu gnyis kyis chos ston to/_/rnam rigs sna tshogs gzugs don can/_/zhes bya ba'i tshig dang /_snying rje che dang shes rab thabs/_/zhes bya ba'i tshig dang /_bden pa gnyis kyi tshul la
[\[224a.4\]]gnas/_/zhes bya ba'i tshig dang /_pha rol phyin pa bcu yi tshul/_/zhes pa'i tshig gis byang chub sems dpa'i theg pa bstan/_de yang cis mngon zhe na/_theg pa gsum gyi nges 'byung la/_/zhes bya ba la sogs pa'i tshig gis so/_/gzhan yang sum cu rtsa gsum gyi lha 'dul ba/_
[\[224a.5\]]lha'i dbang po lha yi lha/_/zhes bya ba ste brgya byin gyis so/_/lha yi dbang po lha min bdag_/ces pas thags bzangs ris kyi gzugs kyis so/_/'chi med dbang po lha yi bla/_/zhes bya ste phur bu'i gzugs kyis so/_/'joms byed 'joms byed dbang phyug go/_/zhes bya ba ste
[\[224a.6\]]khyab mjug gi gzugs so/_/da ni gzugs med pa gdul ba'i don du gzugs med ces bya ba'i tshig dang /_tshangs pa'i yul sa rtse nas gnon/_/zhes bya ba'i tshig gis so/_/da ni thun mong ma yin pa'i gsang sngags kyi theg pa bshad pa'i sgo nas rjes su gzung ba ste/_nor pa
[\[224a.7\]]thams cad rnam par spangs/_/zhes bya ba la sogs pa smos te/_de la nor pa ni rnam pa lnga ste/_'jug pa'i nor pa dang /_lta ba nor pa/_bsgom pa nor pa/_thabs nor pa/_spyod pa nor pa/_de las ldog pa zhes pa'i khyad par ro/_/de la 'jug pa'i khyad par ci lta bu zhe na/_don
[\[224b\]]
[\[224b.1\]]gsum the tshom med pa'i blos/_/theg pa sna tshogs thabs tshul gyis/_/snying rje che dang shes rab thabs/_/rdo rje rgyal po bde ba che/_/zhes bya bas gsang sngags kyi lam bstan no/_/gzhan yang /_bdag rig gzhan rig thams cad pa/_/zhes bya ba nas brtsams te/_phyag rgya bzhi
[\[224b.2\]]pa'i don ston pa/_/zhes bya ba la sogs pa dang /_rgyud kun gyi ni bdag po'i mchog_/ces bya ba la sogs pa'i tshig gis so/_/rgyud thams cad kyi bdag po yin par bstan to/_/gzhan yang 'di nyid kyi brtag pa gzhan du/_la la ni phyi rol gyi tshul lo/_/la la ni nyan thos kyi
[\[224b.3\]]tshul lo/_/la la ni rang sangs rgyas kyi tshul lo/_/la la ni byang chub sems dpa'o/_/gzhan du gsang sngags kyi rigs pa 'dzin pa'i rgyud dpag tu med pa gcig bstan kyang /_thig le chen po'i ngor ma shar na de thams cad rjes su gzung ba yin gyi/_yang dag pa'i don de nyid thob
[\[224b.4\]]par mi 'gyur ro/_/ci'i phyir zhe na/_rjes su gzung ba tsam yin gyi yang dag pa'i don ma yin no/_/de ci'i phyir zhe na/_ma rtogs pa dang log par rtog pa'i phyir ro/_/la la ni rgyu 'bras rjes su mi mthun pa'i phyir ro/_/la la ni bcos ma la spyod pa'i phyir ro/_/gtan tshigs
[\[224b.5\]]de bas na 'bras bu de de tsam du sngags pas rjes su gzung ba'o/_/ji lta bu'i yang dag pa'i yin zhe na/_rnam par dag pa bdag med chos/_/rdo rje rgyal po bde ba che/_/'di ni rnam dag legs pa'i lam/_/yang dag mtha' ste yi ge med/_/de nas thig le chen po'i ngang du sangs rgyas par
[\[224b.6\]]rig par bya'o/_/de yang cis mngon zhe na/_thig le chen po yi ge med/_/ces pa la sogs pa'i tshigs bcad gcig gis lta ba bstan/_bcu drug phyed phyed thig le can/_/zhes bya ba'i man ngag gis gnas bstan to/_/bsam gtan zhes bya ba la sogs pa'i tshig gis lta ba bstan
[\[224b.7\]]to/_/ting nge 'dzin rig dang zhes bya ba la sogs pa'i tshig gis mthong lam bstan to/_/longs spyod rdzogs sku kun gyi rgyal/_/zhes bya ba la sogs pas 'bras bu bstan to/_/de nyid dran pa chen po 'chang /_/bya ba nas brtsams te/_de bzhin gshegs pa'i yon tan mtsho/_/_
[\[225a\]]
[\[225a.1\]]zhes bya ba la sogs pas 'bras bu'i yon tan bstan to/_/yid bzhin nor bu chen po 'chang /_/zhes pa nas/_'jigs pa ma lus sel ba po/_/zhes bya ba la sogs pas sems can gyi don byed pa'i khyad par ro/_/de yang sku dang ye shes kyi khyad par ni/_de yang
[\[225a.2\]]sku gsum dang /_sku lnga dang /_ye shes lnga dang ye shes gcig_/de yang cis mngon zhe na/_mchog gi dam pa sku gsum 'chang /_/sangs rgyas sku lnga'i bdag nyid can/_/khyab bdag ye shes lnga yi bdag_/sangs rgyas lnga bdag cod pan can/_/zhes bya bas so/_/de'i rnam par
[\[225a.3\]]gzhag pa ni/_de la sku gsum ni dang por chos kyi sku bshad/_/mi skye chos can 'di gsungs pa/_/a yig bcu gnyis dang /_rdzogs pa'i sangs rgyas a las byung /_/zhes bya ba dang /_don chen yi ge dam pa yin/_/zhes bya ba la sogs pa dang /_thog ma med pa spros med
[\[225a.4\]]bdag_/ces bya ba la sogs pa dang /_don gcig gnyis med chos kyi don/_/zhes bya ba la sogs pa dang /_dang po'i sangs rgyas rgyu med ces bya ba la sogs pa dang /_mi 'gyur kun 'gro khyab pa po/_/zhes bya ba la sogs pas chos kyi sku bstan no/_/da ni longs spyod
[\[225a.5\]]rdzogs pa'i sku bsdu ba/_sangs rgyas rnam par snang mdzad ces/_/zhes bya ba la sogs pa'i tshigs su bcad pa gcig dang /_longs spyod rdzogs sku sku yi rgyal/_/zhes bya ba'i tshig rkang gcig dang /_gnas brtan rgan po skye dgu'i bdag_/sum cu rtsa gnyis mtshan
[\[225a.6\]]'chang ba/_/sdu gu 'jig rten gsum la mdzes/_/zhes bya ba la sogs pas/_longs spyod rdzogs pa'i sku bstan no/_/da ni sprul pa'i sku bsdu ba/_sprul pa'i sku ste sku yi mchog_/ces bya ba'i tshig dang /_phan 'dogs sems can mnyes gshin pa/_/zhes bya ba'i tshig dang /_
[\[225a.7\]]gzugs rnams sna tshogs kun du ston/_/zhes bya ba'i tshig dang /_theg pa sna tshogs thabs tshul gyis/_/zhes bya ba la sogs pa'i tshig gis sprul pa'i sku bstan/_de gsum las ngo bo chos kyi sku bstan te/_rnam par dag pa bdag med chos/_/zhes bya ba dang /_de bzhin nyid dag
[\[225b\]]
[\[225b.1\]]dag pa'i bdag_/ces bya ba dang /_gzhan yang de nyid kyi lung gi spang ba'o/_/de la/_chos gang rnam pa tha dad du/_/rnam dag zag pa med ces pa/_/thub pa'i ngo bo nyid sku ste/_/de yi rang gi mtshan nyid do/_/zhes gsungs pas na/_ngo bo nyid kyi sku/_ye shes kyi sku la gnyis gnyis te
[\[225b.2\]]ji lta ba dang de'i rgyu mthun no/_/ji lta ba ni/_ye shes ldan pa yod med shes/_/zhes pas so/_/de'i rgyu mthun pa ni shes pa 'ba' zhig nges gsal zhes bya ba'o/_/ye shes lnga ni me long lta bu la sogs pa'i ye shes lnga'o/_/yang /_ye shes mig gcig dri ma med/_/ces pas
[\[225b.3\]]so/_/de ltar na mtshan yang dag par brjod pa de ni zab pa dang rgya che ba sku dang ye shes kyis bsdus pa gzhan dang mtshungs pa med pa/_phan yon che ba yon tan thams cad kyi mnga' bdag tu gyur pa phan yon nas 'byung ba bzhin du shes par bya'o/_/de yang cis mngon zhe na/_don zab don
[\[225b.4\]]gyi rgya che zhing /_/don chen mtshungs med rab zhi ba/_/thog ma bar dang mthar dge ba/_/zhes gsungs pa ste de bzhin gshegs pa thams cad kyi skye gnas/_de bzhin gshegs pa thams cad kyi rten/_sangs rgyas thams cad kyi yul dang /_dge ba'i bshes gnyen la sogs par
[\[225b.5\]]rig par bya'o/_/des na don zab ces bya ba ni chos kyi sku la bya'o/_/rgya che ba ni gzugs sku gnyis la bya'o/_/yang na don zab ces pa ni sems kyi de nyid la bya la/_rgya che ba ni snang ba rten cing 'brel par 'byung ba la bya'o/_/yang na don zab ces bya ba ni sgro ma btags pa'i de bzhin
[\[225b.6\]]nyid la bya la/_rgya che zhes bya ba ni chos skus khyab pa la bya'o/_/yang na don zab ces bya ba ni chos thams cad kyi ngo bo nyid stong pa nyid la bya la rgya che ba ni nam mkha' ltar yangs pa la bya'o/_/yang na don zab ces bya ba ni shes bya ji lta ba thugs su chud pa la bya la/_rgya che zhes bya ba ni shes
[\[225b.7\]]bya ji snyed pa mkhyen pa la bya'o/_/yang na mnyam gzhag dang rjes thob la bya la/_yang na bde ba chen po dang mi rtog pa la bya'o/_/yang na don zab ces bya ba ni sku dang ye shes la bya la/_rgya che zhes bya ba la sangs rgyas rnams kyi yon tan la bya'o/_/de lta bu'i tshul bla ma dam pa'i
[\[226a\]]
[\[226a.1\]]gdams ngag gis gzhan du yang sbyar ro/_/ci'i phyir zab pa la sogs pa bshad ce na/_nyan thos la sogs pa'i spyod yul ma yin pa'i phyir ro/_/'di ni blo zab pa dang rgya che ba rnams la rab tu bsngags pas ni des na zab pa rgya che ba zhes bya'o/_/de ltar na
[\[226a.2\]]rjes su gzung ba dang zab pa dang rgya che ba bshad nas/_da ni tshar gcod pa'i don bshad par bya ste/_log par lta ba tshar gcod pa ni yang gsungs pa/_bdag med seng ge'i sgra dang ldan/_/mu stegs ri dwags ngan 'jigs byed/_/ces bya ba'i tshig dang /_tshig la dbang ba
[\[226a.3\]]tshig mtha' yas/_/zhes bya ba la sogs pa'i tshigs bcad gcig dang /_tshig gi dbang phyug smra ba che/_/zhes bya ba nas brtsams te/_smra ba'i seng ge tshugs pa med/_/ces bya ba'i bar gyis gzhan gyi log par lta ba tshar gcad nas rang gi bstan pa la rjes su gzung ba'o/_/_
[\[226a.4\]]mngon spyod kyi sgo nas mnan pa bya ba ni/_ya te namaHla sogs pa'i sngags la/_gdams ngag gis zhi khro'i rnal 'byor du zhugs la/_rdo rje 'jigs byed 'jigs par byed/_/ces bya ba nas/_sgra dang ldan pa rnams kyi mchog_/ces bya ba'i bar gyis bla ma dam pa'i gdams
[\[226a.5\]]ngag bzhin du sgrub pa sngon du btang nas/_'khrul 'khor gyi sngags btu ba'i man ngag ni 'di yin te/_drug pa'i dang po ya/_lnga pa'i mtha' ma ma/_drug pa'i gnyis pa ra/_gnyis pa'i gsum pa dza/_bdun pa'i gsum pa sa/_bzhi pa'i gsum pa do/_lnga pa'i mtha' ma me/_
[\[226a.6\]]drug pa'i dang po ya/_yang drug pa'i dang po ya/_lnga pa'i mtha' ma me/_gsum pa'i gsum pa do/_/drug pa'i gnyis pa ra/_bzhi pa'i mtha' ma na/_drug pa'i dang po ya/_yang drug pa'i dang po ya/_gsum pa'i gsum pa da/_bzhi pa'i mtha' ma na/_drug pa'i gnyis pa
[\[226a.7\]]ra/_drug pa'i dang po ya/_bdun pa'i mtha' ma k+Sha/_drug pa'i dang po ya/_yang drug pa'i dang po ya/_bdun pa'i mtha' ma k+Sha/_drug pa'i dang po ya/_gnyis pa'i tha ma tsa/_bzhi pa'i tha ma ni/_drug pa'i gnyis pa ra/_lnga pa'i mtha' ma ma/_drug pa'i dang po ya/_de ni rtsa
[\[226b\]]
[\[226b.1\]]ba'i yi ge'o/_/gdags yig ni man ngag gis shes par bya'o/_/dang po a ni sbyin par bya/_/ha ha lnga pa'i gsum pa'i ba/_bi kr-i tA na hUM/_dang po oM/_bdun pa ha/_lnga pa ya/_dang po'i ka_/_gsum pa'i dang po ta/_bzhi pa'i mtha' ma na gnyis/_bdun pa'i bzhi pa hUM gnyis/_
[\[226b.2\]]phaT dang ha gnyis zhal las shes/_'di ltar bsgrub par bya ba ni/_mkhas pa grub pa thob pa rnams kyi sgrub thabs las shes par bya'o/_/bsnyen pa sgrub par ma gyur par/_/'khor lo bskor bar ma gsungs te/_/gal te bskor na bdag nyid 'khrugs/_/sngags kyi btu ba
[\[226b.3\]]ma byas na/_/sngags zlos pa ni nyams par 'gyur/_/gsang sngags brda yis ma gos par/_/sngags kyi dngos grub med par 'gyur/_/des na zla ba mag dang yon tan dang rig byed mda' zhes bya ba la sogs pa sngags so/_/las kyi mthar thug 'khrul 'khor yin/_/_
[\[226b.4\]]rgyud kyi mthar thug bdag po mchog_/dka' thub mthar thug sems dpa' che/_/bsod nams mthar thug yan lag bdun/_/ma byung 'byung bar mi 'gyur ro/_/de ni 'khrul 'khor gyi sgo nas tshar bcad pa'o/_/ting nge 'dzin dra ba'i le'u 'di tshigs bcad brgya drug cu rtsa gnyis
[\[226b.5\]]rnams dang /_yon tan brgya dang lnga bcus zab mo'i bka' 'di sangs rgyas kyi sku dang ye shes/_de'i yon tan de'i mdzad spyod bsdus pa bstan par bya'o/_/dang por chos kyi sku bstan pa ni/_mi skye chos can 'di gsungs pa/_/bya ba nas a bcu gnyis tshig drag dang bcas pa dang /_
[\[226b.6\]]rdzogs pa'i sangs rgyas a las 'byung /_/bya ba nas/_tshig kun rab tu gsal bar byed/_/ces bya ba'i bar dang /_yang dag bdag med de bzhin nyid/_/ces bya ba la sogs pa'i tshig dang /_thog ma med pa spros med bdag_/ces bya ba'i tshig dang /_thig le stong pa yi ge
[\[226b.7\]]med/_/ces bya ba nas rnam pa med ces bya ba'i bar gyis chos kyi sku bstan to/_/mchod pa chen po 'dod chags che/_/zhes bya ba nas/_gzugs chen lus kyang che ba ste/_/zhes pa'i bar gyis longs sku bstan to/_/kha dog che zhing lus bong che/_/zhes bya ba nas/_sgyu 'phrul chen
[\[227a\]]
[\[227a.1\]]po mig 'phrul can/_/zhes pa la sogs pas sprul sku bstan/_nam mkha' las byung rang 'byung ba/_/zhes bya ba dang /_rnam par dag pa bdag med chos/_/snang ba chen po gsal ba che/_/zhes pa la sogs pas ngo bo nyid kyi sku bstan/_khyab bdag ye
[\[227a.2\]]shes lnga yi bdag_/ces bya ba dang /_ye shes ldan pa yod med shes/_/zhes bya ba la sogs pas ye shes kyi sku bstan no/_/ye shes mig gcig dri ma med/_/ces bya ba dang /_gzi brjid chen po 'od gsal ba/_/zhes pas ye shes kyi ngo bo gcig par bstan/_yang sku
[\[227a.3\]]gsum gyi bsngags pa bstan pa/_gzugs med ces bya ba ni chos sku gzugs bzangs zhes bya ba ni longs sku dam pa ste zhes bya ba nas gnyis te/_sna tshogs gzugs can yid las skyes/_/zhes bya ba ni sprul sku/_yang de nyid bshad pa/_chos sku ni skye med chos te zhes bya ba la sogs
[\[227a.4\]]pa'i tshig gis so/_/longs sku ni/_sum cu rtsa gnyis mtshan 'chang ba/_/zhes bya ba la sogs pa'i tshig dang rnam pa kun ldan zhes bya ba dang /_longs spyod rdzogs pa sku yi rgyal/_/zhes bya ba la sogs pa'i tshig gis longs spyod rdzogs pa'i sku bstan/_rjes su gzung ba'i sku dang tshar
[\[227a.5\]]gcod pa'i khro bo'i sku'o/_/de la rjes su gzung ba'i sku'i/_'phags pa 'jam pa'i dbyangs la sogs pa zhi ba'i tshul gyis so/_/tshar gcod pa'i sku ni/_de nas 'jam pa'i dbyangs kyis ni/_/khro bo'i ming ni gshin rje gshed/_/drag la mthu rtsal dang ldan pa/_/zhes bya ba la
[\[227a.6\]]sogs pa ste/_rdo rje 'jigs byed 'jigs par byed/_/ces bya ba nas brtsams te/_sgra dang ldan pa rnams kyi mchog_/ces bya ba'i bar gyis so/_/rdo rje rigs kyi le'ur sku dang gsung dang thugs dang yon tan dang /_phrin las mdzad spyod du shes par bya'o/_/gzhan yang /_byed pa
[\[227a.7\]]sems can kun don byed/_/ces bya ba la sogs pa'i tshig gis so/_/gdul bya'i khyad par ni rjes su gzung ba'i skabs su shes par bya'o/_/de yang sangs rgyas rnams kyi mkhyen pa ni/_shes bcu rnam dag bdag nyid can/_/shes bcu rnam dag 'chang ba po/_/rnam bcu dbang ldan
[\[227b\]]
[\[227b.1\]]che ba po/_/zhes bya ba la sogs pa'i tshig gis shes pa'i khyad par bstan/_shes rab chen po blo chen ldan/_/shes rab mtshon chen rnam 'joms pa/_/shes rab ye shes me bo che/_/shes rab chen po skad cig la/_/zhes bya bas shes rab kyi khyad par bstan/_ye shes ldan pa yod
[\[227b.2\]]med shes/_/bya ba nas/_kun shes kun rig dam pa'o/_/zhes bya ba la sogs pas ye shes kyi khyad par bstan/_grags pa'i bkra shis snyan grags dge_/zhes bya ba la sogs pas bkra shis pa dang dge ba'i khyad par bstan/_dbugs 'byin chen po dga' ston che/_/zhes bya
[\[227b.3\]]ba'i tshig gis dbugs 'byin pa'i yon tan bstan/_phra zhing zag med sa bon bral/_/zhes bya ba la sogs pas spangs pa'i khyad par bstan/_ma rig sgo nga'i sbubs 'byed pa/_/zhes bya ba la sogs pas ma rig pa sel ba'i khyad par bstan/_ye shes dbang bskur cod pan can/_/zhes
[\[227b.4\]]pa dang /_chos kyi dbang phyug chos kyi rgyal/_/zhes bya ba la sogs pas dbang gi bdag po dang dbang gi khyad par bstan pa'o/_/tshogs kyi slob dpon tshogs kyi mchog_/ces bya ba la sogs pa dang /_gnas brtan rgan po skye dgu'i bdag_/ces bya ba la/_nam mkha'i bdag po sna
[\[227b.5\]]tshogs ston/_/zhes bya ba la thams cad kyi bdag po'am gtso bo'i yon tan gyi khyad par bstan/_'jig rten gsum na gzhon lus gcig_/ces pa dang /_sems can kun gyi yid 'phrog pa/_/sdu gu 'jig rten gsum na mdzes/_/zhes bya ba la sogs pas yid du 'ong ba'i
[\[227b.6\]]khyad par bstan/_sems can kun la shas cher chags/_/nam mkha' lta bur chags pa med/_/ces bya ba la sogs pas sems can gyi don byed pa'i khyad par bstan/_de nyid dran pa chen po 'chang /_/zhes bya ba'i tshig bzhi pa'i tshigs su bcad pa gcig gis thun mong gi yon
[\[227b.7\]]tan dang /_khyad par gyi yon tan bstan/_sprin dkar dag pa bzhin du dkar/_/'od bzang ston ka'i zla ba'i 'od/_/ces bya ba la sogs pas 'od kyi khyad par bstan no/_/sen mo'i 'od ni shas cher dmar/_/zhes bya ba la sogs pas yan lag gi khyad par bstan/_nor bu chen po
[\[228a\]]
[\[228a.1\]]'od chags dpal/_/zhes bya bas rgyan gyi khyad par bstan/_'jig rten khams brgya bskyod pa'i bdag_/ces bya ba la sogs pas rdzu 'phrul gyi khyad par bstan no/_/skad cig thams cad mngon par rtogs/_/zhes pas mngon par rtogs pa'i khyad par bstan/_'jig
[\[228a.2\]]rten slob dpon 'jigs pa med/_/ces pas rang 'jigs pa med pa'i khyad par bstan/_'jigs pa ma lus sel ba po/_/zhes pas gzhan gyi 'jigs pa sel ba'i khyad par bstan/_yon tan las/_lag na rdo rje rdo rje 'chang /_/'dis ni ngas khyod kyi rgyud la yang gsang sngags thams
[\[228a.3\]]cad kyi chos nyid byin gyis brlabs so zhes bya ba la sogs pas byin gyis brlab pa'i khyad par bstan/_spyod lam thams cad du srung ba dang zhes bya ba'i tshig dang /_ma mo bdun gang yin pa la sogs pa'i tshig dang /_de'i lus la 'jug par byed do zhes bya ba'i tshig gis bdag gi dbang
[\[228a.4\]]du 'gro ba'i khyad par bstan to/_/gzhan yang yon tan gyi khyad par ni le'u de nyid du rgyas par shes par bya'o/_/'bras bu'i khyad par ni/_skad cig gcig gis rdzogs sangs rgyas/_/zhes bya ba la sogs pa'i tshig bzhi tshigs su bcad pa gcig gis/_ston pa gcig pu 'gro ba'i
[\[228a.5\]]zla/_/sangs rgyas byang chub ba bla na med/_/ces bya ba la sogs pas 'bras bu'i khyad par bstan to/_/thams cad thams cad khyod la 'dud/_/ces pas thams cad kyi ngo bo yin par bstan to/_/sangs rgyas thams cad skyed pa po/_/zhes bya bas ni rgyu'i khyad par bstan to/_/sangs
[\[228a.6\]]rgyas sras po dam pa'i mchog_/ces bya bas thams cad du dam pa'i khyad par bstan to/_/shes pas sred 'byung skye gnas med/_/ces bya bas ni mngal las mi skye ba'i khyad par bstan to/_/chos las byung ba srid pa sel/_/zhes bya bas ni gzhan gyi 'dod chags la sogs pa sel
[\[228a.7\]]ba'i khyad par ro/_/gcig pu sra mkhregs rdo rje'i bdag_/ces pas ni sems kyi de kho na nyid kyi don rtogs pa'i khyad par ro/_/skyes ma thag par 'gro ba'i bdag_/ces pas ni de'i nus mthu'i khyad par ro/_/nam mkha' las byung rang 'byung ba/_/sangs rgyas thog ma tha ma med/_/_
[\[228b\]]
[\[228b.1\]]ces bya ba la sogs pas dang po'i sangs rgyas kyi khyad par bstan to/_/de yang rig pa ci'i phyir zhe na/_rten bsam gyis mi khyab pa dang /_brten pa bsam gyis mi khyab pa dang /_yul bsam gyis mi khyab pa'i phyir/_ye shes sku ste rang byung ba/_/zhes bya ba dang /_shes pa 'ba' zhig
[\[228b.2\]]nges gsal ba/_/zhes bya ba dang /_nam mkha' las byung rang 'byung ba/_/zhes bya ba dang /_dang po'i sangs rgyas rgyu med phyir/_/zhes pas gzhan la ma ltos pa'i khyad par ro/_/'o na 'bad pa med pa'i skyon mi 'ong snyam du dogs na/_de nam mkha' las byin gyis brlabs las byung
[\[228b.3\]]ba'i phyir ro/_/de lta bas na skyon thams cad kyis mi tshugs par shes par bya'o/_/de lta bas na de'i ngo bo/_rnam pa kun ldan rnam pa med/_/ces bya'o/_/zab mo'i don 'di yang sku lnga dang gsum ye shes lnga'am gcig gis zhu ba ni tshig nas bzung ste/_rdzogs pa'i sangs rgyas
[\[228b.4\]]rnams kyis bshad/_/ces bya ba yan chad kyis sku dang ye shes kyi ngo bor bsdus par shes par bya'o/_/de yang sku dang ye shes de rtag gam mi rtag_/log par rtog pa bsal ba'i phyir/_rtag pa kun ldan zhes smos te/_'o na mu stegs kyi rtag pa'i skyon mi 'ong ngam snyam du dogs na
[\[228b.5\]]de bsam par mi bya ste/_skad cig ma'i rtag pas stong pas na/_sems tsam pa'i rgyun gyis rtag pa'i skyon mi 'ong ngam zhes dogs nas de bsam par mi bya'o/_/rgyu 'bras la sogs pa'i 'brel pas stong pa'i phyir ro/_/ci yang med do snyam du dogs na/_so so rang rig mi g.yo ba/_/_
[\[228b.6\]]zhes smos so/_/rig pa btang snyoms su dogs na/_rdo rje rgyal po bde ba che/_/zhes bya ba smos so/_/de skye bar 'dzin zhes dogs na/_khong nas 'byung ba skye ba med/_/ces bya ba smos so/_/de brjod pas gnod pa 'ong ngo zhes dogs na/_tshig tu brjod pa spangs pa ste/_/zhes pas so/_/khams
[\[228b.7\]]gsum du g.yo zhing rtog go zhes dogs na/_so so rang rig mi g.yo ba/_/zhes bya ba smos so/_/de skad cig ma du ma yin no zhes dogs na/_rnam par dag pa bdag med chos/_/zhes bya ba smos so/_/de nyid kyang dri ma yin na zhes bya bar dogs na/_mi g.yo rab tu dang ba'i bdag_/ces bya ba
[\[229a\]]
[\[229a.1\]]smos so/_/de nyid kyang zhi gnas la yod do zhes bya bar rtog na/_gzi brjid chen po 'od gsal ba/_/zhes smos so/_/de nyid rjes su dpag pa'i yul yin no zhes bya bar rtog na/_sangs rgyas kun gyi mngon sum mo/_/zhes bya ba la sogs pa smos so/_/de nyid yul med do
[\[229a.2\]]zhes bya bar rtog na/_bsam gtan bsam bya zhes bya ba smos so/_/de nyid so sor bya bar rtog na/_don gcig gnyis med chos kyi don/_/zhes bya ba smos so/_/de la rnal 'byor med do zhes bya par rtog na/_rnal 'byor can zhes bya na smos so/_/de thams cad ma rgyal lo zhes bya bar dogs
[\[229a.3\]]na/_kun kyang zhes smos so/_/shes rab dang ye shes kyi khyad par med do zhes dogs na/_shes rab ye shes me bo che/_/zhes bya ba la sogs pa smos so/_/de gsang sngags dang rig sngags la sogs pa'i bdag po ma yin no zhes rtog na/_sangs rgyas rnam par snang mdzad che/_/zhes bya ba
[\[229a.4\]]la sogs pa'i tshig bzhi'i tshigs su bcad pa gcig dang /_sngags mchog sngags bdag rig sngags rgyal/_/zhes bya ba smos so/_/de sa bcu'i byang chub sems dpa' la don med do zhes rtog na/_gsang sngags rgyal po don bzhin byed/_/ces bya ba la sogs pa smos so/_/rtog go snyam
[\[229a.5\]]du rtog na/_rnam par mi rtog lhun gyis grub/_/ces bya ba la sogs pa smos so/_/de rtog pa med pas sems can gyi don ji ltar byed ce na/_yid bzhin nor bu chen po 'chang /_/zhes bya ba dang /_dpag bsam shing chen rgyas pa ste/_/bum pa bzang po che ba'i mchog_/ces bya ba
[\[229a.6\]]smos so/_/de gzhan gyi dring 'jog go ces bya bar rtog na/_tshul chen gzhan gyi dring mi 'jog_/ces bya ba smos so/_/de ltar de rgyu med pa las skye bo zhes rtog na/_tshogs gnyis tshogs ni bsags pa po/_/zhes bya ba smos so/_/de ltar smras pa dang 'gal lo zhes bya bar rtog na/_
[\[229a.7\]]dus gsum sangs rgyas las byed pa/_/zhes bya ba la sogs pa smos so/_/de nyid ji lta ba yin zhes rtog na/_grub pa mthar phyin 'khrul pa med/_/nor pa thams cad rnam par spangs/_/zhes bya ba la sogs pa'o/_/de nas/_ye shes las byung khyod la 'dud/_/ces bya ba la sogs pa
[\[229b\]]
[\[229b.1\]]smos so/_/de nyid byin rlabs dang ldan par bya ba'i phyir/_sarba d+harma zhes bya ba nas brtsams te/_d+harma d+hA tu dz+nyA na gar+b+ha A/_zhes bya ba'i bar gyis zab pa dang rgya che ba'i bar du sku dang ye shes kyis bsdus pas dus gsum gyi sangs rgyas ngo bo rdo rje 'chang ba dpag tu med pa'i rnam par dag pa
[\[229b.2\]]lam du bstan pa'i phyir/_'di ni rnam dag legs pa'i lam/_/zab cing yangs la rgya che ba/_/zhes smos so/_/rgyud 'di thabs dang shes rab dang ma 'brel lo snyam du rtog na/_rgyud chen sgyu 'phrul dra ba las/_rdo rje 'chang chen gsang sngags 'chang /_/zhes bya ba la sogs pa smos so/_/_
[\[229b.3\]]de rnal 'byor ma'i rgyud la sogs pa dang mtshungs so snyam du rtog na/_de las khyad par du bstan pa'i phyir/_stabs po che la thabs che ba/_/shes rab pha rol phyin pa'i mtha'/_/shes rab kyis ni de nyid thob/_/shes rab shes bya'i bdag po mchog_/ces bya ba smos so/_/de ni thabs dang
[\[229b.4\]]shes rab kyi khyad par ro/_/de thabs dang shes rab gnyis su rtog na/_gnyis med gnyis su med par ston/_/zhes pas so/_/de mthar thug pa ma yin no snyam du rtog na/_yang dag mtha' ste yi ge med/_/ces bya ba la sogs pa smos so/_/de rgyun chad do snyam du rtog na/_sangs rgyas sprul
[\[229b.5\]]pa'i rgyud 'chang ba/_/zhes bya ba la sogs pa smos so/_/sprul pa'i skus sems can rnams kyi ngan song mi sbyang ngo snyam du rtog na/_ngan song thams cad rnam par sbyong /_/sems can thams cad rab grol byed/_/ces bya ba la sogs pa smos so/_/de 'jig rten dang 'jig rten las
[\[229b.6\]]'das pa'i gar mi byed do zhe na/_zhi khro rnam pa gnyis kyi skus gar dang bgegs tshar gcad pa'i phyir dang /_stang stabs dang gar gyis gdul ba'i phyir/_dpal ldan blo dang sgeg par ldan/_/zhes bya ba nas brtsams te/_tshangs pa'i yul sa rtse nas gnon/_/zhes bya ba'i bar
[\[229b.7\]]gyis gar dngos su bstan nas stang stabs shugs kyis shes par bya'o/_/rgyud 'di la dkyil 'khor med do snyam na/_dpal ldan rgyu skar dkyil 'khor can/_/zhes bya ba dang /_sprul pa'i 'khor lo sna tshogs 'chang /_/zhes bya ba la sogs pa smos so/_/phyag rgya med do snyam du rtog na/_
[\[230a\]]
[\[230a.1\]]/phyag rgya bzhi po'i don ston pa/_/zhes smos so/_/dbang bskur dbang ngo snyam du rtog na/_rdo rje rin chen dbang bskur dpal/_/rin chen kun bdag dbang phyug che/_/zhes bya ba la sogs pa smos so/_/dam tshig med do snyam du rtog na/_dam tshig chen po de nyid mkhyen/_/zhes bya ba
[\[230a.2\]]smos so/_/sa dang pha rol tu phyin pa dang 'gal lo snyam du rtog na/_sbyin bdag chen po gtso bo ste/_/zhes bya ba la sogs pa dang /_pha rol phyin bcu thob pa ste/_/zhes bya ba dang /_sa bcu la ni gnas pa po/_/zhes bya ba la sogs pa smos so/_/'di ni rgyud 'di sgro skur dang bral ba nyid du
[\[230a.3\]]bstan pa'i phyir yon tan gyi le'u las/_chos nyid dang bral ba'i phyir gnyis su med pa'i chos nyid do/_/sgro btags pa med pa'i phyir de bzhin nyid kyi rang bzhin no zhes bya ba la sogs pa smos so/_/lha'i grangs nges so zhes bya bar rtog na/_ming gi don gang yang rung ba re re nas kyang
[\[230a.4\]]zhes bya ba la sogs pa smos pa dang /_yang na bdag nyid kyi lus las spros te/_phyogs bcur sprul pa sna tshogs 'gyed/_/ces bya ba dang /_bye ba dpag med 'gyed pa po/_/zhes bya ba dang /_rigs gsum la ni rnam par gzigs/_/zhes bya ba la sogs pas sangs rgyas
[\[230a.5\]]dang rjes su mthun pa'i sku spro ba'o/_/dmigs pa med pa'i don zhes bya ba'i don to/_/de ltar na rgyud kyi dgongs pa thams cad rdzogs par bstan pa'i phyir/_med pa las byung khyod la 'dud/_/ces bya ba'i don to/_/de ltar rgyud kyi bya ba yongs su rdzogs pa la 'khor mos pa can
[\[230a.6\]]bstan pa'i phyir/_dga' zhing mgu nas thal mo sbyar/_/zhes bya ba la sogs pa smos so/_/thun mong ma yin pa bstan pa'i phyir/_sangs rgyas rnams kyi yul 'di ni/_/zhes bya ba la sogs pa smos so/_/de shAkya thub pa kho nas bshad do snyam du rtog na/_rdzogs pa'i sangs rgyas
[\[230a.7\]]rnams kyis bshad/_/ces bya ba la sogs pa smos so/_/de ltar rgyud kyi bya ba rdzogs nas/_de bshad pa ni rnam pa gnyis te/_rmongs pa ngo mtshar skyed pa dang /_mkhas pa yid dga' bar byed pas so/_/de la rmongs pa ngo mtshar skyed pa bshad pa ni/_drang don gtso che ste/_tshig la rton la
[\[230b\]]
[\[230b.1\]]don la mi rton pa dang /_rnam par shes pa la rton la/_ye shes la mi rton pa dang /_gang zag la mi rton la/_chos la mi rton pa dang /_de lta bu'i gang zag bcos ma la dga' ba la phyi ltar bshad pa dang /_nang ltar bshad pa la sogs pa mtshan ma dang bcas pas du ma'i sgo nas
[\[230b.2\]]mngon par dga'o/_/brtag mi bzod pa ni don du mas blo 'phrog pa/_yid brtan du mi rung pa/_phyis 'gyur ba yang dag pa'i ye shes mi skye ba/_shes rab rnam gsum mi 'brel ba/_bcos ma'i bde ba la dga' ba/_btsan thabs kyi thabs kyis 'jug pa/_phyi pa mu stegs dang khyad
[\[230b.3\]]par med pa/_rigs pas gnod pa/_lung ltar bcos pa/_de lta bu'i gang zag ni dngos po'i gdon gyis zin par rig par bya'o/_/de la mkhas pa yid dga' bar byed pa'i bshad pa ni/_rjes su gzung ba ni sngar bstan pa yin no/_/rgyud kyi bshad pa ni rdzogs rim ltar bshad pa dang /_
[\[230b.4\]]bskyed rim ltar bshad pa'o/_/de yang tshig gi skabs sa bon yod pa dang /_med pa'i skabs zhes pa ni mkhas pa yid dga' bar byed pa'i bshad pa'o/_/rgyud 'di nyid kyi bshad pa ni/_rdzogs pa ye shes kyi sku dang ye shes ji ltar gnas pa dang /_de'i yon tan gyi nus mthu ji ltar
[\[230b.5\]]byung ba dang /_de'i sgrub pa pos ji ltar nyams su blang ba'o/_/sangs rgyas kyi mdzad pa nyams su ma blangs na 'bras bu rdo rje'i theg pa zhes bya ba mi 'grub ste/_skyon mang du 'dus pa'i phyir te/_gong du sangs rgyas kyi rgyu dang ye shes de'i yon tan sangs rgyas kyi chos ma 'dres pa bco brgyad la
[\[230b.6\]]sogs pa'o/_/dran pa nye bar gzhag pa la sogs pa byang chub kyi chos sum cu rtsa bdun/_mngon par shes pa drug_/rjes su dran pa drug_/shes pa bcu la sogs pa nang gi yon tan thams cad dang /_sku'i yon tan mtshan dang dpe byad la sogs pa/_gsung gi yon tan tshangs pa'i
[\[230b.7\]]dbyangs la sogs pa/_de dag thams cad ni mkhas pas mdzad cing thun mong gi 'grel pa las shes par bya'o/_/'di ni sgrub pa gtsor byas nas sgrub pa'i dbang du byas te bris pa'o/_/gzhan yang slob dpon kha cig gis tshig re re la lha'i mtshan du sbyar ba yang yod de/_de ni shin tu
[\[231a\]]
[\[231a.1\]]'khrul ba'o/_/ci'i phyir zhe na/_chos mthun tsam yang med pa'i phyir ro/_/rang bzhin la dgongs nas she na/_de ltar na chos thams cad kyang lha'i rang bzhin no/_/da ni gong du bshad pa'i sku dang ye shes kyi bdag nyid de sgrub pa pos nyams su blangs na don 'di yin
[\[231a.2\]]te/_yan lag bcu ldan sgrub pa pos/_/zhes bya ba la sogs pa smos te/_de la dang po byin gyis brlab pa'i yan lag ji lta bu zhe na/_de lung med do snyam du sems na/_lag na rdo rje rdo rje 'chang /_/'di ni ngas khyod kyi rgyud la gsang sngags thams cad kyi chos nyid kyi byin gyis brlabs so zhes
[\[231a.3\]]bya ba la sogs pa smos so/_/sku dang ye shes kyi yan lag ni/_sangs rgyas sku lnga'i bdag nyid can/_/khyab bdag ye shes lnga yi bdag_/ces bya ba la sogs pa smos so/_/gzhi'i yan lag la/_dang po srung ba'i 'khor lo'i yan lag ni/_rdo rje hUM ste hUM zhes sgrogs/_/mtshon du rdo rje'i
[\[231a.4\]]mda' thogs pa/_/zhes bya ba la sogs pa smos so/_/tshogs bsags pa'i yan lag ni/_'gro ba'i bla ma ston pa po/_/dam tshig chen po de nyid mkhyen/_/zhes bya ba la sogs pa smos so/_/ye shes rten gyi yan lag ni/_lus med lus de lus kyi mchog_/ces bya ba la sogs pa smos so/_/_
[\[231a.5\]]ye shes dngos te yan lag ni/_/'gro ba'i mar me ye shes sgron/_/zhes bya ba la sogs pa smos so/_/des ni tshogs kyi yan lag go/_/lus rnam par dben pa ni ye shes kyi rten dang mtshungs so/_/ngag rnam par dben pa ni/_a ni yig 'bru kun gyi mchog_/khong nas 'byung ba skye ba med/_/ces
[\[231a.6\]]bya ba la sogs pa smos so/_/sems rnam par dben pa ni/_rnam rigs sna tshogs gzugs don can/_/sems dang rnam shes rgyud dang ldan/_/zhes bya ba dang /_dngos po kun gyi rang bzhin 'dzin/_/gzi brjid chen po 'od gsal ba/_/zhes bya ba la sogs pa smos so/_/lta ba'i yan lag ni lta
[\[231a.7\]]ba'i ngo sprad pa la bya'o/_/de yang cis mngon zhe na/_shes dang shes bya'i bdag po mchog_/ces bya ba dang /_rnam par dag pa bdag med chos/_/zhes bya ba dang /_gnyis med gnyis su med par ston/_/zhes bya ba dang /_thig le chen po yi ge med/_/ces bya ba la sogs pa smos so/_/_
[\[231b\]]
[\[231b.1\]]bsgom pa'i yan lag ni bsgom pa'i ngo sprad de/_rlung ji snyed cig yod kyang rtsa ba'i rlung rnam pa lngar 'dus te/_de yang srog rtsol gnyis su shes par bya'o/_/de yang sngags su ngo sprad de/_de'i man ngag gis btu ba 'di yin te/_drug pa'i gnyis pa ra dang /_bdun pa'i bzhi pa ha
[\[231b.2\]]dang /_de la thig le bzhi pa'o/_/de ni chags pa'i gsang sngags so/_/skye ba'i sngags ni/_dbyangs yig dang po a dang /_bdun pa'i bzhi pa ha dang /_de la thig le bzhi pa'o/_/bzhi pa'i rang sngags ni bdun pa'i bzhi pa ha dang /_de la thig le gnyis gnas pa'o/_/de la khro
[\[231b.3\]]bo'i rang sngags ni/_bdun pa'i bzhi pa ha dang /_dbyangs yig dbus ma sha sbyin pa'o/_/rang byung gi rang sngags ni bdun pa'i gsum pa dang /_drug pa'i bzhi pa sbyin pa'o/_/de yang ngo sprad gsum ni thams cad sngags su ngo sprad/_sngags rlung du ngo sprad/_rlung sems su ngo sprad/_
[\[231b.4\]]sems 'od gsal du ngo sprad do/_/lta stangs kyi yan lag ni mi mngon zhe na/_rin chen gtsug tor cher gzigs nas/_/zhes bya ba la sogs pa smos so/_/brda'i yan lag ni lus dang ngag go/_/brda ni rig pa ste/_de yang cis mngon zhe na/_bdag rig gzhan rig thams cad pa/_/_
[\[231b.5\]]zhes bya ba la sogs pa smos so/_/bsdu ba'i yan lag ni tshig la bsdu ba dang /_don la bsdu ba'o/_/tshig la bsdu ba ni yi ge a la bsdu ba'o/_/de yang cis mngon zhe na/_a ni yig 'bru kun gyi mchog_/ces bya ba la sogs pa smos so/_/don la bsdu ba ni/_thams cad ye shes
[\[231b.6\]]kyi de kho na nyid la bsdu ba ste/_de yang cis mngon zhe na/_dngos po kun gyi rang bzhin mchog_/ces bya ba dang /_thams cad thams cad khyod la 'dud/_/ces bya ba la sogs pa dang /_yang dag mtha' ste yi ge med/_/ces bya ba dang /_shes rab pha rol phyin pa'i mtha'/_/zhes bya
[\[231b.7\]]ba dang /_yang dag mtha' la rnam par gnas/_/zhes bya ba la sogs pa smos so/_/de ltar na 'phags pa 'jam dpal 'di ni dus gsum gyi sangs rgyas thams cad kyi dus med pa dang ldan pa'i sangs rgyas dang byang chub sems dpa' thams cad 'dus te/_gshegs nas chos kyi
[\[232a\]]
[\[232a.1\]]sgo thams cad ston par mdzad do sku yang ston to/_/de'i rgyud la yang dag par byin gyis rlob po zhes bya ba la sogs pa sbyar ro/_/rtse gcig tu bsgom zhes pa ni bla ma'i man ngag gis bskyed rim dang /_rdzogs rim ji lta ba bzhin du bstan par bya'o/_/ji ltar bstan zhe na/_dam
[\[232a.2\]]tshig ji lta ba bzhin du bstan par bya zhes gsungs pas na/_sems bskyed pa dang /_dbang bskur ba la sogs pa shes par bya'o/_/de yang dbang bskur ba ni rnam pa gnyis te/_rjes su gzung ba'i dbang dang /_chos las rnam par rgyal ba'i dbang ngo /_/de la rjes su gzung ba'i dbang ni bum pa'i
[\[232a.3\]]dbang la sogs pa'o/_/de la chos las rnam par rgyal ba'i dbang ni/_chos kyi dbang phyug chos kyi rgyal/_/zhes bya ba la sogs pa smos so/_/dbang bskur ba'i rten ni/_rnam rig sna tshogs gzugs don can/_/rnam shes sna tshogs rgyud dang ldan/_/zhes bya ba'i tshig dang /_sa yi snying
[\[232a.4\]]po 'gro ba 'dzin/_/zhes bya ba'i tshig gis rten gyi gang zag bstan pa'o/_/de la dang po lta ba bstan pa ni/_dngos po kun gyi rang bzhin 'dzin/_/dngos po kun gyi rang bzhin mchog_/ces bya ba'i tshig dang /_rnam pa kun ldan rnam pa med/_/ces bya ba'i tshig dang /_rnam par dag pa
[\[232a.5\]]bdag med chos/_/de ni sbyor ba'i yan lag dang pos dbang bskur ro/_/de la lung gi mtha' mar ni dza'i mtha' can gyi rgyud phyi ma las/_so sor sdud dang bsam gtan dang /_/zhes bya ba la sogs pa'i tshig gis so/_/'di nyid kyi lung gis zin pa ni/_mchod pa chen po 'dod chags
[\[232a.6\]]che/_/zhes bya ba la sogs pa'i tshig gis rab tu bsngags te/_de yang 'dod pa can gzugs la sogs pa lnga ste/_de la dga' ba ni sems can thams cad do/_/sems can dang zhes bya bas ni yid kyi yul chos kyang bsdu'o/_/gzugs la sogs pa re re la gsum gsum du
[\[232a.7\]]shes par bya'o/_/'dod chags che zhes bya ba dang /_chos kyi dbang phyug chos kyi rgyal/_/zhes bya ba'i tshig gis sems kyi ngo bo mi rtog pa'i nus pa'i mthu can du bya zhes bya ba'i don to/_/de la dus ji tsam zhe na/_shes rab chen po skad cig la/_/chos kun khong du chud pa ste/_/zhes bya ste bla ma'i
[\[232b\]]
[\[232b.1\]]byin gyi rlabs kyis so/_/de la dang por dbang bskur ba ni/_slob ma'i rgyud sbyang ba la sogs pa ste/_zhal gyi gdams ngag las shes par bya'o/_/de la gong du bstan pa'i brda'i yan lag ni skabs der bstan pa ste mkha' 'gro ma'i rgyud las shes so/_/skabs de ru/_bsam gtan
[\[232b.2\]]bsam bya blo ldan mchog_/so so rang rig mi g.yo ba/_/mchog gi dang po sku gsum 'chang /_/sangs rgyas sku lnga'i bdag nyid can/_/khyab bdag ye shes lnga yi bdag_/ces bya ba la sogs pa smos te/_de rnams kyis khyad par gyi man ngag bstan to/_/de nas bsam gtan
[\[232b.3\]]gyi yan lag bstan te/_bsam gtan ni don rab 'byed pa'i bsam gtan dang /_mi rtog pa tsam gyi bsam gtan dang /_ngo bo nyid kyi bsam gtan dang /_rjes su dran pa'i bsam gtan dang /_thams cad mkhyen pa dang rjes su mthun pa'i bsam gtan no/_/de yang cis mngon zhe na/_
[\[232b.4\]]bsam gtan yan lag kun shes shing /_/zhes bya ba la sogs pa smos so/_/srog rtsol ni bsgom pa ngo sprod pa'i skabs su shes par bya'o/_/ting nge 'dzin gyi yan lag ni/_yang dag pa'i ting nge 'dzin dang /_yang dag pa ma yin pa'o/_/yang dag pa ma yin pa ni 'dir ma smos
[\[232b.5\]]so/_/yang dag pa ni las dang po pa dang mthong ba'i lam la sogs pa bsdus pa'o/_/de la rjes su dran pa ni/_rgyud gzhan du ni slob dpon gyi don gzhan du yang bshad do/_/kho bos ni/_bsam gtan bsam bya blo ldan mchog_/so so rang rig mi g.yo ba/_/zhes bya ba dang /_mi g.yo
[\[232b.6\]]rab tu dang ba'i bdag_/ces bya ba smos te/_de cir 'gyur zhe na/_chos kun mngon par rtogs pa ste/_/zhes bya ba smos te/_'di ni rnam dag legs pa'i lam/_/zhes bya ba ste 'di mngon par rtogs pa'i lam du sbyar bar bya'o/_/de yang dang po ji lta bu zhe na/_dang po du ba lta bu ste/_
[\[232b.7\]]gnyis pa smig rgyu lta bu dang /_/gsum pa srin bu me khyer te/_/bzhi pa mar me lta bu yin/_/lnga pa sprin med mkha' ltar brtag_/ces rgyud gzhan gyi dbang pos kyang gsungs la/_de ni dang po'i rtags su shes par bya'o/_/de yang bye brag tu phye nas bshad pa ni/_skad cig thams
[\[233a\]]
[\[233a.1\]]cad mngon par rtogs/_/zhes bya ba ste/_de nyid rnam pa bcu drug rig_/ces smos te/_de las gdams ngag tu sbyar na las dang po pa'i snang ba bzhi dang /_cung zad ye shes la dbang ba'i snang ba bzhi dang /_sor chud pa'i snang ba bzhi dang /_ye shes la gzhol ba'i
[\[233a.2\]]snang ba bzhir shes par bya'o/_/rnam pa nyi shu byang chub 'chang /_/zhes bya ba la sogs pa ni bla ma dam pa'i gdams ngag gis sbyar bar bya'o/_/des cir 'gyur zhe na/_rnam pa sangs rgyas kun rig mchog_/ces bya ba dang /_longs spyod rdzogs pa sku yi rgyal/_/zhes bya ba la sogs
[\[233a.3\]]pas de'i rdzogs pa'i 'bras bu bstan to/_/de la bar ma dor yan lag ni/_shes pa srid 'byung skye gnas med/_/ces bya ba la sogs pa smos te/_bar du lung gis ngos zin par shes par bya'o/_/bar ma do ni du mar gsungs mod kyi 'chi ba'i bar ma do dang /_srid pa'i bar
[\[233a.4\]]ma do la sogs pa'i man ngag gis shes par bya ste/_de la re zhig gang zag ni gnyis te/_brtson 'grus can dang le lo can gyi gang zag go/_/de la brtson 'grus can gyi gang zag la chos rnam pa brgyad de/_dge ba'i bshes gnyen gyis zin pa dang /_de'i gzhung ji lta ba bzhin du lung
[\[233a.5\]]mnos pa dang /_sngon sbyangs pa'i shes rab dang ldan pa dang /_yang dag pa'i don go zhing yid ches pa dang /_bdud kyi las kyis mi bzlogs pa dang /_'jig rten gyi bya ba mchil ma bzhin du dor ba dang /_brtson pa mi dor ba dang /_rlung sems la dbang thob pa'o/_/de yang sbyor ba rnam pa
[\[233a.6\]]bzhi ste dang po srung ba'i 'khor lo/_gnyis pa de kho na nyid/_gsum pa rjes su rig pa dang /_lung bstan pa'i rnal 'byor ro/_/bzhi pa rnam pa thams cad mkhyen pa'i sems so/_/de la dang po rmi lam gyi gdams ngag dang /_de'i zhugs pa'i man ngag rjes su dran par shes par
[\[233a.7\]]bya'o/_/de yang dang po rmi lam bzlog_/des gnyid log_/de ni ye shes mtshams sbyor ba'i yan lag go/_/des 'chi ba'i bar ma do yang shes par bya'o/_/brtson 'grus can gyi gang zag ni sgyu lus dang 'ja' tshon zab pa'i brdas byang chub kyi sems kyi rang bzhin des 'od
[\[233b\]]
[\[233b.1\]]gsal ba'i gnas 'pho'o zhes bya ba'i don to/_/de'i shugs kyis gzhan yang shes par bya ba'i phyir le lo can gyi gang zag ni srid pa bar ma dor las smin pa la sogs pa shes par bya'o/_/de'i mngon par rtogs pa gzhan yang sa dang chu dang me dang rlung rdo rje dbyings kyi dbang phyug ma
[\[233b.2\]]gcig la gcig gis 'jus par rang bzhin gyis mi rtog par skye ba 'dzin pa'i man ngag gis shes par bya'o/_/de yan chad kyis bar do'i yan lag go/_//da ni rgyud dkrugs pa'i bdag nyid kyi man ngag bla ma dam pa'i man ngag gis sbyar ba ni/_sangs rgyas thams cad skyed pa
[\[233b.3\]]po/_/zhes bya ste don dam pa byang chub kyi sems la bya la/_skyes ma thag tu 'gro ba'i bdag_/ces bya ste de ma thag tu bden pa'i tshig don mthong ba zhes bya ba'i don to/_/bden pa'i don ji lta bu zhe na/_gzi brjid chen po 'od gsal ba/_/zhes bya ba smos so/_/de nyid sar chud
[\[233b.4\]]pa'i byang chub sems dpa' dang 'dra bas na/_sangs rgyas sras po dam pa'i mchog_/ces bya ba smos so/_/de nyid srid pa'i skye ba mi len pas na/_shes pa srid 'byung skye gnas med/_/ces bya ba smos so/_/byang chub kyi sems de nyid rdo rje dang 'dra bas na/_gcig tu sra mkhregs rdo rje'i
[\[233b.5\]]bdag_/ces bya ba smos so/_/de nyid la lung gi dbang po bstan pa'i phyir ro/_/rdo rje rtse mo las/_snying po brtan zhing khong stong min/_/mi chod mi phyed mtshan nyid de/_/mi shigs pa dang mi nyams pa'i/_/stong nyid rdo rje zhes brjod do/_/de nyid stong pa nyid kho nar rtog na de bsal ba'i phyir/_rdo
[\[233b.6\]]rje nyi ma snang ba che/_/rdo rje zla ba dri ma med/_/ces bya ba la sogs pa smos so/_/de ltar rtog pa'i gang zag gis pha rol tu phyin pa dang sbyar na/_'dod pa'i yon tan lnga la sems nyid la byin pas sbyin pa/_lus ngag yid gsum sems nyid la mnyam par bzhag pas tshul khrims de nyid las
[\[233b.7\]]mi 'da' bas dam tshig yang dag pa'i ye shes la bsten pas na bsam gtan/_zab mo'i don la mi skrag pas na bzod pa/_rgyun gyi rnal 'byor gyi bsgom pas na brtson 'grus/_rang bzhin rnam par dag pa'i lta ba shes pas na shes rab/_de lta bu'i stobs kyis thams cad zil gyis gnon
[\[234a\]]
[\[234a.1\]]pas na stobs/_thabs sna tshogs mnga' bas na thabs kyi pha rol tu phyin pa/_smon lam la mngon par 'du mi byed pas na smon lam gyi pha rol tu phyin pa/_rtog pa 'bigs pa'i ye shes mnga' bas na ye shes kyi pha rol tu phyin pa'o/_/de lta bu'i pha rol tu phyin pa dang sbyar
[\[234a.2\]]na sa nas sar yongs su 'phen pa ste/_'phen byed kyi 'phangs nas rdzogs byed kyi/_rnam pa nyi shu byang chub 'chang /_/zhes bya bar rdzogs so/_/rdzogs pa ni gong du sku dang ye shes kyi ngo bor bshad pa'i don to/_/sangs rgyas zhes bya ba ni/_ji lta ba yod pa dang /_ji snyed pa yod pa
[\[234a.3\]]ma lus pa thugs su chud cing gnyis su med par ji lta bar mkhyen cing /_rnam par rtog pa thams cad kyi mtshan ma nub pa/_skye ba med/_rang bzhin gyis rnam par dag pa/_sgro 'dogs dang skur pa thams cad dang bral ba'i de bzhin nyid la ngo bo nyid kyis stong pa nyid ces bya'o/_/yang dag
[\[234a.4\]]pa'i mtha' zhes bya la chos kyi sku zhes bya/_ming du ma'i sgo nas bos pa de la ni/_med pa las byung khyod la 'dud/_/ces bya ste longs spyod rdzogs pa'i sku dang sprul pa'i sku la sogs pa thams cad de las byung ba'i phyir ro/_/de ltar na sku dang ye shes kyis thams cad ma lus par bsdus so
[\[234a.5\]]zhes bya ba'i don to/_/de yang cis mngon zhe na/_dngos po kun gyi rang bzhin mchog_/dngos po kun gyi rang bzhin 'dzin/_/skye med chos te sna tshogs ston/_/zhes bya ba dang /_mi 'gyur kun 'gro khyab pa po/_/zhes bya ba la sogs pa smos so/_/sangs rgyas kyi yon tan stobs bcu dang
[\[234a.6\]]shes pa bcu la sogs pa/_sangs rgyas kyi sku'i yon tan mtshan dang dpe byad la sogs pa/_sangs rgyas kyi gsung gi yon tan tshangs pa'i dbyangs la sogs pa/_sangs rgyas kyi yon tan ma 'dres pa bco brgyad la sogs pa ma lus pa rgyas par gzhan nas gsungs pas
[\[234a.7\]]gzhan du blta bar bya'o/_/kho bos ni sgrub pa gtsor byas pa kho na'i dbang du bris kyis tha snyad la dga' ba'i dbang du ma byas so/_/rtog ge pa rnams kyi spyod yul ni ma yin no/_/de ci'i phyir zhe na/_so sor rtogs pa'i shes rab kyi mthu rdug pa'i phyir ro/_/des na rtog ge ba nga rgyal can rnams
[\[234b\]]
[\[234b.1\]]la bstan par mi bya'o/_/'o na ji lta bu la bstan zhe na/_sbyangs pa'i las 'phro yod pa dad pa dang ldan pa/_dam tshig srog bzhin du bsrung ba/_bla ma dam pa'i bka' la yid ches zhing tshad mar 'dzin pa la sogs pa'i yon tan dang ldan pa rnams la bstan par bya'o/_/de las gzhan du bstan
[\[234b.2\]]na log par ltung ba'i gnas su 'gro'o/_/des na rigs kyi bu'am rigs kyi bu mo gsang sngags kyi sgo nas spyod par 'dod pa rnams kyis po tir bris la bklag pa'am/_tshul bzhin du yid la bya ba'am/_de kho na nyid la rtse gcig tu bsgoms te/_de lta bu'i bye brag dang ldan pa ni
[\[234b.3\]]yon tan dpag tu med pa thob po zhes bya ba sangs rgyas kyis rab tu bsngags te/_des na 'di gzung bar bya'o/_/dam pa'i chos 'di la mdo sde zhes bya bar yang gdags te/_zab mo'i don mdor bsdus nas ston pa'i phyir ro/_/rgyud ni 'di nyid la rab tu bsngags te/_rgyud chen sgyu 'phrul
[\[234b.4\]]dra ba la sogs pa dang /_rgyud kun gyi ni bdag po mchog_/ces bya ba la sogs pa smos so/_/ci'i phyir rgyud ces bya zhe na/_bred chags pa'i don gyis na rgyud de ras bal gyi thag pa bzhin no/_/dkrugs pa'i don gyis na rgyud de thags lta bu'o/_/yongs su rdzogs pa'i don gyis na rgyud de dpag
[\[234b.5\]]bsam gyi shing rgyas pa bzhin no/_/de la breng chags pa'i rgyud ces bya ba ni sangs rgyas kyi gdung rgyud 'dzin pa'i don to/_/dkrugs pa'i don gyis na thags rgyud ces bya ba ni bla ma dam pa la rag las pa'i don to/_/yongs su rdzogs pa'i phyir na rgyud de bya ba ma lus pa'i don to/_/des na log pa med
[\[234b.6\]]par smra bar bya'o/_/ka tak+Sha la sogs pa'i sgra/_/'jig rten bstan bcos la med phyir/_/rtog can rnams ni rmongs pa skyed/_/des na 'di ni dkrugs pa'o/_/rgyud kyi bdag pos gsungs pa'i bka'/_/gang zag phal gyi yul min zhing /_/mkhas pa rnams kyis mang du byas/_/'on kyang de don mi rtogs so//_
[\[234b.7\]]mkhas pa byang chub sems dpa' yis/_/lung bstan thob nas bsdus pa bris/_/'di la brten nas sems can rnams/_/sku dang ye shes thob par shog_/'phags pa 'jam dpal gyi dka' 'grel rat+na A ka ra gup+tas mdzad pa rdzogs so//_//rgya gar gyi mkhan po kA la tsa kra dang /_bod kyi lo tsA
[\[235a\]]
[\[235a.1\]]ba dz+nyA na gar+b+ha dang /_'brog jo sras dang /_chos kyi brtson 'grus la sogs pas bsgyur ba'o//[ {D2542}]@##//'phags pa 'jam dpal gyi mtshan yang dag par brjod pa'i 'grel pa bzhugs/_@##/_/de nas dpal ldan rdo rje 'chang /_/zhes pa nas/_spyan sngar 'dug ste
[\[235a.2\]]'di skad gsol/_/zhes pa'i bar du tshigs su bcad pa drug ni sdud pa po'i tshig go/_/khyab bdag bdag la sman pa dang /_/zhes pa nas/_byang chub ci nas bdag thob mdzod/_/ces pa ni bdag gi don to/_/nyon mongs pas ni sems dkrugs shing /_/zhes pa nas/_bla med 'bras bu thob
[\[235a.3\]]bya'i phyir/_/zhes pa ni gzhan gyi don te/_de ltar bdag gi don la nye bar mtshon nas/_sems can rnams yang dag par rdzogs pa'i byang chub thob pa la mngon par 'dod pa'i phyir gsungs pa'i dgos pa'o/_/mngon par dad pa las yang dag par rdzogs pa'i byang chub mngon du byas pa ni
[\[235a.4\]]dgos pa'i dgos pa'o/_/de nyid 'dir brjod par bya ba dang /_rjod par byed pa'i tshul 'brel te/_rtog pa can gyi gang zag rnams rtog pa yongs su bsal ba nyid do/_/phun sum tshogs pa lnga nyid do/_/'dir phun sum tshogs pa ni chos thams cad skye ba med pa'i bdag nyid yi ge a
[\[235a.5\]]nyid de/_le'u 'di nyid du ni/_rdzogs pa'i sangs rgyas a las byung /_/zhes pa dang /_le'u dang po las kyang /_a dang gsang ba'i pad+ma dang /_/grags pa'i yul dang seng ge'i khri/_/kun mkhyen sangs rgyas thams cad kyi/_/chos ston gnas su ngas bshad do/_/zhes gsungs
[\[235a.6\]]pa'i phyir ro/_/ston pa phun sum tshogs pa ni de bzhin gshegs pa shAkya thub pa nyid do/_/'khor phun sum tshogs pa ni theg pa chen po'i gsang ba'i bdag po la sogs pa'i rdo rje 'chang ba rnams dang /_zhu ba po yang gsang ba'i bdag po lag na rdo rje nyid do/_/chos phun sum
[\[235a.7\]]tshogs pa ni yang dag pa'i don glur blangs pa 'di nyid do/_/de la 'dir slob pa po gang zag rdo rje 'chang zhes pa nas/_sems can rnams la bshad par 'tshal/_/zhes bya ba'i bar du tshigs su bcad pa dgu ni zhu ba pos gsol ba gdab pa'i tshig go/_/gsang dbang lag na rdo rje yis/_/zhes
[\[235b\]]
[\[235b.1\]]pa nas/_gsang dbang la ni slar gsungs pa/_/zhes pa'i bar du tshigs su bcad pa bzhi ni sdud pa pos mtshams sbyar ba'i tshig go/_/snying rje che dang ldan pa zhes pa nas/_khyod ni rtse gcig yid kyis nyon/_/zhes pa'i bar du tshigs su bcad pa gsum du tshig rkang gcig gis ma tshang ba ni ston
[\[235b.2\]]pa po yis skabs gnang ba byin pa'o/_/bcom ldan de ni legs zhes gsol/_/zhes bya ba nas/_mi skye chos can 'di gsungs pa/_/zhes bya ba'i bar du tshigs su bcad pa gsum dang /_tshig rkang gcig ni sdud pa pos mtshams sbyar ba'i tshig go/_/a zhes pa nas ma zhes pa'i
[\[235b.3\]]bar du yi ge drug cu rtsa bzhis ni chos kyi don bstan pa'o/_/'di ltar sangs rgyas bcom ldan 'das/_/zhes pa nas/_theg pa chen po'i tshul gyi mchog_/ces pa'i bar du tshigs su bcad pa bcu bzhi ni sngags de nyid kyi don rdo rje dbyings kyi dkyil 'khor chen po'i tshul spyi'i don rgyas par
[\[235b.4\]]bstan pa'o/_/sangs rgyas rnam par snang mdzad che/_/zhes pa nas/_rdo rje lcags kyu zhags pa che/_/zhes pa'i bar du tshig rkang gcig gis ma gang ba'i tshigs su bcad pa nyi shu rtsa lnga ni chos kyi dbyings kyi ye shes kyi tshul ston/_rdo rje 'jigs byed 'jigs par byed/_/ces pa nas/_sgra dang ldan
[\[235b.5\]]pa rnams kyi mchog_/ces pa'i bar du tshigs su bcad pa bcu dang tshig rkang gcig gis me long lta bu'i ye shes la bstod pa'o/_/yang dag bdag med de bzhin nyid/_/ces pa nas/_ye shes me lce 'od 'bar gsal/_/zhes pa'i bar du tshigs su bcad pa nyi shu rtsa gnyis kyis ni so sor rtog
[\[235b.6\]]pa'i ye shes kyi tshul gyis bstod pa'o/_/'dod pa'i don grub dam pa ste/_/zhes pa nas/_nor bu chen po rin chen tog_/ces pa'i bar du tshigs su bcad pa nyi shu rtsa bzhis ni mnyam pa nyid kyi ye shes kyi tshul gyis bstod pa'o/_/sangs rgyas kun gyis rtogs bya ba/_/zhes pa nas/_'jam dpal
[\[235b.7\]]dpal dang ldan pa'i mchog_/ces pa'i bar du tshigs su bcad pa bco lngas ni bya ba grub pa'i ye shes kyis bstod pa'o/_/mchog sbyin rdo rje mchog khyod 'dud/_/ces pa nas/_ye shes sku nyid khyod la 'dud/_/ces pa'i bar du tshigs su bcad pa lngas ni de bzhin gshegs pa lnga la bstod
[\[236a\]]
[\[236a.1\]]pa'o/_/oM sarba d+harmAHzhes pa nas dz+nyA na gar+b+ha aHzhes pa'i bar du yi ge brgyad cu rtsa gnyis kyis ni chos thams cad rnam par dag pa'i tshul gyis shes rab kyi ngo bo gsungs pa'o/_/de nas dpal ldan rdo rje 'chang /_/zhes pa nas/_rdzogs pa'i sangs rgyas rnams kyis bshad/_/_
[\[236a.2\]]ces pa'i bar du tshigs su bcad pa lngas ni 'khor 'dus pa thams cad kyis bcom ldan 'das kyis yang dag pa'i chos gsungs pa la rjes su yi rang bar bstod pa'o/_/de ltar thabs dang shes rab gnyis kyi sngags ma gtogs tshigs su bcad pa brgya drug cu rtsa lngas theg pa chen po
[\[236a.3\]]gsang sngags kyi zab mo'i don ma lus par bsdus pa'o/_/da ni le'u 'di nyid kyi don rnam par dgrol bar bya ste/_de nas dpal ldan rdo rje 'chang /_/zhes bya ba la sogs pa la de nas zhes pa ni sgyu ma brtag pa'i le'u bzhi bcu rtsa gcig pa rdzogs pa'i rjes la sdud pa pos mtshams sbyar
[\[236a.4\]]ba'i don te/_zhu ba po 'di nyid kyi che ba'i yon tan yang dag par brjod pa ni/_tshogs rnam pa gnyis yongs su rdzogs shing /_shes rab dang snying rje dbyer med pas bdag dang gzhan gyi don phun sum tshogs par mdzad pa ni/_dpal ldan zhes bya ste/_de nyid gnyis su med pa'i ye shes
[\[236a.5\]]chen po'i spros pa dang bral ba mnga' ba nyid kyi rtags su/_mtshan ma'i rdo rje phyag na 'dzin pas na ma ning gi rtags kyi rdo rje zhes bya'o/_/de nyid dus tha ma'i gdug pa can nga rgyal dang ldan pa rnams 'dul bar mdzad pas na/_gdul dka' 'dul ba zhes bya'o/_/de yang de bzhin
[\[236a.6\]]gshegs pa'i 'phrul pa zhi ba'i nyams dang ldan pa rnams kyis mi 'dul zhing khro bo'i bdag nyid chen pos 'dul bar mdzad pas na/_mchog ces bya zhing /_rnam pa mang po 'dzin pas na rnams zhes bya'o/_/gdul bya sna tshogs rnams la thogs pa med par 'jug pas na dpa' bo
[\[236a.7\]]zhes bya ba dang /_dbang phyug chen po la sogs pa khams gsum gyi bdag po zhabs 'og tu chud par mdzad pas 'jig rten gsum las rgyal zhes bya'o/_/rdo rje dbang phyug gsang ba'i rgyal/_/zhes bya ba la/_rdo rje ni gsang sngags kyi theg pa mtha' dag yin zhing /_de nyan thos la
[\[236b\]]
[\[236b.1\]]sogs pa la gsang bar mdzad de/_bdag po'i gtso bo mdzad pas na/_gang la spyan pad+ma dkar po rgyas pa ltar gsal zhing 'bar ba mnga' ba dang /_zhal pad+ma dmar po ltar dmar zhing bzhad pa mnga' ba gang yin pa de la pad+ma rgyas 'dra'i zhal mnga' zhes bya la/_phyag na gser gyi rdo rje rtse lnga pa
[\[236b.2\]]'gro ba mtha' dag la phan par mdzad pa'i tshul dang /_dogs pa can gyi gang zag skrag par bya ba'i don du mdun gyi bar snang la yang nas yang du 'degs pas na/_rang gi lag gi rdo rje mchog_/yang nas yang du gsor byed pa/_/zhes bya'o/_/de nyid ji lta bu'i tshul dang ldan zhe
[\[236b.3\]]na/_khro gnyer rim par ldan la sogs/_/zhes gsungs te/_khro ba dang zhi ba la sogs pa'i gar dgu'i ro dang ldan pa gang yin pa de la de skad ces bya'o/_/nyid kyi sprul pa'i sku gnod sbyin gyi cha lugs 'jigs su rung ba mtha' yas gdug pa rnams 'dul bar bya ba'i phyir/_
[\[236b.4\]]lag na rdo rje mtha' yas pa/_/dpa' bo gdul dka' 'dul ba po/_/'jigs su rung dang dpa' byad can/_/rdo rje rtse mo rab 'phro ba/_/rang gi lag gis gsor byed pa/_/zhes gsungs te/_mtha' yas pa zhes pa ni/_gsum pa'i don la dang po'i tshig go/_/de dag ci ma rungs pa'i
[\[236b.5\]]sems kyis sam zhe na ma yin te/_snying rje che dang shes rab dang /_/zhes pa la sogs pa gsungs te/_thugs rje chen po'i mtshan nyid dang /_shes rab dbyer med pa gang la mnga' ba de la de skad ces bya'o/_/thabs kyis 'gro don byed pa'i mchog_/ces pa ni gdul bya rnams ji lta
[\[236b.6\]]bus 'dul bar mkhyen pas 'dul bar mdzad pa nyid do/_/de rnams bdag pos bskul ba ma yin zhing rang rang 'gro ba'i don la dga' zhing mgu ba dang /_spro ba'i sems dang ldan pas na/_dga' mgu rangs pa'i bsam pa can/_/zhes pas so/_/de dag thams cad kyang khro bo'i gzugs
[\[236b.7\]]dang ldan pas na/_khro bo'i lus kyi gzugs ldan pa/_/zhes bya'o/_/de dag las ji lta bu zhes brjod ce na/_sangs rgyas phrin las byed pa'i mgon/_/zhes gsungs te/_sangs rgyas rnams kyi phrin las ni/_ma grol ba rnams dgrol bar bya ba dang /_ma bsgral ba rnams bsgral bar bya ba dang /_
[\[237a\]]
[\[237a.1\]]dbugs mi byung ba rnams dbugs dbyung bar bya ba dang /_mya ngan las ma 'das pa rnams mya ngan las 'da' bar mdzad pa nyid do/_/de lta bu'i phrin las gang la mnga' ba de la de skad ces bya'o/_/lus btud rnams dang lhan cig tu/_/zhes pa ni de lta bu'i 'khor thal mo sbyar
[\[237a.2\]]nas spyi bo btud de yid gus pa dang ldan pa rnams gsang ba'i bdag po lag na rdo rje dang thabs cig tu bzhugs nas/_spyan sngar 'dug ste 'di skad gsol/_/zhes bya bar 'brel to/_/gang la gsol ba btab ce na/_de bzhin gshegs pa bcom ldan 'das/_/rdzogs sangs rgyas la zhes
[\[237a.3\]]gsungs te/_de bzhin gshegs pa shAkya thub pa nyid la'o/_/tshul ji lta bu zhe na phyag 'tshal nas zhes gsungs te/_lus dang ngag dang yid kyi sgo nas phyag 'tshal ba nyid do/_/de nas kyang gus pa'i khyad par du gyur pa ni/_thal mo sbyar bar byas nas ni/_/zhes gsungs te gong ma la
[\[237a.4\]]bsnyegs so/_/spyan sngar 'dug ste 'di skad gsol/_/zhes pa ni gsang ba'i bdag po nyid nges par gzung ba ste de bzhin gshegs pa'i spyan sngar 'dug nas 'di skad ces gsol ba btab po zhes bya ba nyid do/_/tshig ji lta bus gsol ba btab ce na/_khyab bdag bdag la sman pa
[\[237a.5\]]dang /_/zhes pa la sogs pa gsungs te/_khyab bdag ces pa ni de bzhin gshegs pa'i thugs rje chen po sems can thams cad la mnyam pa nyid kyi bdag po'i tshul du nges par 'dzin pas na bod pa'i tshig go/_/gsang ba'i bdag po nyid dus gsum gyi de bzhin gshegs pa
[\[237a.6\]]thams cad kyi rdo rje 'dzin pa'i ngo bo yin yang 'gro ba'i don du sa bcu'i dbang phyug gi tshul du bzhugs pas na 'bras bu'i don la rag las pa ltar ston na ni/_khyab bdag bdag la sman pa dang /_/bdag don bdag la thugs brtse'i phyir/_/zhes gsungs so/_/tshad du bya ba'i tshig gsum gyi
[\[237a.7\]]'bras bu gang zhe na snyam pa la/_sgyu 'phrul dra ba mngon rdzogs pa'i/_/byang chub ci nas bdag thob mdzod/_/ces gsungs te/_theg pa chen po'i 'bras bu nges par bskyed pa'i rgyu/_thabs dang shes rab gnyis su med pa'i bde ba chen po ni bya ba tshegs chung ngus dngos grub kyi
[\[237b\]]
[\[237b.1\]]gzugs rnam pa sna tshogs pa skyed par byed pas na sgyu 'phrul zhes bya zhing /_de nyid phyag rgya bzhi'i tshul gyis 'brel pas na dra ba zhes bya ste byed pa po'i tshig go/_/de lta bu'i tshul gyis bdag mngon par rdzogs par byang chub pa thob par mdzod ces bya zhing /_ci nas zhes pa ni mi
[\[237b.2\]]thob tu mi rung ba'i don to/_/de nyid bdag gi don gyi dgos pa'o/_/ci sa bcu'i dbang phyug kyang nyan thos kyi nges pa bzhin du bdag gi don 'ba' zhig dang ldan nam zhe na ma yin te/_gzhan don phun sum tshogs pa ni/_nyon mongs pas ni sems dkrugs shing /_/zhes bya ba la sogs pa
[\[237b.3\]]gsungs te/_khams gsum gyi sems can rnams 'dod chags la sogs pa'i mngon par zhen pas sems dkrugs shing /_de'i rkyen gyis 'khor ba'i rgya mtshor mi shes 'dam du bying ba'i sems can kun la zhes bya'o/_/de rnams mngon par mtho ba dang nges par legs pa'i
[\[237b.4\]]lam la gzhag pa ni phan pa zhes bya ste/_phan pa ni 'bras bu chen po nye bar bsdu ba'i tshig ste/_bla med 'bras bu thob bya'i phyir/_/zhes bya bar 'brel to/_/de'i phyir gus pa dang ldan pas bstod pa ni/_rdzogs pa'i sangs rgyas bcom ldan 'das/_/zhes pa la sogs pa gsungs
[\[237b.5\]]te/_yang dag pa'i sangs rgyas bcom ldan 'das zhes bos nas khyad par gyi tshig_/'gro ba'i bla ma ston pa po/_/zhes bya'o/_/de nyid ji lta bu'i mkhyen pa dang ldan zhe na/_dam tshig chen po de nyid mkhyen/_/dbang po bsam pa mkhyen mchog gis/_/zhes gsungs te/_sngon byang chub
[\[237b.6\]]na bzhugs pa'i tshe sems can thams cad mngon par rdzogs par sangs rgyas par zhal gyis bzhes pa ni dam tshig chen po'o/_/de bzhin gshegs pa nyid kyis mngon par rtogs pa'i bdag nyid thugs su chud cing sngon gyi smon lam rjes su dran pa ni de nyid mkhyen te/_nyid kyi yang don zhes
[\[237b.7\]]bya bar dgongs so/_/sems can rnams kyi las ji lta ba bzhin du mkhyen pa ni dbang po bsam pa mkhyen pa dang /_mos pa ji lta ba bzhin du mkhyen pa ni bsam pa mkhyen pa ste/_nyan thos pa la sogs pa ltar gyur pa mi mkhyen pa mi mnga' bas na mchog ces bya'o/_/gis zhes pa ni byed pa
[\[238a\]]
[\[238a.1\]]po'i tshig ste de lta bu'i yon tan dang ldan pa khyod kyis bshad du gsol zhes bya ba'i tha tshig go/_/nges par gsol ba'i don gang ji lta bu snyam pa la/_bcom ldan 'das kyi ye shes sku/_/zhes bya ba la sogs pa gsungs te/_dus gsum gyi sangs rgyas bcom ldan 'das
[\[238a.2\]]thams cad kyi ye shes ni gnyis su med pa'i bde ba chen po spros pa thams cad dang bral ba nyid de/_gzugs sku rnam pa gnyis kyi rten du gyur pas na sku zhes bya ba dang /_de bzhin gshegs pa thams cad kyi gong na de las med cing bsngags pa'i tshul gyis dbu la khur bar mdzad pa dang /_
[\[238a.3\]]nges par 'byed pa'i tshig thams cad kyi rtsa bar gyur nas/_gtsug tor chen po tshig gi bdag_/ces bya ba nyid do/_/de nyid glo bur ba ma yin zhing rkyen gyi sbyor ba dang bral bas 'od gsal ba rang gi ngo bor zhugs pas na/_ye shes sku te rang byung ba/_/zhes bya'o/_/'jam dpal
[\[238a.4\]]ye shes sems dpa' zhes bya ba ni/_stong pa nyid dang snying rje dbyer med pa'i don gyis de bzhin gshegs pa thams cad kyi 'jam dpal te/_bde ba chen po'i sku dang ldan pas ye shes nyid dang /_rtag tu rgyun mi chad par 'gro ba'i don la mngon par brtson pas na sems dpa'
[\[238a.5\]]zhes bya zhing brjod par bya ba dang /_don gyi dngos po 'brel pas drug pa'i tshig go/_/de nyid dngos po'i rnam par rtog pa dang mtshan ma'i rnam par rtog pa thams cad bral zhing /_bdag dang gzhan gnyis kyi brjod pa dang bral bas na ming yin te med pa'i yi ge gnyis so/_/med pa la phan
[\[238a.6\]]par 'dod pa'i tshul gyis chos kyi mtshan nyid phyin ci ma log par rtogs pas na/_ming ni yang dag brjod pa'i mchog_/ces bya'o/_/nges par gsol ba'i don de yon tan ji lta bu dang ldan zhe na/_don zab don ni rgya che zhing /_/zhes pa la sogs pa gsungs te/_de la don ni yang dag
[\[238a.7\]]par rdzogs pa'i sangs rgyas nyid yin zhing /_de grub par byed pa'i thabs la yang don zhes bya'o/_/zab ni sa dang pha rol tu phyin pa la sogs pa'i gnyen po'i chos mi ston zhing 'gal ba'i chos kyis rtogs par dka' zhing myur bar 'dod pa'i 'bras bu grub pa nyid do/_/don rgya che ba ni theg
[\[238b\]]
[\[238b.1\]]pa chen po'i sems kyis sems can ma lus pa'i don la mngon par brtson pa'o/_/don chen mtshungs med rab zhi ba/_/zhes pa de ltar bdag dang gzhan gyi don phun sum tshogs par grub pa ni/_nyan thos la sogs pa ltar bdag gi don 'ba' zhig ma yin pas mtshungs pa med cing
[\[238b.2\]]de nyid bde ba chen po'i tshul gyis rnam par rtog pa thams cad zhi bar byed pas na rab zhi ba zhes bya ba nyid do/_/ci de nyan thos la sogs pa ltar rgyu dang lam sdug bsngal ba nyid kyis byang chub sgrub bam zhe na ma yin te/_thog ma bar dang mthar dge ba/_/zhes gsungs te/_de la thog mar
[\[238b.3\]]dge ba ni sgrub pa thabs dang shes rab snyoms par 'jug pa'i tshul gyis so/_/bar du dge ba ni rgyu sgrub pa nyid kyi mnyam par gzhag pa'i bde ba rgyun du sgom pa yin la/_des bsgrubs pa'i 'bras bu chos kyi sku ni mtha' mar dge ba zhes bya ba nyid do/_/zab mo'i don 'di nyid da ltar gyi ston pa
[\[238b.4\]]shAkya thub pa kho nas gsungs sam zhe na ma yin te/_'das pa'i sangs rgyas rnams kyis gsungs/_/ma 'ongs rnams kyang gsung 'gyur la/_/da ltar byung ba'i rdzogs sangs rgyas/_/yang dang yang du gsung ba gang /_/zhes gsungs te/_'das pa'i de bzhin gshegs pa mar me mdzad
[\[238b.5\]]gcig pus kyang ma yin te/_da ltar gyi de bzhin gshegs pa shAkya thub pas kyang ma yin/_ma 'ongs pa'i de bzhin gshegs pa byams pas kyang ma yin zhing /_'das pa'i de bzhin gshegs pa rnams kyis kyang 'di nyid gsungs la/_da ltar gyi de bzhin gshegs pa rnams kyis
[\[238b.6\]]kyang 'di nyid gsungs pa dang /_ma 'ongs pa'i de bzhin gshegs pa rnams kyis kyang 'di nyid gsung bar 'gyur ro zhes bya bar dgongs so/_/da ltar 'di rgyud gang las gsungs she na/_rgyud chen sgyu 'phrul dra ba las/_/zhes gsungs te/_rgyud kyi rgyal po chen po sgyu 'phrul dra ba le'u khri
[\[238b.7\]]drug stong pa las gsungs zhes bya ba nyid do/_/de ji lta bu'i tshul du gsungs she na/_rdo rje 'chang chen gsang sngags 'chang /_/zhes bya ba la sogs pa gsungs te/_de la rdo rje 'chang chen po ni sangs rgyas thams cad kyi thugs kyi ngo bo sems dpa' dang /_gsang sngags 'chang ba ni de'i
[\[239a\]]
[\[239a.1\]]'khor du gyur pa'i rdo rje'i rigs kyi bdag nyid can rnams so/_/dpag med rnams kyis dga' bzhin du/_/zhes pa ni 'khor de lta bu 'jig rten khams kyi rdul phra rab dang mnyam pa mtshungs pa med pa rnams kyis bde ba chen po dang ldan pas 'gro ba'i don du gsungs
[\[239a.2\]]so zhes bya ba nyid do/_/de nyid bre mo'i tshul du gsungs pa ma yin pa ni/_glur blangs gang lags bshad du gsol/_/zhes gsungs so/_/de la glu ni rdo rje'i glu zab mo'i don rdo rje'i tshig tu gsungs pa yin zhing /_yon tan gyi tshogs bdag tu byas pas/_de kho na nyid kyi don rtogs
[\[239a.3\]]par byed pas na glu zhes bya ba yin la/_de gang yin pa de bdag la bshad du gsol zhes bya ba nyid do/_/zhu ba po rang gi dogs pa bsal ba'i phyir/_mgon po rdzogs sangs rgyas kun gyi/_/gsang 'dzin ci nas bdag 'gyur phyir/_/zhes gsungs te/_phyogs bcu dus gsum
[\[239a.4\]]gyi sangs rgyas thams cad kyi sku gsung thugs kyi gsang ba'i bdag po bdag yin pa'i phyir na zab don gyi snod yin zhes bya ba nyid da/_de nyid ma 'ongs pa'i tshig tu ston kyang 'das pa dang da ltar gsum gyi bdag po yin zhes bya ba nyid do/_/nges par 'byung gi bar du 'di/_/bdag gis
[\[239a.5\]]bsam pa brtan pos gzung /_/zhes pa ni theg pa chen po gsang sngags kyi nges pa'i lam zab mo 'di bdag nyid yang dag par rdzogs pa'i byang chub thob kyi bar du som nyi dang rnam par bral bas mi spyom pa'i tshul gyis brtan par gzung zhes bya ba nyid do/_/bdag nyid nges pa'i ye shes
[\[239a.6\]]dang ldan nas 'gro ba gzhan la yang dag par phan pa'i tshul gyis ston par 'dod pa ni/_nyon mongs ma lus bsal ba dang /_/mi shes ma lus spangs pa'i phyir/_/bsam pa'i khyad par ji bzhin du/_/sems can rnams la bshad par 'tshal/_/zhes gsungs te/_/khams gsum gyi
[\[239a.7\]]sems can rnams 'bras bu nyon mongs pa sred pa dang nga rgyal la sogs pa sdug bsngal rnam pa sna tshogs pa rnams bsal ba dang /_rtsa ba'i nyon mongs pa ma rig pa las bzlog pa'i phyir theg pa chen po'i don mngon par dad pa rnams dang zhi ba'i sems dang ldan pa rnams la
[\[239b\]]
[\[239b.1\]]ji lta ba bzhin du nges pa dang ma nges pa'i tshul du bshad par 'dod ces pa nyid do/_/gsang dbang lag na rdo rje yis/_/de bzhin gshegs la de skad du/_/gsol nas thal mo sbyar byas te/_/lus btud nas ni spyan sngar 'dug_/ces pa ni gong du smos pa'i zhu ba'i tshig de lta bus de bzhin
[\[239b.2\]]gshegs pa la gsol ba btab nas gus pa dang ldan pa'i tshul gyis spyan sngar 'dug ces bya ba nyid do/_/de nas bcom ldan shAkya thub/_/ces pa la sogs pa ni de bzhin gshegs pa'i che ba'i yon tan brjod pa ste/_de la yang dag par rdzogs pa'i sangs rgyas bcom ldan 'das lha
[\[239b.3\]]dang mi rnams kyi mchog ces pa nyid do/_/nyid kyi zhal nas ljags bzang ba/_/ring zhing yangs pa brkyang mdzad de/_/ces pa ni brgyud pa'i sgo nas chos ston pa yin zhing /_nyid kyis legs pa'i 'bras bu dang ldan pa'i chos ston pas na ljags bzang can zhes pa ste/_'jig rten khas
[\[239b.4\]]smras pa'i tshig bzang po la yang khas bzang zhes pa lta bu'o/_/ring zhing yangs pa brkyang mdzad de/_/zhes pa ni bskal pa dpag tu med pa nas bsags pa'i nyon mongs pa sel bar mdzad pas na ring ba dang /_de nyid 'gro ba ma lus pa la phan par 'dod pas na yangs pa ste/_de
[\[239b.5\]]mtshon pa'i dbyibs kyis ljags la yang de skad bya ba nyid do/_/seng ge glal ba la sogs pa lta bu ni ma yin pa nyid do/_/de bzhin gshegs pa'i gsung de nyid yon tan ji lta bu dang ldan zhe na/_'jig rten gsum po snang byed cing /_/zhes gsungs te/_de la 'jig rten gsum ni
[\[239b.6\]]'dod pa dang gzugs dang gzugs med pa gsum yin/_de rnams kyi ma rig pa'i mun pa sel bar byed pas na snang byed cing zhes bya'o/_/de nyid 'dod chags la sogs pa/_bdud bzhi'i dgra rnams 'dul byed pa/_/zhes pa lha'i bu'i bdud la sogs pa rnam pa bzhi 'dul bar byed
[\[239b.7\]]pa ste/_rgan pa dang nad drag po rnams te de spong bar byed ces bya ba'i don to/_/sems can rnams kyi ngan song gsum/_/sbyong bar byed pa'i 'dzum bstan nas/_/zhes pa ni phyin ci log gis bskyed pa'i srid pa la sogs pa ngan 'gro rnam pa gsum gyi rgyud sbyong bar byed pa la skyes pa'i
[\[240a\]]
[\[240a.1\]]tshul gyis zhal nges par bshad pa nyid do/_/tshangs pa'i gsung ni snyan pa yis/_/'jig rten gsum po kun bkang nas/_/zhes pa la tshangs pa ni rnam par rtog pa'i tshogs mtha' dag dang bral ba yin te/_gsung snyan pa ni de bzhin gshegs pa'i bka'
[\[240a.2\]]phan par 'dod pa'i tshig can no/_/'jig rten gyi khams gsum po ma lus pa nyid de kun bkang zhes 'das pa'i sgrar gsungs kyi/_gsung de nyid snying rje che dang zhes bya ba la sogs pa nyid yin zhing /_seng ge'i nga ro lta bu nyid ma yin pa nyid do/_/de gang la gsungs she na/_
[\[240a.3\]]lag na rdo rje stobs po che/_/gsang dbang la ni slar gsungs pa/_/slar zhes bya ba ni lan gyi tshig ces bya ba'i don to/_/gong gi tshangs pa'i gsung de nyid bstan pa'i phyir/_snying rje che dang ldan gyur pa/_/zhes pa la sogs pa gsungs te/_zhu ba po de nyid gzhan gyi don la mngon
[\[240a.4\]]par brtson pa'i sems dang ldan pa ni snying rje chen po'o/_/de nyid gang zhe na/_'gro la phan pa'i don du khyod/_/ces gsungs te de ched du bya ba'i ma ning gi rtags kyis ston pa po dang zhu ba po gnyi ga la sbyar zhing /_khyod ces pa ni bdun pa'i don la dang po'i tshig go/_/zhus pa'i don de
[\[240a.5\]]nyid la de bzhin gshegs pa mngon par dga' ba dang ldan par bstan pa ni/_ye shes lus can 'jam dpal gyi/_/zhes pa la sogs pa ste de la ye shes ni spros pa thams cad dang bral ba gnyis su med pa'i ye shes bde ba chen po yin la/_de nyid sprul pa sna tshogs pa rnams
[\[240a.6\]]kyi rten yin pas na lus zhes bya la ldan pa'i sgra ni tshig gi tshogs de nyid la de'i don 'di nyid do/_/'jam dpal ni thabs dang shes rab gnyis su med pa'i bsod nams dang ye shes kyi tshogs rdzogs par byed pa ste/_de yang le'u dang po las/_ma ni rtogs med shes rab ste/_/na ni
[\[240a.7\]]gnyis med bde ba ste/_/dza ni 'gro la thugs rje'i bdag_/u ni thabs su yang dag bcas/_/shrI ni bsod nams ye shes kyi/_/tshogs rdzogs pa ru mdzad pas na/_/mi skye chos can thams cad kyi/_/'jam dpal bdag nyid chen po yin/_/zhes gsungs pa'i phyir ro/_/ming
[\[240b\]]
[\[240b.1\]]brjod pas ni don che ba/_/zhes pa ni de lta bu'i 'jam dpal de tshig gi brjod pa dang bral kyang tshig gi brjod pa dang /_de nyid don chen po dang ldan pa gang yin pa de la de skad ces bya'o/_/dag par byed cing sdig sel ba/_/zhes bya ba ni don gyi mtshan nyid de lta bu bag chags kyi dri ma rnam par
[\[240b.2\]]dag par byed cing sdig pa sel bar mdzad pa nyid de rgyu 'bras kyi tshul gyis bstan pa'o/_/nga las nyan par brtson pa ni/_/zhes pa ni de bzhin gshegs pa nyid las nyan par 'dod pa ni zhes bya bar sbyar te/_legs so dpal ldan rdo rje 'chang /_/lag na rdo rje khyod legs so/_/zhes pa
[\[240b.3\]]ni de lta bu'i zab mo'i don 'gro ba la phan par 'dod pa'i tshul gyis nga las nyan pa ni kye rdo rje 'chang khyod legs so legs so khyod ces mngon par dgyes pa'i tshul gyis bstod pa'o/_/gsang ba'i bdag po de phyir ngas/_/khyod la legs par bstan par bya/_/zhes bya ba la gsang
[\[240b.4\]]ba'i bdag po ni gong du bshad zin la/_de phyir zhes bya ba ni ched du bya ba ma yin gyi rtags can yin zhing /_ngas khyod la phyin ci ma log pa'i tshul gyis 'bras bu bzang po byin pa bstan par bya'o zhes pa ste/_bstan par bya zhes pa ni phyed pa'i tshig la dang po'i don to/_/khyod ni rtse
[\[240b.5\]]gcig yid kyis nyon/_/zhes pa ni zhu ba po nyid bsam pa gcig pa dang ldan pas chos kyi 'khor lo lan gnyis pa bskor cig ces bya ba nyid do/_/de dag ni de bzhin gshegs pa'i bka' yin la/_bcom ldan de ni legs zhes gsol/_/zhes pa ni zhu ba po dang sdud pa po'i tshig 'dres
[\[240b.6\]]pa ste/_bcom ldan de ni legs zhes pa ni kye bcom ldan 'das legs zhes pa ste zhu ba po'i tshig go zhes gsol zhes pa ni/_de skad ces gsol zhes pa ste sdud pa po'i tshig go/_/de nas bcom ldan shAkya thub/_/ces pa la sogs pa ni sdud pa po'i tshig ste/_'di lta bu'i don
[\[240b.7\]]thugs la bzhag nas/_de dang ldan pa'i sngags 'di gsungs so zhes bya bar 'brel to/_/de la don gyi mtshan nyid ni ji lta bu zhig dang ldan snyam pa dang /_gsang sngags rigs chen thams cad dang /_/zhes bya ba gsungs te/_sngags 'di yid skyob par byed pa dang gsang ba ni de nyid bde ba
[\[241a\]]
[\[241a.1\]]chen po'i tshul gyis bstan pa ste rigs kyi grangs ni/_yongs su dag pa'i thabs dang bcas/_/de bzhin gshegs kun snying po dang /_/phrag ma gnyis dang yig 'bru gsum/_/bcom ldan ye shes gzugs can dang /_/ngag gi dbang phyug gnon pa che/_/chos kun nam
[\[241a.2\]]mkha'i mtshan nyid dang /_/dri med yongs su dag pa rnams/_/shar lho nas mtshams rim bzhin dgod/_/rtsibs kyi mu khyud 'khor bar ni/_/sarba d+harmAHzhes pa nas/_/ta thA ga ta'i bar du dgod/_/de ltar thabs dang shes rab kyi/_/'khor lo gnyis ni gsal bltas nas/_/yi ge 'od
[\[241a.3\]]zer spro bsdu las/_/sdang sems nang du chud par ni/_/brtan pa'i sems kyis bsgom par bya/_/de yis chos rnams thams cad ni/_/gnyis med ye shes bde ba che/_/'od gsal bar du gsal bar 'gyur/_/zhes bya ba ni sgom pa yongs su rdzogs pa'i mtshan nyid de yid skyo bar
[\[241a.4\]]ma gyur pa de srid du bsgom par bya'o/_/yid skyo bar gyur na thabs dang shes rab kyi sngags mdo las gsungs pa bzhin du 'khor lo'i tshul gyis 'bru drug la sogs pa bzla bar bya'o/_/de nas skye ba de yang bdag dang sems can thams cad dang thun mong ba bya'o/_/bla na med pa'i byang
[\[241a.5\]]chub tu yongs su bsngo bar bya'o/_/'jam dpal ye shes sems dpa' yongs su grub pa nyid gshegs su gsol ba ni/_bde bar gshegs so bcom ldan 'das/_/khyod kyis sems can don kun mdzad/_/dngos grub tshul bzhin stsal lags kyis/_/sangs rgyas yul du
[\[241a.6\]]gshegs nas kyang /_/slar yang 'byon par mdzad du gsol/_/zhes pas gshegs su gsol ba'o/_/'khor lo yi ge dang bcas pa rnams sdud pa'i tshul gyis bdag nyid la bstims nas/_spyod lam thams cad 'jam dpal ye shes sems dpa'i ngo bos gnas par bya'o/_/_
[\[241a.7\]]de ltar rgyun du bsgoms pa'i phan yon ni phan yon bstan pa'i mdo las/_lag na rdo rje 'chang chen zhes bya ba nas/_phyogs bcur dam pa chos kyi sku sgra chen po rgyun mi 'chad pa sgrogs pa'i chos kyi rgyal po chen por 'gyur ro zhes bya ba'i bar du phan yon ma lus par bstan pa go bar
[\[241b\]]
[\[241b.1\]]bya'o/_/da ni 'jam dpal ye shes sems dpa'/_gsang sngags rigs chen thams cad dang /_/zhes bya ba bstan pa'i phyir/_'di ltar sangs rgyas bcom ldan 'das/_/zhes bya ba la sogs pa gsungs te/_'di ltar zhes pa ni dmigs pa nye bar ston pa'i tshig go/_/rdzogs pa'i
[\[241b.2\]]sangs rgyas a las byung /_/zhes pa la yang dag par rdzogs pa'i sangs rgyas bcom ldan 'das a las skyes zhes bya ba nyid de/_de la a ni yi ge ste rnam par dbye ba zhes bya ste/_bye brag mang po'i tshul gyis mnos zhes bya ba nyid do/_/chen po nyid kyang chos thams cad kyi rtsa bar
[\[241b.3\]]gyur pa yin zhing /_rgyu'i tshul gyis ma lus par bstan to/_/gsang sngags rig sngags 'chang ba'i rigs/_/zhes bya ba ni bde ba chen po nye bar mtshon pa nyid rigs las skyes pa'i phyir rig sngags te/_'dzin pa la brtsams par 'chang ba dang /_bgrang ba nye bar mtshon pa'i phyir na rigs
[\[241b.4\]]zhes bya'o/_/de nyid lam gyi mtshan nyid sems dpa' gsum gyi bdag nyid bsgrub pas na/_rigs gsum la ni rnam par gzigs/_/zhes pa ste blta ba ni yid kyis nges par blta'o zhes bya bar dgongs so/_/sems dpa' gsum gyi las 'bras bu rnams gnyis 'byung
[\[241b.5\]]bar bstan pa ni/_'jig rten 'jig rten 'das pa'i rigs/_/zhes gsungs te/_tshangs pa la sogs pa'i 'jig rten pa'i dngos grub po zhes te/_de yang rnam pa mang po dang ldan par rigs zhes bya'o/_/'jig rten 'das pa'i rigs gang zhe na snyam pa la/_'jig rten snang byed
[\[241b.6\]]rigs chen dang /_/zhes gsungs te/_'jig rten ni 'jig rten pa'i mtshan nyid yin la/_bde ba chen po'i tshul gyis na snang bar byed pa zhes bya ba dang /_sangs rgyas thams cad kyi gong na de las gzhan med pas na chen po zhes bya ste de nyid chos kyi sku'o/_/phyag rgya chen po'i rigs mchog dang /_/_
[\[241b.7\]]zhes pa ni mtshan dang dpe byad kyis brgyan pas bcu pa'i ston pa sku phyag rgya chen po'i tshul gyis bzhugs shing /_zhing khyad par can gyi bdag po mchog ces bya ste de nyid longs spyod rdzogs pa'i sku'o/_/rin chen gtsug tor cher gzigs nas/_/zhes pa ni sprul pa'i sku ste/_mdzad pa khyad
[\[242a\]]
[\[242a.1\]]par can dang ldan pas na chen po zhes bya ba ste/_'jig rten pa thams cad kyi gtsug gi nor bur gyur pas na gtsug tor zhes bya ste/_gzigs pa ni de lta bu'i tshul gyis thugs la bzhag pa yin te/_dgos pa'i khyad par yin pa ni 'jig rten na de la bltas nas de bya
[\[242a.2\]]zhes zer ba de lta bu'o/_/de lta bu'i don dag ji lta bu gsungs she na/_tshig gi bdag pos tshigs su bcad/_/ces pa ni gsum pa'i don la dang po'i tshig ste/_tshigs su bcad pas gsungs so zhes bya ba nyid do/_/gsang sngags rgyal po drug ldan zhing /_/zhes pa ni dngos po kun gyi
[\[242a.3\]]rigs drug dang zhar las byung ba'i 'jig rten pa'i rigs gsal ba'i rgyu 'bras kyi rigs drug ste/_de nyid gsang sngags kyi tshul du gsungs pa dang /_rig pa kun gyi rgyal po ni gsang sngags rgyal po zhes bya'o/_/de dag rigs nges pa nyid ma yin zhing rigs gcig par bsnyen pa ni/_/_
[\[242a.4\]]gnyis su med par 'byung ba dang /_/zhes gsungs te rigs thams cad bde ba chen po'i tshul gyis zhes bya bar dgongs so/_/mi skye chos can 'di gsungs pa/_/zhes pa ste bdun pa dang byed pa 'dom pa'i tshig ste/_chos thams cad skye ba med pa las skye bar gsungs pa dang /_rnam
[\[242a.5\]]par rtog pa'i chos mi skye bar byed pa'i chos gsungs zhes pa ste/_ldan pa ni sngags kyi tshig 'di nyid la ldan par bstan pa de nyid yin la/_de dag gis ni 'brel pa gsum gyi bdag nyid nges par bstan pa rdzogs so//_//da ni chos thams cad skye ba med pa las skye bar gsungs
[\[242a.6\]]pa dang /_rnam par rtog pa'i tshogs thams cad mi skye bar gsungs pa ni/_a A i I zhes pa nas ya te na maHzhes bya ba'i bar du yi ge drug cu rtsa bzhi rnams te/_'di ni chos thams cad kyi rtsa bar gyur pa thabs dang shes rab gnyis su med pa'i 'jam dpal ye shes sems dpa'
[\[242a.7\]]bsgom par bya ba yin la/_bdag nyid nges par 'byung bar 'dod pa rnams kyis 'di ltar rang bzhin mngon par dga' ba'i gnas su stan bde ba la 'dug nas/_me tog la sogs pa mchod pa'i yo byad mdun du bshams la/_rang gi snying gar nyi ma'i dkyil 'khor gyi steng du
[\[242b\]]
[\[242b.1\]]tha ma'i yi ge bzhag ste/_de las 'od zer spros pas bcom ldan 'das 'jam dpal ye shes sems dpa' thabs dang shes rab kyi bdag nyid can dang /_dus gsum gyi de bzhin gshegs pa rnams mdun gyi nam mkha' la spyan drangs te blta bar bya'o/_/de la bdag gis sarba ta thA
[\[242b.2\]]ga ta many+dzu shrI dz+nyA na mUrti pA da ban+daM ka ro mi zhes pas phyag bya'o/_/de'i rjes la phyi dang nang gi mchod pa rnams kyis legs par mchod de/_de'i mdun du sdig pa bshags pa la sogs pa 'di ltar bya ste/_bdag gi tshe rabs thog ma ma mchis pa nas/_da ltar gyi bar du sgo gsum nas sdig
[\[242b.3\]]pa bgyis pa thams cad bcom ldan 'das kyi spyan sngar so sor bshags so/_/phyogs bcu'i sangs rgyas dang byang chub sems dpa' dang khams gsum gyi sems can thams cad kyi dge ba la rjes su yi rang ngo /_/bdag dang de dag gi bgyi ba gcig tu gyur pas bla na med pa'i byang chub
[\[242b.4\]]yongs su bsngo bar bya'o/_/khams gsum gyi sems can rnams theg pa chen po gsang sngags kyis bla na med pa la nges par gzhag go/_/bdag gis sems can mngon par rdzogs par byang chub par bya ba'i phyir theg pa chen po bla na med pa'i byang chub chen por sems bskyed do/_/de
[\[242b.5\]]bzhin gshegs pa thams cad dang 'jam dpal ye shes sems dpa' la skyabs su mchi'o/_/yang dag par glur blangs pa'i chos la skyabs su mchi'o/_/phyir mi ldog pa'i byang chub sems dpa'i tshogs la skyabs su mchi'o zhes bya'o/_/de nas sems can thams cad la phan par
[\[242b.6\]]'dod pa'i bsam pas byams pa dang /_sdug bsngal la nye bar dmigs pa'i snying rje dang /_de la mngon par dga' ba'i dga' ba dang /_dmigs pa med pa'i btang snyoms bsgom par bya'o/_/de nas sarba ta thA ga ta badzra muHzhes bya bas tshogs kyi dkyil 'khor gshegs su gsol
[\[242b.7\]]te/_oM sarba d+harmAHshU n+ya tA dz+nyA na badzra swA b+hA ba At+ma ko\u0f85haM/_zhes bya bas dngos po thams cad stong pa nyid spros pa thams cad dang bral ba 'od gsal ba'i ngo bor bsgom par bya'o/_/de'i rjes la raM las nyi ma'i dkyil 'khor gyi steng du hUM bsam mo/_/de gyur pa las sna tshogs rdo rje'o/_/de
[\[243a\]]
[\[243a.1\]]las 'od zer spros pas ji tsam 'dod pa'i rgya bar mtshams med par gyur pa'i rdo rje'i sa gzhi dang /_de las logs su gyur pa'i rdo rje ra ba dang /_steng du gyur pa'i rdo rje'i gur rnams mi bzad pa'i ra ba'i 'od dang ldan pa bsgom par bya'o/_/de'i steng du hri dmar po
[\[243a.2\]]yongs su gyur pa las pad+ma dmar po 'dab ma brgyad pa snying po dang ze'u 'brur ldan pa bsams te/_de'i steng du raM las nyi ma'i dkyil 'khor bsgom par bya'o/_/de'i steng du tha ma'i kha dog dmar po bsam ste/_de gyur pa las ut+pal ral gris mtshan pa kha dog dmar po de dag gi
[\[243a.3\]]lte ba la tha ma'i yi ge gsal bar bya'o/_/sa bon de nas 'od zer spros pas phyogs bcu dus gsum gyi de bzhin gshegs pa thams cad bkug ste zhugs par bsam mo/_/de dag yongs su gyur pa las bcom ldan 'das ye shes sems dpa' sku mdog dkar po zhal gcig phyag
[\[243a.4\]]gnyis pa pad+ma'i steng na nyi ma'i dkyil 'khor gyi gdan la bzhugs pa/_lo bcu drug pa'i cha byad can gser gyi rgyan cha lngas brgyan zhing nyi ma'i dkyil 'khor gyi 'od dang ldan pa/_rdo rje skyil mo krung gi tshul gyis/_phyag g.yas pa ni shes rab kyi ral gri ut+pa la las 'debs pa'i
[\[243a.5\]]tshul gyi spyi bo'i steng na 'dzin cing /_phyag g.yon pa chos thams cad stong pa nyid du ston pa'i shes rab kyi pha rol tu phyin pa'i po ti 'dzin pa bsgom par bya'o/_/de nas rang gi snying gar nyi ma'i dkyil 'khor gyi steng du tha ma'i yi ge bzhag nas/_de las 'od zer spros pas 'jam dpal
[\[243a.6\]]ye shes sems dpa' yongs su grub pa nyid mdun gyi nam mkha' la spyan drangs shing zhal bsil la sogs pas mchod nas/_dzaHhUM baM hoHzhes brjod pas bdag nyid la gzhug par bya'o/_/de nyid chu dang 'o ma 'dres pa ltar bsams nas/_yang snying ga'i tha ma las 'od zer spros
[\[243a.7\]]pas de bzhin gshegs pa thams cad spyan drangs nas/_dbang bskur bar gsol ba btab par bya ba ni/_oM sarba ta thA ga ta a b+hi Shiny+dzu shri ye zhes bya bas rig pa'i lha mo rnams kyis bdud rtsi'i chus dbang bskur bar bsam par bya'o/_/de nas chos rnams thams cad kyi/_/don
[\[243b\]]
[\[243b.1\]]gcig gnyis med yid ldan zhing /_/tshogs mchog sku gsum sgrub byed pa/_/tshigs su bcad pa rab bstan bya/_/nyi ma'i dkyil 'khor dbus gnas par/_/'khor lo ser po rtsibs brgyad ni/_/gser gyi 'od dang bcas pa bsgom/_/lte ba la ni 'jam byed pa'i/_/yi ge thig
[\[243b.2\]]le bcas pa bsgom/_/de yi shar phyogs rtsibs la ni/_/dngos kun skye ba med pa dgod/_/lho yi phyogs la rdul dang bral/_/nub phyogs don dam kun bskyed de/_/byang phyogs sems nyid ngo bo yin/_/shar lho sna tshogs dngos grub nyid/_/theg pa kun bral lho nub yin/_/de nyid
[\[243b.3\]]rtog byed nub byang ste/_/chos rnams dmigs med byang shar yin/_/yig 'bru de dag gsal btab pa/_/gur gum me tog 'dra bar bsgom/_/rtsibs kyi bar rnams thams cad la/_/shar lho nas brtsams rim bzhin du/_/ye shes lus can snying po bstan/_/bdag nyid nges pa'i
[\[243b.4\]]sangs rgyas dang /_/de nyid sangs rgyas rnams su bstan/_/dus gsum chos kyi 'khor lo bskor/_/rdo rje rnon pos sdug bsngal gcod/_/shes rab ye shes sems dpa'i gzugs/_/ye shes sku yi mtshan nyid dang /_/ngag gi dbang phyug ces pa dgod/_/rtsibs kyi mu khyud thams cad
[\[243b.5\]]du/_/'gro la phan pa'i tshul can gyi/_/ris drug sku yi sa bon ni/_/dbyangs yig bcu gnyis legs par dgod/_/'og tu zla ba'i dkyil 'khor la/_/'khor lo rtsibs brgyad 'od ldan pa/_/kun ltar kar mdangs dmar bsgom/_/de nas dga' ba kun bskyed pa'i/_/yi ge thig le
[\[243b.6\]]bcas bsgom pa/_/shar gyi rtsibs la dbyings kyi lha/_/lho phyogs kun gyi yum du gsungs/_/nub phyogs rig 'dzin sa yi ste/_/byang phyogs gdug pa drag po ste/_/shar lho shes pa'i lugs can yin/_/lho nub sna tshogs gdung bya ste/_/nub byang 'gro la phan par 'dod/_/byang shar
[\[243b.7\]]srid pa'i 'dod chags bral/_/de dag pad+ma'i rtsa ba ltar/_/'od dang bcas pa bsgom par bya/_/rtsibs kyi bar ni thams cad du/_/ye shes lus can 'jam dpal dang /_/yi ge ni mi 'gyur ba nyid yin no/_/kun rdzob dang don dam pa'o/_/kun rdzob la rnam pa gnyis te brda'i yi ge dang /_brjod
[\[244a\]]
[\[244a.1\]]pa'i yi ge'o/_/don dam pa la rnam pa gnyis te/_chos kyi dbyings dang ye shes kyi tshul can yin la/_de dag thams cad skye ba med pa'i tshul gyis a zhes bya ba nyid de/_de thugs su chud pa la sangs rgyas yin zhing de bas na/_rdzogs pa'i sangs rgyas a las 'byung /_/zhes bya ba
[\[244a.2\]]nyid do/_/a ni yig 'bru kun gyi mchog_/ces bya ba ni de ltar kun rdzob dang don dam pa gnyis ka mchog ces bya ba nyid do/_/de la kun rdzob la ni brjod pa thams cad la a gtso bor gyur pas na mchog ces bya ba ste/_brda ni brjod pa la rag las pa'i phyir rnam par dbye ba gzhan du med do/_/don
[\[244a.3\]]chen yi ge dam pa yin/_/zhes pa ni de'i don sgrub par byed pas ni don chen po yin zhing de nyid yi ge dam pa zhes bya'o/_/de'i yi ge kun la khyab kyang dbyer mi phyed pa'i phyir/_khong nas 'byung ba skye ba med/_/ces bya'o/_/de nyid brjod pa dang bral bas na/_tshig tu brjod pa spangs pa ste/_/zhes bya
[\[244a.4\]]zhing brjod pa thams cad kyi rgyur gyur pas na/_brjod pa kun gyi rgyu yi mchog_/ces bya'o/_/de nyid kyis tshig gi tshogs thams cad gsal bar byed pas na/_tshig kun rab tu gsal bar byed/_/ces te kun rdzob kyi tshul du bshad do/_/don dam pa'i tshul du bshad pa ni gnyis su med pa'i ye
[\[244a.5\]]shes bde ba chen po'i rnam par rtog pa'i tshogs mtha' dag a yin la/_de nyid bde ba zag pa dang bcas pa'i phung po dang khams dang bcas pa'i skye mched dang thams cad kyi mchog tu gyur pas na mchog ces bya'o/_/de nyid bsgrub par bya ba'i don chen po mi 'gyur ba nyid yin pas na/_don chen
[\[244a.6\]]yi ge dam pa yin/_/zhes bya'o/_/khong nas 'byung ba skye ba med/_/ces bya ba ni zag pa dang bcas pa'i phung po dang khams dang skye mched la gnas kyang de las ma skyes pa nyid do/_/tshig tu brjod pa spangs pa ste/_/zhes pa ni de nyid ngag gis brjod pa dang bral ba'o/_/brjod pa kun gyi rgyu yi mchog/_
[\[244a.7\]]ces pa ni de ltar phung po dang khams dang skye mched thams cad kyi rgyu yin zhing 'od gsal ba'i ngo bo ste mchog ces bya'o/_/de nyid rten la gnas kyi bar du dngos po thams cad gsal bar gyur pas na/_tshig kun rab tu gsal bar byed/_/ces bya'o/_/yang chos nyid stong pa nyid 'di ltar snang ba'i rnam
[\[244b\]]
[\[244b.1\]]pa thams cad kyi mchog tu gyur pas na/_a ni yig 'bru kun gyi mchog_/ces bya'o/_/don chen dam pa yi ge yin/_/zhes bya ba ni de nyid don dam pa'i sgrub pa mi 'gyur ba nyid yin pas na de skad ces bya'o/_/khong nas 'byung ba skye ba med/_/ces pa ni 'jig rten pa'i dngos po thams cad stong pa nyid kyis
[\[244b.2\]]khyab kyang dbyer med pa'i phyir ro/_/de nyid tshig gi brjod pa las 'das pas na/_tshig tu brjod pa spangs pa ste/_/zhes bya'o/_/rten dang brten pa thams cad kyi rgyur gyur pa dang rtog pa'i dri ma dang bral ba'i phyir/_brjod pa kun gyi rgyu yi mchog_/ces bya'o/_/tshig kun rab tu gsal bar byed/_/_
[\[244b.3\]]ces bya ba dngos po'i rnam par rtog pa rnams chos nyid stong pa nyid mthong bas gsal bar byed pas na de skad ces bya'o/_/de ltar don dam pa thabs dang shes rab gnyis su med pa'i don bde ba chen po'i ye shes te/_ltos pa med pa'i mtshan nyid kyis bsgom par bya ba'am zhe na ma yin te/_
[\[244b.4\]]bdag dang gzhan gyi don phun sum tshogs pa'i bdag nyid phyag rgya chen po'i dngos grub ni snod rnam par dag par byas pas skyed pa ste/_de bas na dbang gi gnas skabs bstan pa ni/_mchod pa chen po 'dod chags che ste lha dang mi rnams kyi ston pa sprul pa'i sku ni sna tshogs pa'i ming dang ldan
[\[244b.5\]]zhing 'khor ba ji srid kyi bar du 'gro ba'i don 'byam klas par mdzad cing /_thugs mnyam pa nyid kyi don thams cad snyoms par mdzad pa ni/_ming yang che zhing rgya che ba/_/dkyil 'khor chen po yangs pa yin/_/zhes bya'o/_/de ltar sku gsum gyi bdag nyid chen po'i rang bzhin bstan pa ni/_
[\[244b.6\]]shes rab mtshon chen 'chang ba ste/_/zhes pa la sogs pa gsungs te/_de nyid 'jig rten pa'i dpe bzhis bstan pa ni/_ral gri chen po dang lcags kyu chen po dang /_grags pa chen po dang /_snang ba chen po rnams thabs shes rab gnyis su med pa'i dga' ba dang po ni rnam par rtog pa'i
[\[244b.7\]]tshogs mtha' dag gcod pas na ral gri dang /_bde ba gnyis pa'i mtshan nyid kyi ngan 'gro'i mtshan nyid las 'dren par byed pas na lcags kyu dang /_bde ba bzhi'i mtshan nyid 'das pa la nye bar 'dzin pas na grags pa dang /_bde ba gsum pa'i mtshan nyid rang rig pa bde ba chen po'i
[\[245a\]]
[\[245a.1\]]'od gsal bar gnas pas/_nyon mongs chen po lcags kyu'i mchog_/grags chen snyan grags chen po ste/_/snang ba chen po gsal ba che/_/zhes gsungs so/_/ci dag so so skye bo la sogs pa'i 'dod pa'i bde ba dang mtshungs so/_/'o na khyad par yod ce na/_'di
[\[245a.2\]]nyid thabs dang shes rab gnyis su med pa sprul pa lta bus bstan pa ni dga' ba dang po nye bar 'dzin pas/_mkhas pa sgyu 'phrul chen po 'chang /_/zhes pa dang /_de bzhin du dga' ba gnyis pa lhan cig skyes pa'i don grub pas na/_sgyu 'phrul chen po don grub pa/_/zhes pa dang /_
[\[245a.3\]]dga' ba chen po gsum pa dang bde ba chen po spros pa dang bral bas gnas pas/_sgyu 'phrul chen po dga' bas dga'/_/zhes pa dang /_dga' ba bzhi pa med pa'i dngos po la nges par 'dzin pa ni/_sgyu 'phrul chen po mig 'phrul can/_/zhes bya'o/_/de lta bu'i bde ba chen po gang yin pa
[\[245a.4\]]de nyid pha rol tu phyin pa bcu dang ldan par bstan pa ni/_sbyin bdag chen po gtso bo ste/_/zhes pa la sogs pa gsungs te/_de la de nyid khams gsum thams cad la sbyin pa rnams kyi mchog bde ba chen po ster bas na/_sbyin bdag chen po zhes bya ba dang /_rtog pa'i dri ma dang bral ba 'dzin
[\[245a.5\]]cing nyan thos la sogs pa'i tshul khrims las khyad par du gyur pas na/_tshul khrims chen po 'chang ba'i mchog_/ces bya la phyi rol gyi rnam par g.yeng bas mi brdzi zhing de nyid bde ba chen por bstan pas na/_bzod chen 'chang ba brtan pa po/_/zhes bya ste/_de ltar bde ba chen po de nyid
[\[245a.6\]]rtogs pa'i sdug bsngal gyi bar du bde ba bsgom pa ni/_brtson 'grus chen po brtul ba yin/_/zhes pa dang de nyid mtshan ma'i rnam par rtog pa dang bral bas rtse gcig pa dang /_bsam gtan chen po ting 'dzin gnas/_/zhes pa dang /_rnam par rtog pa dang bral ba nyid shes rab kyi pha rol tu phyin
[\[245a.7\]]pa'i mchog yin zhing shes rab de nyid chos thams cad kyi rten du gyur pas na/_shes rab chen po lus 'chang ba/_/zhes bya'o/_/de lta bu'i bde ba chen po des bdud kyi tshogs mtha' dag 'joms pa dang /_yang dag par rdzogs pa'i sangs rgyas sgrub pa'i thabs chen po dang ldan pas na/_stobs po
[\[245b\]]
[\[245b.1\]]che la thabs che ba/_/zhes pa ste de nyid 'gro ba mtha' dag bde bar smon pa dang /_de nyid rgyu'i ye shes nges pa chen por gnas pa dang /_smon lam ye shes rgya mtsho ste/_/zhes bya ste de dag ni sbyin pa'i pha rol tu phyin pa zhes bya ba nas ye shes kyi pha rol tu phyin pa zhes bya ba nyid do/_/bde ba chen po de nyid
[\[245b.2\]]sems can thams cad la phan pa'i mtshan nyid du gnas pas na/_byams chen rang bzhin dpag tu med/_/ces pa nas 'gro ba'i sdug bsngal rnams sel bar 'dod cing dag pa chen po'i yid dang ldan pas na/_snying rje chen po blo yi mchog_/ces bya la de nyid 'jig rten gyi chos brgyad dang bral
[\[245b.3\]]zhing chos thams cad mnyam pa nyid du gnas pas na/_shes rab chen po blo chen ldan/_/zhes bya ba nyid do/_/de lta bas na sangs rgyas kyi yon tan phun sum tshogs pa dang ldan pas na phyin ci ma log par rtogs shing thabs rnam pa sna tshogs pas 'gro ba 'dul bar mdzad pa ni/_mkhas pa chen
[\[245b.4\]]po thabs che ba/_/zhes bya'o/_/bya ba tshegs chung ngus bdag nyid sangs rgyas kyi rdzu 'phrul chen pos khams gsum pa thams cad 'dul bar mdzad pas na/_rdzu 'phrul chen po stobs dang ldan/_/zhes bya la de nyid myur ba nyid du ngan 'gro las thar pa chen por grol bar mdzad pas na/_
[\[245b.5\]]shugs chen mgyogs pa chen po ste/_/zhes bya zhing sangs rgyas kyi zhing thams cad na thogs pa med pa'i rdzu 'phrul dang /_byang chub sems dpa' 'khor dang bcas pas chos ston par mdzad pas na/_rdzu 'phrul chen po cher grags pa/_/zhes bya ba nyid do/_/de lta bu'i bde ba chen po dri ma med
[\[245b.6\]]pas nyon mongs pa'i tshogs 'jigs par mdzad pas na/_stobs chen pha rol gnon pa po/_/zhes bya'o/_/rnam par rtog pa'i dbang gis yang dang yang du 'byung ba srid pa yin la de nyid ri bo che po ltar gzhom par dka' ba 'joms pa la/_srid pa'i ri bo chen po 'joms/_/zhes bya'o/_/_
[\[245b.7\]]'joms pa de gang yin snyam pa la/_mkhregs shing rdo rje chen po 'chang /_/zhes gsungs te gnyis su med pa'i ye shes chen po ni rnam par rtog pa'i tshogs kyi dbyer mi phyed cing rig sngags dang /_rnam par rtog pa brgyad la sogs pa de bzhin gshegs pa'i yon tan dpag tu med pa dang ldan pa
[\[246a\]]
[\[246a.1\]]gang yin pa de la de skad ces bya'o/_/de la dbang phyug chen po la sogs pa gdul dka' rnams 'jigs byed chen po'i cha lugs kyis 'dul bar mdzad cing khams gsum pa 'joms par mdzad pas na/_drag po chen po drag shul che/_/'joms byed 'jigs par byed pa po/_/zhes bya ba nyid
[\[246a.2\]]do/_/srid pa'i 'jigs pa dang ldan pa rnams kyi mgon mdzad cing rigs kyi bye brag mang po rnams kyi nang na ye shes chen po 'di dam par gyur pas na/_mgon po rigs mchog chen po ste/_/bla ma gsang sngags chen po'i mchog_/ces bya ba ni 'jam dpal zhes bya ba'i ming nyid nges par bzung ba
[\[246a.3\]]ste/_'das pa dang ma 'ongs pa dang da ltar byung ba'i sangs rgyas thams cad kyi bla ma chen po ni gnyis su med pa'i ye shes de yin la khams gsum pa thams cad kyi yid skyob par byed pas na/_de nyid spyod pa kun ston pa'i mchog tu gyur pa de la de skad ces bya ste/_theg pa chen po'i tshul la
[\[246a.4\]]gnas/_/theg pa chen po'i tshul gyi mchog_/ces bya ba ni gong du bstan pa ltar khams gsum pa'i sems can thams cad rjes su 'dzin pa ni theg pa chen po'i tshul la gnas pa yin la/_de nyid byang chub sems dpa'i theg pa zhes bya'o/_/theg pa thams cad kyi rab mchog chen por gyur pa ni/_
[\[246a.5\]]gsang sngags kyi theg pa nyid ye shes lnga dang /_rigs lnga dang /_sku gsum dang /_snod nges par gyur pa thams cad ni rdo rje dbyings kyi dkyil 'khor chen po yin pas na de'i tshul du bshad pa ni nges pa lnga'i tshul du bshad pa ste dang po'o//_//de ltar rdo rje dbyings kyi dkyil 'khor chen po ni gsang ba'i
[\[246a.6\]]chos 'byung ba'i nang du bdud bzhi dang /_log par 'dren pa'i bgegs mtha' dag bcom pas na ye shes chen po zhes bya la/_de bas na rang nyid nges par brtan zhing pha rol gyi tshogs mtha' dag 'joms pas na rdo rje zhes bya ste/_'gro ba nye bar 'dul ba'i tshul gyis sku'i rigs rnam pa sna
[\[246a.7\]]tshogs 'byung ba'i rgyur gyur pa'i dbyings zhes bya ba nyid do/_/ye shes chen po de nyid snying po yin la/_de rang gis rang rig pa'i tshul gyis dkyil 'khor zhes bya ba nyid do/_/ye shes chen po de nyid kyi dbyings yang dag par rig pa ni chos kyi dbyings kyi ye shes zhes bya ste/_de yang le'u dang po
[\[246b\]]
[\[246b.1\]]las/_ye shes chen po nges ldan pas/_/shes pa med phyir shes pa ni/_/chos kyi dbyings kyi ye shes te/_/yul dang yul can gcig par bshad/_/ces gsungs pa'i phyir ro/_/de ltar gong du bstan pa'i ye shes chen po ni shel gyi snying po dag pa ltar dri ma dang bral zhing kun gyi snang ba'i
[\[246b.2\]]gzhir gyur pas na rdo rje sems dpa' zhes bya la/_'gro ba rnam par nges pa ston pa'i tshul gyis chos kyi ye shes rnam par snang mdzad du ston pa ni/_sangs rgyas rnam par snang mdzad che/_/zhes bya ba la sogs pa gsungs te/_gnyis su med pa'i ye shes kyi chos kyi dbyings kyi ston pa ni sangs
[\[246b.3\]]rgyas zhes bya la shes bya mtha' dag dang bral ba nyid rnam par snang mdzad ces bya'o/_/thub pa chen po thub chen ldan/_/zhes pa ma dag pa'i nyon mongs pa rnam par bcom pa dang /_nye bar 'tshe ba'i bdud kyi tshogs drag po mi bzad pa rnams bcom pa gang yin pa de la de skad ces bya la/_de nyid
[\[246b.4\]]thag pa rnams kyi rab mchog chen por gyur pa sngags kyi theg pa la brten nas mngon par rdzogs par sangs rgyas par bstan pa ni/_gsang sngags tshul chen las byung ba/_/zhes bya'o/_/gsang sngags tshul chen bdag nyid can/_/zhes bya ba ni thabs dang shes rab gnyis su med pa'i bde ba spros pa
[\[246b.5\]]dang bral ba ston ka'i zla ba rgyas pa ltar dri ma dang bral zhing mtha' yas pa de bzhin gshegs pa thams cad kyi chos kyi sku bzhugs zhes bya ba nyid do/_/ci ste gsang sngags kyi tshul gyis las 'byung bas pha rol tu phyin pa rnams dang mi ldan nam zhe na ma yin te/_pha rol tu phyin pa rnams dang ldan par
[\[246b.6\]]bstan pa ni/_pha rol phyin bcu thob pa ste/_/zhes bya ba la sogs pa gsungs te/_de la pha rol tu phyin pa bcu ni gong du bstan pa'i tshul gyis sbyin pa dang ye shes kyi pha rol tu phyin pa'i bar du nges par thob pa nyid de/_de nyid dbul pos nor bu rin po che rnyed nas slar bral ba ltar ma yin
[\[246b.7\]]zhing pha rol tu phyin pa bcu'i tshul gyis 'gro ba'i don mdzad pa bstan pa ni/_pha rol phyin pa bcu la gnas/_/zhes bya'o/_/pha rol phyin bcu dag pa ste/_/zhes bya ba ni zag pa dang bcas pa'i bdag nyid theg pa chen por sems bskyed pa'i tshul gyis sbyin pa la sogs nges par spyod pa ni pha rol tu
[\[247a\]]
[\[247a.1\]]phyin la de nyid zag pa med pa'i tshul gang la mnga' ba de la de skad ces bya'o/_/'gro ba rnams la nges par sbyin pa la sogs pa nges par ston pa ni/_pha rol phyin pa bcu yi tshul/_/zhes bya ba nyid do/_/de ltar chos kyi dbyings dang ye shes gnyis su med pa ni chos kyi sku
[\[247a.2\]]yin pa de nyid longs spyod rdzogs pa nyid sa bcu'i dbang phyug tu gyur pa dang sa bcu la nges par gnas pas ni/_mgon po sa bcu'i dbang phyug ste/_/sa bcu la ni gnas pa po/_/zhes bya zhing de nyid gzugs kyi skus gdul bya nges par dag par shes pa bcu la sogs par bcu rnam par dag
[\[247a.3\]]pa dang /_de'i bdag nyid du ldan pas ni/_/shes bcu rnam dag bdag nyid can/_/shes bcu rnam dag 'chang ba po/_/zhes bya ba nyid do/_/rnam pa bcu po don bcu'i don/_/zhes pa ni gong du bstan pa'i pha rol tu phyin pa bzhi bcu dang sa nyi shu dang shes pa nyi shu dang stobs bcu dang dbang bcu ni rnam
[\[247a.4\]]pa bcu ste brgya'o/_/de nyid bdag gi don dang gzhan gyi don gyi tshul gyis nyis brgya'o/_/thub dbang stobs bcu khyab pa'i bdag_/ces pa ni zag pa zad pa mkhyen pa'i stobs bcu'i bdag nyid kyis khams gsum pa thams cad khyab par gnas pa nyid de de nyid nges par bstan pa nyid do/_/kun
[\[247a.5\]]gyi don ni ma lus byed/_/ces bya zhing gong gi dbang bcu bstan pa ni/_rnam bcu dbang ldan che ba po/_/zhes pa ste sems la dbang ba la sogs pa'i dbang tshogs pa'i bdag nyid chen po dang ldan par bstan pa nyid do/_/de lta bu'i yon tan mtshungs pa med pa rnams glo bur ba nyid kyis bskyed
[\[247a.6\]]dam 'on te ngo bo nyid kyis gnas snyam pa la/_thog ma med pa spros med bdag_/ces pa la sogs pa gsungs te/_sangs rgyas kyi yon tan dpag tu med pa thams cad ni thogs pa med pa nas spros pa dang bral ba las mtshan nyid du gnas pa nyid dang /_de bzhin gshegs pa thams
[\[247a.7\]]cad kyi yon tan mtshan nyid de ni chos kyi dbyings de bzhin nyid kyi bdag por gyur pa dang /_rnam par dag pa'i bdag nyid gnas pa ni/_de bzhin nyid dag dag pa'i bdag_/ces bya'o/_/rgyu rnam par dag pa las 'bras bu rnam par dag pa'i mtshan nyid kyis lam rnam par dag pa ston pa ni/_bden
[\[247b\]]
[\[247b.1\]]par smra zhing tshig mi 'gyur/_/zhes bya la lam nges pa las 'bras bu nges par 'byin pa ni/_ji skad smras pa de bzhin byed/_/ces bya zhing de nyid gzung ba dang 'dzin pa'i rnam par rtog pa dang bral ba las dbyings dang ye shes gnyis su med par lhun gyis grub par ston pa nyid de/_gnyis med
[\[247b.2\]]gnyis su med par ston/_/zhes bya ba nyid do/_/de ltar bya ba la sogs pa dus gsum gyi de bzhin gshegs pa thams cad kyi bzhugs gnas/_zhing khams chen po yang dam pa'i mtha' spros pa dang bral ba yin la/_de la rnam par gnas nas gzhan gyi don phun sum tshogs par mdzad
[\[247b.3\]]pa ni/_yang dag mtha' la rnam par gnas/_/zhes bya ba nyid do/_/sangs rgyas kyi zhing khams chen po bdag nyid ji lta bu zhig gnas snyam pa la/_bdag med seng ge'i sgra dang ldan/_/zhes bya ba la sogs pa gsungs la/_de bzhin gshegs pa rnams kyi chos kyi sku ni bdag dang
[\[247b.4\]]bdag gir 'dzin pa thams cad dang bral zhing /_sngon gyi smon lam gyi stobs las gzugs sku rnam pa gnyis 'byung ba'i rgyur gyur pa ni chos kyi sku zhes bya'o/_/bya ba de dang cha mthun pa'i zhing khams 'og min na rin chen rnam pa sna tshogs pa'i gzhal yas khang dang /_'dod pa'i yon tan lnga
[\[247b.5\]]rnam par dag pa'i bdag nyid dang /_chos kyi longs spyod phun sum tshogs pa chen pos sa bcu'i byang chub sems dpa' rnams kyi shes bya'i dri ma cha phra ba'i yang phra ba rnams de bzhin gshegs pa'i snying po la 'dod pa'i phyir/_de bzhin gshegs pa'i ting nge 'dzin phun sum tshogs pa ni seng
[\[247b.6\]]ge'i rgyal po ltar gzhan gyi sgrib pa 'phrog cing sun 'byin pa rnams skrag par byed pas ni/_mu stegs ri dwags ngan 'jigs byed/_/ces bya ste de dag ni longs spyod rdzogs pa'i sku'o/_/kun du 'gro ba'i don yod stobs/_/de bzhin gshegs pa'i yid ltar mgyogs/_/zhes pa ni stong gsum
[\[247b.7\]]gyi stong chen po'i 'jig rten gyi khams thams cad du 'gro ba'i don yod pa sgrub cing sprul pa sna tshogs kyi gzugs kyis gdul bya rnams kyi mos pa gang yin pa de la de dang de'i nges pa 'byung bas nges par 'byin pa gang yin pa de la de skad ces bya ste/_de nyid sprul pa'i sku'i de ltar yongs su
[\[248a\]]
[\[248a.1\]]dag pa'i zhing khams chen po ni/_chos dang longs spyod rdzogs pa dang /_/sprul sku'i ston pa de bzhugs so/_/zhes bya ba'i tha tshig go/_/bdag nyid chen po'i ston pa de dag yon tan ji lta bu dang ldan zhe na/_rgyal ba dgra rgyal rnam par rgyal/_/zhes pa la sogs pa gsungs
[\[248a.2\]]te/_bdag dang gzhan gyi rnam par rtog pa ni gnod par byed pas dgra bo yin la/_de la ston pa chen po rnam par rtog pa mi skye ba'i tshul gyis rab tu rgyal la/_de sangs rgyas kyi zhing khams thams cad dang /_sems can gyi zhing khams thams cad du yongs su dag pa'i tshul gyis chos
[\[248a.3\]]kyi 'khor lo bskor bas na/_'khor los sgyur ba stobs po che/_/zhes bya'o/_/tshogs kyi slob dpon tshogs kyi mchog_/tshogs rje tshogs bdag dbang dang ldan/_/zhes pa la gong du bstan pa'i chos kyi sku ni bsod nams dang ye shes kyi tshogs yongs su rdzogs pa ni mang po 'dus pa rnams kyi
[\[248a.4\]]mchog yin la/_des 'gro ba'i phan pa'i rgyu legs pa'i spyod pa kun ston pa'i mtshan nyid dang ldan par 'byung ba la de skad ces bya zhing /_de sa bcu'i byang chub sems dpa' rnams kyi rje bor gyur pa dang /_khams gsum la dbang sgyur ba'i phyir bya ba rdzogs par yongs su grub pa nyid
[\[248a.5\]]do/_/mthu chen gces par 'dzin pa ste/_/zhes pa ni sku gsum la ye shes chen po'i bdag nyid las dus gzhan yid du 'ong ba med do/_/de nyid nyams su myong ba med pas nges par 'dzin pa gang yin pa de la de skad ces bya'o/_/bdag dang gzhan gyi don phun sum tshogs pa bdag nyid
[\[248a.6\]]nges pa'i tshul gyis yongs su rdzogs shing gzhan du bstan du med la gzhan la rag ma lus pa nyid de/_de'i phyir na/_tshul chen gzhan gyi dring mi 'jog_/ces bya ba nyid do/_/tshig rje tshig bdag smra mkhas pa/_/zhes pa ni 'jam dpal nyid nges par 'byung ba ste/_chos kyi dbyings kyi
[\[248a.7\]]ye shes kyi tshul gyis 'di yang 'jam dpal gyi bdag nyid yin par dgongs so/_/sprul pa'i gsung de nyid tshig gi tshogs thams cad la dbang zhing tshig gi brjod pa mtha' yas pa dang ldan pa'i don ston pa dang /_sdug bsngal la sogs pa'i bden pa bzhis 'phags pa nyan thos rnams 'dul
[\[248b\]]
[\[248b.1\]]bar ston pa ni/_tshig la dbang ba tshig mtha' yas/_/tshig bden pa dang bden par smra/_/bden pa bzhi ni ston pa po/_/phyir mi ldog pa phyir mi 'ong /_/zhes bya ba nyid do/_/de nyid 'gro ba mtha' dag gi 'dren pa mdzad cing rang byung gi ye shes 'ba' zhig pa spros pa'i ngo bo thams cad dang bral ba la gnas
[\[248b.2\]]pa'o/_/'dren pa rang rgyal bse ru'i tshul/_/zhes bya ba la de dag skad cig ma'i rgyun gong nas gong du khyad par du 'phags pa mang bar sgrub pas na/_nges 'byung sna tshogs las byung ba/_/zhes bya ba nyid de/_'byung ba chen po rgyu gcig po/_/zhes so/_/dge slong dgra bcom zag pa zad/_/ces pa ni
[\[248b.3\]]'byung ba med pa'i 'byung ba thams cad kyi rgyur gyur pa dang /_chos kyi dbyings la sogs pa btab pa'i tshul gyis thob cing rnam par rtog pa'i tshogs mtha' dag bcom pa gang la mnga' ba de la de skad ces bya'o/_/yon tan che ba chen po de dag dang ldan pa de nyid gang las she na/_'dod chags
[\[248b.4\]]bral ba dbang po dul/_/zhes bya ba la sogs pa gsungs te/_mchog tu gyur pa'i bdag nyid kyi las kyi phyag rgya la phyi rol gyi mngon par zhen pa dang bral bar gnas pa la de skad ces bya zhing /_de nyid pad+ma dang rdo rje snyoms par 'jug pa'i bde ba rnyed pa la so so la sogs pa'i mngon par shes pas
[\[248b.5\]]ngan 'gro'i rgyur gyur cing 'bras bu 'jigs pa dang bral ba'i bde ba thob pa ni/_bde ba rnyed pas 'jigs med thob/_/ces bya ba nyid do/_/las kyi phyag rgya'i bde ba des rnam par rtog pa 'ching ba'i mdud pa med pa dang 'dra bar bdag gi rgyur gdung zhing sreg par byed pa 'jigs par mdzad pa dang /_phyin ci
[\[248b.6\]]log gi shes pa nub par mdzad pas na/_bsal bar gyur pas rnyog pa med/_/ces bya zhing phyi rol gyi rig pa thabs su ldan pas na nang gi shes rab dang thabs bskyed ba ni/_rig pa dang ni rkang par ldan/_/zhes bya'o/_/thabs dang shes rab gnyis su med pa'i bde ba chen po de'i rang gi ngo bo ji lta bu zhe na/_
[\[248b.7\]]bde gshegs 'jig rten rig pa'i mchog_/ces bya ba gsungs te zag pa med pa'i bde ba rtogs pa dang 'das pa dang ma 'ongs pa dang da ltar gyi dus gsum dang /_khams gsum pa thams cad gnyis su med pa'i bdag nyid rig cing 'jig rten pa'i mngon par shes pa las gong du 'gyur bas na de skad ces
[\[249a\]]
[\[249a.1\]]bya zhing /_de nyid la thabs dang shes rab kyi rnam par dbye ba'i chos rjes su 'gro ba med par rang rig pa'i ngo bor gnas pas na/_bdag gir mi 'dzin ngar mi 'dzin/_/zhes bya ba nyid do/_/ci don dam pa'i bden pa yin zhe na/_de bzhin gshegs pa thams cad kyi bdag nyid de gzhan
[\[249a.2\]]gyi don brtson pa dang bral lam zhe na ma yin te/_bden pa gnyis kyi tshul la gnas/_/zhes gsungs te/_de la bden pa gnyis ni kun rdzob dang don dam pa yin la/_kun rdzob ni gzugs sku rnam pa gnyis ni rgyu byang chub rnam pa gnyis kyis sems can kun+da lta bu nyid dang /_don dam pa ni bde ba
[\[249a.3\]]chen po ngag gi brjod pa las 'das pa nyid yin par gsungs te de yang le'u dang po las/_kun rdzob don dam dbye ba las/_/byang chub sems ni rnam pa gnyis/_/bdag dang gzhan gyi don grub phyir/_/kun+da lta bur dbye ba yin/_/zhes gsungs pa'i phyir ro/_/de nyid 'khor ba'i rgya mtsho las pha rol tu
[\[249a.4\]]phyin cing kun nas nyon mongs pa dang rnam par byang ba thams cad dang bral bas yang dag pa'i mtha' gnas pa ni/_'khor ba'i pha rol mthar son pa/_/bya ba byas pa skam sar gnas/_/zhes bya ba nyid do/_/de lta bu'i bde ba chen po de ye shes kyi ngo bor gsal bas shes bya mtha' dag la spyod cing pha rol
[\[249a.5\]]gyi tshogs 'joms pas gzhan bskyod pas na/_shes pa 'ba' zhig nges gsal ba/_/shes rab mtshon chen rnam 'joms pa/_/zhes bya ba nyid do/_/de chos kyi sku'i bdag nyid kyis de bzhin gshegs pa thams cad kyi ston par gyur cing bde ba gsal bar gyur pa ni/_dam chos chos rgyal
[\[249a.6\]]gsal bar ldan/_/zhes bya la rang gi lus dang ngag dang yid gsum ma rig pa'i rkyen las nges par bzlog pa ni/_'jig rten snang bar byed pa'i mchog_/ces bya ste de nyid chos kyi mdzod zad mi shes pa dang /_phyag rgya chen po lam bra phab pa lta bu rtog pa dang bral ba nyid rang nyid la ston par byed
[\[249a.7\]]pa ni/_chos kyi dbang phyug chos kyi rgyal la sogs/_legs pa'i lam ni ston pa po nyid do/_/don grub bsam pa grub pa ste/_/zhes pa ni rnam par mi rtog pa'i tshul gyis phyag rgya chen po nyid don dam pa yin la/_de nyid bsam pa grub cing de las gzhan bsgrub bya med pas de skad ces bya'o/_/de nyid
[\[249b\]]
[\[249b.1\]]'jig rten pa'i gnas dang lus dang longs spyod du rnam par rtog pa spangs pa dang /_rnam par rtog pa nyid ye shes dpag tu med pa rnams 'byung ba'i rgyur gyur pas skad cig ma'i ye shes ltar zad pa med pa'i phyir/_kun du rtog pa thams cad spangs/_/rnam par mi rtog dbyings mi zad/_/ces bya'o/_/_
[\[249b.2\]]chos dbyings dam pa zad mi shes/_/zhes bya ba ni de nyid chos kyi dbyings yin la ye shes rnams kyi mchog tu gyur pa dang gong gi tshul gyis de skad ces bya'o/_/mchog tu mi 'gyur ba'i phyag rgya chen po de bsod nams kyi 'bras bu phun sum tshogs pas gdul bya'i skye bo rnams mngon par dad cing
[\[249b.3\]]mchod pa dang /_bdud rtsi mtha' dag gi gnas su gyur pas na/_bsod nams ldan pa bsod nams tshogs/_/zhes bya zhing de las kyi phyag rgya las 'byung ba skad cig gcig ma'i ye shes dang /_chos kyi phyag rgya las 'byung ba dus kyi ye shes dang /_phyag rgya chen po las 'byung ba rgyun mi 'chad pa'i
[\[249b.4\]]ye shes nyid du gnas pa'i phyir/_ye shes ye shes 'byung gnas che/_/ye shes ldan pa yod med shes/_/zhes bya ba nyid do/_/de bsod nams dang ye shes kyi tshogs mnyam pa med pa yongs su rdzogs pa na/_tshogs gnyis tshogs ni bsags pa po/_/zhes bya la skad cig ma'i ye shes ltar mi
[\[249b.5\]]rtog pa ma yin pa dang /_dus gsum gyi sangs rgyas thams cad kyi yon tan chen po yongs su bsngags shing dus gsum gyi ye shes ltar mnyam par gzhag pa dang ma gzhag pa mi mnga' bas na/_rtag pa kun rgyal rnal 'byor can/_/zhes bya ste de'i bsgrub par bya ba dang sgrub par byed pa dang sgrub pa po
[\[249b.6\]]gnyis su rdzogs pa'i bdag nyid dbyer mi phyed par gyur pa ni/_bsam gtan bsam bya blo ldan bdag_/ces bya ba nyid do/_/de ltar chos kyi sku yongs su dag pa'i bdag nyid de ni spros pa thams cad dang bral ba rnam pa thams cad kyi mchog dang ldan pas sangs rgyas thams cad kyi sa bon du gyur pa
[\[249b.7\]]rigs gcig pa'i bdag nyid yin pas na/_so so rang rig mi g.yo ba/_/mchog gi dang po zhes bya ba nyid do/_/bdag gi don phun sum tshogs pa nyid rigs gcig phun sum tshogs pa'i nges pa yin yang bya ba grub pa'i ye shes kyi bdag nyid las gdul bya rnams kyi 'dod chags dang zhe sdang
[\[250a\]]
[\[250a.1\]]dang gti mug rnams 'dul ba'i tshul gyis sku gsung thugs su bstan pa ni rnam par snang mdzad dang /_'od dpag med dang /_mi bskyod pa rnams te/_sku gsum 'chang zhes bya ba nyid do/_/de nas yang gdul bya rnams la theg pa chen por sems bskyed pa dang /_sems bskyed
[\[250a.2\]]pa la gsang ba gsum gyi dbang bskur ba la sogs pa rnams nyid kyi mtshan nyid yongs su rdzogs pa'i chos grub pa dang /_chos grub pa las 'gro ba sgrol ba'i phrin las mdzad pa dang /_de nyid 'od gsal ba'i ngo bo gnas pa'i phyir rnam par snang mdzad dang /_mi bskyod pa dang /_
[\[250a.3\]]rin chen 'byung ldan dang /_'od dpag tu med pa dang /_don yod grub pa rnams su bstan pa ni rigs lnga ste/_sangs rgyas sku lnga'i bdag nyid can/_/zhes bya zhing da dag nyid chos kyi dbyings kyi ye shes la sogs pa ye shes lnga'i bdag nyid du gnas pas na/_khyab bdag ye shes lnga yi
[\[250a.4\]]bdag_/ces bya ba nyid do/_/de bzhin gshegs pa lnga nyid ni rigs kyi bdag po yin la/_de rnams ni nam mkha' las byung ba'i nor bu rin po ches dbang bskur zhing rin po che rtse gsum gyis mtshan pas dbu brgyan pa yin la/_de rnams kyi sprul pa byang chub sems dpa'i tshogs dpag tu
[\[250a.5\]]med pa rnams la/_de bzhin gshegs pa rnam lngas cod pan du byas shing /_lha'i spyan la sogs pa lnga rnam par dag pas 'gro ba rnams 'dul bar mdzad pas na/_sangs rgyas mnga' bdag cod pan can/_/spyan lnga chags pa med pa 'chang /_/zhes bya ba nyid do/_/sangs rgyas thams cad
[\[250a.6\]]skyed pa po/_/zhes pa ni byang chub sems dpa'i tshogs pa rnams kyi yongs 'dzin dag pa rnams rdzogs par 'tshang rgya ba'i bdag nyid du bskyed pa ni de skad ces bya zhing /_byang chub sems dpa' rnams dus gsum gyi sangs rgyas thams cad kyi sras po dam par gyur pas na/_sangs rgyas sras po
[\[250a.7\]]dam pa'i mchog_/ces bya'o/_/shes pa srid 'byung skye gnas med/_/ces pa ni/_byang chub sems dpa' rnams ye shes kyi lus dang ldan pas na/_'khor ba'i rgya mtshor 'gro ba rnams nges par 'byung ba'i don du srid pa len par mdzad kyang /_srid pa'i nyes pas mi gos pa yin la de dag
[\[250b\]]
[\[250b.1\]]las byung bas ngan 'gro las skyob par mdzad pa nyid kyis kyang /_chos las 'byung ba srid pa sel/_/zhes bya'o/_/ye shes kyi lus nyid srid pa la sogs pa'i gnod pas dbyer mi phyed cing /_'bras bu'i bdag nyid yongs su rdzogs pa ma skyes pa nyid na 'gro ba rnams la phan par
[\[250b.2\]]gyur pa ni/_gcig pu sra mkhregs rdo rje'i bdag_/skyes ma thag pa 'gro ba'i bdag_/ces bya ba nyid do/_/nam mkha' las byung rang 'byung ba/_/shes rab ye shes me bo che/_/zhes pa ni byang chub sems dpa' rnams chos kyi sku nam mkha' dang 'dra ba las ma skyes pa'i tshul gyis
[\[250b.3\]]rang 'byung de nyid shes rab phun sum tshogs pa stong pa nyid dang /_ye shes chen po'i rang bzhin snying rjes sems can rnams kyi ngan 'gro'i rgyud sreg par byed pas na de skad ces bya'o/_/de lta bu las mi shes pa'i bdag nyid sel bar byed pas ni/_'od chen rnam par snang bar byed/_/ye
[\[250b.4\]]shes snang ba lam me ba/_/'gro ba'i mar me ye shes sgron/_/gzi brjid chen po 'od gsal ba/_/zhes bya ba nyid do/_/de nas 'gro ba rnams kyi yid skyob par mdzad pa nyid dang /_gtum pa chen po'i tshul gyis tshangs pa la sogs pa'i bstan pa nges par 'jig pa dang /_nyan thos la
[\[250b.5\]]sogs pa la gsang zhing don gyi mchog phun sum tshogs par byed pa ni/_gsang sngags mnga' bdag rig sngags rgyal/_/gsang sngags rgyal bo don chen byed/_/ces bya ba nyid do/_/gtsug tor chen po rmad 'byung gtsug_/ces pa ni lha dang mi dang lha ma yin la sogs pa ste
[\[250b.6\]]rgyal chen rnams kyi nor bu rin po che'i cod pan gyis zhabs la gtugs nas/_mchog chen por byas pa nyid la de skad ces bya zhing /_stong nyid spros pa dang bral ba las gang la gang gis 'dul ba'i gzugs sna tshogs par ston pa ni sprul pa gsum pa ste/_gong du ston pa'i stong
[\[250b.7\]]pa nyid ni dus gsum gyi sangs rgyas thams cad kyi bdag po dang /_dngos po kun gyi rang bzhin mchog_/ces bya la/_de ltar bstan pa'i sgo nas khams gsum pa rnams kyi yid dga' bar byed pa dang /_phyin ci log gi rab rib bsal ba dang /_rten dang brten pa'i gzugs dngos
[\[251a\]]
[\[251a.1\]]po sna tshogs bskyed pas ni sprul pa gsum pa ste/_'gro kun dga' ba'i mig dang ldan/_/sna tshogs gzugs can skyed pa po/_/zhes bya ba nyid do/_/mchod cing rjed pa drang srong che/_/zhes pa ni rdzu 'phrul dang mngon par shes pa dang ldan pa ni drang srong chen po yin la/_
[\[251a.2\]]bsnyen bkur dang mchod pa la sogs pa'i gnas su gyur pas kun gyi bstod pa gang yin pa de la de skad ces bya zhing /_sku gsung thugs kyi mtshan nyid du nges pas theg pa chen po la sbyor ba ni/_rigs gsum 'chang ba gsang sngags 'chang /_/zhes bya'o/_/de nyid stong gsum thams
[\[251a.3\]]cad mnyam par 'gro zhing sems can rnams kyi yid skyob par mdzad pas ni/_dam tshig chen po gsang sngags 'dzin/_/zhes bya la/_rten khyad par can gyi mtshan nyid sangs rgyas dang chos dang /_dge 'dun dag pa nyid ston pa dang /_byang chub sems dpa' dang /_de bzhin
[\[251a.4\]]gshegs pa dang /_rdo rje 'dzin pa'i theg pa chen po rnams mchog tu gyur pa yin la/_snying rje chen po dang /_chos thams cad stong pa nyid dang /_mi 'gyur ba'i bde ba chen po ston pa ni/_gtso bo dkon mchog gsum 'dzin pa/_/theg pa mchog gsum ston pa po/_/zhes bya'o/_/de lta
[\[251a.5\]]bu'i theg pa chen po de rnams kyi byang chub chen po'i don yod cing sangs rgyas kyi zhing khams su 'dzin par mdzad cing ngan 'gro rnam par rgyal ba dang /_rdo rje 'dzin pa chen po'i go 'phang la gnas par byed pas na/_don yod zhags pa rnam par rgyal/_/'dzin pa chen po rdo rje'i zhags/_/_
[\[251a.6\]]zhes bya ba nyid do/_/de ltar chos kyi dbyings kyi ye shes spros pa dang bral ba 'gro ba rnams kyi rgyud la 'gugs par mdzad pa dang /_de nyid brtan pa chen po'i tshul gyis mi 'gyur bar mdzad pa ni/_rdo rje lcags kyu zhags pa che/_/zhes bya'o/_/rgyu nges pa'i mtshan nyid las chos kyi dbyings
[\[251a.7\]]nges par mthong ba ni chos kyi dbyings kyi ye shes bya la/_nges pa'i tshul gyi bshad pa ste gnyis so/_/sems can rnams ngo bo nyid kyi stong pa ni chos kyi dbyings yin la/_kun gzhi rnam par shes pa rnam par dag pa las me long lta bu'i ye shes te/_de nyid de bzhin gshegs pa
[\[251b\]]
[\[251b.1\]]rnams kyi thugs te/_de ni de bzhin gshegs pa mi bskyod pa zhe sdang chen po'i bdag nyid gdug pa rnams rjes su gzung ba'i tshul gyis 'jigs byed chen po'i skur bstan te/_rdo rje 'jigs byed 'jigs par byed/_/ces bya ba la sogs pa gsungs te/_khams gsum
[\[251b.2\]]pa 'jigs par byed pa drag po dang /_dbang phyug chen po la sogs pa rnams 'jigs par mdzad pa nyid kyis na de skad ces bya la/_de sprul pa'i khro bo la sogs pa'i rgyal por zhugs pa dang /_gzugs dang tshor ba dang /_'du shes dang 'du byed dang /_rnam par shes
[\[251b.3\]]pa dang /_ye shes kyi dbang po rnams dag pa las/_rigs drug gi bdag nyid rnam par snang mdzad dang /_rin chen 'byung ldan dang /_'od dpag tu med pa dang /_don yod grub pa dang /_mi bskyod pa dang /_rdo rje sems dpa' rnams su bstan te/_khro bo'i rgyal po
[\[251b.4\]]gdong drug 'jigs/_/mig drug lag drug stobs dang ldan/_/zhes bya ba nyid do/_/de bzhin gshegs pa'i rigs de rnams rnam par rtog pa dang bral ba'i tshul gyis gdug pa rnams kyi mtshan nyid la zhal mche ba rab tu gtsigs pas na/_keng rus mche ba gtsigs pa po/_/_
[\[251b.5\]]zhes bya la/_de bzhin gshegs pa'i sku re re la yang sems bskyed pa nas 'gro ba 'dul ba'i las mdzad pa'i bar du rigs lnga dang /_rigs re re la yang sems bskyed pa nas phrin las kyi bar du bstan pa ni/_rigs brgya rtsa brgyad nyi shu rtsa lnga ste/_des na/_ha la ha la gdong
[\[251b.6\]]brgya pa/_/zhes bya ba nyid do/_/sprul pa'i tshogs de dag gis 'gro ba rnams kyi gshin rje gsod par mdzad la/_gshin rje nyid bgegs yin zhing de brjod pa ni/_dbang che ba'i tshul gyis na rgyal po yin te/_de'i phyir na/_gshin rje gshed po bgegs kyi rgyal/_/zhes bya ba la/_
[\[251b.7\]]de sra zhing brtan pa'i mtshan nyid shugs chen po dang 'jigs par byed pa dang /_rdo rje ltar pha rol 'joms shing rang nyid brtan pa ni rdo rje lta bu zhes khams gsum kun du grags la/_de nyid snying po ye shes las 'byung ba'i phyir dang /_rdo rje shugs chen 'jigs byed pa/_/rdo rje grags pa rdo rje'i
[\[252a\]]
[\[252a.1\]]snying /_/zhes bya ba nyid do/_/de lta bu'i mtshan nyid de gang la thob ce na/_sgyu 'phrul rdo rje gsus po che/_/zhes pa la sogs pa gsungs te/_shes rab ye shes skabs su rkyen de ma thag tu las ye shes chen po thob pa ni sgyu 'phrul yin la rlung 'gog pa'i tshul gyis bum pa ltar
[\[252a.2\]]dkyil du brtan par dran pa ni lus kyi nang yongs su rgyal ba'i don gyis de skad ces bya la/_byang chub sems dpa' de nyid rdo rje yin zhing de las skyes pa'i bde ba gnyis su med pa'i ye shes rdo rje'i bdag nyid du gnas pas na/_rdo rje las skyes rdo rje'i bdag_/ces bya'o/_/ye shes de'i rang
[\[252a.3\]]bzhin ji lta bu snyam pa la/_rdo rje snying po mkha' 'dra ba/_/mi g.yo ral pa gcig gis bsgyings/_/zhes gsungs te/_'bras bu'i ye shes stong pa chen pos rnam par rtog pa'i tshogs mtha' dag bcom zhing byang chub kyi snying po bdag nyid nam mkha' ltar spros pa thams cad dang bral ba de dang 'dra ba 'di
[\[252a.4\]]ru skyes pa nyid dang /_ral ba'i skra bems po yin pas bems po ltar tshor ba dang bral ba'i rtse gcig cing mi g.yo bar 'dzin pa gang yin pa de la de skad ces bya/_glang chen ko rlon gos su gyon/_/zhes bya ba la sogs pa ni sangs rgyas kyi thugs bde ba chen po las byung ba'i zhe sdang chen po'i bdag nyid
[\[252a.5\]]he ru ka'i gzugs kyi cha byad bstan pa ste/_khams gsum pa'i 'gro ba thams cad kyi rnam par rtog pa mi zad pa ni log par 'dren pa yin la de las thar par byas pa'i rtags su glang po che'i pags pa phyag gnyis kyis pha rol po'i tshul 'dzin pa gang yin pa de la de skad ces bya ste/_gtum po chen po
[\[252a.6\]]dang ldan pa'i sgra sgrogs pa dang /_rnam par gnon pa'i sgra chen pos ma rungs pa rnams 'jigs par byed pa ni/_grags chen ha ha zhes sgrogs pa/_/hi hi zhes sgrogs 'jigs par byed/_/ces bya ba nyid do/_/de nyid bzhad pa chen po'i tshul gyis dpag tshad stong la sogs par grags par mdzad pa ni/_
[\[252a.7\]]gad mo chen po gad rgyangs can/_/zhes bya la de bzhin gshegs pa'i sku gsung thugs kyi rdo rje las bshad pa nyid do/_/rdo rje gad mo cher sgrogs pa/_/zhes bya ste 'jig rten na rta'i dgod pa'i gad mo chen po la ba gad pa zhes bya ba bzhin no/_/de lta bu'i ye shes nam mkha' dang 'dra ba de la sku gsum gyi 'bras bu
[\[252b\]]
[\[252b.1\]]gnas pa ni/_rdo rje sems dpa' sems dpa' che/_/zhes bya ba la sogs pa gsungs te/_dus gsum gyi sangs rgyas thams cad kyi chos kyi sku ni stong pa nyid dang snying rje dbyer med pa'i tshul gyis rdo rje sems dpa' zhes bya ba ste/_de bde ba chen po dang ldan pa nyid kyis sems dpa' chen po zhes bya'o/_/de bzhin gshegs
[\[252b.2\]]pa thams cad kyi longs spyod rdzogs pa'i sku ni thabs dang shes rab gnyis su med pa'i mi mnyam pa'i ye shes dang ldan pas sa bcu'i 'khor los sgyur ba'i rgyal po bde ba chen por bzhugs pa dang /_de bzhin gshegs pa thams cad kyi sprul pa'i sku ni stong gsum thams cad du khyab pa'i 'jigs byed chen
[\[252b.3\]]po'i skur bzhugs pas gdul dka' rnams 'dul ba dang /_zhi ba chen po bzhi'i tshul gyis nges pa dang ldan pa'i skye bo rnams 'dul ba'i phyir/_rdo rje rgyal po bde ba che/_/rdo rje drag po dga' ba che/_/zhes bya'o/_/de dag sku dang thugs rdo rje ltar mi 'gyur ba nyid las gsung 'bar ba'i hUM ste chen po hUM zhes
[\[252b.4\]]sgrogs te zhes bya'o/_/mtshon du rdo rje mda' thogs pa/_/zhes pa ni de bzhin gshegs pa rnams ni sku gsum gyi rdo rjes 'gro ba mtha' dag dbang du mdzad pa ni mda' zhes bya'o/_/drag po'i phrin las kyis 'gro ba rnams kyi srog gcod par mdzad pas na/_rdo rje ral gri ma lus gcod/_/ces bya'o/_/de bzhin
[\[252b.5\]]gshegs pa rnams kyi rgyas pa'i phrin las kyis sems can rgyas par mdzad pa ni/_rdo rje kun 'chang rdo rje can/_/zhes bya ste bde ba dang longs spyod phun sum tshogs pa'i bdag nyid ni yid du 'ong zhing nges par dga' bas na rdo rje zhes bya zhing /_de lta bu'i mtshan nyid bdag tu 'dzin pa 'khyud pa ni bde
[\[252b.6\]]ba'i sgrar brjod pa'o/_/zhi ba'i phrin las kyis khams gsum pa zhi bar mdzad pa ni nad dang rnam par 'tshe ba la sogs pa gnod par byed pa dang /_sma 'bebs pa'i tshul gyis pha rol gyi yul yin la de dang ldan pas sel bar mdzad pa ni/_rdo rje gcig pu g.yul sel ba/_/_
[\[252b.7\]]zhes bya'o/_/zhe sdang chen po'i bdag nyid khro bo'i rgyal po de'i spyan ni/_rdo rje gcig pu g.yul sel ba/_/zhes bya'o/_/nyi ma'i dkyil 'khor ltar 'od zer mi bzad pa chen pos gdug pa rnams 'bar bar mdzad pa nyid dang dbu skra kham pa gyen du 'phags pa ye shes kyi me dpung las me stag
[\[253a\]]
[\[253a.1\]]gi phung po 'phro bar mdzad cing dbyibs rdo rje rtse gcig pa lta bu gang la mnga' ba de la/_rdo rje 'bar ba mig mi bzad/_/skra yang rdo rje 'bar ba ste/_/zhes bya ba nyid do/_/de lta bu'i khro bo'i rgyal po des log pa'i nga rgyal chen po dang ldan pa bdud dang dbang phyug la sogs pa theg pa chen po sngags
[\[253a.2\]]kyi lam 'di nyid du lus ngag yid rnams bde ba chen po'i tshul gyis 'gugs par mdzad pa ni/_rdo rje 'bebs pa 'bebs pa che/_/zhes bya zhing zhal du ma dang ldan pa'i mtshan nyid spyan brgya la sogs pa'i mtshan nyid rab tu 'jigs pa ni/_mig brgya pa ste rdo rje'i mig_/ces bya'o/_/lus ni rdo
[\[253a.3\]]rje'i ba spu can/_/rdo rje'i spu ni gcig pu'i lus/_/zhes pa ni khro bo'i rgyal po de'i sku'i ba spu rnams rdo rje tsher ma ltar tsha zhing rtsub pa nyid dang /_yan lag dang nying lag thams cad rdo rje'i bdag nyid du dbyer mi phyed cing pha rol gyi tshogs mtha' dag 'joms pa gang yin pa de la de skad ces bya'o/_/sen
[\[253a.4\]]mo skyes pa rdo rje'i rtse/_/zhes pa yang rdo rje'i lus de nyid kyi nying lag gi bshad pa yin te/_khro bo'i rgyal po rnams kyi sen mo ni rdo rje rtse gcig pa ltar gug pa lta bu nyi tshe 'dra bar gnas so zhes bya bar dgongs so/_/las las grub pa'i tshul du pags par bstan yang /_rdo rje'i snying po pags pa
[\[253a.5\]]mkhregs/_/zhes gsungs te/_khro bo'i rgyal po rnams kyi pags pa ni rdzas kyi rdo rje ltar sra zhing brtan par bstan to/_/khro bo'i rgyal po rnams de bzhin gshegs pa rnams kyi bdag nyid las byung bas rin po che'i bdag nyid kyi rgyan la sogs pa'i rgyan dang gcig gam zhe na mi gcig par bstan pa ni/_
[\[253a.6\]]rdo rje phreng thogs dpal dang ldan/_/rdo rje'i rgyan gyis brgyan pa ste/_/zhes gsungs pa ste rdo rje rtse gsum pa rab tu 'bar ba'i mtshan nyid rigs lnga'i bdag nyid du spyi bo dang dpral ba dang /_rna ba g.yas pa dang ltag pa dang /_rna ba g.yon pa rnams su brgyan cing rdo rje phreng ba'i mtshan nyid kyis dbu 'khyud 'khor
[\[253a.7\]]du bcings pa gang yin pa de la de skad ces bya'o/_/gad rgyangs ha ha nges par sgrogs/_/zhes pa ni zhal drug po rab tu bzhad pa ha ha zhes sgrogs pa nyid dang /_gtum po chen po'i rta skad kyis stong gsum thams cad du khyab pa nyid do/_/yi ge drug pa rdo rje'i sgra/_/zhes pa ni dbyangs dang gsal byed 'dus
[\[253b\]]
[\[253b.1\]]pa'i mtshan nyid a i u r-i l-i zhes pa nyid do/_/de la a ni stong nyid kyi ye shes kyi khams dang nam mkha'i khams gcig pa nyid do/_/yaM 'du byed rlung gi khams dang /_ra tshor ba me'i khams dang /_u 'du shes chu'i khams dang /_laM gzugs sa'i khams rnams ni/_phung po drug dang /_
[\[253b.2\]]'byung ba drug dang /_dbang po drug dang /_yul drug dang /_lus kyi bya ba dbang po drug dang /_ro drug dang ma dag pa'i gnas skabs drug pa ni rtog pa med pa'i mtshan nyid las byung ba gang yin pa de la de skad ces bya zhing /_de nyid stong pa nyid kyi ngo bo spros pa'i tshig chen por gyur pa ni/_'jam dbyangs chen po
[\[253b.3\]]sgra che ba/_/zhes bya'o/_/de dag nyid sgra brjod pa bzhin du 'jig rten pa dang mtshungs par rkyen gyis bskyed pa'i dngos por grub pa nyid nas khams gsum thams cad stong pa nyid du gcig pa skye ba med pa as bstan pa ni/_'jig rten gsum na sgra gcig pa/_/zhes bya la de nyid nam mkha'i
[\[253b.4\]]khams thams cad du brjod pa bzhin du 'jig rten pa'i tshul gyis khyab pa gang yin pa de la/_nam mkha'i mtha' klas sgra sgrogs pa/_/zhes pa nyid do/_/sgra dang ldan pa rnams kyi mchog_/ces bya ba nyid ni 'jam dpal zhes bya ba 'di nyid ni des par 'byung ba yin te/_de ltar stong pa nyid sgra'i
[\[253b.5\]]don dang ldan zhing dngos po kun gyi mchog tu gyur pa de la de skad ces bya zhing /_de nyid me long lta bu'i ye shes kyi ngo bo nges pa lnga'i tshul du bshad pa ste gsum pa'o//_//de ltar gyi ye shes dang sku dang thugs yongs su grub pa las gsung nges par 'byung ba las ni yid kyi rnam par shes pa rnam
[\[253b.6\]]par dag pa las/_de bzhin gshegs pa rnams kyi so sor rtog pa'i ye shes te/_de'i tshul du bshad pa ni/_yang dag bdag med de bzhin nyid/_/ces pa la sogs pa gsungs te/_de la gsung yongs su dag pa'i nyin mtshan ni mu stegs la sogs pas brtags pa'i bdag dang byed pa po dang
[\[253b.7\]]bral zhing yang dag pa'i de bzhin nyid kyi bdag nyid do zhes bya'o/_/yang dag pa'i mtha' de nyid yi ge'i gzugs kyis brjod pa gang yin pa de la/_yang dag mtha' ste yi ge med/_/ces bya zhing de bzhin gshegs pa'i gsung ni chos thams cad stong pa nyid du ston pa ste nyan thos la sogs pa'i rtog pa'i nang
[\[254a\]]
[\[254a.1\]]nas khyu'i rgyal por zhugs pa ni/_stong nyid smra ba'i khyu mchog ste/_/zhes bya'o/_/zab cing rgya che'i sgra sgrogs pa/_/zhes pa ni 'dod chags dang zhe sdang lhan cig pa thabs dang shes rab chags pa'i tshul dang /_khro bo chen po'i rang bzhin du stong pa ni zab pa yin la/_de nyid khams gsum pa'i
[\[254a.2\]]sems can thams cad yongs su bzung ba'i tshul gyis nges par grags pa gang yin pa de la de skad ces bya'o/_/de nyid theg pa chen po 'ba' zhig gis don mdzad dam/_de lta na ni nyan thos la sogs pa rjes su mi 'dzin pa'i yang dag par rdzogs pa'i sangs rgyas yin par thal bar 'gyur ro zhe na/_de'i phyir
[\[254a.3\]]gsungs pa/_chos kyi dung ste sgra chen ldan/_/chos kyi gaN+DI sgra bo che/_/zhes gsungs te/_de la chos ni mngon par mtho ba thag ring por rab tu bsgrags pa nyid du ste/_dpe'i tshul gyis sems can thams cad rjes su 'dzin pa nyid do/_/dge 'dun de ni so so skye bo gzhan la med cing dge slong gi dge 'dun
[\[254a.4\]]bsdu bar mdzad pa nyid do/_/de yang 'di'i tshul gyis 'phags pa nyan thos rnams kyang rjes su 'dzin par mdzad do zhes bya bar dgongs so/_/yang dag par rdzogs pa'i sangs rgyas ni phung po lhag ma med par mi gnas pa'i mya ngan las 'das pa yin pas na/_mi gnas mya ngan 'das pa po/_/zhes bya'o/_/'o na
[\[254a.5\]]de bzhin gshegs pa ni theg pa chen po'i rigs can du nyan thos kyi rigs can tsam zhig la chos ston nam zhe na ma yin par gsungs pa ni/_phyogs bcu'i chos kyi rnga bo che/_/zhes gsungs te/_phyogs bcu ni ma lus pa'i don yin la rnga ni de dag thams cad la rab tu bsgrags pa ste/_rigs ma nges pa dag kyang rjes
[\[254a.6\]]su 'dzin pa nyid do zhes bya bar dgongs so/_/gzugs med gzugs bzang dam pa ste/_/zhes pa ni de bzhin gshegs pa'i gsung yongs su rdzogs pa yin te/_de 'dus byas pa'i gzugs su med pa'i sangs rgyas kyi sku phun sum tshogs pa'i bdag nyid du sgrub pas de skad ces bya'o/_/rnam par rtog pa dang
[\[254a.7\]]bral ba'i chos kyi skur grub la/_sprul pa'i skus 'gro ba drug gi rigs kyi gtso bor gyur pa dang /_rkyen gyi rjes su 'dul ba'i gzugs rnam pa sna tshogs rnams skyob pa chen po'i sku las byung ba ni/_sna tshogs gzugs can yid las skyes/_/zhes bya'o/_/gzugs kyi sku dang po me long g.ya' dag pa'i rang bzhin
[\[254b\]]
[\[254b.1\]]gyi gzugs brnyan rnam pa sna tshogs par snang zhing /_de las dri ma dag smra brjod la sogs pa nyid kyis sel ba ltar/_byang chub sems dpa' rnams kyi shes bya'i sgrib pa ma lus pa rnams de bzhin gshegs pa'i sku la snang zhing /_de'i chos de'i ting nge 'dzin gyis grangs med par gyur par mdzad/_
[\[254b.2\]]byang chub sems dpa' rnams rang nyid kyi sgrib pa rnam par sel bar mdzad pa ni/_gzugs rnams thams cad snang ba'i dpal/_/zhes bya'o/_/de nyid me long gi dkyil 'khor ltar gzugs brnyan thams cad snang bar mdzad pas na/_gzugs brnyan ma lus 'chang ba po/_/zhes bya ba
[\[254b.3\]]nyid do/_/sangs rgyas kun kyis gsungs pa'i chos dam pa de la phyi rol gyi rnam par g.yeng ba rnams kyi tshugs pa med pa dang /_tshangs pa dang khyab 'jug la sogs pa'i bstan pa bas khyad par du gyur cing khams gsum pa thams cad kyi bdag por gyur pas na/_tshugs pa med
[\[254b.4\]]cing che bar grags/_/khams gsum dbang phyug chen po ste/_/zhes bya zhing de nyid 'phags pa rnams kyi nges pa'i lam du gyur pa dang /_byang chub sems dpa'i sa la gnas par gyur pa ni/_'phags lam shin tu mtho la gnas/_/zhes bya'o/_/de ltar gsung yongs su dag pa las grub
[\[254b.5\]]pa'i yon tan bstan pa ni/_dar ba chen po chos kyi tog_/zhes bya ba la sogs pa gsungs te/_gnyis su med pa'i bde ba'i ye shes chen po dang rgyun gyi ye shes chen po thob par gyur pa de ni ba dan chen po ltar rdzu 'phrul dang /_mngon par shes pas nam mkha' la 'gro ba dang /_khams gsum
[\[254b.6\]]gnas kyi gong na de las med pa'i gtsug gi nor bu ltar mtho ba gang yin pa de la de skad ces bya'o/_/'jig rten pa'i dngos grub bcud kyis len yongs su grub pa'i nyi ma dang /_zla ba ji srid gnas kyi bar du khams gsum na lo bcu drug pa 'dra ba'i cha byad du 'dug pa ni/_'jig rten gsum na gzhon
[\[254b.7\]]lus gcig_/ces bya'o/_/des so so'i skye bo tha ma pa'i tshe rabs dpag tu med par gnas shing skye dgu rnams kyi gtso bor gyur pa ni/_gnas brtan rgan po skye dgu'i bdag_/ces bya'o/_/de nyid de bzhin gshegs pa'i mtshan dang dpe byad ltar 'od gang ba dang /_yan lag dang nying lag mdzes
[\[255a\]]
[\[255a.1\]]shing rgyas par gyur pa de la/_sum cu rtsa gnyis mtshan 'chang ba/_/zhes bya zhing de nyid khams gsum pa thams cad kyi bu gcig pa ltar yid du 'ong zhing thig le mchog la sogs pa 'gugs par mdzad pa ni/_sdu gu 'jig rten gsum na mdzes/_/zhes bya ba nyid do/_/de lta bu'i bdag nyid
[\[255a.2\]]chen po'i gnas sbyor ba des nyi ma dang /_zla ba gnas kyi bar du 'jig rten du gnas na theg pa chen po'i sems can thams cad grol bar bya ba'i phyir/_theg pa chen po'i zab mo'i don ston cing phyi dang nang gi nad dang /_'jigs pa thams cad dang sdug bsngal sna tshogs dang bral bar gyur pa ni/_'jig
[\[255a.3\]]rten shes legs slob dpon te/_/'jig rten slob dpon 'jigs pa med/_/ces bya ba nyid do/_/de lta bu'i rdo rje slob dpon de 'gro ba mtha' dag gi mgon du gyur cing /_thugs rje chen po dang ldan pas sems can rnams la thugs brtse bar mdzad pas ni/_mgon skyob 'jig rten yid gcugs pa/_/_
[\[255a.4\]]zhes bya zhing skyabs thams cad kyi gtso bor gyur pas bla na med pa nyid kyis na/_skyabs dang skyob pa bla na med/_/ces bya'o/_/de ltar 'jig rten pa'i dngos grub smon par bstan nas/_'jig rten las 'das pa'i dngos grub bstan pa ni/_nam mkha'i khams la longs spyod pa/_/zhes bya ba la sogs
[\[255a.5\]]pa gsungs te/_phyag rgya chen po'i dngos grub ni nam mkha'i mtha' dang mnyam par 'gro ba'i don la mngon par spyod pa la de skad ces bya la/_de nyid rnam pa thams cad mkhyen pa'i ye shes nyid de/_de yang ye shes rnam pa sna tshogs pa zad pa med pa'i rgya mtshor gyur pa ni/_thams cad mkhyen pa'i ye shes
[\[255a.6\]]mtsho/_/zhes pa nyid do/_/de ltar ye shes spros pa dang bral ba'i mtshan nyid kyang 'gro ba rnams yid kyi rnam par shes pa ma rig pa'i sbubs kyis g.yogs pa thams cad dang shes rab kyi bde ba chen pos 'byed pa'i phyir na/_ma rig pa'i sbubs 'byed pa zhes bya zhing de nyid srid pa'i dra ba nyid do/_/de rab
[\[255a.7\]]tu 'joms pa gang yin pa de la/_srid pa'i dra ba 'joms pa po/_/zhes bya'o/_/de lta bu'i srid pa'i 'dod chags la sogs pa'i rkyen gyis yang nas yang du 'byung ba'i sdug bsngal ba ni nyon mongs pa yin la/_de lta bu'i ye shes kyi chu bos zhi bar byed pa ni/_nyon mongs ma lus zhi byed pa/_/zhes bya
[\[255b\]]
[\[255b.1\]]zhing de la dus kyi ye shes chen po dang ldan pas rtag par bsgrubs shing de yongs su rdzogs pa'i mthar rgyun gyi ye shes 'bras bu chen po ni sangs rgyas bcom ldan 'das 'khor ba'i rgya mtsho'i pha rol tu phyin pa gang yin pa de ni/_'khor ba'i rgya mtsho'i pha rol phyin/_/zhes bya'o/_/de lta bu'i srid pa'i
[\[255b.2\]]dra ba 'joms pa 'khor ba'i rgya mtsho las brgal ba de ga las thob ce na/_ye shes dbang bskur cod pan can/_/zhes bya ba la sogs pa gsungs te/_ye shes kyis dbang bskur ba ni/_ye shes dbang bskur cod pan can/_/zhes bya'o/_/bde ba chen po'i mtshan nyid du gnas pas bdag gi bag
[\[255b.3\]]chags kyi dri ma thams cad dag par gyur pa nyid dang /_bde ba chen po de nyid rdo rje nor bu'i kha nas spyi gtsug gi dbu rgyan du 'khor ba'i phyir cod pan yin la/_de nyid dus gsum gyi de bzhin gshegs pa thams cad kyi ngo bo rdo rje sems dpa' yin la/_de bdag rang gi dpral ba'i rgyan du rgyas
[\[255b.4\]]btab pa ni/_rdzogs pa'i sangs rgyas rgyan du thogs/_/zhes bya ba nyid do/_/sdug bsngal gsum gyi sdug bsngal zhi/_/zhes bya ba ni de lta bu'i rdo rje 'dzin pa chen po dbu rgyan byas pa la dga' ba dang mchog gi dga' ba dang bral ba'i dga' ba gsum ni rtog pa dang bcas pa'i phyir sdug bsngal yin la/_
[\[255b.5\]]de dag rab tu zhi ba gang yin pa de ni lhan cig skyes pa'i dga' ba zhes bya bar dgongs te de nyid nges par bstan pa ni/_gsum sel mtha' yas grol gsum thob/_/ces gsungs la dga' ba dang mchog gi dga' ba dang bral ba'i dga' ba gsum bsal ba las/_bde ba chen po mtha' yas
[\[255b.6\]]spros pa dang bral bar gyur cing /_de ltar 'jig rten sdug bsngal las thar pa ni grol zhes bya ba nyid do/_/rgyu dang 'bras bu las grol zhing lhan cig skyes pa'i bde ba chen po thob po zhes bya ba nyid do/_/de lta bu nyid las dang nyon mongs pa dang /_shes bya dang skye ba'i sgrib pa thams cad
[\[255b.7\]]nges par sgrol ba ni/_sgrib pa kun las nges par grol/_/zhes bya zhing /_de nyid nam mkha' ltar brtan pa dang g.yo ba'i dngos po thams cad las mnyam pa nyid du khyab par gyur pa ni/_mkha' ltar mnyam pa nyid la gnas/_/zhes bya la/_de la gong gi mtshams sbyar ba ni/_'dod chags dang zhe sdang
[\[256a\]]
[\[256a.1\]]la sogs pa bdag dang bdag gir 'dzin pa'i rnam par rtog pa'i dri ma thams cad las 'das par gyur pa ni/_nyon mongs dri ma kun las 'das/_/zhes bya ba nyid do/_/de las gzhan gyi sems rig pa mtha' dag rig par gyur pa'i mngon par shes pa lnga yongs su dag par gyur pa ni 'das pa
[\[256a.2\]]dang ma 'ongs pa dang da ltar byung ba'i dus kyi 'bras bu rtogs par gyur cing de nyid rgyud pa dpag tu med pa'i tshul gyis na dus med pa zhes bya la de ltar rtogs pa ni/_dus gsum dus med rtogs pa po/_/zhes bya ba nyid do/_/sems can kun gyi klu chen po/_/zhes pa ni khams gsum gyi sems can thams cad la chos
[\[256a.3\]]kyi sbyin pa'i char rab tu 'bebs pa ni klu yin la khams gsum pa thams cad du khyab par 'gyur ba ni chen po zhes bya ba nyid do/_/chos kyi nges par legs pa de nyid kyis so so skye bo rnams lhag pa'i tshul khrims dang shes rab la sogs par 'jig rten 'di dang pha rol tu phyin par gyur pa ni/_yon tan thod can
[\[256a.4\]]rnams kyi thod/_/ces bya'o/_/de nyid kyis nyon mongs pa thams cad las thar pa grol bar mdzad cing stong pa nyid kyi mtshan nyid la rab tu gnas pa ni/_lus kun las ni rab grol ba/_/nam mkha'i mtha' la rab gnas pa/_/zhes bya ba nyid do/_/de ltar 'bras bu chen po yon tan dang bcas pa dang snod rnam
[\[256a.5\]]par dag pa zab mo'i tshul du bstan nas/_de'i don nyid ma 'ongs pa'i sems can rnams 'di lta bu yongs su gzung bar bya'o zhes bstan pa'i phyir na/_yid bzhin nor bu chen po 'chang /_/zhes bya ba la sogs pa ste/_sems can thams cad sangs rgyas kyi yon tan thams cad kyi rtsa bar gyur pa ni byang chub
[\[256a.6\]]sems yin te/_de bskyed pa ni yid bzhin nor bu ltar dgos pa thams cad grub par byed pa gang yin pa de la de skad ces bya zhing /_/de nyid theg pa chen por sems bskyed pa yin la/_de las khyad par du theg pa chen po'i gsang sngags su sems bskyed pa ni/_khyab bdag rin chen kun gyi mchog_/ces bya
[\[256a.7\]]ste de la 'jig rten dang 'jig rten las 'das pa'i dngos grub thams cad 'byung bar gyur pa ni/_dpag bsam shing chen rgyas pa ste/_/zhes bya ba nyid do/_/de'i rjes la ngag dang yid kyi rten du gyur pa lus rnam par dag par byed pa bum pa'i dbang bstan pa ni/_bum pa bzang po che ba'i mchog_/ces gsungs
[\[256b\]]
[\[256b.1\]]te/_de la bum pa ni lus kyi dri ma dang rtog pa'i tshogs mtha' dag zhi bar byed pa yin la/_'jig rten pa'i dbang phyug chen po la sogs pa'i srid srung gi bu zhes khyad par du gyur pa gang yin pa de la de skad ces bya zhing /_de nyid kyi sdug bsngal nges par 'jil ba dang /_'bras bu yongs su grub pa'i don byed
[\[256b.2\]]pas na/_byed pa sems can don byed pa/_/zhes bya'o/_/de lta bu'i don byed pa'i tshul ni bde ba dang ldan par phan 'dogs pa dang /_srid pa'i 'jigs pa rnam pa sna tshogs rnams skyob pa'i grogs su gyur pas na/_phan 'dogs sems can mnyes gshin pa/_/zhes bya zhing de nyid kyi dus de kho na nyid ces
[\[256b.3\]]pa ltar mi dge ba'i mtshan nyid yid du mi 'ong ba dor ba dang /_dge ba'i mtshan nyid yid du 'ong ba'i rgyu de la bkod pa ni/_bzang ngan shes shing dus shes la/_/zhes bya ba nyid do/_/de lta bu'i de nyid kyis sangs rgyas kyi mngon par rtogs pa thams cad thob par byed pa dang /_yongs su dag pa'i mtshan nyid las
[\[256b.4\]]mi 'da' ba'i phyir na/_khyab bdag dam shes dam tshig ldan/_/zhes bya la gong ma mnyes brten pa'i dus shes pa dang /_dngos gzhi legs par sgrub pa'i gsal ba'i dus shes pa ni/_dus shes sems can dbang po shes/_/zhes bya ste de nyid snod dang rgyu dang 'bras bu rnam par dag pa nyid du rtogs
[\[256b.5\]]pa ni/_rnam grol gsum la mkhas pa po/_/zhes bya'o/_/de ltar 'jig rten dang 'jig rten las 'das pa'i yon tan gyi tshogs dpag tu med pa rnams dang ldan zhing gong nas gong du 'bras bu chen po skyed par gyur pa ni/_yon tan ldan zhing yon tan shes/_/zhes bya zhing bum pa dang gsang dbang dang shes
[\[256b.6\]]rab ye shes dang rgyu rnam par dag pa dang /_'bras bu phun sum tshogs pa rnams bde ba chen po'i mtshan nyid kyis srid pa dang /_mi dge ba'i tshogs mtha' dag dang /_bdud dang dbang phyug dang nad dang rims la sogs pa thams cad zhi bar mdzad pa dang /_yid du 'ong ba phun sum tshogs pa dang ldan
[\[256b.7\]]par byed pa ni 'jig rten na bkra shis pa zhes zer la de'i phyir na/_chos shes bkra shis bkra shis 'byung /_/bkra shis kun gyi bkra shis pa/_/grags pa'i bkra shis snyan grags dge_/zhes gsungs te de ltar dbang dang rgyu dang 'bras bu ni shes pa lnga yin par bstan la le'u dang bo las kyang /_/sbyor ba ldan
[\[257a\]]
[\[257a.1\]]zhing mi dge spong /_/bkra shis su ni brjod pa ni/_/lus dag nas ni rdzogs pa'i mthar/_/shis pa lnga ru bshad pa yin/_/zhes gsungs so/_/de nyid 'khor ba'i sdug bsngal dpag tu med pa chu bo'i rlabs bzhin du yang nas yang du 'das pas ngal bar gyur pa gang yin pa de la shis pa chen po'i tshul
[\[257a.2\]]gyis dbugs 'byin par byed cing rab tu dga' ba'i ston mos tshim par byed pa dang /_srid pa'i rkyen gyis skyo bar gyur pa las rgal ba dang /_rnam pa sna tshogs pa'i rol mos sangs rgyas par mdzad pa gang yin pa de ni/_dbugs 'byin chen po dga' ston che/_/dga' chen rol mo chen po ste/_/zhes bya'o//_
[\[257a.3\]]de ltar theg pa yongs su rdzogs pa'i dbang dam pa thob pa las gyur pa la lha dang mi la sogs pa srid pa gsum gyi bdag po thams cad kyis rab tu bstod par gyur pa ni/_bkur sti rim gro phun sum tshogs/_/zhes bya zhing /_mchog tu dga' ba'i grags bdag dpal/_/zhes pa ni de ltar mchod pa'i tshogs phun sum
[\[257a.4\]]tshogs pa thob par gyur pa las ni bdag nyid zhen pa med pa'i dga' ba dang ldan pa dang /_de la dus gsum gyi bdag po chen por gyur pas gsungs pa thams cad du grags shing bdag gi don phun sum tshogs par rab tu ldan pa de la de skad ces bya zhing gzhan gyi don phun sum tshogs pa la yang bdag nyid
[\[257a.5\]]du gnas pa dang /_bdag nyid la thar pa chen po'i rgyu rab tu ston par byed pa ni sbyin pa rnams kyi nang nas mchog gam gtso bo zhes bya ste/_de'i phyir na/_mchog ldan mchog sbyin gtso bo ste/_/zhes bya la rab tu brgyud pa'i dbang dam pa de nyid dman dang mi'i dbang phyug la sogs pa skyabs thams cad kyi dam
[\[257a.6\]]par gyur pa dang /_gang dang gang skyabs su song ba thams cad la gnod pa'i rkyen gyis mi gos shing de las kyang yon tan gyi tshogs chen po dang ldan par gyur pas ni/_skyabs kyi dam pa skyabs su 'os/_/zhes bya ba nyid do/_/skyabs dam pa de nyid 'khor ba'i rgya mtsho'i nang na chu srin gyi mche ba dug dang 'dra ba'i rnam
[\[257a.7\]]par rtog pa'i don ni 'jigs pa chen po yin la de nyid nges par 'jil ba de'i dgra yin zhing /_de nyid skyed du med pa gtso bor gyur pa dang phyi dang nang gi 'jigs pa'i tshogs dpag tu med pa thams cad sel bar mdzad pa las skyabs/_'jig rten dgra ste rab kyi mchog_/'jigs pa ma lus sel ba po/_/zhes
[\[257b\]]
[\[257b.1\]]bya'o/_/gtsug phud phud bu lcang lo can/_/zhes bya ba la de la gtsug phud ni 'dzag pa nye bar bsten pa zhes brjod de/_'khor ba'i bdag nyid du yang nas yang du skye bar 'gyur ba ni 'dzag pa zhes bya ba la/_de nyid thar pa chen po'i grong khyer gyi skyo bar byed pa dang /_rnam par snang mdzad de rab kyi bdag nyid gtso bor
[\[257b.2\]]gyur pa'i gnas dpral ba ru rab tu bzhag pa dang /_de la yon tan gyi tshogs bskyed par gyur pa gang yin pa de la de skad ces bya zhing /_ral pa muny+dza cod pan thogs/_/zhes pa ni drug pa'i don la dang po'i tshig ste/_ral pa'i muny+dza zhes bya ba nyid yin la ral pa'i sgras ni bems por brjod la/_bems po rtog
[\[257b.3\]]pa dang bral ba'i don gyis sangs rgyas nges par 'byin pa mang po yang nas yang du mdud cing brtsegs pa gus pa'i tshul gyis spyi bos mchog tu 'dud par byed pa gang yin pa de la de skad ces bya'o/_/de nyid sku lnga dang ye shes lnga dang 'byung ba lnga dang bdag nyid ldog pa'i bye brag gi 'bras bu'i chos rgyu la tshang
[\[257b.4\]]bar bstan pa ni/_gdong lnga gtsug phud lnga dang ldan/_/zur phud lnga pa me tog thod/_/ces gsungs te de la gdong lnga ni rtsa bar gyur pa ye shes kyi bdag nyid dang gtsug phud ni gtso bo'i tshul rigs kyi bdag po ste/_zur phud ni 'khor du gnas pa'i tshul gyis 'byung ba ste de dag ni 'byung ba chu'i khams dang /_
[\[257b.5\]]rigs kyi bdag po mi bskyod pa dang /_me long lta bu'i ye shes zhes bya ba nas me ni 'byung ba nam mkha'i khams dang rigs kyi bdag po rnam par snang mdzad dang /_chos kyi dbyings kyi ye shes pa'i bar du go bar bya zhing slob dpon dang sna tshogs pa la yang de bzhin du go bar bya'o/_/me tog thod ni me tog gi phreng ba'i
[\[257b.6\]]thod ces bya'o/_/spyi bor yongs su 'dzin pa rdo rje sems dpa'i ngo bo zhes bya bar dgongs so/_/de nyid mu stegs la sogs pa'i brtul zhugs las khyad par du gyur cing rnam par rtog pa'i tshogs mtha' dag 'byang bar gyur pa dang /_nyan thos la sogs pa'i tshangs par spyod pa'i skye gnas su song ba ma yin zhing
[\[257b.7\]]spros pa dang bral ba ni rdul gyis ma gos shing nyes pa'i skyon mtha' dag las dag par gyur pas na/_mgo zlum brtul zhugs chen po pa/_/tshangs par spyod pa brtul zhugs mchog_/ces bya la duHkha la sogs pa'i 'gog pa ni dka' thub ma yin la byang chub kyi sems rin po che tha mal pa'i tshul las skad cig
[\[258a\]]
[\[258a.1\]]rtog pa'i tshogs mtha' dgag pa ni thub pa chen po ste de'i phyir na/_dka' thub mthar phyin dka' thub che/_/zhes bya ba nyid do/_/gtsang gnas dam pa gau ta ma/_/zhes pa ni de ltar nyes pa'i tshogs mtha' dag dang bral zhing bsod nams kyi tshogs kyi gnas su 'gyur ba dang 'gro ba mtha'
[\[258a.2\]]dag gi dam par gyur pa gang yin pa de la de skad ces bya zhing /_de nyid 'jig rten pa'i kha na ma tho ba thams cad spong bar gyur pa'i tshul gyis/_bram ze tshangs pa tshangs pa shes/_/zhes bya la mi gnas pa'i mya ngan las 'das pa nyid tshangs pa chen po thob pas na/_mya ngan 'das pa tshangs pa thob/_/ces bya ba
[\[258a.3\]]nyid do/_/grol ba thar pa rnam grol lus/_/zhes pa ni de la grol ba ni ngan 'gro'i sdug bsngal las grol ba dang thar pa ni bde 'gro'i mtshan nyid du gnas pa dang /_de gnyis so so'i skye bo las khyad par du 'phags pa dang dgra bcom pa'i tshul gyis rnam par grol ba'i lus zhes bya ba yin la/_rang sangs rgyas
[\[258a.4\]]dang byang chub sems dpa' dang de bzhin gshegs pa'i tshul gyis gnas pa de nyid phung po lhag ma dang bcas pa dang /_kun du rtog pa dang mi gnas pa'i mya ngan las 'das par gyur pa ni/_rnam grol zhi ba nyid/_/mya ngan 'das shing mya ngan 'das/_/legs par mya ngan 'das dang nye/_/zhes bya ba nyid do/_/bde
[\[258a.5\]]sdug sel ba mthar gyur pa/_/zhes pa la de la sdug bsngal ni rnam par rtog pa'i tshogs mtha' dag yin la/_de nyid la bde bar 'dzin pa'i sgo nas bde ba ste/_de dag thams cad mthar bsal ba/_/zhes bya ba nyid de/_chags bral lus las 'das pa po/_/zhes bya ba nyid do/_/zab mo'i chos theg pa chen po'i sgra
[\[258a.6\]]grags par gyur pa 'dod chags dang bral bar gyur pa'i dgra bcom pa'i bdag nyid las 'das pa zhes bya zhing /_de nyid kyi phyi rol gyi rnam par gtse ba thams cad kyis mi thub pa dang /_'jig rten gyi dbang phyug chen po la sogs pa bgrang du med pa'i phyir/_thub pa med pa dpe med pa/_/zhes bya ba nyid
[\[258a.7\]]do/_/de ltar yongs su dag pa'i nus pa de ni skyes bu'i rtsal gyi stobs ltar mngon du gsal bar gyur pa ma yin pa dang /_dgra bcom pa la sogs pas sgrogs par mi nus shing khams gsum thams cad khyab par gyur pa ni/_mi mngon mi snang gsal byed min/_/mi 'gyur kun 'gro khyab pa po/_/zhes bya
[\[258b\]]
[\[258b.1\]]ba de nyid bde ba chen po zag pa med pa nyid kyis bag chags kyi sa bon thams cad dang bral zhing ngag gi brjod pa thams cad las 'das pas na/_phra zhing zag med sa bon bral/_/zhes bya la de lta bu'i bde ba chen po nyid ngan 'gro'i nyes pa dang bde 'gro'i rnam par rtog pa'i dri ma dang /_nyan thos kyi 'dod chags
[\[258b.2\]]dang bral ba dang /_rang sangs rgyas kyi nang du yang dag 'jog gi 'dzin pa'i shes pa dang /_byang chub sems dpa' rnams kyi shes bya'i sgrib pa cha phra ba rnams spangs nas/_rdul med rdul bral dri ma med/_/nyes pa spangs pa skyon med pa/_/zhes pa nyid do/_/de ltar yongs su dag pa'i 'bras bu ni ma rig pa'i gnyid
[\[258b.3\]]las 'das pa dang sad par mdzad pas na/_shin tu sad pas sad pa'i bdag_/ces bya la de nyid yongs su dag pa'i mngon par shes pa lngas dngos po thams cad rig pa las gdul bya'i snod nyes pa dang ma nyes pa dang don thams cad shes par gyur pa ni/_kun shes kun rig dam pa po/_/zhes bya'o/_/_
[\[258b.4\]]de lta bu'i spros pa dang bral ba nyid rnam par shes pa smra ba 'ba' zhig don dam par yod par 'dod pa las rnam par 'das shing gnyis su med pa'i ye shes spros pa dang bral ba'i tshul du gnas pa ni/_rnam par shes pa'i chos nyid 'das/_/ye shes gnyis med tshul 'chang ba/_/zhes bya la de nyid thog ma tha ma
[\[258b.5\]]med pa nas rnam par rtog pa thams cad dang bral zhing sus kyang ma bcos pa'i phyir dang /_rnam par rtog med lhun gyis grub/_/ces bya zhing dus gsum sangs rgyas thams cad kyi phrin las ni khams gsum pa thams cad grol bar mdzad pa yin la/_de nyid theg pa chen po'i mchog 'dis grol bar byed pa'i phyir
[\[258b.6\]]na/_dus gsum sangs rgyas las byed pa/_/zhes bya ba nyid do/_/de ltar yongs su dag pa'i bum pas gnyis su med pa'i bde ba chen po gsal bar byas pa ni/_sangs rgyas thog ma tha ma med/_/ces pa la sogs pa gsungs te/_de la gnyis su med pa'i ye shes chen po de ni thog ma dang tha ma med pa nas mngon par
[\[258b.7\]]sangs rgyas pa'i rang bzhin yin pa de la de skad ces bya zhing /_de nyid chos dang longs spyod rdzogs pa dang sprul pa'i sku la sogs pa sangs rgyas thams cad dang por gyur pa dang /_rgyu dang rkyen gang gis ma bskyed pa'i phyir na/_dang po'i sangs rgyas rgyu med pa/_/zhes bya la chos kyi dbyings mthong ba med pa ni ye shes kyi mig dri
[\[259a\]]
[\[259a.1\]]ma dang bral ba gsal bar gyur pa dang sprul pa'i tshogs dpag tu med pa 'byung ba'i rten du gyur pa dang /_dngos grub rnam pa sna tshogs pa'i rten du gyur pa dang /_ji lta ba bzhin rtogs pa'i phyir na/_ye shes mig gcig dri ma med/_/ye shes lus can de bzhin gshegs/_/zhes bya ba nyid do/_/de bzhin gshegs
[\[259a.2\]]pa'i gsung rnam par dag pa so sor rtog pa'i ye shes de yang 'jam dpal zhes bya ba nyid yin par bstan pa ni/_tshig gi dbang phyug smra ba che/_/zhes bya ba gsungs te/_'jam dpal zhes bya ba brdas mtshon pa yang shes rab kyi pha rol tu phyin pa phul du byung ba'i bdag nyid don nges par rdzogs pa'i tshig gi tshogs
[\[259a.3\]]thams cad kyi dbang phyug tu gyur la shes rab de nyid ye shes yin pa'i phyir de skad ces bya'o/_/de ltar rdo rje de nyid rab tu brjod pa thams cad kyi mchog tu gyur pa dang /_'khor gyi skye bo thams cad kyi nang na smra ba'i rgyal po ltar gyur pa dang /_tshig 'bru bzang po thams cad kyi 'byung ba'i gnas su gyur pa dang /_ri
[\[259a.4\]]dwags kyi rgyal po seng ge ltar phas kyi rgol ba thams cad tshar gcod pa'i phyir na/_smra ba'i khyu mchog smra ba'i rgyal/_/smra ba'i dam pa mchog gi gnas/_/smra ba'i seng ge tshugs pa med/_/ces bya ba nyid do/_/ye shes chen po yongs su rdzogs pa'i sku de ni khams gsum thams cad kyi lta bas chog mi shes pa dang gang
[\[259a.5\]]dang gang gis bltas pa de dag thams cad kyi sems kyi gdung ba sel ba'i phyir na/_kun du lta ba mchog tu dga'/_/zhes bya la sku de nyid las 'od zer sna tshogs pas stong gsum thams cad khyab pa'i phyir na/_gzi brjid phreng ba lta na sdug_/ces bya'o/_/de ltar yongs su rdzogs pa'i sku dang gsung bshad nas/_
[\[259a.6\]]yongs su rdzogs pa'i thugs bshad pa'i phyir/_'od bzang 'bar ba dpal gyi be'u/_/zhes gsungs te/_de la dpal be'u ni rdo rje rtse lnga pa bzhin pad+ma'i lcags kyu ltar snying po kha phyir bltas pa ste/_de bzhin gshegs pa'i thugs de yang rnam par rtog pa dang bral zhing mi 'gyur ba'i mtshan nyid du gnas pa las gdul
[\[259a.7\]]bya rnams mngon par 'dul ba'i tshul gyis rigs bzhi'i dag nyid du 'gro ba rnams snang bar gyur pa de la de skad ces bya ste/_lag na 'od 'bar snang ba po/_/zhes bya'o/_/de dag gi yon tan bshad pa ste/_lag nas lag tu ster ba dang 'dra bar de bzhin gshegs pa'i yid bzhin nor bu rin po che ltar dgos pa'i
[\[259b\]]
[\[259b.1\]]don thams cad sgrub pa de la de skad ces bya'o/_/nad thams cad kyi rtsa bar gyur pa rnam par rtog pa yin la de nyid rtog pa dang bral ba'i tshul bde ba chen pos sel bar mdzad pa'i gtso bor gyur pa dang /_rnam par rtog pa'i sdug bsngal thams cad ni gzir ba'i phyir zug rngu yin la de rtsa ba nas 'byin pas na/_sman pa
[\[259b.2\]]che mchog gtso bo ste/_/zug rngu 'byin pa bla na med/_/ces bya ba nyid do/_/sman rnams ma lus ljon pa'i shing /_/zhes pa ni mkhris pa dang bad kan dang 'dus pa la sogs pa'i nad rnams la sman ni chu dang ljon shing la sogs so so yin la/_de bzhin du de bzhin gshegs pa'i bde ba chen pos kyang 'dod chags
[\[259b.3\]]dang zhe sdang dang gti mug la sogs pa'i nyon mongs pa'i nad rnam pa sna tshogs pa rnams zhi bar byed pa gang yin pa de la skad ces bya zhing /_de nyid rnam par rtog pas ma bskyed pa'i nad thams cad dgrar gyur pas/_nad do cog gi dgra che ba/_zhes bya'o/_/'dod pa dang gzugs dang gzugs med pa'i
[\[259b.4\]]khams thams cad sngags pa chen po mchog tu gyur pas ni/_sdu gu 'jig rten gsum gyi mchog_/ces bya'o/_/khams gsum pa thams cad kyi sgrol ba'i gtso bor gyur pa dang /_de'i dkyil 'khor gyi lha dang lha mo'i tshogs dang stong pa nyid dang snying rje dbyer med pas 'gro ba rnams sgrol bar mdzad pa ni/_dpal
[\[259b.5\]]ldan rgyu skar dkyil 'khor can/_/zhes bya la 'jig rten gyi khams mtha' yas mu med pa rnams su nam mkha'i khams dang 'dra bar thugs rjes khyab pa ni/_phyogs bcu nam mkha'i mthar thug par/_/chos kyi rgyal mtshan legs par 'dzugs/_/zhes bya ba nyid do/_/'gro na gdugs gcig yangs pa ste/_/zhes
[\[259b.6\]]bya ba de la nyi ma gcig ni skad cig ma'i bye brag mi shes pa rnams la myur ba'i dpe bstan pa ste/_de bzhin gshegs pa'i thugs kyi skad cig ma gcig la nam mkha'i mthar thug thams cad bgrod par gyur pa gang yin pa de la de skad ces bya zhing /_de nyid byams pa dang thugs rje'i bdag nyid kyis 'gro ba rnams la
[\[259b.7\]]snying po'i don ston pa ni/_byams dang snying rje'i dkyil 'khor can/_/zhes bya'o/_/dpal ldan pad+ma gar gyi bdag_/ces bya ba 'dis ni pad+ma'i rigs kyi bdag nyid so sor rtog pa'i ye shes nyid nges par gzung ba nyid do/_/de la le'u dang po las/_dpal ldan gsung gi bdag nyid can/_/dpal ldan gar gyi dbang
[\[260a\]]
[\[260a.1\]]phyug dang /_/so sor rtog pa'i ye shes te/_/chags pa chen por rab tu bstan/_/zhes gsungs pa'i phyir ro/_/khyab bdag chen po rin chen gdugs/_/zhes pa ni de bzhin gshegs pa chen po ni 'gro ba mtha' dag gzung ba dang 'dzin pa'i rnam par rtog pa las skyob par mdzad do/_/de nyid grang ba'i
[\[260a.2\]]gdung ba dang tsha ba'i gdung ba ltar gnas pas na de las skyob pa gang yin pa de la de skad ces bya zhing /_de la sangs rgyas kyi thugs rje chen po 'byung ba'i chos kyi 'khor los bag chags kyi sa bon thams cad bsregs pa dang /_ma rig pa'i mun pa thams cad sel bar byed pas na/_sangs rgyas kun gyi gzi brjid
[\[260a.3\]]che/_/zhes bya zhing dus gsum gyi de bzhin gshegs pa thams cad skyed par byed pa'i rten du gyur pas na/_sangs rgyas kun gyi sku 'chang ba/_/zhes bya'o/_/sangs rgyas kun gyi rnal 'byor che/_/zhes pa ni de la rnal 'byor ni chos thams cad rang bzhin thabs dang shes rab gnyis su med pa'i bde ba chen po ste de'i
[\[260a.4\]]rjes su 'jug pa de la de skad ces bya'o/_/de nyid dus gsum gyi de bzhin gshegs pa thams cad theg pa chen po yongs su rdzogs pa'i chos rigs gcig pa'i skye bo rnams la ston par gyur pa yin pas na/_sangs rgyas kun gyi bstan pa gcig_/ces gsungs te de la le'u dang po las/_dus gsum bde
[\[260a.5\]]gshegs thams cad kyi/_/theg pa gcig tu gyur pa ste/_/gnyis dang gsum du dbyer med cing /_/'bras bu'i rten la rab tu 'bad/_/ces gsungs te bstan pa dang theg pa zhes bya ba gcig tu dgongs so/_/rdo rje rin chen dbang bskur dpal/_/zhes pa ni ye shes chen po'i mtshan nyid gsal bar mdzad pa ni bdud kyi tshogs
[\[260a.6\]]mtha' dag 'joms pa dang 'dod pa'i dngos grub thams cad sgrub pa dang /_bsod nams dang ye shes kyi tshogs yongs su rdzogs pa'i phyir na de skad ces bya zhing /_de las sangs rgyas dang chos dang dge 'dun 'byung ba'i bdag por gyur pas na/_rin chen kun bdag dbang phyug ste/_/zhes bya'o/_/de ltar de bzhin
[\[260a.7\]]gshegs pa'i bdag nyid chen po ni sku dang gsung dang thugs dang ye shes kyi bdag nyid rtags kyi byang chub sems dpa' bstan pa ni/_'jig rten dbang phyug kun gyi bdag_/ces pa la sogs pa gsungs te/_de la 'jig rten dbang phyug ni spyan ras gzigs dbang phyug yin la/_rdo rje 'chang ba kun gyi rje/_/zhes pa ni 'phags
[\[260b\]]
[\[260b.1\]]pa phyag na rdo rje yin la 'dir ston pa 'jam dpal gzhon nur gyur pa dang /_rdo rje sems dpa' rnams ni rim pa ji lta ba bzhin sku dang gsung dang thugs dang ye shes kyi ngo bo yin te de nyid bstan pa ni/_sangs rgyas kun gyi thugs che ba/_/zhes gsungs te me long lta bu'i ye shes so/_/sangs rgyas kun gyi thugs la gnas/_/zhes
[\[260b.2\]]pa ni ye shes kyi bdag nyid rdo rje dbyings kyi dkyil 'khor chen po yin la/_sangs rgyas kun gyi sku che ba/_/zhes bya ba ni chos dbyings ye shes kyi bdag nyid yin zhing /_sangs rgyas kun gyi gsung yang yin/_/zhes pa ni so sor rtog pa'i ye shes kyi bdag nyid yin par gsungs te mnyam pa nyid dang /_/bya ba grub pa dang phrin
[\[260b.3\]]las kyi bdag nyid ni sku dang gsung dang thugs dang ye shes kyi yon tan dang phrin las yin pa'i phyir gud du mi bgrang ba nyid do/_/de lta bu'i sku dang gsung dang thugs dang ye shes kyi bdag nyid de dag rnam par dag pa'i gsang ba'i dbang la ltos par bstan pa ni/_rdo rje nyi ma bde ba che/_/zhes pa la sogs pa
[\[260b.4\]]gsungs te/_de la rdo rje nyi ma ni shes rab kyi bde ba spros pa dang bral ba 'byung ba rang byung gi me tog ces bya ste thabs kyi bsam pa las byung ba dang /_kha dog dmar ba'i phyir na nyi ma zhes bya zhing /_rdo rje zla ba dri med 'od/_/ces bya ba ni thabs kyi bde ba chen po rtog pa dang bral ba las byung ba byang chub kyi sems
[\[260b.5\]]zhes bya ste/_de nyid shes rab kyi bsam pa las byung zhing kha dog dkar po'i zla ba zhes bya ste/_de nyid rtog pa'i dri ma dang bral bas dri ma med pa'i 'od dang dri ma med pa'i snang ba zhes bya ba nyid do/_/de nyid rdo rje slob dpon gyi dga' bral las byung zhing de'i gong na lhan cig skyes pa dang mchog tu dga' ba dang po rnams
[\[260b.6\]]yod pa'i phyir na/_chags bral la sogs chags pa che/_/zhes gsungs la de nyid skad cig ma sna tshogs pa dang /_rnam par nyed pa dang rnam par smin pa dang mtshan nyid dang bral ba las byung zhing skad cig ma rnams me 'bar ba bzhin du 'dod chags 'bar ba las byung ba'i 'od 'bar ba las byung bas na/_kha dog
[\[260b.7\]]sna tshogs 'bar ba'i 'od/_/ces bya ba nyid do/_/de nyid sbyor ba chen po ji lta bu las byung zhe na/_rdo rje skyil krung rdzogs sangs rgyas/_/zhes byung ste ji ltar sprul pa'i sku shAkya thub pa rdo rje'i gdan la rdo rje'i skyil krung du mngon par rdzogs par sangs rgyas pa de bzhin du rdo rje rtse lnga'i mtshan nyid rdo rje rgya gram gyi
[\[261a\]]
[\[261a.1\]]tshul du thabs dang shes rab kyi yan lag phan tshun du bsnol ba las rtog pa dang bral ba'i bde ba chen po rtogs pa gang yin pa de la de skad ces bya zhing /_de lta bu'i bde ba chen po nyid kyi mtshan dang dpe byad la sogs pa sangs rgyas kyi chos mtha' dag 'dzin par mdzad pa ni/_sangs rgyas 'gro
[\[261a.2\]]ba'i chos 'dzin pa/_/zhes gsungs te/_de nyid bdun pa'i don la dang po'i tshig go/_/dpal ldan sangs rgyas pad+ma skyes/_/zhes pa ni pad+ma ni rtag can te/_sku gsung thugs yongs su rdzogs par byed rgyu'i rgyu byang chub kyi sems de la gnas shing /_de nyid rtog pa chen po'i tshul gyis lnga pa dang bdun pa 'dom
[\[261a.3\]]pa'i tshig ste/_pad+ma las skyes shing pad+ma ru skyes zhes bya la/_de nyid kyi steng gi pad+ma dang /_'og gi pad+ma dang zhes grags so/_/kun mkhyen ye shes mdzod 'dzin pa/_/zhes pa ni gsang ba'i dbang gi yon tan bshad pa ste/_de la mdzod ni rdzas kyi dngos po thams cad 'byung ba'i rgyur gyur pa yin la/_de ji lta ba
[\[261a.4\]]bzhin du rnam pa thams cad mkhyen pa'i ye shes 'byung ba'i rgyur gyur pa nyid do/_/de nyid dngos gzhi ni/_longs spyod rdzogs pa'i tshul gyis ting 'dzin dra ba dpag tu med pa 'chang bas na/_rgyal po sgyu 'phrul sna tshogs 'chang /_/zhes bya ba nyid do/_/che ba sangs rgyas rig sngags rgyal/_/zhes pa ni de ltar
[\[261a.5\]]gong du bstan pa'i gsang ba'i dbang ni/_sangs rgyas thams cad kyi rig pa'i rtsa ba chen por gyur pa/_nyan thos la sogs pa'i gtso bor gyur pas de skad ces bya la/_de lta bu'i gsang ba'i mtshan nyid kyis rnam par rtog pa'i sdug bsngal thams cad 'joms par mdzad pa dang /_srid pa'i dra ba thams
[\[261a.6\]]cad gcod pa dang /_mi 'gyur ba'i bde ba chen po rnam par dag pa dang /_theg pa chen po'i lam gyi tshul gyis sdug bsngal rnams gcod par mdzad pas na/_rdo rje rnon po ral gri che/_/yi ge mchog ste rnam par dag_/theg pa chen po sdug bsngal gcod/_/ces bya ba nyid do/_/mtshon cha chen po rdo rje'i chos/_/zhes
[\[261a.7\]]bya ba ni gong du theg pa'i tshul nyid rtog pa dang bral ba'i bde ba chen po bsgom pa'i phyir dang /_sdug bsngal mtha' dag gcod pa'i phyir de skad ces bya zhing /_rtogs par dka' zhing de bzhin gshegs pa thams cad kyi sku 'dzin par 'dod pas na/_rdo rje zab mo dzi na dzika_/_ces bya'o/_/de lta bu'i bde ba chen
[\[261b\]]
[\[261b.1\]]po ni shes rab kyi rang bzhin gyi sa dang pha rol tu phyin pa'i don mtha' dag phyin ci ma log par rtogs pa ni/_rdo rje blo gros don bzhin rig_/ces bya la de nyid pha rol tu phyin pa bcu la sogs pa pha rol tu phyin pa thams cad rdzogs pa dang /_gsang ba'i pad+ma chos kyi dbyings kyi mtshan
[\[261b.2\]]nyid dang /_pha rol tu phyin pa'i sa rab tu dga' ba nas rdo rje 'dzin pa chen po go 'phang gi sa dang mthun par cha phra zhing lto ba yangs pa/_ston ka'i dus zla ba yongs su rdzogs pa'i zla ba ltar dri ma dang bral bar gnas pa ni gsang ba'i rdo rje mnyam par sbyar ba'i gnas skabs ni gong nas
[\[261b.3\]]gong du bde ba 'phel ba'i phyir na/_/pha rol phyin pa kun rdzogs pa/_/sa rnams kun gyi rgyan dang ldan/_/zhes bya la/_de nyid dri ma dang bral zhing rnam par dag pa'i chus yang dang yang du 'khrud cing gzung ba dang 'dzin pa'i rnam par rtog pa dang bral bar byed pa ni/_rnam par dag
[\[261b.4\]]pa bdag med chos/_/zhes bya'o/_/yang dag ye shes zla 'od bzang /_/zhes pa ni/_byang chub kyi sems rdo rje'i bum pa'i nang na gnas pa ni yang dag pa'i ye shes zla ba'i dkyil 'khor ltar rnam par rtog pa'i 'ching ba gdung ba chen po rims dang 'dra ba sel bar mdzad pa gang
[\[261b.5\]]yin pa de la de skad ces bya la/_des myur ba nyid du ye shes chen po'i mtshan nyid thob par byed cing phyag rgya bzhi'i bdag nyid dang ldan pa ni gzhon nu ma'i pra phab pa dang 'dra bar gnas pa na/_de bya ba dang /_spyod pa dang /_rnal 'byor dang /_gnyi ga'i rgyud thams cad bdag nyid
[\[261b.6\]]blta ba dang /_lag pa bcangs pa dang /_'khyud pa dang snyoms par 'jug pa'i tshul du kun gyi rgyur gyur pa na/_rgyud kun gyi ni bdag po mchog_/ces bya ba nyid do/_/rdo rje'i gdan ni ma lus ldan/_/zhes bya ba ni dus gsum gyi de bzhin gshegs pa thams cad mngon par sangs
[\[261b.7\]]rgyas pa'i gnas gsang ba'i pad+ma yin te/_rnam par rtog pa'i bdud kyi dpung thams cad 'joms pa gang yin pa de la de skad ces bya zhing /_rgyud dang bral ba'i ye shes rnam pa sna tshogs pa ma lus pa 'chang bar gyur pas na/_ye shes sku rnams ma lus 'chang /_/zhes bya'o/_/_
[\[262a\]]
[\[262a.1\]]ye shes kyi sku de rnams nyid nges par ston pa ni/_kun du bzang po blo gros bzang /_/zhes bya ba la sogs pa gsungs te/_de la kun du bzang po ni de bzhin gshegs pa thams cad kyi thugs kun du bzang po shes rab chen po'i ngo bo ni sangs rgyas kyi sku rnams kyi gtso
[\[262a.2\]]bo dang bzang po zhes bya ste de nyid chos kyi sku zhes bya'o/_/de ltar chos kyi sku las byung ba'i longs spyod rdzogs pa'i sku ni sa bcu'i byang chub sems dpa' sems dpa' chen po rnams kyi snying por gyur cing /_rnam par dag pa'i 'gro ba 'dzin pa'i phyir na/_sa yi snying po 'gro ba 'dzin/_/_
[\[262a.3\]]zhes bya ba longs spyod rdzogs pa'i sku las byung ba'i sprul pa'i sku ni dus gsum gyi sangs rgyas thams cad kyi snying po yin te drag po la sogs pa'i gzugs ni rtogs par dka' ba'i phyir/_sangs rgyas kun gyi snying po che/_/zhes bya zhing /_sprul pa'i sku rnam pa sna tshogs de nyid srid
[\[262a.4\]]pa gsum po thams cad rim pa ji lta ba bzhin du 'gro ba rnams grol bar mdzad pas na/_sprul pa'i 'khor lo sna tshogs 'chang /_/zhes bya ba nyid do/_/de ltar so sor rtog pa'i ye shes la yang sku gsum gyi bdag nyid du bshad nas/_sku gsum bdag nyid ye shes chen po
[\[262a.5\]]de ni sku dang ye shes dang rta dang glang po che la sogs pa srid pa dang mya ngan las 'das pa'i dngos po thams cad kyi rang bzhin du gnas pa dang /_dngos po thams cad kyi rang bzhin du 'byung ba'i phyir na/_dngos po kun gyi rang bzhin mchog_/dngos po kun gyi rang bzhin
[\[262a.6\]]'dzin/_/zhes bya ba nyid do/_/de ltar chos thams cad skye ba med pa'i tshul las 'gro ba rnams kyi bsam pa'i dbang gis de bzhin gshegs pa'i smon lam gyi mthu chen po dngos po rnam pa sna tshogs su snang ba ni/_skye med chos de sna tshogs don/_/zhes bya la de nyid zag pa
[\[262a.7\]]dang bcas pa'i chos dang zag pa med pa'i chos thams cad kyi bdag nyid du ston pa ni/_chos kun ngo bo nyid 'chang ba/_/zhes bya ba nyid do/_/shes rab chen po skad cig la/_/zhes bya zhing rgyu'i ye shes rnam par rtog pa thams cad dang bral ba bde ba chen po'i skad cig
[\[262b\]]
[\[262b.1\]]ni shes pa thams cad kyi gtso bo'am dam par gyur pas na/_shes rab chen po zhes bya la yongs su dag pa'i skad cig ma de la kun rdzob kyi dngos po thams cad bde ba chen po'i dngos por rtogs pa ste dngos zhes bya ba nyid do/_/thub pa blo mchog 'byung po sel/_/zhes pa ni de la
[\[262b.2\]]de lta bu'i ye shes chen po des phyin ci log gi rtog pas bskyed pa'i bag chags ni sreg par byed pa'i phyir 'byung po yin la/_shes rab chen po'i mtshan nyid kyis sel bar byed pa gang yin pa de la de skad ces bya la/_phyi rol gyi rnam par rtog pa g.yeng ba la sogs pa bkod par
[\[262b.3\]]mi nus pa dang /_yid bzhin gyi nor bu dang ba ltar dri ma dang bral ba'i bdag nyid du gnas pa dang yang dag par rdzogs pa'i sangs rgyas kyi byang chub ni chos kyi dbyings rtogs pa'i mtshan nyid du gnas shing rab tu dang ba'i mtshan nyid de des yongs su 'dzin pa'i phyir na/_mi g.yo
[\[262b.4\]]rab tu dang ba'i bdag_/rdzogs pa'i sangs rgyas byang chub 'chang /_/zhes pa nyid do/_/sangs rgyas kun gyi mngon sum pa/_/zhes pa ni de nyid kyis sangs rgyas thams cad kyi don dam pa mngon sum gyi shes pa 'dra bas rtogs par byed pa'i phyir na/_rab tu rtogs
[\[262b.5\]]pa mngon sum pa de la de skad ces bya la/_de nyid spros pa dang bral ba'i ye shes chen po ni rnam par rtog pa'i bud shing thams cad sreg par byed pa'i phyir na me yin la/_ma rig pa'i mun pa thams cad sel ba dang nyon mongs pa'i gdung ba sel ba'i phyir na/_ye shes
[\[262b.6\]]me lce 'od 'bar ba/_/zhes bya ste de ltar so sor rtog pa'i ye shes ni gsung nye bar 'dzin pa yin te/_yon tan las ni de'i yon tan dang las yin la/_de bas na mnyam pa nyid dang bya ba grub pa'i sngon du 'gro bas kun gyi dus su bshad pa yin la/_de nyid nges pa lnga'i
[\[262b.7\]]tshul du bshad pa ste bzhi pa'o/_/de ltar ye shes dang sku dang gsung dang thugs rnams bstan nas/_da ni de rnams yon tan du 'gyur ba mnyam pa nyid kyi ye shes kyi bdag nyid du bshad pa ni/_'dod pa'i don grub dam pa ste/_/zhes pa la sogs pa gsungs te de nyid nga rgyal chen po'i gang zag rnams
[\[263a\]]
[\[263a.1\]]'dul ba'i don du nga rgyal chen po'i sku rin chen 'byung ldan ni/_nor bu rin po che'i rgyal mtshan gyis gdul bya'i skye bo thams cad kyi 'dod pa'i don thams cad grub par mdzad pa gang yin pa de la de skad ces bya zhing /_de nyid kyi nga rgyal nye bar mtshon nas 'dod chags la sogs pa
[\[263a.2\]]thams cad nyon mongs pa nga rgyal 'gro ba'i rgyu yin la/_de nyid yang dag par sbyong ba'i phyir na/_ngan song thams cad rnam sbyong ba/_/zhes bya'o/_/mgon po sems can kun gyi mchog_/ces pa ni de ltar nyon mongs pa thams cad kyi yid yongs su dag pa las mnyam pa nyid kyi ye shes ni bdag gzhan gyi
[\[263a.3\]]rgyud mnyam ste/_de sems can thams cad dang mtshungs pa med pa dang /_'gro ba thams cad kyi mgon du gyur pas na de skad ces bya zhing /_de nyid gdul bya'i skye bo rnams nges par grol bar mdzad pas na/_sems can thams cad grol bar byed/_/ces bya ba la 'dod chags dang zhe sdang la sogs pa rnams
[\[263a.4\]]ni sma 'bebs pa'i phyir g.yul yin la/_de nyid du ye shes chen po'i mtshan nyid ni pha rol gyi dpung 'joms par byed pa'i ngo bor gyur pa dang /_ma rig pa la sogs pa'i mi shes pa'i bdag nyid ni gzhan la ltos pa med pa'i tshul gyis dregs pa yin la de rab tu 'joms par mdzad pas na/_nyon mongs
[\[263a.5\]]g.yul du gcig dpa' ba/_/mi shes dgra yi dregs pa 'joms/_/zhes bya ba nyid do/_/blo ldan sgeg 'chang dpal dang ldan/_/zhes pa ni 'jam dpal zhes bya ba nyid 'dis gzung ba ste/_mnyam pa nyid kyi ye shes 'di yang shes rab phul du byung ba'i mtshan nyid yin pa dang /_rin po che'i rgyan gyis
[\[263a.6\]]sems can rnams mdzes par mdzad pa bsod nams dang ye shes kyi tshogs rdzogs par mdzad pa de la de skad ces bya la/_sems can gdug pa dang ldan pa de rnams 'dul ba'i don du drag po'i sku gzugs ston kyang chos kyi dbyings las mi 'gyur ba'i phyir/_brtan po mi sdug gzugs 'chang ba/_/_
[\[263a.7\]]zhes bya la de nyid rigs brgya'i mtshan nyid kyis phyogs thams cad du gshegs par mdzad pa gang yin pa de lta bu'i tshul gyis theg pa chen po yongs su rdzogs pa'i go 'phang gi stobs kyis gong nas gong du spyod par mdzad pa gang yin pa de la de skad bya la/_lag pa brgya po kun bskyod cing /_/gom
[\[263b\]]
[\[263b.1\]]pa'i stobs kyis gar byed pa/_/nyid do/_/dpal ldan lag pa rgyas gang la/_/zhes pa ni de ltar bsod nams dang ye shes kyi tshogs yongs su rdzogs pa'i rigs brgya la sogs pas ni sems can rnams kyi nyon mongs pa mdzad pa ni grol ba'i lam la nges par 'jog pa'i phyir de skad ces bya'o/_/_
[\[263b.2\]]de lta bu'i gzugs kyis nam mkha'i mthar thug pa gdul bya gang dang gang na gnas pa de dang de na bskyod pa'i gzugs kyis gnas pa ni/_nam mkha' khyab pa gar byed pa/_/zhes bya zhing /_de nyid kyis sa dang po rab tu dga' ba nas sa bcu gsum pa rdo rje 'dzin pa chen po'i bar du yongs su dga'
[\[263b.3\]]ba'i snying po bde ba chen po'i mtshan nyid rtse gcig pa/_spros pa thams cad dang bral bas gnon cing bgrod par mdzad pa ni/_sa yi dkyil 'khor bzhi yi khyon/_/rkang pa ya gcig mthil gyis gnon/_/zhes bya ba nyid do/_/rkang mtheb sen mo'i khyon gyis kyang /_/tshangs pa'i yul sa rtse nas gnon/_/_
[\[263b.4\]]zhes bya ba ni/_de la rkang mtheb sen mo ni rkang pa'i bgros go 'phang yin la/_theg pa'i sgras ni lcags kyu bshad la/_sen mo'i sgras ni grur bshad do/_/de ltar rdo rje 'dzin pa'i go 'phang las byung ba'i lcags kyu/_'jig rten pa'i tshangs pa chen po'i nga rgyal ni dug dang bcas pa'i phyir rlung dang 'dra la de
[\[263b.5\]]nyid nga rgyal gnas pa'i phyir ro/_/yul sa yin te de bzhin gshegs pa'i thugs rje chen pos gnon par mdzad pas na de skad ces bya'o/_/de ltar ye shes chen po'i mtshan nyid 'di ni dus gsum gyi sangs rgyas thams cad kyi bya ba rdzogs pa'i don gcig nyid yin zhing legs par gsungs pa'i chos mtha'
[\[263b.6\]]dag gis grub pa'i 'bras bu chen po'i don du gyur pas na/_don gcig gnyis med chos kyi don/_/zhes bya zhing /_de nyid rnam pa thams cad kyi mchog dang ldan pa don bzang po yin zhing 'khor ba'i 'jigs pa thams cad dang bral bas na/_dam pa'i don ni 'jigs pa med/_/ces bya la/_ye shes
[\[263b.7\]]chen po'i don de nyid rang rig pa'i phyi rol gyi don rnam pa sna tshogs par snang zhing shes pa la phyi rol na med pa'i phyir na/_rnam rig sna tshogs gzugs don can/_/zhes bya ba nyid do/_/sems dang rnam shes rgyud dang ldan/_/zhes bya ba la sogs pa dang rnam par shes pa dang kun gzhi rnam par shes
[\[264a\]]
[\[264a.1\]]pa dang yid ces bya bas na grangs te/_sna tshogs pa'i gzugs 'dzin pa dang /_bag chags kyi rnam par snang ba'i phyir de skad ces bya zhing /_de nyid sems kyi rang bzhin gyi rnam par dag pa'i dngos po'i mtshan nyid don rab tu gsal bar gyur pa ni/_dngos don ma lus
[\[264a.2\]]rnams la dga'/_/zhes bya ba nyid do/_/de lta bu'i ye shes chen po dngos po thams cad kyi bdag nyid du mtshungs pa'i lam thams cad ji lta bus gsal bar gyur cing gang gis thob ce na/_stong pa nyid dga' 'dod chags blo/_/zhes pa la sogs pa gsungs te/_de la shes rab ye shes kyi
[\[264a.3\]]dbang gi dus su thob pa'i lhan cig skyes pa'i ye shes ni chos kyi dbyings la sogs pa bral ba'i mtshan nyid bde ba chen po la mngon par zhen pas na 'dod chags zhes bya la/_de nyid chen po'i mtshan nyid du gnas pas na rnam par rtog pa'i tshogs mtha' dag 'gags pas na stong pa zhes bya zhing de nyid
[\[264a.4\]]so so'i skye bo la sogs pa'i 'dod chags 'dzag pa dang bcas pa'i bde ba mngon par zhen pa ngan 'gro'i rgyur gyur pa spangs pa nyid la/_srid pa'i 'dod chags sogs spangs pa/_/zhes bya ba nyid do/_/srid gsum dga' ba chen po pa/_/zhes bya ba ni skad cig ma la 'dod pa dang gzugs
[\[264a.5\]]dang gzugs med pa'i khams gsum pa thams cad bde ba chen por gcig pa'i phyir na/_khams gsum pa la de skad ces bya zhing /_rnam par rtog pa'i tshogs mtha' dag sreg par byed pa dang ye shes chen po'i stobs gong nas gong du 'phel bar byed pa dang /_nyes pa'i dri ma thams cad dang bral ba'i
[\[264a.6\]]phyir na/_sprin dkar dag pa bzhin du dkar/_/zhes bya ba nyid do/_/dkar ba'i sgras ni sred pa las gyur pa'i dga' ba dang stobs zhes brjod do/_/'od bzang ston ka'i zla ba'i 'od/_/ces pa ni thabs kyi gsang ba'i rdo rje las byung ba'i byang chub kyi sems ni dri ma dang bral ba'i phyir/_ston ka'i zla ba'i
[\[264a.7\]]dkyil 'khor ltar gsal ba yin la/_de las byung ba'i bde ba chen po ni zla ba'i 'od zer ltar ma rig pa'i mun pa thams cad sel bar byed pa'i phyir na de skad ces bya la/_shes rab ma'i gsang ba'i pad+ma las byung ba'i byang sems ni rang byung gi me tog dang 'dres pa'i phyir na/_nyi ma shar ba'i dkyil
[\[264b\]]
[\[264b.1\]]'khor ltar dmar skyar snang zhing /_de nyid dri ma dang bral ba dang rab tu dang ba'i bdag nyid du gnas pa mdzes pa'i phyir na/_nyi ma shar ka'i dkyil ltar mdzes/_/zhes bya ba la/_de las 'byung ba chen po ni nyi dkyil gyi 'od ltar spros pa dang bral ba'i chags pa chen por gnas pa ni/_sen mo'i 'od
[\[264b.2\]]ni shas cher dmar/_/zhes bya ba nyid do/_/thabs dang shes rab gnyis kyi byang sems dus mtshungs pa nyid las lhan cig skyes pa'i ye shes rnam par rtog pa thams cad dang bral ba tshig gi brjod pa thams cad dang bral ba bde ba chen po nyid rtse gcig pa'i sems kyis bsgom par bya'o zhes bya ba'i don
[\[264b.3\]]to/_/ci de 'dzag pa dang bcas pa la sogs pa thob par 'gyur ram de lta na ni so so'i skye bo tha mal pa rnams dang khyad par med do zhe na/_cod pan bzang po mthon ka'i rtse/_/zhes pas te/_de la cod pan ni mgo la bcings pa nyid la bya/_/bzang po ni yid bzhin gyi nor bu rin po che'i rgyan te mthon ka ni mthing
[\[264b.4\]]nag ces bya ba'i don to/_/rang gi byang chub kyi sems kyi cod pan gyi gnas bde ba chen po'i 'khor lor rdo rje nor bu nas bkug ste cod pan du bya la rang gi gnas bzhag pa las zag pa med pa'i bde ba chen po skye'o zhes bya bar dgongs so/_/skra mchog mthon ka chen po 'chang /_/zhes pa ni/_de nyid dus gsum
[\[264b.5\]]gyi de bzhin gshegs pa thams cad kyi yon tan gyis brgyan cing rnam rtog rlung gis bskyod mi nus shing mi 'gyur ba gang yin pa de la de skad ces bya zhing /_de ni yid bzhin gyi nor bu rin po che de ltar dgos pa thams cad sgrub par byed pa dang bde ba chen po'i 'od zer gyis srid pa gsum gyi mun pa thams cad
[\[264b.6\]]'joms par byed cing rang gi rgyud nyid ro mnyam pa nyid kyis 'tshed par byed pas na/_nor bu chen po 'od chags dpal/_/zhes bya'o/_/de lta bu'i zag pa med pa'i bde ba'i phan yon bstan pa ni/_sangs rgyas sprul pa'i rgyan dang ldan/_/zhes pa la sogs pa gsungs te/_de ltar bde ba chen po de nyid las
[\[264b.7\]]grub pas de bzhin gshegs pa de'i sprul pa dang 'dra bas bskal pa grangs med pa khams gsum pa rnams kyi spyi gtsug gi nor bu'i rgyan du gyur pa gang yin pa de la de skad ces bya zhing /_de nyid kyi sprul pa'i gzugs rnam pa sna tshogs pa/_'jig rten gyi khams brgya phrag stong la sogs par 'gro ba'i
[\[265a\]]
[\[265a.1\]]don mdzad pa nyid dang rdzu 'phrul chen po'i thugs kyis skad cig pas 'dul bya'i zhing thams cad shes pa'i phyir na/_'jig rten khams brgya kun bskyod pa/_/rdzu 'phrul rkang pa'i stobs chen ldan/_/zhes bya ba nyid do/_/yongs su rdzogs pa'i mthar mngon par byang chub na bzhugs
[\[265a.2\]]pa'i gnas skabs na sems can thams cad mngon par rdzogs par 'tshang rgya bar mdzad par zhal gyis bzhes pa nyid ni sngon gyi smon lam rjes su dran zhes bya la/_de nyid mi bsnyel ba'i tshul gyis rab tu 'dzin pa gang yin pa de la de skad ces bya la/_de nyid 'gro ba rnams la gsum gzung ba'i tshul gyi sangs
[\[265a.3\]]rgyas dang chos dang dge 'dun dang /_lha nyid rjes su dran par rtse gcig pa'i tshul gyis gnas pa'i phyir na/_dran pa bzhi po ting 'dzin rgyal/_/zhes bya zhing /_de nyid kyis phyin ci log gi shes pa la skyed pa'i dri ma rnams sel bar mdzad pa dang /_sprul pa'i gzugs kyis 'khor ba'i gnas nas kyang srid
[\[265a.4\]]pa'i bcings pa las grol ba'i phyir gnas pa dang /_de nyid mtshan dang dpe byad dang /_stobs dang mi 'jigs pa la sogs pa de bzhin gshegs pa'i yon tan dpag tu med pa rnams kyi rgyur gyur pas na/_byang chub yan lag me tog spos/_/de bzhin gshegs pa'i yon tan mtsho/_/zhes bya ba nyid do/_/_
[\[265a.5\]]lam gyi yan lag brgyad tshul rig_/ces bya ba ni/_de lta bu'i bde ba chen pos 'phags pa'i lam yan lag brgyad kyi tshul yang dag par rig pa dang /_'bras bu yongs su rdzogs pa'i mtshan nyid chos kyi sku yongs su rig par gyur pa gang yin pa de ni/_yang dag sangs rgyas lam rig pa/_/zhes
[\[265a.6\]]bya ba nyid do/_/sems can kun la shas cher chags/_/zhes bya ba ni nam mkha' 'di grub pa'i rten dang 'dra bar gzugs kyi skus ni khams gsum gyi sems can thams cad la bu gcig pa ltar byams pa chen po'i tshul gyis gnas pa de la de skad ces bya zhing /_de nyid rnam par rtog pa thams cad dang bral
[\[265a.7\]]ba'i mtshan nyid ston ka'i nam mkha' dang ba ltar dri ma dang bral zhing mi 'gyur bar gnas pa ni/_nam mkha' lta bur chags pa med/_/ces bya ba nyid do/_/de ltar ye shes chen po'i mtshan nyid ni khams gsum gyi sems can thams cad kyi sems la 'jug pa'i phyir na/_sems can kun gyi yid la 'jug/_
[\[265b\]]
[\[265b.1\]]ces bya zhing khams gsum gyi sems can thams cad la gang dang gang gis 'dul ba la de dang de'i gzugs kyis thog ma skye ba la sogs pa'i mtshan nyid rnams la de yongs su 'dzin pa'i mtshan nyid thogs pa med par 'jug pas na/_sems can kun gyi yid ltar mgyogs/_/zhes bya ba nyid do/_/sems
[\[265b.2\]]can kun gyi dbang don shes/_/zhes bya ba ni de ltar 'dul ba la nye bar brtson pa'i sems can rnams thabs gang yongs su shes pa 'jug pa zhes bya ba ste/_de nyid bdag dang gzhan gyi don chen por rab tu gyur pa yin la nges par 'byung ba'i tshul du shes pa gang yin pa de la de skad ces bya zhing /_zhi ba chen
[\[265b.3\]]po nges pa'i tshul gyis sems can gang dang gang gi rgyud la brlan pa de dang de'i yid nges par mdzad pa dang /_de ltar rnam par rtog pa'i tshogs mtha' dag rab tu nub par gyur pa las de'i yid gong nas gong du zhen cing mi 'bral ba'i tshul du gnas na/_sems can kun gyi yid 'phrog pa/_/zhes bya ba nyid
[\[265b.4\]]do/_/de lta bu'i spros pa dang bral ba'i bde ba chen po ni gzugs dang /_tshor ba dang /_'du shes dang /_'du byed dang /_rnam par shes pa rnams bde ba chen po'i mtshan nyid du rig pa ni phyin ci log gi shes pas bskyed pa gzugs su mngon par zhen pa la sogs pa spangs shing phyin ci log rtogs pas na/_
[\[265b.5\]]phung po lnga po de nyid shes/_/zhes bya zhing /_de ltar bde ba chen po byin gyis brlab pa'i gnas skabs nas kun nas nyon mongs pa'i phung po lnga rnam par dag_/rnam par dag pa'i phung po lnga yongs su rdzogs par gyur la de nyid rnam par snang mdzad dang mi bskyod pa la sogs pa de bzhin gshegs pa rnam pa
[\[265b.6\]]lnga'i bdag nyid du gnas pas na/_rnam dag phung po lnga 'chang ba/_/zhes bya'o/_/de lta bu'i bde ba chen po'i spros pa dang bral ba nyid snod kyi gnas skabs kyi bdag nyid ni bdag dang gzhan gnyis ka na nges par 'byung ba rtog pa dang bral ba'i mtshan nyid yang dag pa'i mtha' la rab tu gnas pa dang /_rgyu
[\[265b.7\]]nus pa thogs pa med pa'i mtshan nyid 'dod pa dang gzugs dang gzugs med pa'i mtshan nyid las nges par 'byung ba'i bde ba chen po rab tu rtogs pa dang /_de nyid chu bo chen po'i rgyun ltar lam gyi gnas skabs rgyun mi 'chad pa bde ba chen por rang dang gzhan gyi rnam pa'i cha mtha' dag nub par gyur pa la
[\[266a\]]
[\[266a.1\]]rab tu gnas nas lam gyi nges par 'byung ba dang /_lam la nges par 'byung ba'i las thob/_'bras bu nges par 'byung ba ni bdag nyid nges par 'byung ba las gzhan gyi don phun sum tshogs pas 'gro ba gzhan la bdag nyid dang po thabs ji lta bus mngon par rdzogs par byang chub pa de ltar phyin ci
[\[266a.2\]]ma log pa'i tshul gyis ston par mdzad cing /_rgyud bzhi'i tshul du gnas par bstan pa ni/_nges 'byung kun gyi lam la gnas/_/nges par 'byung ba kun la mkhas/_/nges par 'byung ba kun ston pa/_/zhes bya ba nyid do/_/yan lag bcu gnyis srid rtsa bton/_/zhes pa ni de la yan lag bcu gnyis ni ma rig pa
[\[266a.3\]]dang 'du byed la sogs pa nang rten cing 'brel pa bcu gnyis yin la de nyid yang dang yang du 'byung bas srid pa'i rtsa ba nyid do/_/de bde ba chen po spros pa dang bral bas phyin ci ma log pa'i tshul gyis bton pa gang yin pa de la de skad ces bya zhing /_de nyid rnam par dag pa las de bzhin gshegs pa'i
[\[266a.4\]]gnas skabs dang sgyu ma lta bu'i mdzad pa bcu gnyis par du 'dzin par mdzad pas na/_dag pa rnam pa bcu gnyis 'chang /_/zhes bya ba nyid do/_/de nyid sdug bsngal dang kun 'byung ba dang 'gog pa dang lam gyi bden pa las yongs su grub pa bdag nyid du gnas pa/_bden bzhi'i tshul gyi rnam pa can/_/zhes bya la/_
[\[266a.5\]]mig gi rnam par shes pa la sogs pa rnam par dag pa las sa'i snying po la sogs pa'i byang chub sems dpa' brgyad du nges par ldan pa ni/_shes pa brgyad po rtogs pa 'chang /_/zhes bya zhing de nyid chos kyi 'khor lo yongs su dag pa'i las ma rig pa la sogs pa nyid dag pa'i tshul gyi bden pa yin la des grol ba nges
[\[266a.6\]]par ston pa'i tshul gyis de bzhin gshegs pa'i phun sum tshogs pa dang ldan pas/_bden don rnam pa bcu gnyis ldan/_/zhes bya ba nyid do/_/de nyid rnam pa bcu drug rig_/ces bya ba ni ye shes kyi sku'i sku dang gsung dang thugs dang ye shes dang chos kyi sku'i sku dang gsung dang thugs dang ye shes dang longs spyod rdzogs pa'i sku'i sku dang
[\[266a.7\]]gsung dang thugs dang ye shes dang sprul pa'i sku'i sku dang gsung dang thugs dang ye shes rnam par dag pa rig par gyur pa gang yin pa de la de skad ces bya la/_rnam pa nyi shus byang chub pa/_/zhes pa ni rgyu'i mtshan nyid kyi gnas skabs na sku dang gsung dang thugs dang ye shes dang chos kyi dbyings kyi mtshan nyid kyi sgo
[\[266b\]]
[\[266b.1\]]nas de dag thams cad rnal 'byor gyi lam gyi gnas skabs su dga' ba dang /_mchog tu dga' ba dang /_lhan cig skyes pa'i dga' ba dang /_dga' bral gyi dga' ba'i tshul gyis rnam par phye ba de la de skad ces bya'o/_/rnam pa sangs rgyas kun rig mchog_/ces bya ba ni de ltar rnam pa nyi shu mngon
[\[266b.2\]]par byang chub pa'i bde ba chen po ni brtan pa dang g.yo ba'i dngos po thams cad gnyis su med par rtogs shing rang rig pa'i phung po'i bde ba chen por rig cing /_de nyid 'jig rten pa'i bde ba las khyad par du 'phags pas de skad ces bya la/_rang rig pa'i bde ba chen po de nyid nyan thos 'gog pa'i snyoms par
[\[266b.3\]]'jug pa ltar bdag nyid 'ba' zhig bde ba'i rgyun dang ldan pa ma yin zhing brtan pa dang g.yo ba dang dngos pos stong gsum gyi stong chen po'i 'jig rten gyi khams thams cad bde ba chen po'i gzugs kyi sprul pa dpag tu med pas khyab par byed cing /_sangs rgyas kyi mdzad pa dang 'dra bas 'gro ba rnams kyi sdug bsngal sel
[\[266b.4\]]bar mdzad pa ni/_sangs rgyas kun gyi sprul pa'i sku/_/bye ba dpag med 'gyed pa po/_/zhes pa nyid do/_/de lta bu'i bde ba chen po skad cig la dus kyi mtha'i skad cig ma dpag tu med pa thams cad bde ba chen po'i ngo bor rtogs pa gang yin pa de ni/_skad cig thams cad mngon par rtogs/_/zhes bya
[\[266b.5\]]zhing /_bde ba chen po nyid rnam par rtog pa thams cad zad par gyur cing /_gnyis su med par gyur pa ni skad cig ma'i sgrar brjod cing skad cig ma ni ye shes dang gcig tu brjod cing k+Sha dang na ni ma ning gi rtags te/_zad cing med pa zhes bya ba dang /_'dzag pa med pa zhes bya ba nyid do/_/'dir yang dus kyi
[\[266b.6\]]mtha'i skad cig ma thams cad zad cing med par gyur pa dang /_de nyid zag pa med pa'i bde ba nyid du gnas pas na de skad ces bya ste gang du yang 'gal ba med la/_de nyid don dam pa'i byang chub kyi sems kyis dngos po'i don mtha' dag las rig par gyur pa ni/_sems kyi skad cig don kun rig pa nyid do/_/_
[\[266b.7\]]theg pa sna tshogs thabs tshul gyis/_/'gro ba'i don la rtogs pa po/_/zhes pa ni de la nyan thos kyi theg pa dang /_rang rgyal gyi theg pa dang /_byang chub sems dpa'i theg pa rnams la rang rang gi lhag pa'i shes rab kyi ngo bos don gyi dngos po rnam pa sna tshogs pa yin la/_de lta bu'i thabs kyis
[\[267a\]]
[\[267a.1\]]'gro ba gang dang gang la don gyi mtshan nyid nges par gyur pa de la de skad ces bya ste/_de ji lta ba bzhin du 'dir yang rtog pa'i bye brag gi chos kyis nyan thos dang /_rang rgyal dang /_byang chub sems dpa' dang /_theg pa chen po la sogs pa rnams dang po nas rnam pa nyi shu'i
[\[267a.2\]]bar du nges par tshang pa'i phyir na de skad bya ba nyid do/_/theg pa gsum gyi nges 'byung la/_/theg pa gcig gi 'bras bur gnas/_/zhes bya ba ni/_de la theg pa gsum ni nyan thos dang /_rang rgyal dang byang chub sems dpa'i theg pa yin la/_de dag las rim pa ji lta ba bzhin du lus dang ngag rnams
[\[267a.3\]]yang dag par sbyangs pa ni lam gyi gnas skabs kyi mtshan nyid la gong nas nges par 'byung ba zhes bya la bdag nyid kyi sems yang dag par sbyang ba'i phyir theg pa rnams kyi rab bam mchog chen por 'gyur ba'i rdo rje theg pa chen po'i gnas na bde ba chen po'i tshul gyis 'bras bu nyid lam du byas nas myur ba
[\[267a.4\]]nyid du 'bras bu la gnas par byed pa ni 'bras bu'i sa la rab tu gnas so zhes bya bar dgongs so/_/de lta bu 'bras bu'i theg pa'i yon tan ji lta bu yin snyam pa la/_nyon mongs khams rnams dag pa'i bdag_/ces gsungs te/_de ltar 'bras bu'i mtshan nyid rdo rje theg pa'i 'dod chags
[\[267a.5\]]la sogs nyon mongs pa'i dri ma rnams rjes su mthun pa'i stobs kyis dag par byed pa de la de skad ces bya la/_de nyid kyi las kyi rgyu dang las kyi 'bras bu thams cad zad par byed pa ni/_las kyi khams rnams zad byed pa/_/zhes bya'o/_/de nyid las dang nyon mongs pa dpag tu med pa yang dang yang du 'byung
[\[267a.6\]]bar gyur pa'i rgyur gyur pas na khams zhes bya ste/_de yang gsang 'dus rgyud phyi ma las/_nyon mongs rdo rje bdud rtsi dag_/las rnams thams cad 'grub par 'gyur/_/las rnams thams cad dag pa las/_/las las skyes pa'i 'bras bu dag_/ces gsungs pa'i phyir ro/_/chu bo
[\[267a.7\]]rgya mtsho kun las rgal/_zhes bya ba ni chu bo ni 'khor ba'i sdug bsngal dpag tu med pa yin la/_de las rab tu rgal zhes bya ba nyid do/_/de lta bu'i thabs de dang shes rab de dang bde ba chen por mnyam par sbyor ba spros pa dang bral ba'i mtshan ma las yang dag par byung ba yin la/_sbyor ba'i
[\[267b\]]
[\[267b.1\]]dgon pa las byung ba/_/zhes bya ba nyid do/_/de ltar thabs dang shes rab mnyam par sbyor ba las byung ba'i mtshan nyid kyis mtshams med pa rnam pa lnga dang /_srog gcod pa la sogs pa'i phas pham par gyur ba'i chos bzhi dang /_tshig rtsub mo la sogs pa phra mo'i nyon mongs pa ma lus pa
[\[267b.2\]]rnams dang /_de las byung ba bag chags kyi sa bon ma lus pa thams cad phyis sa bon mi 'jog pa'i tshul gyis spangs pa gang yin pa de la/_nyon mongs nye ba kun nyon mongs/_/bag chags bcas pa gtan spangs pa/_/zhes bya ba nyid do/_/snying rje chen po shes rab thabs/_/zhes bya ba ni las kyi
[\[267b.3\]]phyag rgya dang /_rnal 'byor pa'i mtshan nyid stong pa nyid dang /_ye shes kyi bdag nyid ni shes rab dang thabs kyi ngo bo ste/_de nyid ro mnyam pa las byung ba'i bde ba chen po ni khams gsum gyi sems can thams cad la khyab pa'i phyir na snying rje chen po zhes bya zhing /_de lta bu'i tshul gyis 'gro ba'i don
[\[267b.4\]]'bras bu dang bcas pa'i byed pa gang yin pa de ni/_don yod 'gro ba'i don byed pa/_/zhes bya ba nyid do/_/de ltar de lta bu'i bde ba chen po'i stobs phyin ci log gi shes pa sna tshogs pa'i yul la mtshan ma'i dngos por 'dzin pa'i mtshan ma'i rnam par rtog pa ma lus par spangs bar gyur pa gang yin
[\[267b.5\]]pa de ni/_'du shes kun gyi don spangs shing /_/bya ba la bag chags kyi rnam par snang ba'i don rta dang glang po la sogs pa'i gnas dang /_lus dang longs spyod du snang ba thams cad 'gag par byed pa ni/_rnam shes don ni 'gog par byed/_/ces bya ste/_gnyis su med pa'i bde ba chen po skyes pa dang
[\[267b.6\]]dus mtshungs par mig la sogs pa'i dbang po thams cad dang gzugs la sogs pa'i yul thams cad 'gag par mdzad cing rang rig pa'i ye shes sad par mdzad ces par dgongs so/_/de lta bu'i rgyu dri ma dang bral ba'i mtshan nyid las yongs su grub pa'i 'bras bu'i dri ma dang bral ba'i bdag nyid
[\[267b.7\]]kyi don phun sum tshogs pa bshad nas/_de las byung ba gzhan gyi don phun sum tshogs par bstan pa ni/_sems can kun yid yul dang ldan/_/zhes pa la sogs pa gsungs te/_de la dper na yid bzhin gyi nor bu rin po che ni/_sems can la mos pa rnam pa sna tshogs kyi dbang gis 'dod pa'i
[\[268a\]]
[\[268a.1\]]don gang dang gang bsams pa de dang de thams cad kyi re ba phun sum tshogs par mdzad pa dang /_de bzhin du yang dag par rdzogs pa'i sangs rgyas thams cad kyi byin rlabs chen po ni khams gsum gyi sems can thams cad kyi skyabs dang mgon dang
[\[268a.2\]]re ba thams cad kyi yul du gyur pa gang yin pa de la de skad ces bya zhing /_de bzhin gshegs pa'i thugs ye shes bla na med pa gdul bya'i sems can thams cad kyi sems kyi bsam pa rnam pa sna tshogs pa rnams yang dag par mkhyen pa gang yin pa/_sems can kun gyi yid
[\[268a.3\]]rig pa/_/zhes bya ba la/_sems can kun gyi yid la gnas pa ni ye shes chen po yin la/_de nyid de bzhin gshegs pa thams cad kyi ngo bo yin la/_chos thams cad kyi rang bzhin dang lhan cig skyes pa'i bde ba chen po zhes pa nyid do/_/de lta bu'i tshul gyis
[\[268a.4\]]sems can thams cad kyi yid la nga gnas zhes bya ba ste/_de yang le'u dang po las/_nga ni de bzhin gshegs kun dang /_/'byung ba kun gyi snying la gnas/_/spros pa kun dang bral ba ste/_/dngos kun ngo bor rtag tu bzhugs/_/zhes gsungs pa'i phyir
[\[268a.5\]]ro/_/de dag sems dang mthun par 'jug_/ces pa ni de ltar gdul bya'i skye bo thams cad kyi sems gdug pa dang bcas pa de thams cad kyang rjes su mthun pa'i tshul gyis 'dul bar mdzad pa ste/_dper na/_smad 'tshang ma'i dbang phyug chen mo ut+pa la'i gzugs
[\[268a.6\]]'khrig pa'i chos la rtag tu nye bar chags shing skyes bu'i mtshan ma rtag tu che ba 'dod la/_dran pa'i tshul gyis tshim par byas pa las/_ngan 'gro'i lam las grol nas/_dgra bcom pa'i 'bras bu thob pa bzhin de nyid 'bras bu phun sum tshogs pa'i bdag nyid yul
[\[268a.7\]]la mngon par dga' ba dang /_de yin pa la yid ches par gyur pa las/_khams gsum gyi sems can thams cad yi rangs par gyur pa dang /_de nyid las da ltar byung ba dang /_ma 'ongs pa'i 'bras bu la yid mngon par dga' bar gyur pa
[\[268b\]]
[\[268b.1\]]ni/_sems can kun yid tshim par byed/_/sems can kun gyi yid dga' ba/_/zhes bya la/_de bzhin gshegs pa'i yon tan phun sum tshogs pa bcu gsum gyi mnga' bdag tu gyur pa dang /_spros pa dang bral ba'i ye shes chen po ni shel dag pa ltar
[\[268b.2\]]nyes pa'i skyon mtha' dag spangs pa ni/_grub pa mthar phyin 'khrul pa med/_/ces bya zhing /_'khrul pa'i chos mtha' dag spangs pa nyid do/_/nor pa thams cad rnam par spangs/_/zhes bya ba nyid do/_/de ltar gzhan gyi don phun sum tshogs pa nyid 'das pa dang /_ma 'ongs
[\[268b.3\]]ba dang /_da ltar byung ba rnams kyi snod dang /_rgyu dang 'bras bu'i ngo bo phyin ci ma log par shes shing som nyi dang rnam par bral bar gyur cing /_mtha' gcig gi nges par gnas pa ni/_don gsum the tshom med pa'i blo/_zhes bya zhing /_de nyid las bdag gi
[\[268b.4\]]don dang /_gzhan gyi don phun sum tshogs pa'i bdag nyid chos kyi sku dang /_longs spyod rdzogs pa'i sku dang /_sprul pa'i sku'i rang bzhin du gnas/_kun don yon tan gsum gyi bdag_/ces bya'o/_/phung po lnga don dus gsum du/_/skad cig gcig gis bye brag
[\[268b.5\]]phyed/_/skad cig gcig gis rdzogs sangs rgyas/_/zhes pa ni/_de nyid dus med pa'i bde ba chen po spros pa dang bral ba ni/_sgrub par byed pa'i bya ba thams cad kyi skad cig ma yongs su rdzogs pa zhes bya zhing /_de nyid bya ba rdzogs pa'i skad cig ma zhes bya ste/_de bya ba rdzogs pa'i skad cig ma de
[\[268b.6\]]la dus kyi mtha'i skad cig ma thams cad bye brag med cing de'i phung po lnga las nye bar mtshon nas/_phung po khams dang /_skye mched dang /_snod kyi 'jig rten la sogs pa thams cad gnyis su med pa'i bde ba chen por dus gsum du rab tu rtogs pa gang yin pa de
[\[268b.7\]]la de skad ces bya zhing /_de nyid skad cig ma gcig la mngon par rdzogs par sangs rgyas pa de la de skad ces bya zhing /_bde ba chen po de nyid dus gsum gyi sangs rgyas thams cad rang bzhin 'dzin pa'i phyir ni/_sangs rgyas kun gyi rang bzhin 'chang /_/zhes bya ba nyid do/_/mnyam pa nyid kyi ye shes
[\[269a\]]
[\[269a.1\]]kyi sku gsum gyi mtshan nyid du bstan pa ni/_lus med lus te lus kyi mchog_/ces gsungs te de bzhin gshegs pa thams cad kyi chos kyi sku ni rdul phra rab kyis bsgrubs pa kha dog dang dbyibs kyi rnam pa med cing sku gnyis kyi rten du gyur pa gang yin pa de la de skad ces bya zhing /_
[\[269a.2\]]lus kyi mtha' ni rtog pa po/_/zhes pa ni/_de bzhin gshegs pa thams cad kyi longs spyod rdzogs pa'i sku ni gzugs can mtha' dag gi rab kyi mthar thug pa mtshan bzang po sum cu rtsa gnyis dang /_dpe byad bzang po brgyad cus yongs su brgyan pa dag pa rnam pa gsum las longs spyod par
[\[269a.3\]]gyur pa/_ting nge 'dzin gyi sgo nas chos ston par gyur pa de la de skad ces bya'o/_/gzugs rnams thams cad kun du ston/_/zhes pa ni de bzhin gshegs pa'i sprul pa'i sku ste sprul pa'i sku bye ba dpag tu med pa gang dang gang du 'dul ba de dang de'i gzugs kyis kun du ston zhes bya'o/_/de ltar sku
[\[269a.4\]]gsum gyi mtshan nyid ni 'gro ba rnams kyi yid bzhin nor bu rin po che rgyal mtshan gyi dbang du gyur pa ni/_nor bu chen po rin chen tog_/ces bya'o/_/de ltar de bzhin gshegs pa'i yon tan phun sum tshogs pa dpag bsam gyi shing ltar 'gro ba thams cad kyi re ba skong bar mdzad pa mnyam pa nyid kyi
[\[269a.5\]]ye shes nges pa lnga'i tshul du bshad pa ste lnga pa'o//_//de ltar ye shes dang thugs dang gsung dang sku dang yon tan gyi bdag nyid du bshad nas/_da ni sangs rgyas thams cad kyi phrin las sgo lnga'i rnam par shes pa rnam par dag pa bya ba grub pa'i ye shes bstan pa ni/_sangs rgyas kun gyis rtog bya ba/_/zhes
[\[269a.6\]]gsungs te de la rtog bya ba zhes pa ni rtags can yin pas na/_stong gsum gyi stong chen po'i 'jig rten gyi khams bye ba phrag du ma rnams su gdul bya rnams kyi don du snyoms par 'gro bar shes par bya zhing bya ba 'dis ni/_bya ba grub pa'i ye shes nyid nges par gzung ba'o/_/sangs rgyas byang chub bla na
[\[269a.7\]]med/_/ces pa ni nyan thos kyi byang chub ltar bdag nyid 'ba' zhig gi don ma yin zhing khams gsum gyi sems can thams cad kyi don ma lus par mdzad pa gang yin pa de la de skad ces bya zhing de nyid theg pa chen po gsang sngags kyi tshul las byung zhing rnam par rtog pa thams cad spangs par gyur pas
[\[269b\]]
[\[269b.1\]]na/_gsang sngags las byung yi ge med/_/ces bya ste/_de nyid gdul bya rnams kyi don bya ba dang spyod pa dang /_rnal 'byor gyi rgyud gsum gyi tshul gyis dus nges par ston cing /_bsgrub bar bya ba don gyi mtshan nyid ni gsang sngags thams cad kyi don 'jig rten dang 'jig rten las 'das pa'i dngos
[\[269b.2\]]grub rnam pa sna tshogs skyed par byed pa'i don dam par byang chub kyi sems chen po gang yin pa de/_gsang sngags chen po'i rigs gsum pa/_/gsang sngags don kun skyed pa po/_/zhes bya ba nyid do/_/de ltar don dam pa byang chub kyi sems de nyid stong pa nyid kyi brdar gyur cing /_
[\[269b.3\]]rnam par rtog pa thams cad dang bral ba gang yin pa de la/_thig le chen po yi ge med/_/ces bya zhing /_de las rigs lnga dang rigs drug dang rigs brgya la sogs pa dpag tu med par 'gyur bar bstan pa ni/_stong pa chen po yi ge lnga/_thig le stong pa yi ge brgya/_/zhes bya ste/_thig
[\[269b.4\]]le ni nam mkha' dang 'dra ba yin la/_nam mkha' ltar stong pa zhes bya bar dgongs so/_/rnam pa kun ldan rnam pa med/_/ces bya ba la de rnam pa kun zhes pa ni rigs lnga dang rigs brgya'i bar du yin no/_/rnam pa ni stong pa zhes bya ba nyid de sngar gyi nges par bshad pa'o/_/de lta bu'i rnam pa dang
[\[269b.5\]]bcas zhing rnam pa med pa dag dang gzhan gyi don phun sum tshogs pa'i bdag nyid gang las thob ce na/_bcu drug phyed phyed thig le can/_/zhes bya ba la sogs pa gsungs te/_de nyid dbang rnams kyi mchog tu gyur pa bzhi pa nges par bstan pa nyid la/_de la bcu drug gi phyed ni
[\[269b.6\]]brgyad yin la/_brgyad kyi phyed ni bzhi yin/_lhan cig skyes pa'i bde ba chen po'i ye shes de nyid dga' ba bzhi'i bdag nyid can zhes bya bar dgongs shing /_skabs 'dir thig le'i sgras ni gnyis rnam par spangs pa zhes brjod la/_gnyis ni char byed pa yin te/_gzung ba
[\[269b.7\]]dang /_'dzin pa dang /_thabs dang shes rab la sogs pa gnyis su 'dzin pa mtha' dag spangs pa bde ba chen po zhes bya bar dgongs so/_/de nyid rang gi ngo bo bstan pa ni/_yan lag med pa'i rtsis las 'das/_/zhes gsungs te/_de la yan lag gi dngos po'i rnam
[\[270a\]]
[\[270a.1\]]par rtog pa dang /_mtshan ma'i rnam par rtog pa thams cad yid la med par gyur cing ngag gis brjod pa'i tshad las 'das pa gang yin pa de la de skad ces bya'o/_/bsam gtan bzhi yi rtse mo can/_/zhes bya ba ni/_dga' ba dang /_mchog tu
[\[270a.2\]]dga' ba dang /_lhan cig skyes pa'i dga' ba dang /_dga' bral gyi dga' ba rnams kyi bla mar gyur cing gong na med pa ni rtse gcig pa'i bsam gtan yin la/_brjod pa dang bral ba kun gyi mtshan nyid dam/_kun gyi rnam pa spangs pa gang yin pa de la de skad ces bya zhing /_de la yang
[\[270a.3\]]dag par rdzogs pa'i sangs rgyas byang chub kyi lam chen po'i rim pa'am/_nam mkha'i rdo rje la sogs pa'i thabs kyi yan lag dpag tu med pa thams cad 'bras chen snod du sdud pa ltar dngos po kun bsdus pa'i ngo bo yin pa dang /_de shes pa las dngos po mtha' dag shes par
[\[270a.4\]]gyur pa nyid dang /_de nyid la mnyam par brtan pa'i tshul gyis mnyam par gzhag na bdag nyid kyi phung po dang /_khams dang /_skye mched la sogs pa rnam par dbye ba rigs kyi mtshan nyid dang /_sems kyi rang bzhin phyin ci ma log par rig par gyur pa gang yin pa de la/_
[\[270a.5\]]bsam gtan yan lag kun shes shing /_/ting 'dzin rig dang rgyud rig pa/_/zhes bya ba nyid do/_/de lta bu'i bde ba chen po yongs su rdzogs pa'i mtshan nyid las 'bras bu sku gsum phun sum tshogs par bstan pa ni/_ting 'dzin lus can lus kyi mchog_/ces pa la sogs pa
[\[270a.6\]]gsungs so/_/de la chos kyi sku ni mtshan ma'i spros pa thams cad dang bral zhing bde ba chen po ni rtse gcig pa'i tshul gyi ting nge 'dzin yin la/_de bzhin gshegs pa'i sku thams cad kyi mchog tu gyur pa gang yin pa de la de skad ces bya zhing /_de bzhin gshegs pa thams cad kyi longs spyod
[\[270a.7\]]rdzogs pa'i sku ni sa bcu'i byang chub sems dpa' rnams kyi rgyal por gyur pas na/_longs spyod rdzogs sku kun gyi rgyal/_/zhes bya ste de bzhin gshegs pa thams cad kyi sprul pa'i sku ni khams gsum gyi 'gro ba'i sems can thams cad kyi don phun sum tshogs par mdzad pa ni/_gdul bya'i zhing rgya chen po la mdzad
[\[270b\]]
[\[270b.1\]]pa rgya chen por mdzad pa'i phyir na/_sprul pa'i sku ste sku yi mchog_/ces bya ba nyid do/_/de ltar lhan cig skyes pa bde ba chen po'i ye shes de lta bu sku gsum gyi bdag nyid du gnas shing /_sprul pa dpag tu med pa 'byung ba'i rgyur gyur pa ni/_sangs rgyas sprul pa'i rgyud 'chang ba/_/zhes bya zhing khams gsum gyi
[\[270b.2\]]sems can thams cad bde ba chen po'i rang bzhin gyi spros pa mdzad cing zhi ba la sogs pa'i tshul gyis 'gro ba rnams kyi don ji lta ba bzhin du mdzad pa ni/_phyogs bcur sprul pa sna tshogs 'gyed/_/ji bzhin 'gro ba'i don byed pa/_/zhes bya ba nyid do/_/lha yi dbang po lha yi lha/_/zhes pa ni de la lha ni bde byed la sogs
[\[270b.3\]]pa yin la de'i lha ni lha'i dbang po brgya byin yin te/_de'i lha ni dbang phyug chen po yin la/_dbang phyug chen po'i lha ni de bzhin gshegs pa nyid do/_/de ltar bde ba chen po 'dis kyang 'jig rten pa'i dngos grub phun sum tshogs pa ster bar byed pa dang /_'jig rten las 'das pa'i dngos grub de
[\[270b.4\]]bzhin gshegs pa'i phun sum tshogs pa ster bar byed ces bya bar dgongs so/_/de lta bu'i dngos grub phun sum tshogs pa ster bar byed pa'i bdag por gyur pa dang /_lha ma yin gyi sgras ni mi skyo ba zhes bya la/_de la skyo ba ni sems rang gi ngo bo las phyi rol gyi mi ma yin pa la sogs pas sems
[\[270b.5\]]bsgyur te rnam pa gzhan du 'gyur ba byed pa ltar tha mal pa'i gnas skabs sems rang bzhin gyis rnam par dag pa nyid du phyin ci log gi mngon par zhen pa'i stobs kyis gzung ba dang 'dzin pa'i rnam par rtog pa dag 'gog par gyur pa'i bdag por gyur pa gang yin pa de la/_lha yi dbang po lha min
[\[270b.6\]]bdag_/ces pa nyid de/_/'chi med dbang po lha yi bla/_/zhes pa ni bde ba chen po'i spros pa dang bral ba'i mtshan nyid kyis rnam par rtog pa'i rkyen las byung ba 'chi 'gog ltar byed pa dang /_mi 'chi ba la dbang ba ster bar byed pa bla mar gyur pa gang yin pa de la de skad ces bya zhing /_de'i stobs kyis bdud
[\[270b.7\]]dang dbang phyug la sogs pa rab tu 'joms shing nyon mongs pa mtha' dag 'joms par mdzad pa ni/_'joms byed 'joms byed dbang phyug po/_/zhes bya la de nyid kyi srid pa'i 'joms pa chen po rab tu rgal bar gyur pa ni/_/srid pa'i dgon pa las brgal ba/_/zhes bya ba nyid do/_/de ltar
[\[271a\]]
[\[271a.1\]]lhan cig skyes pa'i zhi ba gang yin pa de la bdag nyid gcig pu'i bla ma zhes bya ba phyogs bcu'i de bzhin gshegs pa thams cad kyi yon tan phun sum tshogs pa ster bar byed pa'i bla mar gyur pa gang yin pa de la/_ston pa gcig bu 'gro ba'i bla/_/zhes bya ba la de nyid stong
[\[271a.2\]]gsum gyi stong chen po'i 'jig rten gyi khams thams cad du ye shes chen por rab tu gnas par gyur pa dang /_sangs rgyas kyi chos stobs dang mi 'jigs pa la sogs pa thams cad ster bar byed pa'i phyir bdag por gyur pa de la/_'jig rten phyogs bcur rab grags pa/_/chos kyi sbyin bdag che
[\[271a.3\]]ba po/_/zhes bya'o/_/bde ba chen po bzhi pa 'di nyid dpa' bo go cha dang ldan pas rab tu mi zad pa'i mtshon thogs te/_pha rol gyi dpung thams cad 'dul bar bstan pa ni/_byams pa'i go cha chas pa ste/_/zhes bya ba la sogs pa gsungs te/_khams gsum gyi sems can thams cad la rab
[\[271a.4\]]tu phan par 'dod pa bdag nyid du gnas pa gang yin pa de la de skad ces bya zhing sems can thams cad kyi sdug bsngal la nye bar dmigs pa la maN+Dal gyi tshul du bgos bas thams cad shes rab ral gri dang mda' gzhu'i tshul thogs te/_'dod chags la sogs pa nyon mongs pa'i tshogs ni rnam par
[\[271a.5\]]g.yeng ba'i tshul gyi g.yul ngo yin la rab tu sel bar mdzad pa gang yin pa de ni/_snying rje yi ni ya lad bgos/_/shes rab ral gri mda' gzhu thogs/_/nyon mongs mi shes g.yul ngo sel/_/zhes bya ba nyid do/_/de lta bu'i bde ba chen po de nyid gzhom pa'i rnam par rtog pa mtha' dag rtog pa med
[\[271a.6\]]par 'joms pa por gyur cing /_bdag la gnod par byed pa'i bdud kyi dgra thams cad thul bar gyur pa dang /_da ltar dang ma 'ongs pa'i dus su bdud bzhi'i 'jigs pa sel bar byed pa dang /_bdud kyi dpung thams cad pham par byed pas na/_dpa' bo bdud dgra bdud 'dul ba/_/bdud bzhi'i 'jigs
[\[271a.7\]]pa sel bar byed/_/bdud kyi dpung rnams pham byed pa/_/zhes bya ba nyid do/_/de lta bu'i spros pa dang bral ba'i bde ba chen pos mi mthun pa'i tshogs mtha' dag rab tu bcil nas de'i skad cig ma'i yon tan chen po'i gnas su bstan pa ni/_rdzogs pa'i sangs rgyas 'jig rten 'dren/_/zhes pa la sogs
[\[271b\]]
[\[271b.1\]]pa gsungs te/_gnyis su med par mngon par rtogs pa'i mtshan nyid kyis bsod nams dang ye shes kyi tshogs yongs su rdzogs shing 'jig rten pa thar pa chen po'i grong khyer du 'dren par mdzad pa gang yin pa de la de skad ces bya zhing /_de nyid la drin chen po'i tshul gyis spos dang /_me tog
[\[271b.2\]]la sogs pa'i mchod pa dang /_yon tan bsngags pa'i tshul gyis bstod pa dang /_yan lag lngas phyag 'tshal ba'i gnas su gyur pas na/_mchod 'os bstod 'os phyag gi gnas/_/zhes bya ba nyid do/_/de ltar gnyis su med pa'i ye shes spros pa dang bral ba gang yin pa de
[\[271b.3\]]dus rtag tu yid la gus par rab tu bya ba dang /_rjes su bsngags pa'i tshul gyis yon tan gyi tshogs brjod par bya ba dang /_lus dang ngag dang yid kyis phyag bya ba'i gnas bla ma'i rab tu gyur pa gang yin pa de la/_rtag tu ri mor bya ba'i 'os/_/bkur 'os mchod par bya ba'i mchog_/_
[\[271b.4\]]phyag byar 'os pa bla ma'i rab/_/ces bya ba nyid do/_/de ltar bkur sti dang rim gro thams cad kyi gnas su gyur pa de la yon tan ji lta bu zhe na/_'jig rten gsum po gom gcig bgrod/_/ces pa la sogs pa gsungs te/_de la 'jig rten gsum ni 'dod pa dang /_gzugs
[\[271b.5\]]dang /_gzugs med pa gsum dang /_sa 'og dang sa steng dang sa bla gsum yin/_de thams cad bde ba chen po'i skad cig ma las spros pa dang bral ba'i dngos po 'dod pa gang yin pa de la de skad ces bya zhing /_de nyid nam mkha' ltar mtha' yas shing dpag tu med pa rnam
[\[271b.6\]]par rtog pa'i tshogs mtha' dag gnon par mdzad pas na/_mkha' ltar mtha' med rnam par gnon/_/zhes bya ba la/_de nyid la lha'i mig gi mngon par shes pa drug gis 'das pa dang /_ma 'ongs pa dang /_da ltar byung ba'i dus gsum yang dag par rig par gyur cing /_sangs
[\[271b.7\]]rgyas rjes su dran pa la sogs pa rjes su dran pa drug gi bdag nyid du gnas pa yin pa de la/_gsum rig gtsang ma dag pa ste/_mngon shes drug ldan rjes dran drug_/ces bya ba nyid do/_/byang chub sems dpa' sems dpa' che/_/zhes bya ba na/_de la sems dpa'i sgras ni rtag tu 'jug
[\[272a\]]
[\[272a.1\]]pa dang gnas pa zhes bya ba la/_ye shes chen po'i mtshan nyid de yang rtag tu mi 'gyur bar gnas shing 'gro ba'i don la rtag tu 'jug pa ste/_chos kyi dbyings mngon par rtogs par gyur pa gang yin pa de la de skad ces bya zhing /_myur ba nyid du sangs rgyas kyi rdzu 'phrul chen po 'jig rten pa'i chos las yang
[\[272a.2\]]dag par 'das pa de la/_rdzu 'phrul chen po 'jig rten 'das/_/zhes bya'o/_/shes rab pha rol phyin pa'i mtha'/_/zhes pa ni/_de la shes rab kyi pha rol tu phyin pa ni/_rnam par rtog pa thams cad dang bral ba yin la/_ye shes kyi yul du gyur pa chos kyi dbyings ni yang dag pa'i mtha' zhes bya ste/_de lta bu nyid shes par gyur pa gnyis
[\[272a.3\]]su med pa'i ye shes ni rnam par rtog pa dang bral ba'i tshul gyis ma nor ba nyid thob pa gang yin pa de la/_shes rab kyis ni de nyid thob/_/ces bya'o/_/de ltar shes pa dang shes bya gcig par gyur pa des bdag dang gzhan rig par gyur pa de la/_bdag rig gzhan rig thams cad pa/_/zhes bya zhing de lta bu nus pa chen po dang ldan pa'i mtshan nyid kyi
[\[272a.4\]]khams gsum pa thams cad la sdug bsngal nye bar spong ba'i legs pa'i lam bde ba'i 'bras bu phun sum tshogs pa 'gro ba gzhan la phan 'dogs pa'i gtso bor gyur la/_de lta bu nyid kha zas la sogs pa phan 'dogs pa'i mtshan nyid kun gyis mtshungs pa med cing brjod pa dang bral ba'i ngo bor gnas pa gang yin pa de la/_kun la
[\[272a.5\]]phan pa'i gang zag mchog_/dper bya kun las 'das pa ste/_/zhes bya ba nyid do/_/shes dang shes bya'i bdag po mchog_/ces bya ba ni de la shes pa ni me long lta bu la sogs pa'i ye shes rnam pa sna tshogs pa yin la shes bya ni stong pa nyid la sogs pa dngos po med pa dang /_dngos po'i mchog mtha' dag yin te de lta
[\[272a.6\]]bu yul dang yul can gyi bdag po gtso bor gyur pa ni 'brel pa brgyud pa'i sgo nas de la de skad ces bya la/_de lta bu des sangs rgyas chos kyi mtshan dang dpe byad dang stobs dang /_mi 'jigs pa rnams ster bar byed pa'i gtso bor gyur pas na/_gtso bo chos kyi sbyin bdag ste/_/zhes bya ba nyid do/_/phyag rgya bzhi po'i don ston
[\[272a.7\]]pa/_/zhes pa ni 'jig rten pa'i dngos grub kyi mtshan nyid las kyi phyag rgya dang /_dam tshig gi phyag rgya dang /_'jig rten las 'das pa'i dngos grub kyi mtshan nyid chos kyi phyag rgya dang /_phyag rgya chen po rnam pa bzhi'i nges pa dang ldan pa'i don phyin ci log par ston pas na de skad ces bya zhing /_de nyid gang
[\[272b\]]
[\[272b.1\]]du bstan pa ltar bkur sti dang rim gro thams cad kyi gnas sam 'os su gyur pa gang yin pa de la/_'gro ba'i bsnyen bkur gnas kyi mchog_/ces bya la/_nges 'byung gsum po bgrod rnams kyis/_/zhes pa ni nyan thos kyi theg pa dang /_rang sangs rgyas kyi theg pa dang /_byang chub sems dpa'i
[\[272b.2\]]theg pa rnam pa gsum gyis nges par 'byung ba nyid bgrod pas na theg pa yin la de rnams don gyi don chen po mchog phun sum tshogs pa thams cad kyi rnam par dag pa'i 'bras bu gang yin pa de la/_don gyi dam pa rnam dag dpal/_/zhes bya'o/_/ye shes chen po de nyid 'dod pa dang gzugs dang gzugs med pa'i
[\[272b.3\]]khams gsum du dngos grub chen po yongs su rdzogs pa'i snod bzang por gyur cing /_de nyid 'jig rten dang 'jig rten las 'das pa'i dngos grub ni bde ba dang ldan par byed pas na 'byor pa yin la de nyid bsod nams dang ye shes kyi tshogs yongs su rdzogs par byed pa gang yin pa de la/_'jig rten
[\[272b.4\]]gsum na skal bzang che/_/dpal ldan 'byor pa kun byed pa/_/zhes bya ba nyid do/_/'jam dpal dpal dang ldan pa'i mchog_/ces bya ba 'dis ni 'jam dpal nyid nges par gzung ba ste/_bya ba grub pa'i ye shes 'di nyid kyang stong pa nyid dang snying rje dbyer med pa'i mtshan nyid bde ba chen po'i sku 'jam
[\[272b.5\]]dpal zhes bstan pa ste/_de ltar de bzhin gshegs pa thams cad kyi phrin las kyi bdag nyid bya ba grub pa'i ye shes nges pa'i tshul du bshad pa ste drug pa'o//_//da ni ye shes rnam pa lnga ngo bo las byung ba'i 'gro ba rnams 'dul ba'i skur gyur pa de bzhin gshegs pa lnga la bstod pa ni/_
[\[272b.6\]]mchog sbyin rdo rje mchog khyod 'dud/_/ces pa la sogs pa gsungs te/_de la me long lta bu'i ye shes las byung ba de bzhin gshegs pa thams cad kyi mi bskyod pa ni rdo rje'i rigs kyi gtso bor gyur cing rnam par dag pa'i ye shes mchog tu mi 'gyur ba'i de kho na nyid ster bar mdzad pas mchog khyod ces
[\[272b.7\]]bya la/_de la yang dag par bstod ces bya ba'i tha tshig go/_/de lta bu'i de nyid yang dag pa'i mthar 'gyur ba'i gtso bo shes rab kyi pha rol tu phyin pa las byung zhing skad cig ma gcig la mngon par rdzogs par byang chub pa dang /_rnam pa lngas mngon par rdzogs par byang chub pa dang rnam pa nyi shus mngon
[\[273a\]]
[\[273a.1\]]par rdzogs par byang chub pa dang /_sgyu 'phrul dra bas mngon par rdzogs par byang chub pa las yang dag par byung zhing khyod ces bya ba'i sgra ni de kho na nyid kyi sgras brjod la/_de lta bu'i mtshan nyid la bstod par gyur pa ni/_/yang dag mthar gyur khyod la bstod/_/stong
[\[273a.2\]]nyid las byung khyod la bstod/_/sangs rgyas byang chub khyod la bstod/_/ces bya ba nyid do/_/so sor rtog pa'i ye shes kyi bdag nyid de bzhin gshegs pa thams cad kyi gsung rnam par dag pa 'od dpag med la yang dag par bstod pa ni/_sangs rgyas chags pa khyod la bstod/_/ces gsungs te/_
[\[273a.3\]]bcom ldan 'das 'od dpag tu med pa de nyid chags pas 'dul ba'i sems can rnams kyi don du pad+ma rigs kyi gtso bo chags pa chen po'i bdag nyid du bzhugs la/_de nyid bde ba chen po'i bdag nyid yin pas na/_sangs rgyas 'dod la phyag 'tshal bstod/_/ces bya zhing /_de nyid dgyes pa chen po nyid du
[\[273a.4\]]gyur pa dang /_thabs dang shes rab gnyis su med pa'i rol pa chen por gyur pa gang yin pa de la/_sangs rgyas dgyes pa khyod la bstod/_/sangs rgyas rol la phyag 'tshal bstod/_/ces bya ba nyid do/_/mnyam pa nyid kyi ye shes kyi bdag nyid la de bzhin gshegs pa thams cad kyi yon tan chen po'i sku bcom ldan
[\[273a.5\]]'das rin chen 'byung ldan la bstod pa ni/_sangs rgyas 'dzum pa khyod la bstod/_/ces gsungs te/_'dzum pa zhes pa ni sangs rgyas kyi mdzad pa'i 'bras bu gdul bya la nges par brtson par bya ba'i ming byed pa la btags te/_nga rgyal chen po'i bdag nyid yid bzhin gyi nor bu'i rgyal mtshan gyi
[\[273a.6\]]dpal gyi khams gsum pa thams cad la sbyin pa phun sum tshogs par mdzad pas yi rangs pa'i mtshan nyid kyis bzhin rab tu 'dzum pa gang yin pa de la de skad ces bya zhing /_de nyid las sgra dang ldan pa'i mtshan nyid kyis bgad cing bstod pa'i tshig dang ldan pa'i ngag gis bstod pa ni/_yang dag par
[\[273a.7\]]rdzogs pa'i sangs rgyas thams cad kyi yon tan las gyur pa khams gsum pa thams cad kyi yi rang bar byed pa gang yin pa de la/_sangs rgyas bzhad la phyag 'tshal bstod/_/sangs rgyas gsung nyid khyod la bstod/_/sangs rgyas thugs la phyag 'tshal bstod/_/ces pa nyid do/_/bya ba grub pa'i ye
[\[273b\]]
[\[273b.1\]]shes kyi bdag nyid las de bzhin gshegs pa thams cad kyi phrin las kyi sku don yod grub pa la bstod pa/_med pa las byung khyod la bstod/_/ces gsungs te/_phrag dog chen po'i skus de bzhin gshegs pa thams cad kyi phrin las kyi bya ba yongs su rdzogs pa'i mtshan nyid gdul bya rnams la
[\[273b.2\]]phrin las rnam pa sna tshogs pa mdzad pa'i skur snang ba gang yin pa de nyid bya ba byas pa'i tshul gang yin pa de la de skad ces bya zhing /_theg pa chen po bla na med pa'i don la yid rab tu mgu zhing zhal 'dzum pa dang ldan pas dpral bar thal mo sbyar te rgyu dang lam gyi sems can thams cad kyi
[\[273b.3\]]mgon por gyur pa bcom ldan 'das de bzhin gshegs pa yang dag par rdzogs pa'i sangs rgyas shAkya thub pa la phyag 'tshal lo/_/'di skad ces gsol to zhes bya bar bstan pa ni/_dga' zhing mgu nas thal mo sbyar/_/mgon po bcom ldan de bzhin gshegs/_/rdzogs sangs rgyas la
[\[273b.4\]]phyag 'tshal nas/_/zhes bya ba nyid do/_/de ni mgon po gsang ba'i bdag_/ces pa ni tshig dang po nye bar mtshon pa ste/_de la khams gsum pa thams cad kyi mgon mdzad pas na mgon po yin la/_de de bzhin gshegs pa thams cad kyi gsang ba'i bdag po gang yin pa de la de skad ces bya zhing /_lag na
[\[273b.5\]]rdo rje khro bo'i rgyal/_/zhes pa ni/_de la lag na rdo rje ni gsang ba'i bdag po yin la/_khro bo'i rgyal zhes pa ni ma ning gi rtags te/_dngos gzhi 'di nyid las nges par sbyar ba ni gsang ba'i bdag po lag na rdo rje khro bo'i rgyal po mgon po de ni zhes bya ba dmigs pa nye bar 'dzin pa'i tshig go/_/ci gsang
[\[273b.6\]]ba'i bdag po de kho nas sam she na ma yin te/_sna tshogs gzhan dang lhan cig tu/_/gsang bstod nas ni tshig 'di gsol/_/zhes gsungs te/_rdo rje'i rigs kyi khro bo'i rgyal po gzhan sna tshogs pa dang lhan cig tu yid mngon par dga' ba'i tshul gyis gzengs bstod nas/_ngag tu tshig 'di skad ces bstod
[\[273b.7\]]do zhes bya ba nyid do/_/tshig gi don ji lta bus bstod ce na/_mgon po bdag cag yi rang ngo /_/zhes pa la sogs pa gsungs te/_de la mgon po zhes bya ba ni de bzhin gshegs pa la bod pa'i tshig yin la/_bdag cag 'khor dang bcas pa zab mo'i don la yid mngon par dga'o zhes bya ba nyid do/_/_
[\[274a\]]
[\[274a.1\]]legs so legs so legs par gsungs/_/zhes pa ni/_ma ning gi rtags ston pa rnams kyi gsum la bstod pa dang /_dbang dang grub pa dang 'bras bu la bstod pa ste/_de la zab mo'i don 'di nyid de bzhin gshegs pa rnams dang ma 'ongs pa'i de bzhin gshegs pa rnams dang /_da ltar
[\[274a.2\]]byung ba'i de bzhin gshegs pa rnams kyis gsungs pa dang /_gsung bar 'gyur ba nyid legs so zhes pa dang /_thog mar skad cig ma'i bde ba dang legs pa dang /_bar du dus kyi bde ba dang legs pa dang /_mtha' mar rgyun gyi bde ba dang legs pa gang yin pa de la legs so zhes bya ba byin te/_ji lta bu'i tshul gyis legs
[\[274a.3\]]snyam pa la/_rnam grol 'bras bu'i tshul gyis ni/_/'gro ba mgon med rnams dang ni/_/bdag cag yang dag rdzogs pa yi/_/byang chub thob pa'i don chen mdzad/_/ces gsungs te/_de la rnam par grol ba'i 'bras bu 'dod pa ni ma ning gi rtags can te/_don chen gnyis la go bar bya zhing /_de bzhin gshegs pa thams cad
[\[274a.4\]]yongs su rdzogs pa'i sku mtshan dang dpe byad kyis brgyan pa gzugs rnam pa sna tshogs pa 'byung ba gang yin pa de'i don dang po'i tshig ste/_sangs rgyas 'byung ba khyod la 'dud/_/ces bya la/_sprul pa'i sku de nyid chos kyi sku rnam rtog thams cad dang bral ba nam mkha' ltar mtha' yas pa'i mtshan nyid las byung ba/_longs spyod rdzogs pa'i sku
[\[274a.5\]]ye shes chen po'i ros yongs su gang ba'i ting nge 'dzin phun sum tshogs pa'i bdag nyid las byung ba gang yin pa de la/_nam mkha' las byung khyod la 'dud/_/ye shes las byung khyod la bstod/_/ces bya ba nyid do/_/chos kyi dbyings kyi bdag nyid de bzhin gshegs pa thams cad kyi gti mug chen po'i sku rnam par snang mdzad
[\[274a.6\]]la bstod pa ni/_sgyu 'phrul dra ba khyod la bstod/_/ces bya ba gsungs te/_de la sgyu 'phrul ni med pa'i dngos po las rnam pa sna tshogs par snang ba yin la/_dra ba ni phyogs bzhi thag pa las mdud pa'i tshul du dkyil na gnas pa phyogs kun tu sprel ba yin te/_de bzhin du chos kyi dbyings ye shes
[\[274a.7\]]spros pa med pa'i mtshan nyid las phyogs thams cad du rigs dang mthun pa'i sku nye bar ston pa gsal zhing 'bar bas rigs bzhi'i gtso bor gyur pas dbus na bzhugs pa gang yin pa de la de skad ces bya zhing /_de nyid dus gsum gyis sangs rgyas thams cad kyi yab kyi tshul du bzhugs pa
[\[274b\]]
[\[274b.1\]]dang /_de bzhin gshegs pa'i rigs kyi 'khor los sgyur ba dang /_de bzhin gshegs pa'i rigs thams cad kyis gus pa dang ldan pa'i tshul gyis kun du zhal du mngon par phyogs par gyur pa dang /_de bzhin gshegs pa thams cad longs spyod rdzogs pa'i sku bsngags pa chen po'i tshul gyis
[\[274b.2\]]bstod pa gang yin pa de la ni/_sangs rgyas rol ston khyod la bstod/_/thams cad thams cad khyod la bstod/_/ye shes sku nyid khyod la bstod/_/ces bya ba nyid do/_/de ltar rigs drug gi bdag nyid yin pas bsdu ba dang bcas pa bstan cing thabs dang shes rab kyi sngags rnam pa gnyis kyang sgrub pa'i
[\[274b.3\]]thabs kyi skabs su rgyas par bstan nas/_da ni de bzhin gshegs pa'i yang bka' zab mo'i don 'di nyid kyi zhu ba po sa bcu'i dbang phyug gsang ba'i bdag po lag na rdo rje dang /_de'i 'khor du gyur pa rdo rje 'chang ba dpag tu med pa rnams dang rjes su yi rangs shing mngon par dga'
[\[274b.4\]]ba'i tshul gyis bstod pa ni/_de nas dpal ldan rdo rje 'chang /_/zhes pa la sogs pa gsungs te/_de la de nas zhes pa ni/_bkra shis pa'i tshul gyis 'das pa nye bar rdzogs pa ste/_shes rab kyi sngags brjod pa rdzogs pa'i rjes la zhes bya ba yin la/_dpal dang ldan pa
[\[274b.5\]]dang /_rdo rje 'chang ni gong du bshad zin la/_don gyis na gsang ba'i bdag po lag na rdo rje/_'gro ba mgon med pa ni mi la sogs pa ngan 'gro'i rgyud dang ldan pa thams cad yin la/_bdag cag ces ba ni gsang ba'i bdag po la sogs pa rnams yongs su rdzogs pa'i 'bras bu'i mtshan nyid yin
[\[274b.6\]]yang /_gdul bya'i don du rgyu la rag las pa ltar bstan pa ni de rnams dang bdag cag yang dag par rdzogs pa'i byang chub thob par byed pa'i don chen po mdzad ces bya ba nyid do/_/de la rtsa ba'i rgyud las gang gsungs snyam pa la/_/sgyu 'phrul dra ba'i tshul bstan pa/_/zhes gsungs te/_mtshan yang dag par brjod pa
[\[274b.7\]]'di nyid rgyud chen po stong phrag bcu drug pa sgyu 'phrul dra ba'i tshul ji lta ba bzhin du bstan pa gang yin pa de la de skad ces bya zhing /_de nyid rnam par dag pa'i dri ma dang bral ba'i lam du gyur pa dang rtogs par dga' zhing 'bras bu'i don rgya chen por gyur pa dang ldan pa dang /_bdag gi don phun sum tshogs pa dang /_
[\[275a\]]
[\[275a.1\]]gzhan gyi don phun sum tshogs pa grub pa de nyid zab mo'i don 'di ste/_'di ni rnam dag legs pa'i lam/_/zab cing yangs la rgya che ste/_/don chen 'gro ba'i don byed pa nyid do/_/sangs rgyas rnams kyi yul 'di ni/_/zhes bya ba ni de la yul ni 'dod pa'i yul yin
[\[275a.2\]]la de bzhin du 'dod pa'i don 'di nyid dus gsum na bzhugs pa'i sangs rgyas thams cad kyi 'dod par bya ba'i yul yin pas na de skad ces bya zhing /_'di nyid yang dag par rdzogs pa'i sangs rgyas thams cad kyis bshad pas na/_rdzogs pa'i sangs rgyas kun gyis bshad/_/ces bya ba nyid do/_/de
[\[275a.3\]]ltar yongs su rdzogs pa zab mo'i don de chos kyi dbyings dang /_ye shes gnyis su med pa don dam pa nyid yang dag par glur blangs pa gang yin pa de ni mtshan bcom ldan 'das 'jam dpal ye shes sems dpa'i don dam pa'i mtshan yang dag par brjod pa zhes bya la/_'di nyid
[\[275a.4\]]bcom ldan 'das shAkya thub pas gsungs pas so zhes bya ba nyid do/_/rdzogs ldan sangs rgyas thams cad kyis/_/don dam snying po gtsor gyur pa/_/sgribs g.yogs skye bo thams cad kyi/_/mun pa bsal phyir legs byas ba'i/_/dge ba rgya chen gang thob des/_/'gro ba skye ba'i tshogs kun dang /_/_
[\[275a.5\]]bdag nyid dri ma gsum spangs nas/_/bde chen rdo rje 'dzin gyur cig_/bstan bcos 'di yi tshad gyur pa/_/tshigs su bcad pa stong dang ni/_/drug brgya lnga bcu tham par bsgyur/_/mtshan yang dag par brjod pa'i 'grel pa/_slob dpon chen po phyag rgya chen po'i dngos grub brnyes pa
[\[275a.6\]]Dom+bi he ru ka'i zhal snga nas mdzad pa rdzogs so//_//bod kyi lo tsA ba khyung grags kyis bsgyur bar grags pa'o/_/sa pho spre'u dpyid zla tha chungs yar gyi ngo tshes bco lnga la/_gza' mig mar gyi nyin par dbang phyug dam pa'i mnga' bdag dpal lha btsan po khri dbang phyug rin po che don thams cad sgrub pa'i bka' lung gis/_
[\[275a.7\]]rgyal mo sum bu bra lun gyi 'od zer gyis sku gnyer mdzad nas/_bkra shis kyi gdan sa chen po/_/tsong ka ser to bla khar gyi nang du bod kyi lo tsA ba khyung grags kyis 'jam dpal sgyu 'phrul dra ba bsgyur zhing gtan la phab pa'o//_//