[\[1a\]]
[\[1b\]]
[\[1b.1\]{D1192}]@##/_/rgya gar skad du/_shrI he badzra s+ya badzra pa dod d+ha ra Na nA ma pany+tsi kA/_bod skad du/_dpal dgyes pa'i rdo rje'i dka' 'grel rdo rje'i tshig btu ba zhes bya ba/_dpal dgyes pa'i
[\[1b.2\]]rdo rje la phyag 'tshal lo/_/'khor bar mi gnas 'khor bar rgyu la phyag 'tshal lo/_/'jigs pa zhi mdzad 'jigs pa skyed la phyag 'tshal lo/_/chags bral 'dod chags bdag la phyag 'tshal lo/_/_
[\[1b.3\]]mun sel mun nag 'dra la phyag 'tshal lo/_/gang gi drin gyis bdag blo dge 'jug dang /_/mtshungs med shes rab skyabs dang ldan gyur pa'i/_/'khor ba bla mar gyur pa ji snyed pa'i/_/zhabs rdul spyi
[\[1b.4\]]bo'i gtsug gis gus blangs nas/_/dpal ldan rgyud rgyal dgyes pa'i rdo rje 'di'i/_/rdo rje'i tshig rnams mkhas pas sbas pa rnams/_/sgra bzhin pa la zhen pa bzlog pa'i phyir/_/bdag gis cung zad
[\[1b.5\]]gsal bar btu bar bya/_/'di ltar yang dag par rdzogs pa'i sangs rgyas kyis nga'i gsung rab rnams 'di skad bdag gis thos pa'i dus gcig na zhes bya ba la sogs pa gleng gzhi dang ldan par bsdus shig
[\[2a\]]
[\[2a.1\]]ces gsungs pas/_de'i phyir yang dag par sdud pa po byang chub sems dpa' rdo rje'i snying pos 'dir gleng gzhi nye bar dgod/_'di skad bdag gis thos pa dus gcig na bcom ldan 'das de bzhin gshegs pa
[\[2a.2\]]thams cad kyi sku dang gsung dang thugs rdo rje btsun mo'i b+ha ga la bzhugs te zhes bya ba dang por bkod pa 'di yang dang por phun sum tshogs pa rjod par byed pa thun mong gi lugs kyis bshad par bya ste/_de la 'di skad ces bya ba ni dris pa'i tshig
[\[2a.3\]]gi lan te/_byang chub sems dpa' rnams kyis byang chub sems dpa' rdo rje'i snying po la khyod kyis bcom ldan 'das la ji ltar thos pa ltar smros shig ces dris pa dang /_des bdag gis 'chad par byed pa 'di skad bcom ldan 'das
[\[2a.4\]]las thos so zhes lan btab pa'i phyir ro/_/bdag gis zhes bya ba ni 'di skad thos pa de nyid mngon du thos kyi gcig nas gcig tu brgyud pa las ni ma yin no zhes bstan pa'o/_/thos pa zhes bya ba ni rna ba'i rnam par shes pas yul
[\[2a.5\]]du byas pa'o/_/'dis na mngon sum du byas par khas mi len te/_de ni thams cad mkhyen pa de kho na'i yul yin pa'i phyir ro/_/dus gcig na zhes bya ba ni dus yang dang yang du 'di mnyan pa ma yin gyi/_dus gzhan du ni gzhan thos
[\[2b\]]
[\[2b.1\]]la/_dus gcig na ni 'di thos zhes bsams pa'o/_/de bas na 'di skad bdag gis thos pa'i dus gcig na zhes bya ba'i tshig 'di rnams rim pa bzhin du gya tshom du mi 'jug pa dang /_legs par gzung ba dang /_ston pa'i mngon sum gyi slob ma yin pa dang /_thos pa mang po'i yon
[\[2b.2\]]tan rnam pa bzhis sdud pa po phun sum tshogs pa bstan to/_/dus phun sum tshogs pa bstan pa dus gcig na zhes smos pa nyid do/_/'di ltar bcom ldan 'das kyi sprul pa'i sku'i lo brgyad cur 'dzam bu'i gling du bzhugs pa de srid la/_rgyud rin po che 'di ni yang nas yang du ma
[\[2b.3\]]gsungs kyi/_dus gcig na lan cig gsungs pa kho na ste/_de bas na 'di'i dus na dus gzhan pas khyad par 'phags pa de kho na'o/_/de bzhin du 'di ni rnyed dka' ba'i phyir bstan pa'i bdag nyid phun sum tshogs par yang legs par brjod pa'o/_/de ltar yang /_'jig rten
[\[2b.4\]]du ni kun mkhyen rnams/_/u dum+bA ra'i me tog bzhin/_/brgya lam na ni lan 'ga' zhig_/'byung 'gyur na yang mi 'byung ngo /_/gsang sngags spyod pa'i tshul 'byung ba/_/de bas kyang ni dkon pa ste/_/zhes gsungs so/_/ston pa phun sum tshogs pa bsnyad par bcom ldan 'das zhes
[\[2b.5\]]smos te/_bdud bzhi'i dgra bcom pa'i phyir mdzad pa'i nges pa'i tshig gi tshul gyis bcom ldan 'das te des so/_/yang na nyon mongs pa 'joms pa'i don gyis shes rab ni bcom pa'i sgras bstan la de dang bcas pas bcom ldan 'das so/_/yang na 'jigs pa bral bas ni bcom
[\[2b.6\]]ldan 'das te/_ji ltar 'phags pa phyir mi ldog pa'i 'khor lo zhes bya ba las/_nam mkha' lta bu'i chos rnams ni/_/lus can dag la rab ston kyang /_/'di la 'jigs pa mi mnga' bas/_/de'i phyir bcom ldan 'das zhes bshad/_/ces gsungs pa lta bu'o/_/yang na
[\[2b.7\]]yon tan mtha' yas pa ldan pa'i phyir/_bcom ldan 'das te/_de nyid ni 'di nyid las yon tan drug ces bshad pa ni/_dbang sogs yon tan mtha' dag go/_/zhes 'chad par mdzad do/_/yang na srid pa dang mya ngan las 'das pa bral bas bcom ldan 'das te/_rtag pa mi gnas
[\[3a\]]
[\[3a.1\]]pa mya ngan las 'das pa'i rang bzhin yin pa'i phyir ro/_/'di dag ni rnam grangs kyi rab tu sbyor bas yin gyi the tshom gyi sbyor bas ni ma yin no/_/'khor phun sum tshogs par brjod pa de bzhin gshegs pa thams cad dang sku dang gsung dang thugs dang /_rdo rje
[\[3a.2\]]btsun mo rnams zhes bya ba smos te/_'di ltar 'jig rten las 'das pa'i 'khor rnam par snang mdzad la sogs pa de bzhin gshegs pa thams cad dang /_sa'i snying po la sogs pa byang chub sems dpa' rnam pa gsum gyis bsdus pa/_sku dang gsung dang /_thugs rdo rje'i byang chub
[\[3a.3\]]sems dpa' rnams dang /_bdag med rnal 'byor ma la sogs pa rdo rje btsun mo rnams dang thabs gcig tu thos zhes bya ba'i don to/_/de bzhin du 'jig rten pa'i 'khor rnams dang yang ste/_de ltar yang rgyud 'di nyid kyi brtag pa sum cu rtsa gnyis pa mkha' 'gro ma rdo rje gur las rjes su yi
[\[3a.4\]]rang brjod pa las/_lha la sogs pa'i 'khor smos pa'i phyir ro/_/de ltar ci'i phyir dang por ma byas she na/_'di'i zlas grub pa'i phyir mi dgos te/_nges par 'du bar zla'i sgo nas rtogs par 'gyur ba kho na'o/_/gnas phun sum tshogs pa gsal bar bya ba'i phyir/_b+ha ga zhes bya ba smos te/_ye
[\[3a.5\]]shes kyi bdag nyid kyi phyir bems po ma yin pa'i khang pa brtsegs pa gru bzhi sgo bzhi pa/_'jig rten las 'das pa'i rkyen gyi khyad par gyis spras pa/_tshad med pa'i bsod nams kyi rgyu las byung ba de ni b+ha ga ste de na'o/_/'di nyid gang na zhe na/_gang dag skal ba dang ldan pa de dag la ni rgyal
[\[3a.6\]]po'i khab la sogs pa tha mal pa'i gnas 'di dag nyid de ltar snang ba'o/_/kha cig na re 'dod chags dang bcas pa'i lam ni gzhan 'phrul dbang byed kyi gnas su bshad do zhes zer la/_de nyid kyi phyir ri rab ri'i rtse mo khang bu brtsegs pa'i gzhal yas khang ni b+ha ga ste der zhes so/_/kha cig na re
[\[3a.7\]]longs spyod rdzogs pa'i sku yis 'di gsungs la/_de yang gzugs kyi rtse mo'i 'og min na gnas pas/_gzhi tshad med pa thams cad kun du son pa/_mtha' de bzhin gshegs pa'i yul du gyur pa stug po bkod pa'i zhing khams kho na b+ha ga ste der zhes so/_/bzhugs te zhes bya ba ni gdul bya
[\[3b\]]
[\[3b.1\]]rnams kyi yul dang mthun par spyod lam bzhi dang ldan par bzhugs pa'o/_/de ltar na 'di skad bdag gis thos pa zhes pa nas bzhugs te zhes pa'i bar gyis rgyud kyi rgyal po 'di'i phun sum tshogs pa rnam pa drug legs par gsungs pa'o/_/de ni rgyud kyi gleng gzhi sdud pa po phun sum
[\[3b.2\]]tshogs par bstan pa'i sgo nas bshad de/_de yang de bzhin gshegs pa thams cad ni rnam par snang mdzad la sogs pa'o/_/de rnams sku dang gsung dang thugs ni mi phyed pa'i rdo rje ste/_de rnams nyid 'di ltar gdul bya'i dbang gis btsun mor gyur pa'o/_/de rnams kyi b+ha ga ni bla ma'i
[\[3b.3\]]yang bla ma'i chos bstan pa dang mthun pa'i chos khang pa brtsegs pa ste de la'o/_/bzhugs te zhes pa ni snga ma bzhin no/_/su bzhugs she na/_bcom ldan 'das te snga ma bzhin no/_/khyad par ji lta bu dang ldan zhe na/_de'i phyir 'di skad bdag gis zhes pa ste tshad med pa bzhi po dang ngo /_/_
[\[3b.4\]]thos pa ni ldan par 'gyur ba'o/_/dus gcig na ni skad cig gcig la'o/_/de bas na 'di skad du tshad med pa bzhi dang ldan par gyur pa'i bcom ldan 'das btsun mo'i b+ha ga la bzhugs pa de sdud pa pos skad cig gis mngon du byas na yang dag par sdud pa po bdag nyid rnam pa thams
[\[3b.5\]]cad mkhyen par khas blangs pa'o zhes bstan par 'gyur ro/_/da ni rgyud kyi gleng gzhi skye bo 'dod chags can dga' bar byed pa'i tshul gnyis pa brjod de/_de la 'di skad ni/_ston pa sum cu rtsa gnyis mtshan/_/gtso bo dpe byad brgyad cu'i sku/_/zhes pa'o/_/bdag gis ni 'dod chags
[\[3b.6\]]dang bcas pa'i sems kyis so/_/thos pa ni bstan pa'o/_/dus gcig ni skabs gcig na'o/_/bcom ldan 'das zhes pa ni kun rdzob byang chub kyi sems me tog kun+da lta bu'o/_/de bzhin gshegs pa thams cad kyis zhes bya ba la de bzhin gshegs pa thams cad kyi sku dang gsung
[\[3b.7\]]dang thugs de rnams nyid rnam par mi rtog pa ting nge 'dzin gyi tshul gyis rdo rje'o/_/yang de rnams nyid 'dod chags chen pos 'dul ba'i dbang gis btsun mor gyur pa'o/_/de rnams kyi b+ha ga ni yi ge e 'dra ste/_de la gnas pa'i khang pa brtsegs pa rnams la'o/_/bzhugs te zhes pa rnam
[\[4a\]]
[\[4a.1\]]pa gnyis ma spangs pas gdul bya 'dod chags chen pos 'dul ba dang rjes su mthun par bzhugs pa ste/_'di ltar ston pa sum cu rtsa gnyis mtshan/_/gtso bo dpe byad brgyad cu'i sku/_/btsun mo'i b+ha ga bde ldan la/_/khu ba'i ming gis bzhugs par
[\[4a.2\]]gyur/_/de med na ni bde med 'gyur/_/bde ba med na de med 'gyur/_/zhes gsungs pa'i phyir ro/_/da ni rgyud kyi gleng gzhi ston pa phun sum tshogs pa brjod pas kyang bshad de/_'di ltar 'di skad ni chos kyi sku'o/_/bdag gis ni longs spyod rdzogs pa'i sku'o/_/thos pa ni sprul pa'i
[\[4a.3\]]sku'o/_/dus gcig na zhes bya ba ni lhan cig skyes pa'i dga' ba 'byung ba'o/_/bcom ldan 'das zhes bya ba ni sku gsum dbyer med pa bde ba chen po'i rang bzhin no/_/'di gsungs pa/_'chad pa po ste nga yi chos/_/rang yon ldan pas nyan pa nga /_/zhes so/_/de bzhin gshegs pa
[\[4a.4\]]thams cad kyi sku dang gsung dang thugs rdo rje'i btsun mo ni snga ma bzhin no/_/de'i b+ha ga la zhes pa ni 'di skad du/_rdo rje btsun mo dam pa yi/_/b+ha ga yi ge e gzugs 'dra/_/sangs rgyas rin chen za ma tog_/bde ldan nga yi gtsug lag khang /_/zhes gsungs pa'i don to/_/bzhugs
[\[4a.5\]]te zhes pa ni 'khor rnam pa gsum gyi yid dang mthun par ro/_/'di dag ni rgyud kyi gleng gzhi rnam par bshad pa bzhir byas pa'o/_/gleng gzhi de lta bu dang ldan pa'i rgyud 'di'i dgos pa la sogs pa yang brjod par bya ste/_'di skad bdag gis thos pa zhes bya ba la sogs pa gzhung 'di ni
[\[4a.6\]]rjod par byed pa'o/_/des yang dag par bstan par bya ba'i don gyi tshogs ma lus pa ni brjod par bya ba'o/_/'di dag rgyu dang 'bras bur gnas pa ni 'brel ba zhes pa ste phan tshun rag las pa'i phyir ro/_/'di dag la brten te legs par rtogs pa sngon du song bas/_sku gsum gyi mthar
[\[4a.7\]]thug pa grub pa'i bar ni dgos pa'o/_/'khor ba ji srid du gzhan gyi don 'byung ba ni 'dir dgos pa'i yang dgos pa ste mi gnas pa'i mya ngan las 'das pa'o/_/de ltar yang gsungs pa/_gzhan don phun sum sangs rgyas kyi/_/'bras bu'i gtso bor bshad pa ste/_/sangs rgyas nyid
[\[4b\]]
[\[4b.1\]]sogs de las yang /_/de yi don gyi 'bras bur brjod/_/ces so/_/'di ni dgos pa la sogs pa brjod pa'o//_//da ni le'u dang po'i rdo rje'i tshig btu bar bya ste/_lus su gnas dang ye shes che/_/rtog pa thams cad spangs pa yis/_/dngos po kun la khyab byed de/_/_
[\[4b.2\]]lus su gnas kyang lus mi skye/_/zhes bya ba la/_lus su gnas pa dang zhes pa dmigs pa dang bcas pa de bzhin gshegs pa dbugs dbyung ba'o/_/ye shes che zhes pa ni dmigs pa med par rdo rje 'chang chen por dbugs dbyung ba'o/_/rtog pa thams cad spangs pa yis/_/zhes pa
[\[4b.3\]]ni rnam par mi rtog pa'i ting nge 'dzin gyi tshul gyis so/_/dngos po kun la khyab byed de/_/zhes pa ni thams cad ni 'gro ba'i don byed pa'o/_/lus su gnas kyang zhes bya ba ni/_chos dang longs spyod dang sprul pa'i skur bcas kyang ngo /_/lus mi skye zhes pa ni de las gzhan pa'i lus las mi 'byung zhes
[\[4b.4\]]bya ba'o/_/'di skad du bskyed pa'i rim pa dang rdzogs pa'i rim pa la gnas pa'i rnal 'byor pa rnam par mi rtog pa'i tshul gyis 'gro ba'i bde ba la spyod pa ni sku gsum la gnas pa ste/_de'i phyir lus gzhan las de 'byung gi/_bdag nyid kyi sems kyi rgyu'o zhes bstan par 'gyur ro/_/yang na
[\[4b.5\]]lus su gnas dang ni phyag rgya chen po'i rang bzhin gzugs kyi sku'i ngo bo'o/_/ye shes che zhes pa ni mi dmigs pa'i thabs dang shes rab kyi bdag nyid do/_/rtog pa thams cad spangs pa yis/_/zhes bya ba ni/_rnam par rtog pa ma lus pa nub pa'i rang bzhin no/_/dngos po kun la khyab
[\[4b.6\]]byed de/_/zhes pa ni thog ma dang tha ma med cing mi mnyam pa dang mnyam pa nam mkha' lta bus chos thams cad la khyab par byed pa mchog tu zab pa'i rang bzhin chos kyi sku'o/_/lus su gnas kyang zhes pa ni lus kyi rnam pa yin yang ngo /_/lus mi skye zhes bya ba ni/_lus de yang lus
[\[4b.7\]]kyis shes par mi byed ces pa'o/_/'di skad bstan te/_gzugs kyi sku dang chos kyi sku'i bdag nyid can gyi chos kyi sku ni sku gsum gyi mchog gi rnam pa yin mod kyi/_de ltar lus can du 'byung ba ma yin no/_/sme sha lta bur 'bar ba yis/_/de bzhin gshegs pa lnga bsregs shing /_/spyan ma
[\[5a\]]
[\[5a.1\]]la sogs bsregs pa dang /_/haM las zla ba 'bab pa'o/_/zhes bya ba la/_sme sha zhes bya ba ni reg par bya ba ma yin pa yi ge oM gyi gzugs can ma shes rab kyi pha rol tu phyin pa'i rang bzhin rnam par rtog pa thams cad kyis reg par mi nus pa'o/_/de yang
[\[5a.2\]]'bar ba dang /_mched pa dang /_dro ba dang /_du bar 'thibs pa dang /_gsal ba la sogs pa'i gzugs kyis gnas pa'o/_/lte bar zhes bya ba ni/_sprul pa'i 'khor lo'i 'dab ma drug cu rtsa bzhi pa'i pad+ma'i lte bar ro/_/'bar ba yi zhes bya ba ni 'bud pa dang /_'bar bas sbar te/_
[\[5a.3\]]mar me'i rtse mo lta bur a wa d+hU tI'i rtsa'i lam nas song ba'o/_/de bzhin gshegs pa lnga bsregs shing /_/zhes bya ba ni/_de nas snying gar gnas pa'i chos kyi 'khor lo pad+ma 'dab ma brgyad pa'i lte bar hUM dang /_'dab ma bzhi la sa bon bzhi gnas pa rnams legs par bsregs pa'o/_/_
[\[5a.4\]]spyan ma la sogs bsregs pa dang /_/zhes bya ba ni/_'khor lo de nyid kyi mtshams kyi 'dab ma bzhi la sa bon bzhi gnas pa legs par bsregs pa'o/_/de bas na phung po lnga dang khams bzhi'i bdag nyid sangs rgyas lnga dang /_lha mo bzhi'i rnam par rtog pa'i bdag nyid rnams bsregs pas
[\[5a.5\]]snang ba med pa la 'jug par 'gyur ro/_/de nas yang bar chad med par mtshan ma dang bcas par langs te/_longs spyod kyi 'khor lor song nas longs spyod rdzogs pa'i sku yis gnas so/_/de'i 'og tu bde ba chen po'i gnas su song nas rnam par rtog pa ma lus pa ni bdag gis bsregs so
[\[5a.6\]]zhes sems pas/_phyin ci log gi rnam par rtog pa ma lus pas mi gos pas stobs dang mi 'jigs pa dang /_chos ma 'dres pa'i rang bzhin gyi zla ba'i thig le sum cu rtsa gnyis nas babs nas/_sprul pa'i 'khor lor 'dzag pa'o/_/de bas na/_haM bsregs zla ba babs pa'o/_/zhes gsungs
[\[5a.7\]]pa'o/_/'dir haM bsregs pa zhes pa ni bsreg pa yin te/_gzhan du na byang chub sems 'bab pa'i gzhi mi 'byung ba'i phyir ro/_/'di la man ngag ni/_bskyed pa'i rim pa la gnas pa'i rnal 'byor pas rkang pa'i mthil dag ni gsang ba'i gnas kyi mthar thug par rlung gi dkyil 'khor du rnam par
[\[5b\]]
[\[5b.1\]]bsams la/_de nas yang gsang ba'i gnas nye 'khor dang bcas pa me'i dkyil 'khor gru gsum du byas te/_de yang a wa d+hU tI'i rtsa'i lam na song ste snying ga chos kyi 'khor lo pad+ma 'dab ma brgyad pa ma lus par bsregs te snang ba med pa'i ye shes la 'jug pa'o/_/de nas yang slar 'od
[\[5b.2\]]zer gyi gzugs kyis lam de nyid nas byung ste/_mgrin par son pa dang /_longs spyod kyi 'khor lo la longs spyod rdzogs pa'i sku yis gnas so/_/de nas yang slar longs spyod rdzogs pa'i sku dor nas 'od zer gyi gzugs kyis lam de nyid nas byung ste spyi bo bde ba chen po'i 'khor lor song
[\[5b.3\]]nas yi ge haM dkar po kha spub par gnas pa la reg pas dro bar byas te/_slar 'og tu thim pa'i tshul gyis song ba dang /_de nas haM las khu 'phang gi ri lu lta bur zla ba 'bab pas 'khor lo'i gnas rnams su song ste/_chos kyi 'khor lo yang bsrubs nas sprul pa'i 'khor lor song ba
[\[5b.4\]]dang /_slar gyen du dang po'i gnas kyi mthar thug par 'phangs te/_de nas slar yang babs pa'i rim pas gang gi tshe mngon sum gyur gyi bar du'o/_/de nas snang ba med pa la 'jug par 'gyur ba'o/_/don 'di nyid gsal bar bya ba'i phyir brtag pa dang po'i le'u brgyad pa las/_gang gis
[\[5b.5\]]dgyes rdor mi shes pa/_kha de'i rtse mor gnas pa'i sprul pa'i 'khor lo 'dab ma drug cu rtsa bzhi pa la brtan pa aM gi yi ge 'od zer kha dog lnga pa bltas te de nas rlung gi dkyil 'khor nas rlung langs pas me'i dkyil 'khor 'bar bar gyur pa dang /_yi ge aM las mar me'i rtse mo lta bu'i 'od
[\[5b.6\]]byung ste/_chu bo'i rgyun ni 'bab pa dang /_/mar me'i snang ba 'brel pa bzhin/_/ngal ba 'bras bu med pas na/_/rtag tu de nyid sbyor ba yis/_/nyin dang mtshan du gnas par bya/_/zhes gsungs la/_de bzhin du brtag pa gnyis pa'i le'u bzhi pa las kyang /_lte ba'i dkyil 'khor la gnas pa/_/_
[\[5b.7\]]dbyangs yig dang po'i ngo bo nyid/_/blo ldan mkhas pas der brtag go/_/de 'dir bcom ldan shes rab ma/_/rdzogs pa'i rim pa'i sbyor ba yis/_/ring po ma yin thung ngu min/_/grub zhi ma yin zlum po min/_/bro ba'i ro dang dri min te/_/lhan cig skyes dga' byas pa yis/_/rnal 'byor pa yis
[\[6a\]]
[\[6a.1\]]de bskyed la/_/de yi bde ba spyad par bya/_/phyag rgya chen po bde sbyin pa'i/_/dngos grub de yi lhan cig 'gyur/_/gzugs dang sgra dang de bzhin dri/_/ro dang reg bya de bzhin 'dir/_/chos kyi dbyings kyi ngo bo yi/_/shes rab tu ni nye bar spyad/_/de ni lhan cig skyes
[\[6a.2\]]dga'i dngos/_/de 'dir bde chen rnal 'byor bzang /_/de 'dir dkyil 'khor 'khor lo dang /_/ye shes lnga yi ngo bo nyid/_/me long lta bu'i ye shes te/_/mnyam pa nyid kyi ye shes so/_/so sor rtog par yang dag 'gyur/_/de 'dir bya ba nan tan te/_/chos dbyings rnam par dag pa ste/_/_
[\[6a.3\]]de 'dir dkyil 'khor bdag por gsungs/_/de 'dir bdag med rnal 'byor ma/_/chos kyi dbyings kyi bdag nyid do/_/zhes gsungs so/_/de la 'dir rnal 'byor rnam pa gnyis kyang 'di'i yan lag yin te/_'di lta ste/_/shin tu spros pa'i yan lag dang /_/mdor bsdus pa yi yan
[\[6a.4\]]lag go/_/de la shin tu spros pa'i yan lag ni/_rje btsun nag po'i zhal snga nas kyis rim pa bzhi par gsal bar rab tu mdzad do/_/mdor bsdus pa'i yan lag 'dir brjod de/_lus la 'khor lo bzhi rnams gnas/_/sprul dang chos dang longs spyod dang /_/bde ba chen po zhes
[\[6a.5\]]bya'o/_/de la sprul dang longs spyod ni/_/shes rab rang bzhin gyen phyogs shing /_/lte ba nyi mas rab brgyan pa/_/drug cu rtsa bzhi brgyad phrag gnyis/_/'di gnyis 'dab mar shes par bya/_/de dag dbus nas aM dang oM/_/'od zer gyen du rgyu ba'o/_/de bzhin chos dang bde chen ni/_/thabs kyi
[\[6a.6\]]rang bzhin thur bltas ldan/_/'di dag lte ba zla bas brgyan/_/zla dbus hUM dang haM ldan pa'o/_/brgyad dang sum cu rtsa gnyis kyi/_/'dab mas 'di gnyis mdzes par byas/_/de nas mchongs dang reg ldan dang /_/'phyang dang rab ldan 'bar ba dang /_/slar yang rab gnas thim pa dang /_/shes
[\[6a.7\]]rab bzhi la gnas par bsam/_/rim pa dag ni 'di nyid kyis/_/gang tshe sems ni brtan gyur dang /_/snang ba med la 'jug par bya/_/zhes bya ba ni 'di'i man ngag go/_/de bzhin du lte bar pad+ma dmar po ni/_/rnam rgyas 'dab ma bzhi pa nyid/_/gyen du phyogs pa'i lte ba la/_/nyi ma shes rab aM
[\[6b\]]
[\[6b.1\]]gzugs ma'o/_/'di yi 'dab ma gzhan la ni/_/dbyangs kyi yi ge bcu bzhi ste/_/'og dang steng dang mtshams su yang /_/bsam bya de rnams 'bar ba yis/_/pad+ma'i rtsa ba'i skud pa ltar/_/shin tu phra ba'i ri mo rnams/_/bar med yid kyis bris pa rnams/_/rnal 'byor can gyis rnam
[\[6b.2\]]bsams na/_/nyi ma dag ni nyung shas kyis/_/mngon du byed 'gyur 'khrul pa med/_/ces bya ba 'di yang mdor bsdus pa'i yan lag go/_/'di lta bu la sogs pa spros pa dang bcas pa'i rdzogs pa'i rim pa rnams ni spros pa med pa'i rdzogs pa'i rim pa la 'jug par bya ba'i don kho
[\[6b.3\]]na yin par shes par bya'o/_/le'u dang po'i rdo rje'i tshig btu ba'o//_//da ni le'u lnga pa'i rdo rje'i tshig la 'jug par bya ste/_'dir ni ma dang sring mo sogs/_/rnal 'byor ldan pas rtag tu mchod/_/ces bya ba la 'dir ni zhes bya ba ni/_gsang ba bla na med pa 'dod chags dang bcas pa'i
[\[6b.4\]]lam 'dir ro/_/ma dang zhes bya ba ni las kyi phyag rgya gang zhig gang gi rig ma shes rab mar byin gyis brlabs pa'o/_/sring mo sogs zhes bya ba la/_/sring mo ni gang zhig rang dang na tshod mtshungs pa'i bud med las kyi phyag rgyar byin gyis brlabs pa'o/_/sogs zhes bya ba ni bu mo dang /_
[\[6b.5\]]tsha mo la sogs gzung ba'i phyir ro/_/'di dag kyang rang bas gzhon pa la sogs pa phyag rgyar byin gyis brlabs pa la bya'i sgra ji bzhin par ni ma yin te/_rgyud rnams las gsungs pa'i 'khrul pa bsal ba'i phyir bcom ldan 'das kyis rnal 'byor chen po'i rgyud la lar gsungs pa/_
[\[6b.6\]]ma dang bu mo sring mo sogs/_/bgrod bya min la bgrod par byad/_/ces bya ba la sogs pa rgya cher gsungs so/_/de'i phyir brtag pa gnyis pa'i le'u lnga pa las/_ma dang bu mo sring mo dang /_/tsha mo sru mo me'u mo dang /_/sgyug mo rang gi ne ne mo/_/rig ma brgyad du rnam grags te/_/'o byed dam du
[\[6b.7\]]'khyud pa yis/_/rnal 'byor pa yis mchod par bya/_/zhes gsungs pa dang /_dkar mo dang /_rkun mo dang /_ro langs ma la sogs pa brgyad du byin gyis brlabs pa'i rig ma brgyad la dgongs pa'o/_/de bzhin du brtag pa gnyis pa'i le'u bdun pa las/_gang zhig ma dang sring mo dang /_/_
[\[7a\]]
[\[7a.1\]]tsha mo dang ni sgyug mo la'ang /_/tshogs kyi 'khor lo'i mchod chen po/_/byas na dngos grub des thob po/_/zhes gsungs pa la sogs pa thams cad snga ma bzhin du ste blta bar bya'i/_sgra ji bzhin pa ni ma yin no/_/rnal 'byor ldan pas zhes bya ba ni thabs dang
[\[7a.2\]]shes rab kyi ting nge 'dzin rdo rje dang pad+ma byin gyis brlabs pa'i mthar thug pa la gnas par gyur pa'o/_/rtag tu mchod ces pa ni ji srid spros pa dang bral ba'i gnas ma thob kyi bar du snyoms par 'jug pa'i bde bas tshim par bya ba'o/_/de la 'dir bsdus pa'i don ni na tshod la sogs pa'i bud
[\[7a.3\]]med ma la sogs pa'i brdas bstan pa dag bzung la legs par sbyangs te bdag nyid kyang sbyangs la de dang snyoms par 'jug pa'i bde bas lus kyi bdag nyid phung po dang /_khams dang skye mched kyi bdag nyid lha'i dkyil 'khor rnams des tshim par byas te/_de nas rdo rje nor bu'i nang du sems
[\[7a.4\]]son pa bla na med pa'i mchod pas dgyes par bya'o/_/gang gi tshe bla na med pa'i mchod pa la legs par gnas pa na de'i snyoms par 'jug pa'i bde ba'i mchod pa brtsam par mi bya'i/_bla na med pa'i mchod pa kho na la gnas par bya'o/_/de ltar gsungs pa/_bud med spangs shing dor nas su/_/_
[\[7a.5\]]ye shes phyag rgya goms par byed/_/ye shes grub nas de nas ni/_/phyag rgya chen pos byang chub 'grub/_/ces pa'o/_/yang gsungs pa/_gsang ba'i snyoms par 'jug pa 'dis/_/phyi rol sbyor ba blta mi bya/_/zhes so/_/de bas na gang dag phyag rgya chen po dang snyoms par 'jug mi nus pa de dag
[\[7a.6\]]las kyi phyag rgya dang /_ye shes kyi phyag rgya dang snyoms par 'jug pa gsungs kyi phyag rgya chen po dang snyoms par 'jug nus pa rnams la ni ma yin no/_/de'i phyir brtag pa gnyis pa'i le'u brgyad pa las/_ha cang mi ring mi thung zhing /_/zhes pa la sogs pa phyag rgya chen po bstan pa ni
[\[7a.7\]]thugs rje chen pos 'chad pa stong pa bstan pa'i dpe yis dman pa rnams brid par gsungs pa kho na'o/_/de ltar min na spros pa med pa'i rdzogs pa'i rim pas ci zhig bya/_pha las thob pa ji lta'i bde/_/bde ba de ni bdag nyid spyod/_/gang gis 'chi ba'ang bde ba ste/_/bde ba de ni bsam
[\[7b\]]
[\[7b.1\]]gtan brjod/_/ces bya ba ni/_pha ste sems tsam gyi rnam pa ni pa zhes bya'o/_/pha de las thob pa'i bde ba ji lta ba'i bde ba ni sems can thams cad la phan 'dogs pa'i mtshan nyid kyi bde ba tsam mo/_/bde ba de ni bdag nyid spyod/_/ces bya ba ni/_rang gi bdag nyid bla na med pa'i stong pa dang /_
[\[7b.2\]]snying rje'i ngo bo thog ma med pa nas mngon par sangs rgyas par rtogs par bya ba'o/_/bde ba de yang ji lta bu zhe na/_de'i phyir/_gang gis 'chi ba'ang bde ba ste/_/zhes bya ba gsungs te/_bde ba gang gis 'chi ba ni lus dang ngag dang yid kyis rtsol ba'i srog gi rlung 'gags pa ni gang gis
[\[7b.3\]]'chi ba'o/_/des cir 'gyur zhe na/_bdag gi bde ba de ni zhes bya ba smos te/_de ni bla na med pa yang dag par rdzogs pa'i byang chub kyi rang bzhin no/_/bsam gtan zhes bya ba ni de nyid rnam par mi rtog cing rtse gcig pa'i phyir ro/_/brjod ces bya ba ji ltar bshad pa ni kun rdzob pa yin no
[\[7b.4\]]zhes bya ba'i tha tshig go/_/'di skad bstan te/_chos thams cad sems tsam du rtogs pas de dang mi ldan pa rnams la byams pa chen po sngon du byas te/_snang ba med pa la 'jug pa ni tha mal pa'i srog chad pa'i ngo bo 'chi ba zhes bstan pa rdzogs pa'i byang chub thob ste/_bsam gtan
[\[7b.5\]]zhes bya ba'i ming gis kun rdzob tu gnas par ma gyur to/_/yang pha zhes bya ba ni shes rab dang ye shes kyi bdag nyid kyi sems so/_/ji lta'i zhes bya ba ni tshogs pa ji lta ba'i 'o/_/bde ba ni khams gsum pa'i bde ba'i rang bzhin no/_/thob pa zhes pa ni rnyed pa'o/_/bde ba de ni bdag nyid
[\[7b.6\]]spyod/_/ces bya ba ni bla na med pa'i bde ba de bzhin gshegs pa'i rang bzhin de las kyi phyag rgya la mi ltos par bsgom pa tsam gyis 'grub par bya'o/_/gang gis bde ba zhes bya ba ni rang bzhin gyis 'byung ba'o/_/'chi ba zhes bya ba ni zag pa dang bcas pa'i phung po dang /_khams dang skye mched
[\[7b.7\]]rnams shin tu skye ba med pas shi bar byas pa'o/_/bde ba ni bsam gtan brjod ces bya ba ni bsam gtan phul du byung ba las de 'byung ba'o/_/de nyid rdo rje 'chang bde ba chen po'i rang bzhin no/_/brjod ces bya ba ni bla ma rnams kyis rang gi sems kho na las de 'byung gis skye'o zhes brjod do/_/'di
[\[8a\]]
[\[8a.1\]]skad du rnal 'byor pa'i shes rab dang ye shes kyi bdag nyid kyi sems bde ba'i 'byung gnas de tshogs bzang ngan gyis 'gro ba dam pa dang /_dam pa ma yin par gyur pa thams cad la bde ba chen po dbyer med par rtogs pa 'thob pa'i thabs ni rang gi sems kho na bas/_
[\[8a.2\]]rang bzhin gyis bde ba 'byung ba zag pa dang bcas pa'i chos rnams 'gags pa thob pa ni bsam gtan phul du byung ba bslabs pa las byung bar bla ma dam pa rnams kyis gsungs so zhes bya ba ni 'di ni 'dir man ngag gis te/_de bas na brtag pa dang po'i le'u bcu pa las/_phyag rgya'i rgyu dang
[\[8a.3\]]rnam par bral/_/zhes gsungs pa ste/_skye bo shes rab dang snying rje'i rkang pa dang ldan pa de dag la ni dang po yang gsang ba shes rab ye shes dang /_bzhi pa rnams dgos pa ma yin la/_phyi nas kyang spros pa dang bral ba'i phyag rgya chen po ma gtogs par phyag rgya gzhan la bsten pa nyid mi dgos
[\[8a.4\]]so/_/de ltar na de dag ni 'dod chags kyi nyes pas kyang ma reg la/_'dod chags kyis grol bar byed pa'i thabs la yang gnas pas na gsang ba dang shes rab ye shes kyi gnas kyi man ngag rnams gzung ba dang sbyin pa la dbang thob pa yang yin no/_/ji ltar na de dag/_dbang bskur ba dang
[\[8a.5\]]bral bzhin du/_/de yi man ngag 'dzin pa dang /_/sbyin la dbang thob de lta na/_/yang dag dbang ni bskur ba la/_/de nyid bstan zhes rdor 'dzin gsungs/_/gzhan du de la dngos grub ni/_/med cing byang chub med par 'gyur/_/zhes bya ba la sogs pa yang de lta min no zhe na/_de ni ma
[\[8a.6\]]yin te dper na mig sman gyi thur mas mig dbye ba'i tshor ba sdug bsngal ma myong ba rnams la thur ma'i rig pa bzung ba dang /_sbyin pa'i dbang med pa ni ma yin pa ltar/_de yang de dang 'dra'o/_/gal te de ni ma yin te 'dir nyams su myong ba'i don ston pa yin no zhe na/_de ni ma yin te/_
[\[8a.7\]]lhan cig skyes dga' gzhan dag gis/_/brjod min gang nas mi rnyed kyang /_/zhes gsungs pa'i phyir dang /_de bzhin du/_gzhon nu ma yi rab dga' ltar/_/bstan du med pa'i bde ba 'byung /_/zhes gsungs pas/_rang gis nyams su myong ba ji lta ba slob ma la brjod pa ma yin no/_/gzhan
[\[8b\]]
[\[8b.1\]]yang nyams su myong ba'i don brjod na/_/ci dbang po gnyis las byung ba'i bde ba nyams su myong ba brjod pa'am/_yang na spros pa dang bral ba'i ye shes rtogs pa brjod/_dang po ni ma yin te/_de ni bla ma la rag mi las shing 'dod chags dang bral ba thams cad la 'byung ba'i phyir ro/_/phyogs
[\[8b.2\]]gnyis pa ltar na ni de thob pa la rag mi las shing pha rol tu phyin pa'i rnam pa dang mi ldan pa 'ga' zhig gis kyang 'grub par thal ba'i phyir ro/_/gang gsungs pa'i/_yang dag dbang ni bskur ba la/_/zhes bya ba la sogs pa ni zlog par byed pa nyid ma yin te/_rig pa'i dbang gi dgongs pa dang yul thams cad ma
[\[8b.3\]]bzung ba'i phyir ro/_/de lta mod kyi 'di ni rigs pa ma yin te/_rig pa'i dbang ni sku rnam par dag pa yin la/_gsang ba dang shes rab ye shes dag pa ni gsung dang thugs rnam par dag pa yin pa'i phyir gang gis rig pa'i dbang bskur ba de ni sku 'ba' zhig rnam par dag pa yin gyi thugs dang gsung dag pa ma yin no
[\[8b.4\]]zhe na/_de lta mod kyi 'di ni mchog tu 'khrul pa'i gnas gang zag gi bsam pa la brten pa tsam yin gyi nges par gyur pa nyid ma yin no/_/de ltar min na rig pa'i dbang yongs su nyams par 'gyur te/_'di ltar chu dang cod pan dang rdo rje dang dril bu dang /_ming gis rim pa bzhin du me long lta bu
[\[8b.5\]]dang /_mnyam pa nyid dang /_so sor rtog pa dang /_bya ba grub pa dang /_shin tu rnam par dag pa'i chos kyi dbyings kyi ye shes rnams 'grub par gsungs pa'i phyir ro/_/gang yang ye shes lnga rnam par dag pa'i mthar gyur kyang gsung dang thugs rnam par ma dag pa zhig na su zhig bstan pa 'di
[\[8b.6\]]la brtson par 'gyur/_de bas na gang gis rig pa'i dbang bzung ba de ni dbang rnam pa gsum la dbang ba kho na'o/_/de ltar na 'di dag ni bstan par mi 'gyur te don med do zhe na/_thams cad du ni dgag par mi sbyor ro/_/dper na 'ga' zhig tu mu tig gi do shal dag pa bas chang ba stong ba bstan
[\[8b.7\]]pa nyid ches thabs su 'gyur ba lta bu'o/_/le'u lnga pa'i rdo rje'i tshig btu ba'o//_//da ni le'u drug pa'i rdo rje'i tshig btu ba la 'jug par bya ste/_shing gcig drung ngam dur khrod du/_/bsgom pa dag ni dge bar gsungs/_/mtshan mo mo'i khyim de bzhin/_/yang na dben dang bas
[\[9a\]]
[\[9a.1\]]mthar ni/_/cung zad drod ni thob byas la/_/gang zhig 'dod pas spyad pa bya/_/zhes bya ba la shing gcig ces bya ba ni lag pa la sogs pa yal ga du ma dang ldan pa'i lus nyid do/_/dur khrod ces bya ba ni rang gi lus nyid de/_de ltar yang 'di nyid las/_dbugs
[\[9a.2\]]dang rab tu ldan pa la/_/dur khrod ces ni mngon par brjod/_/ces gsungs so/_/khams bdun pa ni ma mo ste de rnams 'dus pa ni ma mo'i khyim mo/_/de bas na de yang rang gi lus nyid do/_/'dod chags la sogs pa gnyid log pa'i dus ni mtshan mo'o/_/dben pa ni rnam par rtog pa mi rgyu ba'o/_/_
[\[9a.3\]]bas mtha' zhes bya ba ni pad+ma'i lte bar ro/_/bsgom pa dag ni dge bar gsungs/_/zhes bya ba ni rang gi lus dang 'dra ba'i shes rab ma dang /_snyoms par 'jug pas rdzogs pa'i rim pa bsgom par bsngags pa'o/_/'di skad bstan te/_rang gi lus tha mal pa'i 'dod chags la sogs pa
[\[9a.4\]]dang bral ba rnam par rtog pa ngan pa dang bral bas rig ma'i pad+ma'i lte bar rdo rje bzhag ste man ngag ji lta bas bsgom par bya'o/_/gang zhig rnal 'byor ngal bar byas pas nus pa khyad par can rnyed pas nye bar 'tshe bas mi gnod pa'i mthu de ni drod ces brjod la/_de yang yongs su rdzogs par ma
[\[9a.5\]]yin pas na cung zad thob ces byas la zhes smos so/_/de ltar drod thob pa de dag kyang nges par ni spyod pa byed pa ma yin te/_rang gi 'dod pa la rag las pas na gang zhig 'dod pas spyad pa bya zhes gsungs so/_/'di dag ni sgra ji bzhin bshad pa ni go sla'o/_/rtag tu snying rje btung bya ste/_/sems
[\[9a.6\]]can kun gyi don gyi rgyur/_/rnal 'byor btung dga'i rnal 'byor pa/_/btung ba gzhan gyis bzi mi byed/_/ces bya ba la rtag tu zhes bya ba ni dus thams cad du'o/_/snying rje zhes bya ba ni sems can thams cad kyi sdug bsngal bsal bar 'dod pas so/_/btung bya ste zhes pa ni longs spyod
[\[9a.7\]]rdzogs pa dang /_sprul pa'i skur gyur pas 'jig rten thams cad la chos bstan pas mi gnas pa'i mya ngan las 'das pa'i grong khyer du 'dzud pa'o/_/de nyid kyi phyir/_sems can kun gyi don gyi rgyur/_/zhes gsungs so/_/rnal 'byor ni thabs dang shes rab gnyis su med pa'i ye shes 'di
[\[9b\]]
[\[9b.1\]]nyid kyang dam pa dag gis 'dod cing don du gnyer bar bya ba yin pa'i phyir btung ba'o/_/de 'thung ba la dga' ba'i rnal 'byor ba des ni chos kyi sku thob par 'gyur te blang bar bya ba'i phyogs so/_/phyogs cig shos bstan pa/_btung ba gzhan gyis bzi mi byed/_/ces gsungs te/_stong
[\[9b.2\]]pa nyid dang snying rje'i bdud rtsi'i btung ba las gzhan pa thams cad kyis bzi bar mi byed pa ste chos kyi sku thob par mi 'gyur ro/_/'di ltar gsungs pa/_mtshan dang dpe byad kyi sku gzugs kyi sgrub pa la mngon par dga' bar gyur na 'di ni brtson 'grus rtsom pa ma yin no/_/'on kyang
[\[9b.3\]]sangs rgyas kyi chos ma 'dres pa la sogs pa lhun gyis grub par 'jug pa'i chos kyis mngon par rtogs pa sgrub pa la mngon par dga' bar 'gyur ro zhes so/_/yang na/_rtag tu snying rjes btung bya ste/_/zhes bya ba dus thams cad du snying rje chen po sngon du song bas chang la sogs pa rnams
[\[9b.4\]]bdud rtsi'i chur byin gyis brlabs te/_bdag nyid lha'i ngar 'dzin pa dang bcas pas btung bar bya ste longs spyad par bya'o/_/sems can kun gyi don gyi rgyud/_/ces bya ba ni/_rnal 'byor pa'i lus dang ngag ji snyed pa de dag thams cad ni sems can rnams theg pa'i mchog la 'jug par bya ba'i
[\[9b.5\]]tshe de kho nar spyad par bya'o/_/rnal 'byor ni thabs dang shes rab kyi ting nge 'dzin to/_/de btung ba la dga' ba ni rtag par rgyun mi 'chad par yid la byed pa'o/_/rnal 'byor pa zhes pa ni dam tshig dang ting nge 'dzin gyi tshul ma lus par shes pa'o/_/btung min gzhan gyis zhes bya ba ni 'gro ba rnams
[\[9b.6\]]mngon par ma dad pa rnams byed pa bsrung bar bya ba la sogs pa'i dam tshig nyams par byed pa thabs dang shes rab kyi tshul las ring du song ba'o/_/bzi bar byed ces pa ni rnam par g.yeng ba sngon du song bas lus dang ngag dang yid bzi bar byed pa ste brgyal ba dang 'dra bar 'gyur ro/_/gang
[\[9b.7\]]gsungs pa yang /_ngar 'dzin pa ni bskyed pa'i phyir/_/ji ltar ye shes mi brgyal bar/_/dam pa dga' ba'i sems kyis ni/_/chung ngu nyid la goms par bya/_/zhes so/_/le'u drug pa rdo rje'i tshig btu ba'o//_//da ni le'u bcu pa'i rdo rje'i tshig btu ba la 'jug par bya ste/_
[\[10a\]]
[\[10a.1\]]mchog tu dga' ba'i bsgom bya dang /_/zhes bya ba ni gru bzhi la sogs pa'i yon tan dang ldan pa'i rten gyi dkyil 'khor te/_de med ces bya bar sbyar ro/_/sgom pa po yang med pa ste/_/zhes bya ba ni gang la lha dgu la sogs par bkod pa'i lha rnams te
[\[10a.2\]]brten pa'i dkyil 'khor de med pa'o/_/lus med gzung med 'dzin pa'ang med/_/ces pa ni/_gzugs kyi phung po la sogs pa'i rang bzhin rdo rje ma la sogs pa lnga dang /_gzugs la sogs pa'i rang bzhin dkar mo la sogs pa drug dang /_mig la sogs pa'i rang bzhin gti
[\[10a.3\]]mug rdo rje ma la sogs pa drug med ces pa'o/_/sha med khrag med bshang gci med/_/ces pa ni spos mo la sogs pa mtshams srung ba bzhi med ces pa'o/_/smre ba med cing rmongs pa'ang med/_/ces bya ba dang /_khrus dang gtsang sbra med pa ste/_/zhes bya ba ni spyan ma dang /_bdag nyid
[\[10a.4\]]ma dang /_gos dkar mo dang /_sgrol ma rnams med ces pa'o/_/chags med sdang med gti mug med/_/phrag dog phra med nga rgyal med/_/ces pa ni rigs drug 'khor los sgyur ba mi bskyod pa dang /_sgyu 'phrul dra ba dang /_rdo rje nyi ma dang /_pad+ma gar gyi dbang phyug dang /_/rdo rje myur 'gro
[\[10a.5\]]dang /_dam pa dang po rnams med ces pa'o/_/sgom dang bsgom pa lta bu dang /_/zhes bya ba ni lam dang der brten pa dag ste med ces bya bar sbyar ro/_/dgra dang gnyen bshes dag dang ni/_/zhes bya ba ni gzhom par bya ba'i bdag nyid nyon mongs pa dang /_nye bar blang bar sangs rgyas
[\[10a.6\]]kyi yon tan dag ste/_de dag kyang med ces bya bar sbyar ro/_/rlabs med lhan cig skyes bshad de/_/sna tshogs dang ni bral ba'o/_/zhes bya ba la yul gyi chu bo la rkyen dag gi rlung gis bskul zhing 'byung ba'i bdag nyid rnam par rtog pa dag ni rlabs te/_gang la de chad pa de ni spros
[\[10a.7\]]pa dang bral ba dpe can gyi lhan cig skyes par bshad do/_/de nyid kyi phyir 'di ni rtog pa sna tshogs nub pa mar me'i rgyun rlung med pa ltar zhi ba/_ye shes rang dang gzhan rig pa bral ba nyid kyis bdag med pa gang yin pa de nyid kyi phyir/_sna tshogs dang ni bral ba'o/_/zhes gsungs
[\[10b\]]
[\[10b.1\]]te/_'di lta bu'i lhan cig skyes pa la 'dod par bya'i/_dpe'i lhan cig skyes pa'i byis pa'i skye bo thams cad dang mtshungs par spyod pa dbang po gnyis las skyes pa'i bde ba la ni gdung bar mi bya'o/_/rtag pa dang po'i le'u bcu pa'i rdo rje'i tshig btu ba'o//_//da ni
[\[10b.2\]]brtag pa gnyis pa'i rdo rje'i tshig btu ba la 'jug par bya ste/_rang gi khyim du mtshan mo ni/_/grub pa nga zhes bsam par bya/_/zhes bya ba gsungs te/_rang gi rnam par rtog pas phung po lnga len pas na sred pa dang bcas pa'i phung po lnga po de dag ni rang gi khyim mo/_/mtshan mo zhes bya
[\[10b.3\]]ba ni dbang po'i grong gnyid log pa ste/_gang yul la mi 'jug pa'o/_/grub pa nga zhes bsam par bya/_/zhes bya ba ni tha mal pa'i rnam par rtog pa las grol bas grub pa'i skyes pa'i dpal he ru ga la sogs pa ni bdag go zhes bsam par bya'o/_/de ltar yang gsungs te/_tha mal rnam pa
[\[10b.4\]]gzhom pa'i phyir/_/rang la lha yi ngar 'dzin bya/_/ngar 'dzin de yang gzhom pa'i phyir/_/dmigs pa med pa rnam par bsgom/_/gang tshe sems ni mnyam gnas pa'ang /_/de'i tshe de nyid yin par nges/_/zhes so/_/ji ltar ngar 'dzin pa'i tshul yang /_dang po'i las can rnal 'byor pa/_/de ni
[\[10b.5\]]sprul sku la goms bya/_/sprul pa brtan par gyur pa na/_/longs spyod rdzogs pa brtan par bsgom/_/sprul pa'i sku ni gsal gyur cing /_/longs spyod rdzogs pa gsal tsam na/_/chos sku dmigs pa med 'di ni/_/mdor bsdus smos pa'o zhes gsungs so/_/le'u gnyis pa'i rdo rje'i
[\[10b.6\]]tshig btu ba'o//_//da ni le'u bzhi pa'i rdo rje'i tshig btu ba la 'jug par bya ste/_'jug pa'i bde ba phyag rgya che/_/rdo rje skye mched thabs yin no/_/zhes bya ba la 'jug pa ni rdo rje'o/_/de'i bde ba ni nor bu'i nang du song ba'i bde ba'i ye shes so/_/de nyid ni chos thams cad bdag nyid gcig
[\[10b.7\]]par rgyas 'debs pa'i phyir phyag rgya chen po'o/_/rdo rje ni mi dmigs pa'i ye shes te/_de nyid dkyil 'khor gyi 'khor lo skye ba'i sgor gyur pas na skye mched do/_/thabs yin no zhes bya ba ni phul du byung ba'i ye shes su nye bar 'gro'o/_/yang na 'jug pa ni rdo rje'o/_/de'i bde ba ni dam pa'i
[\[11a\]]
[\[11a.1\]]bde ba mtha' dang bral ba'i dang pa'o/_/ye shes de'i rang bzhin ni phyag rgya chen po ste/_yi ge aM gi gzugs can ni shes rab ma'o/_/rdo rje ni mi phyed pa'o/_/skye ba ni rnam par shes pa ste/_mched pa ni zhum pa dang longs spyod pa dang dbang byed pa'i rim ma'o/_/thabs
[\[11a.2\]]yin no zhes pa ni de nyid kyang gnas dang nye ba'i gnas la sogs pa dag tu khrid pa'o/_/rab tu dam par gyur te skrag nas 'dar bar gyur cing brgyal nas sa la 'gyel to zhes bya ba la so so skye bo'i de bzhin nyid dang bla na med pa yang dag par rdzogs pa'i sangs rgyas kyi de bzhin nyid
[\[11a.3\]]lhan cig dbyer med par bsgrub pa'i chos 'di ni ngo mtshar du byas pa yin no zhes shes pas na rab tu dam par gyur to zhes gsungs so/_/skrag nas zhes bya ba ni 'khor ba ji srid du mi gnas pa'i mya ngan las 'das pa'i rang bzhin phyag rgya chen po bstan du med cing rtogs par dka'
[\[11a.4\]]ba mchog tu zab pas dad pa dman pa rnams kyis 'jug par mi nus pas na'o/_/'dar bar gyur cing zhes pa ni 'jig rten thams cad las yang dag par 'das pa dka' ba med cing myur ba'i thabs bla na med pa dgyes pa'i rdo rje zhes bya ba'i chos thos pas 'dar bar gyur pa la sogs
[\[11a.5\]]pa'i mtshan ma rnams thob pa'o/_/brgyal nas zhes bya ba ni chos thams cad dbyer med pa bde ba chen po'i rang bzhin rnam par rtog pa'i ting nge 'dzin gyi tshul gyis sems dang sems las byung ba thams cad shin tu skye ba med par byas pa'o/_/sa la 'gyel to zhes bya ba ni bag chags dang
[\[11a.6\]]bcas pa'i phung po la sogs pa bcad pa de kho na'i chos thos pas dman pa dag 'jig ste lus kun sa la lhung bar gyur pa'o/_/le'u bzhi pa'i rdo rje'i tshig btu ba'o//_//da ni le'u bcu gcig pa'i rdo rje'i tshig btu ba la 'jug par bya ste/_ye shes 'di ni ches phra ste/_/zhes bya ba ni/_rtag
[\[11a.7\]]tu nyams su myong ba'i bdag nyid bems po dang bral ba'i ngo bo nyid kyi phyir ye shes ni 'di na'o/_/ches phra ste zhes bya ba ni de tsam du yang blo rags pa dag gis rtogs par mi nus pa'i phyir te/_gang yang de yang dag par nyams su myang bar bya ba ma yin pa lta smos kyang ci dgos/_rdo rje ni sems so/_/_
[\[11b\]]
[\[11b.1\]]de yang rnam par mi rtog pa'i rang bzhin gyi phyir snying po zhes bshad do/_/rang bzhin gyis rnam par dag pa'i bdag nyid yin pas na sems de nyid ston ka'i nyi ma phyed kyi nam mkha' lta bu kho na bas nam mkha' 'dra ba zhes gsungs so/_/'dod chags la sogs pa nyon mongs pa'i rdul med
[\[11b.2\]]pas na rab zhi ba zhes so/_/mi gnas pa'i mya ngan las 'das pa'i thar pa sbyin pas grol sbyin no/_/sgrib pa rnams rab tu zhi bas na rab zhi ba'o/_/bla ma'i bla ma de kho na ye shes rang 'byung gi ming gis bsnyad pa rtogs pa'i thabs su gyur pas na/_khyod kyi phar ni khyod nyid 'gyur/_/zhes
[\[11b.3\]]pa'o/_/'di skad bstan te/_dbang bzhi pa'i skabs su rnam par rtog pa thams cad nub pa'i ye shes de bla ma'i man ngag dang /_rang gi bsod nams kyi mthus mngon sum du byos shig ces brjod pa'o/_/'di yang yang dag pa'i ye shes mngon sum du byas pa dang /_de dpe'i ye shes
[\[11b.4\]]mngon sum du byas pa'i dbye bas rnam pa gnyis nyid du shes par bya ste/_de lta min na dpe'i ye shes 'ba' zhig la ni don med la dpe can gyi ye shes nyi tshe 'byung ba yang dang por dpe sngon du nges par 'gro ba'i phyir na mi srid pa'o/_/de bas na dpe'i ye shes kyis ni 'di smad pa nyid la/_dpe can
[\[11b.5\]]gyi ye shes kyis mchog tu gyur pa kho na'o/_/de'i phyir gang gis dang po nyid nas dpe la ma brten pas dpe can gyis ye shes 'byung bar nus pa de dag ni dpe'i ye shes la mi brten la/_'ga' zhig dpe'i ye shes la ma brten par dpe can la 'jug par mi 'gyur ba de dag ni gnyi ga la
[\[11b.6\]]brten pa'o/_/'dir yang nges par tshangs par spyod pa'i sngags pas ni dpe'i ye shes nyams su myong bar mi bya ste/_rtsa ba'i rtsa bas bla ma dang bcas te ngan 'gror gzhol ba'i phyir ro/_/gang zhig ngas de nyams su myong bar 'gyur gyi/_gzhan gyis ni ma yin pa de dag gis kyang dang po'i
[\[11b.7\]]sdom pa nyams par mi bya'i legs par gtang bar bya'o/_/le'u bcu gcig pa'i rdo rje'i tshig btu ba'o//_//dpal ldan rgyud rgyal 'di la rnam spyod pa'i/_/skye bo blo 'phags du mas rnam mang du/_/don gyi sdeb sbyor mang du lhur blangs pas/_/shin tu gsal ba rnam bshad rnam mang
[\[12a\]]
[\[12a.1\]]mdzad/_/bdag gis de rnams la gnas don nyid 'dir bsdus kyi/_sngon chad ma byung 'ga' zhig 'dir brjod gang yang med/_/'on kyang 'di las dri med bsod nams gang skyes des/_/bdag ni rnam kun 'gro ba'i don la mngon par bshad/_/dpal dgyes pa rdo rje'i
[\[12a.2\]]dka' 'grel rdo rje'i tshig btu ba zhes bya ba nang gi don bshad pa slob dpon chen po kA ma d+he nu pas mdzad pa rdzogs so/_/rgya gar gyi mkhan po bi na yang de ba dang /_lo tsA ba dge slong chos kyi shes rab kyis bsgyur cing zhus te gtan la phab pa//_//[{D1193}]@##/_/rgya gar skad du/_
[\[12a.3\]]shrI he baj+ra nam tan+t+ra ar+tha saM graha/_bod skad du/_dpal dgyes pa'i rde rje zhes bya ba'i rgyud kyi don bsdus pa/_dpal rdo rje sems dpa' la phyag 'tshal lo/_/ye shes chen po'i ro rdzogs pa/_bde ba che la phyag 'tshal nas/_/dgyes pa'i rdo rje rgyud kyi don/_/ci nus bdag gis bris bar bya/_/_
[\[12a.4\]]sangs rgyas bcom ldan 'das kyis byang chub tu thugs bskyed de/_byang chub kyi phyogs dang pha rol tu phyin pa la sogs pa'i sgo nas tshogs bsags te/_/bskyed pa'i rim pa nas brtsams nas/_/sa bdun pa'i bar du kun rdzob kyi bden pa rdzogs par mdzad/_/sa brgyad pa nas sa bcu pa'i
[\[12a.5\]]bar du snang ba gsum rnam par dag par sbyangs nas sa bcu thob ste/_zung ngu 'jug pa'i rim pas kun du bzang po'i sa la don dam pa'i bden pa lhun gyis grub ste/_dga' ldan nas 'dzam bu'i gling du babs te/_dka' thub kyis sprul pa'i sku 'jig rten mi yul du bzhag nas/_yid
[\[12a.6\]]gnas gyur pa'i ting nge 'dzin gyi sku 'og min du gshegs te/_mngon par byang chub pa mnga' brnyes nas/_gsang sngags kyi tshul gyis mngon par rdzogs par sangs rgyas te/_tshangs pa chen po'i gnas dang /_dbang skyur gyi khang pa dang /_ri rab kyi steng la sogs par lha rnams btul
[\[12a.7\]]lo/_/de nas mi yul du gshegs te rdo rje'i gdan la [(]mdon [,]mngon [)]par sangs rgyas nas/_lha dang mi la sogs pa'i gdul ba'i thabs mang du gsungs mod kyi/_mdor bsdun rnam pa gsum ste/_lta ba ngan cing spyod pa zhan pas spungs pa'i yon tan la sogs pa shin tu nyam thag pas/_
[\[12b\]]
[\[12b.1\]]yun ring po nas byang chub tshol bar byed pa rnams la ni/_/'phags pa'i bden pa bzhi dang gang zag la bdag med par rtogs pa tsam gyis 'dod chags dang bral ba'i chos bstan to/_/gdul bya kha cig bdag lta ba dang /_/nga rgyal dang 'dod chags la sogs pas dregs pas/_/snying
[\[12b.2\]]rje dang shes rab kyi rgyu che ba rnams la ni rnam par shes pa'i tshogs brgyad la sogs pa dang /_/tshad med pa la sogs pa'i sgo nas bdag med pa gnyis dang ljan pa dang /_/sa dang pha rol tu phyin pa zab cing rgya che ba bstan pa dang /_/gdul bya kha cig dka' thub dang ba'i yul spangs pas
[\[12b.3\]]skrag pa/_/za ba mo la lhag par mos pa/_/chos kyi de kho na nyid kyi snod du gyur pa/_/snying rje chen pos sems kyi rgyud brlan pa rnams la ni/_/'khor los skyur ba'i rgyal po la sogs par mngon par sprul nas/_'dod chags kyi chos kyi spyod pa'i tshul lta bu bstan te/_/gsang sngags kyi spyod pa
[\[12b.4\]]bstan pa yin no/_/de la 'gro ba gang skye ba gzhan du goms pa'i stobs kyis nags tshal dben pa la mngon par dga' zhing /_/khrus dang dkyil 'khor bri ba dang /_/dka' thub dang mchod pa dang /_/sbyin sreg dang bzlas brjod la sogs pa'i bya ba med par yid mnyam par 'dzag me nus pa/_/_
[\[12b.5\]]de kho na nyid bsgom pa'i nus pa chung ba mtshan ma can gyi spyod pa la mngon bar dga' ba rnams la/_/spyi'i spyod pa de dag shas cher ston pa'i bya ba'i rgyud rdo rje gtsug tor gyi rgyud dang /_/rig ba mchog gi rgyud dang /_/rab tu grub pa'i rgyud la sogs pa bka' stsal pa yin no/_/gang zhig bya ba'i khyad
[\[12b.6\]]par la yang mos shing /_/_thabs dang shes rab kyi spyod pa rgya chen po la yang sbyor ba' nang gi bdag nyid can gyi tshul yang mi 'dor bar spro ba dang dag la ni/_/bya ba dang /_/rnal 'byor gyi chag nyes las mthun pa'i gnyis ka'i rgyud/_/phyag na rdo rje mngon par dbang bskur bzhes bya dang /_/rnam par
[\[12b.7\]]snang mdzad chen po mngon par rdzogs par byang chub pa zhes bya ba la sogs pa bka' stsal to/_/gdul bya kha cig de kho na nyid la ma [(]chog [,]tshad [)]par dga' ba'i sems dang ldan pa/_/rnal 'byor la lhag par mos pa/_/phyi'i yo byad la me dga' bar ting nge 'dzin gyis rgyud rnam par dag par 'dod pa
[\[13a\]]
[\[13a.1\]]rnams la ni/_bya ba'i yan lag nyung zhing rnal 'byor gyi yan lag gtso tsher ston pa'i rnal 'byor gyi rgyud/_dpal mchog dang po zhes bya dang /_rnal 'byor gyi rgyud 'phags pa de kho na nyid bsdus pa dang /_rtogs pa thams cad bsdus pa'i rgyud la sogs pa bka'
[\[13a.2\]]stsal to/_/gdul bya kha cig rang bzhin gyis dbang po rno ba/_de kho na nyid bsgom par gcig tu 'dun pa sngon goms pa'i stobs kyi bya ba yod pa/_dngos po thams cad la tha dang pa'i 'du shes mi 'jug pa/_theg pa chen po la sems rnam par sbyangs pa/_shes rab dang thabs
[\[13a.3\]]gnyis su med pa'i spyod pa la mngon par dad pa'i bdag nyid chen po de la ni/_de kho na nyid kyis rnal 'byor gcor mdzad de gnyis su med pa'i tshul gyis 'jug cing /_spros pa dang bcas pa dang /_spros pa med pa dang /_shin tu spros pa med pa'i spyod pa chen po'i rnal 'byor
[\[13a.4\]]chen po'i rgyud/_sangs rgyas thams cad dang mnyam par sbyor ba mkha' 'gro sgyu ma bde ba'i mcho gces bya ba'i rgyud dang /_'dul ba don yod par grub bzhes bya ba rnal 'byor chen po'i rgyud dang /_dpa' gsang ba 'dus pa zhes bya ba rnal 'byor chen po'i rgyud dang /_nges par brjod pa
[\[13a.5\]]bla ma zhes bya ba rnal 'byor chen po'i rgyud la sogs pa bka' stsal to/_/de ltar gsang sngags kyi rnam par thar pa grangs med pa bka' stsal pa las/_dpal gsang ba 'dus pa la sogs pa thabs kyi rgyud dang /_zla gsang thig le'i rgyud dang /_rdo rje dra ba'i rgyud la sogs pa shes rab
[\[13a.6\]]kyi rgyud rnams ni shin tu sbas pa ste/_ston pas kyang dus thams cad du thams cad la ston par ma mdzad de/_shin tu gsang ba nyid du gsungs pa/_shes rab shin tu che ba dang ldan pa'i spyod yul du bstan zhing gsang ba'i don sbas te bka' stsal pa yin no/_/ci'i phyir 'do srungs thub pa
[\[13a.7\]]chen po mngon par rdzogs par sangs rgyas ba'i tshe na yang bka' stsal cing ma bstan to/_/de bzhin du rnam par gzigs dang /_gtsug tor can la sogs pa mngon par rdzogs par sangs rgyas ba'i tshen yang gsang sngags kyi rnam par thar pa bka' ma stsal to/_/mar me mdzad thub pa
[\[13b\]]
[\[13b.1\]]chen po mngon par rdzogs par sangs rgyas pa'i tshe yang /_gsang ba'i rgyud bka' ma stsal to/_/lnga brgya tham dang nye ba la bde bar gshegs pa shAkya thub pas/_lha dang mi la sogs pa'i 'gro ba las 'phro dang skal bar ldan pa rnams tshegs chung ngus skye ba 'dun la sogs pas dngos
[\[13b.2\]]grub chen po dag la dgod ba'i phyir/_gzugs khams su yang sangs rgyas nyid dang /_tshangs pa'i rgyal po la sogs par sku bstan nas bskul ba dang /_'dod khams su yang dbang phyug chen po la sogs pa dang /_lha ma yin dang bdud la sogs pa 'dul ba'i phyir/_dpal he
[\[13b.3\]]ru ka'i sku chen po gar rnam pa dgu la sogs pa dang ldan pa'i sku bstan nas btul ba dang /_'dod khams kyi lha klu la sogs pa phal cher ni dpal phyag na rdo rje dang /_kun du bzang po dang /_'jam dpal dbyangs dang /_rdo rje snying po la sogs pa'i sku bstan nas/_gsang sngags
[\[13b.4\]]kyi rnam par thar pas byang chub la bkod pa dang /_'dzam bu'i gling la sogs par yang mi rnams 'dul ba'i don du/_sangs rgyas kyi sku nyid dang /_'khor los skyur ba'i rgyal bo'i cha byad du bstan pa dang /_mu stegs can gdul ba'i phyir mu stegs kyi ston pa rnams kyi cha byad gdong lnga
[\[13b.5\]]gtsug phud lnga pa dang /_zur phud lnga pa dang /_gcer bu thal gos can la sogs pa'i gzugs su bstan nas btul pa dang /_de bzhin du 'gro ba ris drug so so ces 'dul ba'i gzugs su bstan nas byang chub la bkod pa yin no/_/rgyud 'di ni gsang ba bas kyang ches gsang ba len te/_
[\[13b.6\]]rgyud thams cad kyi tha ma'i tha mar bstan pa yin no/_/dpal dgyes pa'i rdo rje'i rgyud 'di'i mtshan thog mar smos pa'i dgos pa ni/_nyan pa'i skye bo dag ldog pa'i yan lag tu mi 'gyur ba'i phyir thog mar mtshan smos so/_/de yang dang por dgos 'brel gyi yan lag bzhi ldan par bstan te/_
[\[13b.7\]]brjod pa dang /_dgos pa dang /_'brel pa dang /_dgos pa'i yang dgos pa'o/_/de la brjod pa ni 'di skad bdag gis thos pa dus gcig na zhes bya ba nas/_nyes bral rnam grol zhi ba ster/_/khyod ni pha ste rang bdag yin/_/zhes bya ba'i bar gyes bstan to/_/dgos pa ni 'di nyid dang gzhung ltar
[\[14a\]]
[\[14a.1\]]dkyil 'khor du zhugs te dbang bskur zhing dam tshig phog nas/_man ngag thob ste dkyil 'khor dang sbyin sreg dang /_mchod pa dang /_bzlas brjod dang /_rtse gcig pa'i ting nge 'dzin gyis 'grub pa ni dgos pa'o/_/de las phyag rgya chen po'i dngos grub thob ste/_sgyu
[\[14a.2\]]ma'i dpe bcu gnyis kyi tshul du ji srid 'khor ba ma stongs kyi bar du 'gro ba'i don mdzad pa ni dgos pa'i yang dgos pa'o/_/'brel pa ni dkyil 'khor du 'jug cing dam tshig dpog pa la sogs bzhi rgyu yin la/_phyag rgya chen po'i dngos grub thob pa ni 'bras bu yin te/_de gnyis rgyu dang
[\[14a.3\]]'bras bu'i tshul du 'brel bas na 'brel ba'o/_/'di'i rgyu dang po'i brtag pa ni sum cu rtsa gnyis bstan la/_de las 'di ni brtag pa gnyis slob dpon gyis logs su bton pa yin no zhes zer ro/_/la la dag ni brtag pa dang po rdo rje dra ba'i rgyud ces bya ba 'di'i rgyu dang po yin la/_'dir
[\[14a.4\]]gnyis su phye ba'i dang po ni rgyud phyi ma yin la/_gnyis pa ni phyi ma'i yang phyi ma yin no/_/gzu lu mas ma yin pa'i phyir ro/_/slob dpon rdo rje tse n+p+ras mdzad pa'i TIkA las tshig gi don bshad pa nyung dur bsdus pa yin no/_/'di skad bdag gis thos pa'i dus gcig na zhes bya ba la/_'di'i
[\[14a.5\]]sdud pa po phyag na rdo rjes/_ston pa la 'di kho na skad thos te brgyud de 'ongs ba ma yin te/_mngon sum du dus gcig gi tshe rgyud 'di thos so zhes pa'i don to/_/la la dag ni 'di'i sdud pa po ni rdo rje snying po ste/_des kyang bcom ldan 'das dbang sgyur gyi khang pa dang /_ri rab kyi rtse mo la sogs
[\[14a.6\]]pa na bzhugs pa'i tshen ni/_rgyud gzhan dang gzhan dag gsungs la/_dus gcig gi tshe ni bcom ldan 'das dpal he ru ka btsun mo'i b+hag la bzhugs pa'i tsha/_rgyud 'di thos te mngon sum du'i zhes ba'i don/_bcom ldan 'das de bzhin gshegs pa zhes pa la/_gang du
[\[14a.7\]]dbang phyug la sogs pa'i yon tan dang ldan pa la bcom ldan 'das zhes bya'o/_/de lta bu'i yon tan dang ldan pa can to/_btsun mo'i b+hag la bzhugs nas/_rgyud 'di bshad ces pa'i don to/_/rnam pa gcig tu na 'di skad ces bya ba ni sangs rgyas dang byang chub sems dpa' thams
[\[14b\]]
[\[14b.1\]]cad ni/_chos gcig tu gsungs la tha dad par ni ma yin te/_de bas na 'di ni bcom ldan 'das nyid kyis 'di skad thos zhes bya'o/_/de yang 'di skad ni elbaM ste e ka ra ni shes rab kyi bdag nyid du 'dren la/_lbaM kar ni thabs kyi bdag nyid du 'dren te/_dngos su e ni yum mo/_/lbaM
[\[14b.2\]]ni thabs so/_/byin du ni byang chub kyi sems te/_de lta bu'i byang chub kyi sems las/_rgyud la sogs pa thams cad 'byung bar rtogs/_/zhes bya bste/_'di skad bdag gis rtogs pa'i dus gcig na/_zhes bya'o/_/yang na 'di skad bdag gis zhes bya ba ni/_e lbaMm yA ste/_e ni 'di zhes
[\[14b.3\]]pa dang sbyar/_lbaM ni skad dang sbyar/_bdag ni ma dang sbyar/_gis ni yA dang sbyar te/_de yang phyag rgya rnam pa bzhi dang 'brel te/_sangs rgyas spyan ni las kyi phyag rgya ste/_e dang sbyar/_de yang 'di zhes bya ba dang 'brel to/_/mA ma kI ni chos kyi phyag rgya ste/_lbaM dang skad ces bya ba
[\[14b.4\]]dang 'brel to/_/gos dkar mo ni phyag rgya chen po dang /_ma dang bdag bya ba dang 'brel to/_/sgrol ma ni dam tshig gi phyag rgya dang yA dang gis zhes bya ba dang sbyar ro/_/de ltar phyag rgya bzhi dang ldan par shes sam rtogs pa'i dus gcig na zhes bya'o/_/yang na e lbaM ni chos kyi sgo thams cad
[\[14b.5\]]ston par 'dren te/_thun mong ma yin pa gsang ba zhes bya ba rnal 'byor chen po'i rgyud las kyang /_e ni shes rab nyid gyur la/_/lbaM ni rab dga'i bdag po'o/_/thig le ming shigs de nyid ni/_/de las yi ge nyid kyang skyes/_/chos kyi phyag rgya'i yi ge ni/_/de nyid shes pa gang gis
[\[14b.6\]]shes/_/de ni sems can thams cad la/_/chos kyi 'khor lo byed par 'gyur/_yang /_e lbe yig gnyis sgyu ma la/_/thams cad mkhyen pa 'dir bzhugs nas/_/dam chos bstan pa'i thog mar ni/_e lbaM de phyir thog mar bshad/_/ces 'byung bas/_chos thams cad e lbaM
[\[14b.7\]]las 'byung pas 'di skad ces smos so/_/ci ste tshig dang don 'brel bar ston pa ni sdud pa yin na/_thos pa smos bzhin du shes pa dang rtogs pa ci zhig bya/_lan du de bzhin gshegs pa ni dgongs pa'i dbang du gsungs te/_mi dgongs bar ni ma yin te/_'di ni sgra ji bzhin ma
[\[15a\]]
[\[15a.1\]]yin par bshad bste/_'di ltar shes rab dang thabs gnyis su med par gyur pa ni shes pa yin la/_de las mthar thug pa chags pa yang ma yin bral ba yang ma yin dbu mar yang mi dmigs pa'i skad cig ma la ni dus gcig na zhes bya'o/_/bcom ldan 'das
[\[15a.2\]]zhes bya ba ni/_'di nyid las/_dbang phyug la sogs legs rdzogs pa/_/yon tan drug tu bshad pa dag/_/dpal ldan 'byor pa'i sangs rgyas ni/_/bcom ldan 'das zhes rab tu bshad/_/ces pa nas ldan zhes bya'o/_/bcom pa ni gzhan yang nyon mongs pa la sogs
[\[15a.3\]]pa'i bdud rnams bcom pas/_bcom ldan 'das yin 'byung bas na/_bcom ldan 'das zhes bya'o/_/de bzhin gshegs pa thams cad kyi sku gsung thugs rdo rje zhes pa la/_de bzhin gshes pa lnga/_btsun mo mA ma kI la sogs pa'i b+ha ga na bzhugs she'o/_/la
[\[15a.4\]]la dag ni bcom ldan 'das dgyes ba'i rdo rje nyid btsun mo'i b+hag la bzhugs zhes bya bar sbyar ro/_/'di ltar zhes bya ba la rdo rje snying pos zhus pa ste 'di skad du/_de bzhin gshegs pa thams cad kyi sku dang gsung dang thugs kyi snying po gang lags zhus pa dang /_bcom ldan 'das
[\[15a.5\]]kyis bka' stsal ba ste/_de bzhin gshegs pa thams cad kyi sku gsung thugs kyi snying po/_gsang ba bas ches gsang bzhus pa legs so legs so zhes bka' stsal te/_bstod pa'i tshig ste/_rdo rje chen po rdo rje snying po byang chub sems dpa' chen po zhes bya ba ni/_zhu ba po byang
[\[15a.6\]]chub sems dpa' rdo rje snying po la bstod pa'o/_/rdo rje sems dpa' dang sems dpa' chen po/_dam tshig sems dpa' chen po snying po dgyes bzhes bya ba ni/_dgyes pa'i rdo rje las he ru ka bzhi byung bste/_rdo rje sems dpa' zhes bya ba ni rnam par snang mdzad de/_sku'i bdag nyid do/_
[\[15a.7\]]dngos su dbu gcig phyag gnyis pa'o/_/sems dpa' chen po zhes bya ba ni snang ba mtha' yas te gsung gi bdag nyid pas phyag bzhi pa'o/_/dam tshig sems dpa' chen po zhes bya ba ni thugs kyi bdag nyid de/_rdo rje sems dpa' ste dbu gsum phyag drug pa'o/_/snying po dgyes pa ni dgyes
[\[15b\]]
[\[15b.1\]]pa'i rdo rje nyid de/_dbu brgyad pa phyag bcu drug pa'o/_/de lta bu'i don bshad kyis nyon cig pa'i don to/_/mi phyed pas na rdo rjer bshad/_/ces pa la/_bshig cing 'dral du med pa 'am/_sku gsung thugs mi phyed pa'am/_/ye shes lnga dang ldan pa la bya'o/_/sems dpa'
[\[15b.2\]]srid pa gsum gcig ces pa ni/_sems dpa' ni rdo rje sems dpa' 'o/_/srid pa gsum ni khams gsum mo/_/de ltar khams gsum nyid sku gsung thugs kyi bdag nyid du shes te/_gcig pa nyin ni de dag gi ngo bo rang bzhin med par shes pa'o/_/shes rab 'di yi sbyor bas
[\[15b.3\]]na/_/zhes pa ni/_de lta bu'i shes rab kyis chos nyid du sbyor ba ste/_de nyid la rdo rje sems dpar sbyar te/_gong ma'i sku'i bdag nyid zhal gcig phyag gnyis pa dang sbyar ro/_/ye shes chon po'i ro rdzogs pa/_/zhes bya ba ni/_/me long lta bu'i yi shes la sogs pa lhun gyis grub
[\[15b.4\]]pas na/_ro rdzogs pa zhes bshad do/_/rnam pa gcig tu na dgyes pa'i rdo rje'i ye shes kyi bde ba chen po'i ro bstar zhing rdzogs pa zhes bya ste/_snang ba mtha' yas kyi bdag nyid phyag bzhi pa dang sbyar te de nyid ni sems dpa' che zhes bshad do/_/rtog tu dam tshig bsnyen pa ni/_/zhes
[\[15b.5\]]pa la/_dam tshig ni bza' ba dang btung ba'i dam tshig la bya na/_'dir shes rab dam tshig gi bdag nyid la bsnyen par 'dren te/_dngos su rdo rje sems dpa' ste dbu gsum phyag drug pa dang sbyar ro/_/de la ni dam tshig sems dpar rab tu brjod ces bya'o/_/snying rje chen po dgyes pa ste/_
[\[15b.6\]]rdo rje shes rab dag tu bshad/_/ces pa la/_snying rje ni thams cad la khyab pa la byan/_snying rjes dgyes pa'i thabs te yab dang sbyar la/_de nyid bde ba chen po'i dgyes pa dang ldan zhes bya'o/_/rdo rje shes rab tu bstan pa ni yum dang sbyar te yum shes rab la bya ste/_dngos su thabs dang
[\[15b.7\]]shes rab gnyis su med pa'i rgyud ces bya'o/_/de lta bu'i thabs dang shes rab tu 'brel pa'i rgyu dang yes bshad ces bya ba'i don to/_/ci ste ta ta saM gra ha la sogs pa shes rab kyi rgyud ma yin nam zhe na/_'on te de rnams la ni thabs kyi shas che la/_shes rab kyi shas chung bar ston la/_'dir
[\[16a\]]
[\[16a.1\]]ni thabs dang shes rab zung du 'brel pa'i rgyud yin pas/_de thabs khyad par du che bas na/_shes rab thabs dag bdag nyid rgyud/_/nga yis bshad kyi nyan par gyis/_/zhes bya ba'o/_/mthong ba 'gugs shing brda chen dang /_/mkhas pa'i mthu ni du ma byed/_/_
[\[16a.2\]]ces pa la mthong ba ni 'og nas mnan pa dang /_bskrad pa dang /_mngon spyod la sogs pa'o/_/dgug pa ni bgegs dang bar du gcod pa dag po/_/brda ni 'og nas 'byung ba dag go/_/mkhas pa ni bya ba dngos grub brgyad la sogs pa'o/_/ye shes rnam shes mthu dag ni/_/lha mo
[\[16a.3\]]rnams las yang dag 'byung /_/zhes bya ba la dngos su bdag med pa'i rnal 'byor ma dang gnyis su med pa'i bde ba chen po las/_phyag rgya chen po'i dngos grub yang dag par rdzogs pa'i sangs rgyas srub ste/_sangs rgyas kyi sgyu 'phrul dang mthu rnams thob ces bya ba'i don to/_de bas thog mar
[\[16a.4\]]rgyu gcig bu/_he ru ka ni skyed byed yin/_/zhes pa la/_/he ru ka dngos por bsgom pa ni grol bar mi 'gyur na/_ji ltar bya zhe na/_'on te rtsa ba las/_'di bsgoms pa ni rnam grol zhing /_/bsgoms pas 'ching ba bcings pa las/_zhes gsungs te/_'di bsgoms pas ni rnam grol zhing /_/_
[\[16a.5\]]rang bzhin gyis ma skyes par bya'o/_/bsgoms pas 'ching ba ni dngos por bsgoms pas 'ching ba yin la/_dngos po he ru ka'i skul bya la/_de nyid chu zla ltar skye 'gog dang bral bar shes pa ni/_de yis grol bar yongs shes bya/_zhes bya ba'i don to/_/de bas na mkhas pa ni ma skyes
[\[16a.6\]]par shes pa ste/_dngos po thams cad rang bzhin gyis ma skyes par shes pa'o/_/dngos po rang bzhin med par shes pa de bzhin du/_/he ru ka'i yang dngos po med par shes pa'i don du/_ye shes lus la gnas pa ste/_dngos po kun la khyab par gnas/_/zhes pa la/_gong ma
[\[16a.7\]]lta bu'i ye shes ni gzhan na med de/_rang gi sems nyid 'od gsal bar shes par bya'o/_/ye shes ther zug ma yin pas dngos po kun la khyab ces bya ste/_thams cad kyi bdag nyid ces bya ba'i don to/_/'o na de lus la gnas zhes smos pas na/_dngos po thams cad yin no zhe na/_
[\[16b\]]
[\[16b.1\]]ma yin ta/_lus la 'das zhes smos pa yin no/_/de bas na ye shes de ni gcig dang du ma'i bdag nyid dang bral ba/_rtog pa ste mtshan mar 'dzin pa'i rtog pa las 'das pa'i don to/_/la la dag ni shes rab kyi rang gi ngo bo bya ba la/_lus la spyir ye shes gnas pa'i rnam grangs ni naDi
[\[16b.2\]]stong phrag bdun cu rtsa gnyis la sogs pa mang yang /_mdor na sum cu rtsa gnyis te/_de dag gi gtso bo ni rtsa gsum yin te/_la la nA ni shes rab rnam par dag pa'i ngo bo ste g.yas na gnas so/_/ras nA ni thabs rnam par dag ba'i bdag nyid g.yon na gnas so/_/a lba d+hA tI ni byang chub
[\[16b.3\]]kyi sems rnam par dag pa'i ngo bo dbus na gnas te/_gzung 'dzin gyi rnam par rtog pa dang bral ba'o/_/la la nA ni mi bskyod rgyud/_/zhes pa ni/_g.yas pa'i rtsa las dri chu 'byung ba na ag sho byA'i bdag nyid do/_/ra sanA ni khrag kyang rgyu zhes pa ni g.yon na gnas pa ste/_rin chen 'byung
[\[16b.4\]]ldan gyi bdag nyid do/_/a lba d+hU tIr rab grags pa/_/shes rab zla ba rgyu bar 'dod/_/ces pa ni dbus na gnas pa ste/_don yod grub pa'i bdag nyid kyi don to/_/mi phred pa dang phra ba'i gzugs/_/zhes bya ba la sogs pa ni/_na Di sum cu rtsa gnyis kyi ming ngo /_/de dag gi grangs ni mi phyed
[\[16b.5\]]bas ni so dang sen mo skyed do/_/phra pa'i gzugs kyis skra dang spu skyed do/_/lha zhes bya ba'i rtsas ni pags pa skyed do/_/g.yon pas ni sha skyed do/_/g.yon pa can gyis ni chu ba skyed do/_/rus sbal skyes kyis ni rus pa skyed do/_/dngos po can gyis ni mkhal ma skyed do/_/dbang gis ni snying skyed
[\[16b.6\]]do/_/gnos pas ni mig skyed do/_/byin rlabs kyis ni mkhris pa skyed do/_/ma mos ni glo ba skyed do/_/mtshan mo rgyu bas ni rgyu ma skyed do/_/grub ster gyis ni grang bskyed do/_/ud ri ni dar nis lto ba skyed do/_/la la nA nis mi bskyod skyed do/_/a lbad+hU tIs ni shes rab zla ba rgyu bskyed do/_/_
[\[16b.7\]]khrag rgyu ba ni ro'o/_/drang pos ni bshad bskyed do/_mdog nag gis ni sha dang pags pa'i srubs skyed do/_/thun mong gis ni mchil ma skyed do/_/gzhir ster gyis ni rna sbabs skyed do/_/rnal bral gyis ni khrag skyed do/_/dga' bas ni tshil skyed do/_/grub bas ni mchil ma skyed do/_/rnam
[\[17a\]]
[\[17a.1\]]smin gyis ni mig rnag skyed do/_/me tog gis ni snabs skyed do/_/mkhris gsum gyis ni gzugs skyed do/_/'dod mas ni skra skyed do/_/'do dmas ni skra skyed do/_/khyim gyis ni dri skyed do/_/tsa N+Dis ni ro skyed do/_/ka ta yas ni rig bya skyed do/_/bdud kyi bu mos ni chos thams cad rang bzhin
[\[17a.2\]]med pa ste/_de dag ni rtsa sum cu rtsa gnyis kyi skye ba dang bskyod pa'o/_/de rnams kye rnam par dag pa ni lha mo ste bdag med ma dang /_rdo rje ma dang /_gau rI ma dang /_pa ri dang /_rdo rje mkha' 'gro ma dang /_puk+ka sI dang /_sha lba rI dang /_tsaN+Da lI dang /_Do m+pi dang /_gau rI dang /_tsau rI dang /_
[\[17a.3\]]betA lI dang /_g+hasma rI dang /_sa spyod dang /_mkha' spyod do/_/de lha mo de rnams rtsa gnyis gnyis la dbang zhing dag pa'o/_/de las la la nA dang /_ra sa nA dang /_/alba d+hA tI ni bdag med pa'i rnal 'byor ma'o/_/lhag ma nyi shu rtsa dgu ni 'bad pas spang bar bya'o/_/ci'i phyir na de dag ni
[\[17a.4\]]sus kyang mi rtogs shing /_/gzhi'i don gyi bya ba mi nus pa'i phyir ro/_/gsol pa/_bcom ldan 'das ji lta bu lags/_/bka' stsal pa/_srid gsum ma lus yongs bsgyur cing /_gzung dang 'dzin pa rnam spangs pa'o/_/zhes pa la/_srid pa gsum ni khams gsum ste/_de nyid he ru
[\[17a.5\]]ka'i sku gsung thugs yongs su gyur pa'o/_/gzung ba ni gzugs la sogs pa'i yul rnams so/_/'dzin pa ni sems te de yang yul ngo bo nyid kyis ma grub na sems kyang ma grub ste/_/yul sems gnyis stong pa nyid du gyur ba ni rtogs pa thams cad spangs pa'o/_/dngos su rtsa sum cu rtsa gnyis
[\[17a.6\]]la sogs pa yul snang ba dang /_/de rtogs pa'i byang chub kyi sems dang gnyis su med par gyur pa'o/_/gzhan du lhar sgrub pa'i thabs yod dam snyam pa la/_gzhan du thabs rnams cad ni/_/dngos po'i mtshan nyid dag tu bshad/_/ces pa la gzung 'dzin dag pa'i thabs las
[\[17a.7\]]bzhan pa/_dngos po thams cad kyi mtshan nyid dpal he ru kar brtags la/_de ni me long gi gzugs brnyan ltar ngo bo nyid med par shes ba'i don/_sdom pa'i dbye bas bshad bya ste/_/zhes bya ba ni/_sdom pa'i tshig ste/_A li kA li zhes bya ba nas/_ya ni sgrol ma dag tu bshad/_/ces
[\[17b\]]
[\[17b.1\]]bya bas ni spyi sdom bstan la/_de dag gi dbye ba ni/_sprul pa'i 'khor lo bya ba las/_/rgyud spyir smos par shes bar bya'o/_/de la sprul ba'i 'khor lo 'dab ma drug cu zhes bya ba ni/_lte ba'i rtsa'i 'khor lo 'dab ma drug cu rtsa bzhi bste/_'dab ma la ka chen sum cu rtsa gnyis nyis ldab tu brtsis pa'o/_/_
[\[17b.2\]]dbus su a bri'o/_/snying gar chos kyi 'khor lo 'dab ma brgyad pa la/_yab yum bzhi dbus su hUM dgod do/_/mgrin par longs spyod kyi 'khor lo 'dab ma bcu drug pa la/_a chen bcu drug bkod la/_dbus su oM dgod do/_/spyi bor bde ba chen po'i 'khor lo rtsibs sum cu rtsa gnyis
[\[17b.3\]]la/_ka chen sum cu rtsa gnyis bkod la/_dbus su ha dgod/_skad cig ma bzhi ni/_rnam pa sna tshogs pa dang zhes bya ba ni/_dga' ba dang sbyar yab yum gyi kha dog dang dbyibs sna tshogs su snang ba la dga' ba'i don/_rnam par smin pa shin tu dga' ba dang sbyar/_rnam par 'dzoms pa ni/_
[\[17b.4\]]mchog tu dga' ba dad sbyar/_rnam pa'i mtshan nyid ni mthar thug pa'i dga' ba dang sbyar/_'phags pa'i bden pa bzhin/_sdug bsngas kyi bden pa ni sprul ba'i 'khor lo dang sbyar/_lhag ma yang ci rigs par sbyar par bya'o/_/bdag gi de kho na nyid ces smos pa la/_lus dang sems
[\[17b.5\]]la cha shas kyis gzhig dang ngo bo nyid ma grub pa'o/_/lha ni lha'i bdag nyid chu'i zla ba ltar shes par bya'o/_/yig 'bru gsum gyi rang bzhin ma grub par shes pa ni sngags kyi de kho na nyid do/_/ye shes ne rang rig pa'i shes pa ma grub par shes par bya'o/_/dga' ba rnams gnas brtan pa'i ste
[\[17b.6\]]la sogs pa ni 'og nas 'byung ba dang 'brel pas 'dir ma bris so/_/de dag thams cad ni e lbaM du 'dus so zhes bya ba ni/_gong 'og nas e lbaM ma yA bzhi dang thabs dang shes rab tu sbyar bar shes bar bya'o/_/tsaN+Da lA+e'i lte bar las/_/bde gshegs lnga ni sreg par byed/_/spyan sogs lnga ni
[\[17b.7\]]bsregs nas kyang /_/haM bsregs sha sha'i rgyun yang 'bab/_/ces bal/_lte bar ni chags chen po me 'bar bzhes sbyar ro/_/tsaN+Da lIni rigs dan te/_/de dang su yang reg bar mi nus pa ltar/_kar ni ka las su ka byung ba de mthar thug pa'i dga' ba 'od gsal ba las byung ba ste/_sus kyang
[\[18a\]]
[\[18a.1\]]rtogs par mi 'gyur zhing /_reg par dka' zhes bya ba'i don to/_/des ni 'bar ba ste sems can gyi 'dod chags kyi mi nyid stong ba nyid du 'bar ba zhes bya'o/_/bde gshegs lnga ni sreg par byed/_/ces pa la/_des rigs lnga la sogs pa'i sangs rgyas thams cad yang
[\[18a.2\]]bsregs te/_ye shes su zhu ba'i tha tshig go/_/de bzhin du lum lnga yang zhu ba'i don to/_haM bsregs sha sha'i rgyun yang 'bab/_/ces bya ba ni/_bde ba chen po'i gnas tshangs pa'i sgor haM zhes bya ba don yod grub pa'i rang bzhin de las bde ba chen po'i sa bon/_zla ba zhu ba nyid na Di sum cu rtsa
[\[18a.3\]]gnyis su byung ste/_ka lo ka'i kar ni kar 'od gsal ba sangs rgyas dang byang chub sems dpa' thams cad kyi bdag nyid 'bab pa'i don to/_/yang na haM bsregs zhes bya ba ni/_spyi bo bde ba chen po'i gnas su/_phyogs bcu'i sangs rgyas bsdus la/_bde ba chen po nyid dang /_sangs rgyas
[\[18a.4\]]rnams 'dres te gcig tu gyur pa de haM gi bdag nyid gyur la/_de nyid zla bzhu ba'i bdud rtsir gyur pa/_niDa rnams su zhugs te/_gar ni 'di dbus su 'od gsal bar 'bab ces pa'i tha tshig go/_/rnam pa gzhan du na tsaN+Da lI yi lte ba 'bar/_/zhes bya ba lte ba ni thab khung ka lo ka'o/_/'bar ba ni
[\[18a.5\]]rang rig pa'i ye shes 'od gsal ba'o/_dngos su snyoms par 'jug pa'i ye shes kyis me byung ste 'bar ba'o/_/bde gshegs lnga ni bsreg bya ste/_/zhes pa ni/_'dod chags la sogs pa'i rtog pa lnga dang bra ba'o/_/spyan sogs lnga yang bsreg byas la/_zhes pa la/_khams lnga'i
[\[18a.6\]]rtog pa dang bral ba'i tha tshig go/_/haM bsregs sha sha'i rgyun yang 'bab/_/ces pa la/_spyi bo'i haM zla ba zhu ste na De'i lam du byung ste 'od 'bar bas nam mkhar bab pas rtog pa thams cad dang bral ste/_rigs lnga'i phyag rgya chen po 'grub pa'i don to/_/tshigs su bcad pa 'di ni man ngag gi
[\[18a.7\]]gnas chen po ste/_rtog ge pa rnams dang /_theg pa dman pa la zhugs pa rnams kyi spyod yul ma yin pa'i phyir/_dgongs pa'i don rnams sbas te bshad pa ste/_bla ma'i kha las shes par bya'o/_/rgyud 'di nyid kye nang nas kyang /_/mthar thug gzhan gyis mi rtogs te/_/gang la rnyed
[\[18b\]]
[\[18b.1\]]par mi 'gyur ro/_/bla ma'i thabs rgyur bsnyen bkur dang /_/bdag nyid bsod nams ldan par ro/_/zhes 'byung bas/_man ngag rnams ni rna ba nas rna bar brgyud de ston gyi tshig dang yi ger ni ma bris so/_/de bas na bla ma dam pa rnams yun ring du bsnyen bkur byas te/_man ngag thob nas
[\[18b.2\]]bsgrubs na 'grub/_/ces pa'i tha tshig go/_/le'u dang po'i bshad pa'o//_//de nas gnyis pa sngags kyi le'u bshad par bya ste/_gtor ma dang /_bskyed pa dang /_bzlas pa dang /_sgrub pa la sogs pa'i sngags 'chad pa'i don to/_/a kA romu khaM zhes bya ba ni dang po sngags kyi sgo
[\[18b.3\]]ste/_chos thams cad stong pa nyid do zhes pa'i don to/_/Ad+ya nuta ces bya ba ni sgo de las skyes zhes bya ba'i tha tshig go/_/pan+na dwAta o AHhU pham swAhA/_bruM AM dzr-IM khaM hUM zhes bya ba ni rigs lnga'i sa bon ta skyi bo dang /_mtshog ma dang /_mgrin pa dang /_snying ga dang /_lte ba nas byin gyis brlab
[\[18b.4\]]po/_/oM de lbaM pi cu badzra hUM hUM hUM phaT swA hA/_zhes bya ba ni/_oM ni sngags thams cad kyi thog mar 'gro ba'o/_/de ba ni lha rnams kyi don to/_/pi tsu ni khyab pa'i snying rje chen po bskyed ste/_snying rje des lha rnams kyi sku dang 'od la sogs pa sems can thams cad la bsdu zhing bstim pa'i don to/_/_
[\[18b.5\]]badzra ni de rnams kyang rdo rje ltar cis kyang mi shigs pa'i don/_yang na bdag nyid la gong ma rnams bsdu zhing bstim pa'i don/_hUM gsum ni lha'i sku gsung thugs gsum gyis sems can dang rnal 'byor pa'i lus ngag yid gsum byin gyis brlab pa'i tha tshig go/_/lhag ma rnams la yang de bzhin
[\[18b.6\]]du shes bar bya'o/_/zla tshes dang bin du gsum zhi zla tshes ni snod yin la/_bin du ni ye shes bdud rtsi ste/_des bdag dang 'gre ba'i rgyud la bstim pa'i don to/_/phaT ni gnas yin la/_swA hA ni brtan par byed pa'i don to/_/oM a swA hwA phaT/_rnams sngags dang spel ba ni man ngag gis
[\[18b.7\]]bstan pa'o/_/a ka tsa ta pa ya sha sna tshogs pad+ma'i lte ba la bzhugs te/_zhal lam zhabs brgyad dang ldan pa'i phyir dang /_rnam par thar pa brgyad kyi phyir dang /_lha mo brgyad kyi 'khor gyis bskor ba'i don to/_/a A la sogs pa yi ge bcu drug ni nyis ldab tu brtsis pas/_dpal
[\[19a\]]
[\[19a.1\]]he ru ka la mtshan sum cu rtsa gnyis kyis brgyan pa'i don to/_/yang na sngags gnyis gnyis lha mo brgyad kyi snying po ste gau rI la sogs pa'i lha mo brgyad bskyed pa'i don to/_/'dir dris pa sngags 'di rnams ni lha mo brgyad kyi snying po yin na ni/_de bzhin gshegs
[\[19a.2\]]pa la mtshan sum cu med pa'i skyon du 'gyur ro zhe na/_de lta ma yin te thugs rje chen po'i dbang gis mtshan bzang po nyid lha mo'i tshul du bstan pas na mi 'gal lo/_/oM trai lo kya zhes pa ni oM gyi don ni bshad zin to/_/trai lo kya ni 'jig rten gsum zhes bya ba'o/_/a k+She pa ni 'du ba'am
[\[19a.3\]]sdud par byed pa'o/_/dngos su 'jig rten gsum gyi 'phags pa thams cad kyi sku dang 'od la sogs pa/_bdag dang sems can la bsdu ba'i don to/_/hUM la sogs pa ni snga ma bzhin no/_/oM dz+wa la dzra la zhes pa la/_dz+wa la ni 'bar ba ste/_dngos su phyag bzhi la 'od 'bar ba'i don/_b+h+yo zhes
[\[19a.4\]]bya ba ni sgra las rnams kyis zhes bya bar 'dren to/_/dngos su 'bar ba rnams kyis bdag dang gzhan gyi bag chags rnams dag pa'am/_sreg par byed pa'i don/_phyag bzhi ba'i sngags so zhes bya ba la gong ma'i sngags des dgyes pa'i rdo rje phyag bcu drug ba las/_phan tshun gyi dang po gnyis
[\[19a.5\]]gnyis te/_phyag bzhi bskyed pa'i don to/_/oM ki Ti zhes pa la/_ki Ti ki Ti ni bdud dam/_ma rungs pa dbang du sdud ba ste/_dngos su dgyes pa'i rdo rje'i zhabs bzhi 'am brgyad kyis lha brgyad mnan te/_de rnams kyi nor glang po la sogs pa'i thod pa brgyad phyag g.yas na bsnams pa dang /_
[\[19a.6\]]'byung ba bzhi'i lha dang /_nyi zla dang /_gshin rje dang /_nor skyong gi thod pa phyag g.yon na bsnams te bsdigs pas/_de rnams kyi 'khor lo gnod sbyin dang bdud la sogs pa dbang du sdud ba'i don/_yang na sngags 'di brjod pas dgyes pa'i rdo rje'i g.yas g.yon gyi phyag 'og ma drug bskyed
[\[19a.7\]]ba'i don/_hUM la sogs pa snga ma bzhin no/_/oM AHhUM zhes bya ba ni nye ba'i snying po'o/_/de lba pi tsu la sogs pa ni snying po ste rtsa ba'i snying po'o/_/lhag ma'i sngags rnams nus pa dang /_las ni rtsa ba nyid las gsal lo/_/ku ru kul+le zhes bya ba ni lha mo zhig drag po'i las byed pa la mthu che ba zhig
[\[19b\]]
[\[19b.1\]]ste/_de bzlas pas las 'grub bo/_glang po'i rdul bya ba ni/_chang mang po blud de lus bskyod pa dang /_'phral ba las rdul 'byung ba la bya'o/_/zhi ga kha dag ba can ni/_rdza phor te de'i nang du sgrub rdzas gzhug pa'i don/_ti la kas btab la zhes pa ni sgrub rdzas te/_li bskyod pa ste dri chu
[\[19b.2\]]brtags pa 'phral bar thig le bya'o/_/rkang pa'i 'og tu bcug la bzlas/_/zhes bya'o/_/rdo rje chu'i nang zhes pa ni 'bras las nyi zla'i gzugs brnyan byas to/_snod bzang por rdo rje las byung ba'i chu'i nang du bzhag la bsngags bzlas zhes bya ba'i don/_a lag ta'i thang chu ni dngos rgya skyegs kyi
[\[19b.3\]]shing gi thang chu ste/_des slob dpon gyi mthe bo'i nang gang gi ltor bsku ba'i don/_nor skyong gi lag pa ni mi 'jigs pa sbyin pa'o/_/rdo rje mo dang gau rI dang mkha' spyod dang sa spyod la sogs pa'i lha mo bdun ni khyad par du gnod pa dang bskrad pa dang gsad pa dang mngon spyod la sogs
[\[19b.4\]]pa'i las bsgrub par bya ba'i don to/_/le'u gnyis pa'i bshad pa'o/_/da ni le'u gsum pa'i don bshad par bya ste/_thog mar byams pa bsgom par bya/_/zhes pa la/_tshad med pa bzhi sgrub pa pos bsgom pa'i don/_gzhan yang byang chub snying po dang /_/zhes pa la/_chos
[\[19b.5\]]thams cad ngo bo nyid kyis ma skyes bar shes pa ni byang chub kyi snying po'i/_/rnam pa gcig tu ni yum gyi mkhar pad+ma'i 'dab ma brgyad bsgoms te lte ba la he ru ka 'dab ma brgyad la gau rI ma la sogs pa'i lha mo brgyad bsgom mo/_/de nas he ru ka'i sa bon las 'od la 'phros pas nam mkha' bkang ste/_
[\[19b.6\]]de 'dus pas lte ba'i dang po'i gnas su bsdu ste/_he ru ka 'od du zhu ste stong pa nyid du gyur to/_/de nas phyogs kyi lha mo bzhis bskul bas/_yi ge hUM byung ba gnyis pa la ni sa bon bsdu zhes bya ba'o/_/de nas yi ge gyur pa las he ru ka'i skur gyur pa ni/_gsum pa gzugs brnyan legs par
[\[19b.7\]]rdzogs/_/zhes bya'o/_/bzhi pa yi ge nges par dgod/_/ces bya ba ni/_khrag 'thung gi thugs ka'i nyi ma'i steng du hUM bsgom bar bya'o/_/mdun du raM las nyi ma bsgom/_/zhes pa ni/_bsgom pa la thog mar 'jug pa'i tshe dang por dmigs pa ston pa yin no/_/'dir 'dri ba bo na re sgrub pa pos
[\[20a\]]
[\[20a.1\]]dur khrod la sogs par gnas te/_thog mar bdag khrag 'thung gi skur dmigs te/_snying gar nyi ma'i steng du raM bsgoms la/_de'i 'og tu tshad med pa bsgom zhes 'byung na/_'dir dang por tshad med pa 'byung bar ci'i phyir/_smras pa de ni bden yang mu stegs byed la sogs
[\[20a.2\]]pa la gsang ba'i phyir dang /_gti mug can dag slob dpon la rag mi lus bar gzu lums 'jug pa'i phyir dkrugs te bstan pa yin no/_/mdun du raM las nyi ma bsgom/_/zhes pa ni/_rnal 'byor ba'i mdun du raM las nyi ma'i dkyil 'khor bsgom pa'i don/_de nas nyi hUM kun rdo rje/_/zhes
[\[20a.3\]]bya ba ni/_nyi ma'i steng du sna tshogs rdo rje bsgom pa'i rdo rje'i dkyil du hUM dmigs/_rdo rje las rdo rje ma mo mang po spros pas nam mkha' bkang ste/_de las rdo rje'i ra ba dang dra ba dang phur bu la sogs pas mtshams bcing bar bya'o/_/thog mar shi ba bsgoms nas ni/_/zhes bya ba la/_bdag
[\[20a.4\]]gi stan du lha dbang phyug chen po bsgoms pa'o/_/de nyid stong pa nyid kyi rang bzhin yin pas na chos nyid du bsgom mo/_/rnal 'byor pas de'i steng du 'dug la/_he ru ka dpal rnam par bsgom/_/zhes bya ba la sogs pa brda phrad sla'o/_/lha dbang bskur ba'i le'u bzhi pa yang brda phrad sla'o//_//_
[\[20a.5\]]de nas le'u lnga pa bshad par bya ste/_ma dang sring mo zhes bya ba ni/_lo tsa na la sogs pa pa'i yum rnams kyi dmigs pa bstan te/_'og nas 'byung ba dang 'brel to/_/de ni 'bad pas bsnyen bya zhing /_/gang yang dbye bar mi bya'o/_/zhes bya ba ni/_yum de rnams tshul bzhin du mchod
[\[20a.6\]]cing bzang ngan la sogs pa'i rtog pa mi bya zhes pa'i don to/_/gsang ba ma byas sbrul dang me/_/rkun ma 'byung bas sdug bsngal skyed/_/ces bya ba ni/_de lta bu bsgrub pa'i yum mchod pa'i gsang ba de snod du mi 'gyur ba la bshad dam bstan na/_tshe 'dir sbrul gyis 'dzin pa dang /_
[\[20a.7\]]mes tshig pa dang /_gzhan gyis nor phrog pa dang /_gdon gyis 'dzin pa dang /_nad la sogs pa sdug bsngal mang pos gzir bar 'gyur ba'i don/_rigs lnga yi ni phyag rgya dag_/thar pa'i rgyur ni bshad pa ste/_/rdo rje'i phyag rgya la sogs pa la zhes pa rdo rje'i rigs kyi yum mA ma kI la sogs
[\[20b\]]
[\[20b.1\]]pa'i yum la bya la/_de dag ye shes skye ba'i bdag nyid yin pas/_thar pa'i rgyu zhes bya'o/_/rdo rje'i phyag rgya ni bdag rigs gang yin par dmigs la/_de dang gnyis su med par mchod ba'i tshe/_/rang gi dbang po'i rdo rje nyid ni rdo rje'i phyag rgya yin la/_yum gyi phyag rgya la zhes bya'o/_/sogs
[\[20b.2\]]kyi khongs su ni rin po che'i rigs la sogs pa la bya ba'i don to/_/de dag gi dngos su yab yum gyi dbang po'i phyag rgya zhes bya ba'i don to/_/lhag ma ni go sla'o/_/rigs drug dag tu rab bshad pa/_/zhes bya ba ni/_rdo rje sems dpa' la sogs pa lnga dang /_mi bskyod pa dang drug la
[\[20b.3\]]bya'o/_/tshangs ba mya ngan 'das sangs rgyas/_/zhes bya ba ni drug po rigs dang sbyar bste/_/tshangs pa ni de bzhin gshegs pa'i rigs so/_/khyab 'jug ni rdo rje'i rigs so/_/zhi ba dag pa ni ma hA de lba ste las kyi rigs so/_/kun ni thams cad bdag la gnas/_/zhes bya ba ni rin po che'i rigs
[\[20b.4\]]so/_/dam pa bde sems ni pad+ma'i rigs so/_/rnam par sangs rgyas ni ag sho byA'i rigs so/_/gang yang lus ni yang dag ldan bya ba ni/_rnal 'byor ba'i lus lha gong ma rnams dang ldan pa'i don/_de nyid lhar gyur cing lha'i bdag nyid yin pas na/_lha zhes bshad pa yin no/_/lhag
[\[20b.5\]]ma ni brda phrad sla'o/_/A li kA li rnam brtags pa'i/_/smras pa bzlas pa zhes pa la/_A li dang kA li ni sngags thams cad 'byung ba'i rgyu yin la/_de rnams las bzlas ba'i sngags thams cad 'byung ba ni/_smras pa bzlas pa zhes bya ba'i don to/_/ji ltar pa yis bde thob pa/_/zhes bya
[\[20b.6\]]ba ni/_dpal he ru ka ni thams cad kyi 'byung gnas pha'o/_des bde thob ni byang chub kyi sems kyi bde ba/_e lbaM las thob pas bde ba thob ces bya'o/_/de bzhin du rnal 'byor pas kyang e lbaM gyi bde ba la rtag tu goms par byas pas/_he ru ka'i dngos grub thob pas za zhes bya'o/_/'chi ba
[\[20b.7\]]gang gis bde ba 'di/_/zhes pa la/_'chi ba ni phyi rol pa la sbas te bstan pa ste/_rgyas par byed pa zhes bya ba ste dngos su byang chub kyi sems bde ba'i ros rgyas pa'i bde ba zhes bya'o/_de bde bsam gtan ngag gis grol/_/zhes bya ba la/_de lta bu'i bde ba la sems rtse gcig du byas pas/_khams
[\[21a\]]
[\[21a.1\]]gsum las grol te/_phyag rgya chen po'i dngos grub ces bya ba'i don to/_/rnam pa gcig tu na/_ji ltar pha yis bde thob pa/_/zhes bya ni/_byang chub tu sems bskyed pa'i pha ni slob dpon yin la/_rdo rje slob dpon des mthar thug pa'i bde ba las skyes pa'i dongs
[\[21a.2\]]grub thob pa ltar/_rnal 'byor ba de'i man ngag thob nas bde ba las skyes pa'i dngos grub thob pas ni/_de bzhin rang gi bde ba za/_/zhes bya'o/_/'chi ba lam ra Na ste 'chi ba'o/_/'chi ba'i sems gcig tu gyur ba ltar/_bde ba'i dngos grub blang ba'o/_/yang na ma ra Na zhes bya ste/_
[\[21a.3\]]rgyas pa la bya la de lta bu'i bde ba la sems gcig tu 'dus pas rgyas par bya'o/_/'chi ba gang gis ni de lta bu'i bde bas rgyas pa'i dngos grub ni bde ba 'di zhes bya'o/_/de lta bu'i bde ba ni rtag tu bde ba chen po la gnas pas thob ces bya ba'i don to/_/le'u lnga pa'i bshad pa'o//_//_
[\[21a.4\]]le'u drug pa las 'khor ba'i tshu rol nas/_mya ngan las 'das pa'i pha rol tu 'gro ba'i spyod pa ston zhes bya ba'i don to/_/cung zhig dro ba nyid thob nas/_/zhes bya ba ni/_rnal 'byor pa de la phyi nang gnyis kyi rtags 'og nas ga bur la sogs pa'i dri 'byung ba dang ngang pa la sogs pa'i skad 'byung ba
[\[21a.5\]]ni phyi'o/_/nang gi ni 'grel pa nyid do/_/rtags phra mo 'byung pa ste/_rnam par rtog pa chung pa dang /_nyon mongs pa'i shas chung ba dang /_kha zas la dad chub ba dang gnyid la sogs pa chung pa dang /_rmi ltas rno ba la sogs pa 'byung ba la bya'o/_/de nas rtog pa chung ba dang gong ma'i spyod
[\[21a.6\]]lam dag skye bos kha na ma tho ba med par bya'o/_/dngos grub thob nas ci 'dod par/_/zhes bya ba ni/_dngos grub kyi mtshan ma byung ste sgrub pa chen po la 'jug pa'i phyir/_'og ma'i phyag rgya blangs te sgrub/_/ces bya ba'i don/_rdo rje'i bu mo ma rnyed na/_/zhes bya ba rdo rje'i rigs kyi bu mo ste/_
[\[21a.7\]]Do m+bi'o/_/de ltar mi ldan na rang gi lha'i rigs kyis kyang bya ste/_gong du smos pa'i rdo rje'i rigs la sogs pas bya'o/_/yang na rigs gzhan pad+ma'i rigs la sogs pa'o/_/lhag ma ni go sla'o/_/lus kyi sbyin pa btang nas ni/_zhes bya ba la/_bdag gis lus 'phags pa dang 'gro ba
[\[21b\]]
[\[21b.1\]]kun la btang ba'o/_/de nas sngags kyi spyod pa brtsam mo/_/skal ldan skal med khyad par gyis/_/'di ltar sbyin pa sbyin mi bya/_/zhes pa ni/_sems can gcig gi phyir bdag gi lus la sogs pa mi gtong ba'i don/_lhag ma ni go sla'o/_/sgrub pa thob pa'i slob ma yis/_/yang dag
[\[21b.2\]]ye shes snang ba ldan/_/bla ma la ni mngon par 'dud/_/ces pa la/_slob dpon dngos grub ma thob la slob ma dngos grub thob kyang bla ma la phyag 'tshal ba la sogs pa ma byas na ltung zhing nyams par gyur ba'i don/_/le'u drug pa'i bshad pa'o//_//da ni le'u bdun pa bshad
[\[21b.3\]]par bya ste/_'di las rnal 'byor dang phyi rol pa'i mtshan ma brtag pa ste/_sor mo gcig ston pa ni mdzub mo gcig ston pa'o/_/sor mo gnyis ston pa ni mdzub mo dang gung mo gnyis ston pa'o/_/rgyal mtshan mtshon can mri yang dang /_/zhes bya ba ni/_rgyal mtshan te mi shing la btags pa'i shi ba'i sha
[\[21b.4\]]dang /_mtshan gyis bsad pa dag bsdus la/_sam ta ste bza' zhes pa'o/_/yang nas ba ta bar tan ni skye ba bdun pa'i mtshan ma grib ma bdun snang ba la sogs pa mthong na/_da sgrub pa'i rdzas su sam ta bar ti bya ba'i don/_da ltar bya ba yang rtags byung nas/_dngos grub kyi mtshan ma
[\[21b.5\]]byung nas snying rje chen pos bya ba na/_gtso bos bya ba dang /_snying rje bskyed pa'i don to/_/lhag ma ni go sla bas ma bris so/_/shrI ni gnyis med ye shes te/_bya ba la chos thams cad rang bzhin med cing 'od gsal ba'i ye shes la bya'o/_/he ni rgyu sogs zhes bya ba ni/_de ltar ma rtogs
[\[21b.6\]]pas rgyu dang byed pa por rtogs pa rnams/_/phyi nang gi rten 'brel las byung ba'i ngo bo nyid kyis ma grub par bstan pa'i don/_ru ni bkod dang bral ba ste/_/zhes bya ba la/_bkod pa ni chos thams cad gcig dang du ma dang bral ba la shes par bya'o/_/ka ni gang la gnas pa med/_/ces bya ba
[\[21b.7\]]ste/_mthong ba'i chos mya ngan las 'das par shes te/_blang dor med pas gang la yang mi gnas/_/zhes bya'o/_/rdo rje thod pa zhes bya ba ni/_sgrub pa bo de he ru ka'i brtul zhugs la gnas shing lag na rdo rje dang thod pa 'chang ba'i ming yin no/_/ji lta ji ltar skye 'gro yi/_/mkhas pas byis_
[\[22a\]]
[\[22a.1\]]sha ta zos nas/_/sems can de de dbang du 'gyur/_/zhes bya ba ni/_glang po la sogs pa bsad pa ma yin pa/_kha na ma tho ba med pa/_rang bzhin gyis shi ba'am/_gzhan gyis gsad cing tshong khang nas blangs pa'i sha sgrub pa po'i rdzas su nyos la mchod pa byas na/_sems
[\[22a.2\]]can de dag rnams mtho ris dang byang chub thob ces pa'i don/_yang na skye 'gro ni ye shes skyes pa'i sangs rgyas yin la/_de thugs rjes gzhan gyi don la sku tha dad par 'gro ba'i don/_mkhas pa'i ste ye shes las skye bar shes ba'i don/_zos zhes bya ba ni de dang gnyis su med pas so/_/_
[\[22a.3\]]de sems can de zhes bya ba ni/_he ru ka de dbang du gyur de/_de'i dngos grub thob ces bya ba ste/_sgra ji bzhin ma yin par bshad pa'o/_/dgongs pa'i don rnams bshad de spas pa ni/_yum dang ci rigs par bshad pa'o/_/le'u bdun pa'i bshad pa'o//_//da ni le'u brgyad pa
[\[22a.4\]]rnal 'byor ma'i dkyil 'khor bstan te/_mkha' dbyings b+ha ga'i bsam gtan ni/_/zhes bya ba ni/_'og ma'i zur gsum bya ba dang 'brel to/_/lhag ma ni go sla bas ma bris so/_/rim pa gnyis po zhes bya ba ni/_de dbang chen la sogs pa bskyed pa'i khang pa'i dbus su pad+ma 'dab ma brgyad
[\[22a.5\]]pa bya'o/_/de'i lte ba la ni ra Ad+ma/_'dab ma phyogs bzhi la ni/_rdo rje ma dang /_gau rI dang bA rA hI dang mkha' 'gro ma bzhi rim par bkod la/_mtshams bzhin byang chub sems sogs pas bkang ba'i ka pA la bzhi bkod do/_/de'i phyi rim pad+ma 'dab ma brgyad par byas la/_gau rI tsau rI bai tA
[\[22a.6\]]lI g+hasma rI dang /_puk+ka sI dang /_sha ba rI dang /_tsaN+Da lI dang /_Dom+bi rnams dgod do/_/shar dang nub kyi sgo la mkha' spyod dang /_/sa spyod gnyis dgod do/_/de rnams ni 'khor ba'i ngo bo ste/_kha dog dang /_mtshan mar yang snang la/_don dam par ni rang bzhin med pa mya ngan las 'das pa'i
[\[22a.7\]]ngo bor yang snang ba'i don/_lhag ma go sla bas ma bris so/_/gzhan ni zur ni gsum par bshad/_/ces bya ba ni/_gzhal yas khang de'i phyi rim btsun mo'i b+ha ga la bya'o/_/de'i dbus su yi dgas kyi gdan bco lnga dgod/_de ste zla ba dag yin te/_/zhes bya ba ni dbus kyi lte ba la zla ba'i steng du a
[\[22b\]]
[\[22b.1\]]chen bcu drug phrag gnyis dgod/_de na kA li ka chen sum cu rtsa gnyis kyi steng du/_ya ra la lba/_sha Sha sa ha dang /_d+haDa gnyis te bzhi bcu rtsa gnyis dgod/_/de nyi mar gyur te/_dngos su A li zla ba ste thabs kyi bdag nyid kA li nyi ma ste shes rab kyi bdag nyid do/_/de nas nyi ma mnan nas ni/_/_
[\[22b.2\]]zhes pa la/_zla ba'i 'od nyi ma'i 'od kyis mi snang zhing gcig tu gyur pas nyi ma nyid du snang ngo /_/bde ba chen po gnyis A li kA li gnyis las/_zla ba dang nyi ma gnyis gcig tu gyur pa'i don/_de gnyis su med pa las 'og ma'i gau rI la sogs par gyur pa'i don/_de la zla ba ni me long lta bu'i ye
[\[22b.3\]]shes kyi rtags/_de gnyis su med pa nyi ma'i dkyil 'khor ni mnyam ba nyid kyi ye shes kyi rtags so/_bdun bdun la zhes pa ni/_nyi ma la rta bdun yod pa la bya zer na/_slob dpon la las ni lha bco lnga la pad+ma dang sgo la bkod pa'i lha mo bcu bzhi gnas/_nyi ma bdun bdun yin zhes pa dang
[\[22b.4\]]sbyar ro/_/de gnyis ni mnyam ba nyid kyi ya shes so/_/rang gi lha yi sa bon dgod/_/ces bya ba la/_lha mo rnams kyi yig 'bru dang phyag mtshan zangs gri dgod ba'i don/_de ni so sor rtog pa'i ye shes kyi bdag nyid do/_/sku yongs su rdzogs pa ni/_bya ba grub pa'i ye shes kyi bdag nyid de/_
[\[22b.5\]]sku lnga nyid du gyur pa ste/_/zhes bya ba ni/_zla ba dang nyi ma dang yig 'bru dang /_phyag mtshan dang /_sku yongs su rdzogs pa dang /_lnga las gyur pa'i don de lta bu'i cho ga mkhas pas bshad do/_/A li kA li mnyam sbyor te/_/zhes bya ba ni/_A li kA li gnyis las sku rdzogs pa'i tshul du byung bas/_
[\[22b.6\]]rdo rje sems dpa'i bdag nyid de/_sku rdzogs pa'i tshul du byung ba yin la/_yi ge las ma byung zhes bya bar sbyar ro/_/de ni dngos hUM las gtso bo bskyed pa dang /_phaT las 'khor bskyed pa la sogs pa mi dgos zhes bya ba'i don/_sems can gzugs brnyan las byung ba/_/dkyil
[\[22b.7\]]'khor gtso bor rnam par bsgom/_/sras kyi zhal dang mtshan la sogs/_/zla ba nor bu rin chen 'od/_/ces pa la/_'dir slob dpon dag mi mthun par ston te/_paN+Di ta rin chen 'byung gnas zhi ba'i zhal nas ni/_sems can gyi sems kyis sems rdo rje'i dkyil 'khor gyi gtso bo'i bdag
[\[23a\]]
[\[23a.1\]]nyid rdo rje rtse lnga par snang la/_de las sras kyi zhal te/_dbus kyi gtso bo'i sku bskyed ces gsung ngo /_/slob dpon gzhan dag ni/_sems can gzugs brnyan las byung ba/_/zhes bya ba ni/_rdo rje sems dpa' nyid la bya'o/_/de nyid dkyil 'khor nyid kyi gtso bo yin
[\[23a.2\]]pas na/_gtso bo bsgom zhes bya'o/_/sras kyi zhal dang mtshan la sogs/_/zhes bya ba ni/_rdo rje sems dpa' las he ru ka 'byung bas na sras kyi zhal zhes bya'o/_/zla ba nor bu rin chen 'od/_/ces bya ba ni/_zla ba ste rde rje sems dpa' dkar po'o/_/nor bu ni hi ru ka nor bu mthon ka lta bu'o/_
[\[23a.3\]]rin chen 'od ni gnyis ka yang 'od 'bar ba zhes bya ba'i don/_'di ltar thams cad rdzogs par 'byung ba ni/_/A li kA li las 'byung bas na/_shes rab thabs kyi ngo bo zhes bya ba'i don to/_/lhag ma ni gong du bstan pas 'dir ma bris so/_/dang po nag por bsgom par bya/_/zhes bya ba
[\[23a.4\]]nas/_drug pa dkar gzugs rnal 'byor pas/_/zhes bya ba'i bar ni/_gzugs sgra la sogs pa lnga dang yid dang drug gyur pa'i lha mo zhes bya ba'i don/_'di dag gi kha dog ni dkrugs nas bstan te/_dang po nag po bsgom zhes bya ba ni chos kyi lha mo'o/_/gnyis pa dkar por zhes bya ba ni
[\[23a.5\]]reg bya'i lha mo'o/_/gsum pa ser po zhes bya ba ni dri'i lha ma'o/_/bzhi pa ljang gu zhes bya ba ni ro'i 'o/_/lnga pa sngon po ni sgra'i 'o/_/drug pa dkar gzugs ni gzugs kyi lha mo dang sbyar te/_de dag gi ngo bo gang yin pa ni 'og nyid nas 'byung ngo /_/mchog tu dga' mthar sgom zhes pa ni/_de ltar
[\[23a.6\]]gzugs sgra la sogs pa dang 'dod chags dang 'dod chags dang bral ba la sogs pa las 'das pa'i mkha' la dmigs pa'i don/_bskyed pa'i rim pa nyid dang ni/_/rdzogs pa'i rim pa zhes pa la/_bskyed pa'i rim pa ni gong du gzhal yas khang bskyed pa nas/_snying gar yig 'bru bkod pa dang /_/gtso bo
[\[23a.7\]]nas sgo ba la sogs pa bskyed pa la bya'o/_/rdzogs pa ni gong ma rnams kyang rang bzhin gyis 'od gsal ba nyid du sgom pa'o/_/rim pa gnyis po ni bskyed dang rdzogs pa gnyis la bya'o/_de bas na de bzhin gshegs pas rnam pa gnyis su bka' stsal to/_/gsang ba 'dus pa zhes bya
[\[23b\]]
[\[23b.1\]]ba rnal 'byor chen po'i rgyud las/_sangs rgyas rnams kyis chos bstan pa/_/rnam pa gnyis su zhes bya ste/_/bskyed pa yi ni rim pa dang /_/de bzhin rdzogs ba'i rim pa'o/_/zhe'o/_/de bas na rgyud 'di gnyis rim pa gnyis kyis rgyas btab nas ston pa'i don/_rdo rje chos su bstan pa
[\[23b.2\]]ni/_/zhes bya ba ni/_rdo rje sems dpa' nyid kyis bshad/_/ces sbyar ro/_/de yan chad bskyed pa'i rim pa bstan nas/_rdzogs pa'i rim pa bstan pa'i phyir/_mkha' dbyings 'di ni pad+ma ste/_/zhes pa ni/_mkha' nyid yum gyi b+ha ga yin pa'i don/_de sus rtogs she na/_ye shes b+ha ga
[\[23b.3\]]zhes smras so/_/rnam par dag pa'i ye shes dang ldan par/_/rigs pas ye shes b+ha ga zhes su bshad/_/ces bya'o/_/mnyam ldan bsam gtan ni A li kA li gnyis su med pa'i bsam gtan te/_dngos su mthar thug pa'i dga' ba dang sbyar ro/_/de nyid bde ba chen po'i 'khor lo bas bde ba
[\[23b.4\]]chen po 'khor lo zhes bshad do/_/kun rdzob don dam dbye ba ste/_/zhes pa la/_byang chub kyi sems la gnyis te/_kun rdzob byang chub kyi sems ni zla ba zhu ba'o/_/don dam ba byang chub kyi sems ni mthar thug pa'i dga' ba'o/_/sa bon de yi bde ba'o/_/zhes bya ba la/_sa bon ni kun rdzob bo/_/_
[\[23b.5\]]bde ba ni don dam par shes par bya'o/_/shes rab yang gong ma bzhin no/_gang phyir dga' ba la sogs pa/_/bzhi po dag tu rab tu phye/_/zhes pa la/_dga' ba dang mchog tu dga' ba dang dam par dga' ba dang /_mthar thug par dga' ba ni/_bzhi po dag tu phye ba'o/_/de na mthar thug rim
[\[23b.6\]]pa bzhi po de dag ni rdzogs pa'i rim par bshad ces bya'o/_/lhag ma rnams ni go sla bas ma bris so/_/dga' ba dang po srid bar bshad/_ces pa ni/_dga' ba dang po skyes pa ni sems can rnams la yod pas na/_de las srid pa bskyed pa'i don/_rnam par chags pa ni/_chags pa'i
[\[23b.7\]]gnas de nyid ma skyed par shes pa ni/_mya ngan las 'das pa zhes bya'o/_/dbus su dga' ba tsam zhig ni/_/'di ni mthar thug rnam spangs pa'o/_/zhes bya ba la dga' ba bar ma gang yin pa ni dbus so/_/des kyang mthar thug pa mi rtog pas ni spangs zhes bya'o/_/de'i don ni sus kyang mi
[\[24a\]]
[\[24a.1\]]rnyed ces bya'o/_/'o na sngags gyis grol ba cis grol zhe na/_rtsa ba las/_bla ma thabs rgyud bsnyen bkur ba/_/zhes gsungs te/_gang zhig bla na med pa'i byang chub tu sems bskyed pa dad pa dang brtson 'grus dang ldan pa/_dkyil 'khor du zhugs shing dbang rnam
[\[24a.2\]]pa bzhi tshul bzhin du thob pa/_dam tshig gi gnas rnams lus srog pa ltos pa med par srung ba des/_bla ma la dus rtag tu bsnyen bkur byas pa rnams kyis man ngag thob nas gdod rtogs pas na/_bdag nyid bsod nams ldan par zhes bya'o/_/tha ma phra ba'i gzugs yin te/_zhes bya ba
[\[24a.3\]]ni mu stegs dang theg pa dman pa rnams kyis mi rtogs zhes bya ba'i don/_mchog gi dngos po nyid ces bya ba ni/_dbang po rnon po ste snying rje chen pos blo'i rgyud sbyangs pa/_shes rab chen pos dam pa'i bden pa phyin ci ma log par rtogs pa ni mchog ces pa'i don to/_/bar ni chung ngu dang
[\[24a.4\]]chen po ma yin no/_/dbang po drug yul drug la g.yeng ba'i so so'i skye bo la sogs ba ni gzhan zhes bya'o/_/mnyam zhing mtshungs pa'i las rnams ni/_/zhes pa la/_gnyis su med pa ni mnyam pa'o/_/mthun par gyur pa ni mtshungs pa'o/_de ltar mnyam pa dang mtshungs pa'i las
[\[24a.5\]]la sbyor ba ni las zhes bya'o/_/de nyid rtag tu bstan pa ni ro bsgom pa'o/_/de ltar mnyam pa dang mtshungs pa med pa de don du yang spyod pa'i tshig tu brjod pas mtshungs med brjod pa'o/_/de lta bu'i 'khor lo ste sngags pa'i dkyil 'khor gyi rong ru bshad do/_/lhag ma ni go sla'o/_/'dod chags
[\[24a.6\]]zhe sdang phrag dog dang /_gti mug nga rgyal de bzhin te/_/de kun de nyid mchog la ni/_/bcu drug char yang mi phod do/_/zhes bya ba la/_dper na zla ba tshes bcu drug cha ni phra mo zhig yod pa de phal gyis mi rtogs so/_/de bzhin du de nyid mchog ste mthar thug pa'i dga' ba de bzhin nyid de la bcu drug gi
[\[24a.7\]]cha tsam du yang mi phod ces bya'o/_/yang na 'dod chags ma hA de wa dang /_zhe sdang khyab 'jug dang gti mug tshangs pa dang /_phrag dog lha ma yin la sogs pa'i lha'i longs spyod thams cad kyis/_de nyid mchog ste bde ba chen po de la bcu drug char yang mi phod do zhes pa'i don dgongs pa'i don
[\[24b\]]
[\[24b.1\]]gzhan dang gzhan dag kyang 'dir ci rigs par sbyor cig/_/de'i don dngos su chos kyi dbyings las byung bas na chos kyi dbyings las byung ngo /_/de'i bden pa nam mkha' dang mnyam pas na thabs ldan no/_/lhag ma ni brda phrad sla bas ma bris so/_/rig byed grub pa'i mtha' kun ni/_/_
[\[24b.2\]]zhes pa ni/_'jig rten pa'i lam grub pa mtha' dag la bya'o/_/rdzas la sogs pa ni 'di dang spyod pa ni sbyin sreg dang gtor ma la sogs pa spyod pa rnams kyis shes par bya'o/_/de dag gis ni srid pa 'khor/_/zhes bya'o/_/gang gis dgyes rdor mi shes bya ba ni/_/gong ma
[\[24b.3\]]gnyis la bya'o/_de nyid don med pa nyid ces bya ba'i don/_le'u brgyad pa'i bshad pa'o//_//da ni le'u dgu pa'i don bshad par bya ste/_gang dang gang du 'jig rten bcings pa las/_/de dang de yi 'ching las rnam grol zhing /_/zhes pa la/_gang dang gang du bcings pa 'dod
[\[24b.4\]]chags la sogs pa nyon mongs pa rnams kyis so/_/de dang de'i 'ching las rnam grol bya ba ni/_dper na dug sman dang sngags kyis ma thub pa ni/_gsod par 'gyur la/_de thub ba ni bdud rtsir 'gyur bzhin du/_'dod chags la sogs pa'i ngo bo nyid ye shes su ma shes na/_nyan
[\[24b.5\]]thos la sogs pa ni 'ching bar 'gyur la/_de nyid shes pa'i rnal 'byor pas ni dngos grub bas na/_rnam grol zhing zhes bya'o/_/de yang dpal mchog dang po zhes bya ba rnal 'byor gyi rgyud las kyang /_'dod chags zhe sdang gti mug gsum/_/'dzin pas dug tu gyur pa yin/_dug
[\[24b.6\]]nyid nye bar zhi gyur na/_/dug ni dug med byas pa yin/_/bdud rtsi rim gyis bsten na ni/_/bdud rtsi nyid du gyur ba yin/_/zhe'o/_/'dul ba don yod par grub pa zhes bya ba rnal 'byor chen po'i rgyud las kyang /_gang zhig blun po 'ching 'gyur ba/_/de yis mkhas pa yongs grol zhes/_/byang chub
[\[24b.7\]]rnam par bsgoms na ni/_/'di dag thams cad phyin ci log/_/gang gis rmongs pa 'ching 'gyur zhing /_/ngu 'bod mthar ni de 'gyur ba/_/de nyid kyis ni grol 'gyur zhing /_/zhes 'byung bas na/_nyon mongs pa rnam par dag pa shes pa ni/_grol bar 'gyur zhes bya ba'i don/_/'jig rten rmongs
[\[25a\]]
[\[25a.1\]]ba de nyid mi shes bya ba ni/_so so'i skye bo dang mu stegs pa dang /_sangs rgyas kyi mu stegs pas mi shes te/_rmongs zhes bya ba'i don/_gong ma de rnams kyis bde ba chen po'i man bag ma thob pas/_de nyid spangs pa zhes bya'o/_/de ltar bla ma'i man ngag ma tho ba cing de kho/_
[\[25a.2\]]na'i don ma rtogs na/_dngos grub thob par mi 'gyur ro zhes bya'o/_/gtan tshigs de'i phyir ni gzugs sgra la sogs pa bems po rtag pa ther zug tu rtogs pa thams cad spangs dang 'od gsal bar shes la/_skye 'gro'i dngos po ste/_de la rtogs pa'i sems kyang 'od gsal bar shes
[\[25a.3\]]pas na/_skye 'gro'i dngos po yongs dag gces bya'o/_/le'u dgu pa'i bshad pa'o//_//da ni le'u bcu pa'i don bshad de/_le'u 'di las slob ma dbang bskur ba bstan to/_/de nas yang dag bshad bya ba la sogs pa brda phrad sla bas ma bris so/_/byang chub sems dpa'i khyim dang
[\[25a.4\]]ni/_/zhes pas/_sngon sangs rgyas dang byang chub sems dpa' bzhugs pa'i gnas te/_dngos su rdo rje'i gdan dang /_bya rgod phung po'i ri dang /_ri po ta la la sogs par bsgrub ces bya ba'i don to/_/la la dag ni sangs rgyas dang byang chub sems dpa'i sku'i gzugs brnyan bzhugs pas lha
[\[25a.5\]]khang nyid la bya'o zhes zer ro/_/nges par brjod pa bla ma zhes bya ba'i rnal 'byor chen po'i rgyud las kyang /_/ri su la dang ni ri rtse dang /_chu bo chen po'i dogs dag dang /_/rgya mtsho chen po'i 'gram dag dang /_shing gcig dang ni dge ba'i gnas/_/ma mo'i khyim mam dud khrod dang /_/sna tshogs dben pa'i
[\[25a.6\]]sa phyogs sam/_/lha khang dang ni mchod rten dang /_khyim mam bzhi mdo dag tu ni/_/sgrub pa po yis sbyor bsgrubs na/_/'dod pa kun gyi 'bras bu ster/_/zhe 'o/_/dpal gsang ba 'dus pa zhes bya ba'i rtsa ba'i rgyud chen po las kyang /_dgon pa chen po'i ngos phyogs sam/_/rab tu rnam par
[\[25a.7\]]dben pa dang /_ri bo dben pa'i sa phyogs su/_/ting 'dzin byas na dngos grub thob/_/ces 'byung bas na/_rnal 'byor chen po'i rgyud kyi sgor zhugs pa'i rnal 'byor pa rnams kyis dkyil 'khor la sogs pa'i las bed ba dang /_sgrub pa la 'jug pa rnams ni/_dgon pa dang nags
[\[25b\]]
[\[25b.1\]]'dab la sogs par sgrub kyi/_gzhan du grong dang 'du 'dzi la sogs par dkyil 'khor la sogs pa'i las byas na/_dam tshig nyams shing ngan 'gro rnams su skye ste/_dngos grub chen po la rgyab kyis phyogs shing /_rnam par grol ba thob bar mi 'gyur ro/_/de bas na 'di nyid las
[\[25b.2\]]kyang nags 'dab la sogs pa dben pa dang /_khyim gyi dbus su dkyil 'khor bya/_/zhes 'byung bas na dgon pa'i khyim du bya'o/_/de la spyir rnal 'byor chen po'i sgrub ba po rnams kyi gnas khang ni dgon pa dang /_bas mtha' la sogs par rnal 'byor pa'i gnas khang brtsigs te/_de yang
[\[25b.3\]]khang pa sum brtsegs su byas la/_'og khang du ni mchod pa la sogs pa longs spyod kyi gnas bya'o/_/bar khang du ni rnga dang gling bu dang dung dang cha lang la sogs pa rol mo'i cha rkyen dag gzhag go_/de'i steng du ni rnal 'byor pho mo dang /_bla 'phan dang /_sku dang 'dris la sogs pa bkod de/_
[\[25b.4\]]de'i dbus su dkyil 'khor dang mchod pa la sogs pa zhes 'byung ngo /_/de bas na 'di nyid las/_khyim gyi dbus su dkyil 'khor ni/_/dkyil 'khor dam pa bri bar bya/_/zhes bya ba dang 'brel to/_/de'i dbus te gong ma'i nang du bya zhes bya ba'i don to/_lhag ma ni brda phrad sla'o/_phyag rgya de yis
[\[25b.5\]]bsnyen pa yis/_/de dus shukra ldan byung ba/_/zhes bya ba ni lha mo de nyid tshul bzhin du byin gyis brlabs la/_snyoms par zhugs te shukra dbab pa de mkha' de nyid du ro 'dzin gyis slob mas blang ba'am/_shin tu ma goms pa zhig na khar blugs par bya'o/_/dang po sprin gyi tshul can
[\[25b.6\]]gyi/_/grub nas sgyu ma lta bur bya/_/zhes pa la/_rnal 'byor pas thog mar gnas gong ma lta bur tshul bzhin du dbang thob pas/_yun ring du bsgrubs te thog mar grub pa'i mtshan ma/_sprin lta bu'i sna tshogs pa'i 'od dang snang ba dag 'byung ngo /_/de goms pa las sgyu ma lta bur 'gyur
[\[25b.7\]]ro/_/der yang mthar thug rmi lam lta bu ste/_/gnyid log ma log mthong bzhin du/_/zhes pa la mthar thug pa'i dga' ba la yun ring du bzhag ste/_dper na gnyid log pa'i rmi lam na gter rnyed pa rmis pa'i gzugs brnyan/_sad na dngos po med kyang gzugs brnyan yid la yod
[\[26a\]]
[\[26a.1\]]pa ltar gnyid log pa dang /_ma log pa dang 'gro ba dang 'dug thams cad du/_mthar thug pa'i bde ba la mnyam par gzhag pa'i don/_mtshan ma mthong nas sgrub pa ste/_rnal 'byor phyag rgya grub par gyur/_zhes bya ba la/_de ltar yun ring du bsgoms pas rnam
[\[26a.2\]]par rtog pa thams cad dang bral to/_rim gyis 'od gsal pa thob pa'i mtshan ma rgyud las byung ba rnams byung ba ni rnal 'byor phyag rgya ste/_phyag rgya chen po'i dngos grub ces bya ba'i don to/_/lhag ma ni brda phrad sla'o/_/shes rab thabs kyi sbyor ba yis/_de las sa ni skye bar
[\[26a.3\]]byed/_/ces pa la snyoms par 'jug pa'i tshe dbang po sprad pa las cung zhig sra ba ni sa'i mtshan ma ste/_de las ni skyid bar byed ces bya'o/_/byang chub sems kyi rgyun babs las/_/chu ru yang ni gyur pa yin/_/zhes pa la sha shi nu ba'i rgyun brlan pas na chu zhes bya'o/_/rog pa
[\[26a.4\]]las ni me 'byung ste/_/zhes pa la/_gnas skabs de na me'i tsha ba bskyed pa la bya'o/_/rgyun 'bab pa ni rlung ngo /_/bde ba'i ro gang gis brjod du med pas nam mkha' 'o/_/de ltar byung ba las gyur pa'i bde ba ni bde ba chen po ma yin te/_ye shes grub pa zhes bya ba rnal 'byor chen
[\[26a.5\]]po'i sgrub thabs las kyang /_dbang po gnyis byung bde ba ni/_/de nyid yin zhes skye ngan smra'i/_/de ni bde ba che zhes te/_rgyal ba rnams kyis ma gsungs so/_/bde gshegs kun gyi ye shes ni/_/rang nyid ngo bo nyid mkhyen la/_/bde ba kun gyi gtsor gyur la/_/bde ba chen po zhes
[\[26a.6\]]bshad do/_/bde ba de yang mi spang ste/_/chags dang mnyam pa'i bde med de/_/de ni rgyal ba rnams la dbul/_/'dod pa'i don kun longs spyod cing /_/smad pa dag tu mi bya'o/_/zhe'o/_/de ltar 'byung ba'i bde ba ni/_/bde ba yin gyi chen po ni ma yin zhes pa'i don/_/'on gang yin zhe na/_mthar thug gis ni gang bskyed
[\[26a.7\]]pa/_/de ni mthar thug yin zhes brjod pa ni/_rtog pa thams cad dang bral ba gnyis su med pa'i skad cig ma la bya'o/_/thams cad bde ba gcig pu pa/_/rang bzhin mthar thug yin par brjod/_/ces pa la/_thams cad bde ba ni rtog pa thams cad dang bral bas/_thams cad dang
[\[26b\]]
[\[26b.1\]]bral gcig pu zhes bya'o/_/de sus rtog pa ni bde ba gcig pu yang yin la/_/mthar thug pa yang yin pa'i don de'i dngos po gang zhe na/_/phyag rgya'i rgyu dang rnam bral zhing /_/zhes pa ste/_/mthar thug pa'i skabs su sngags dang phyag rgyal sogs pa rnams la mi rtog pas bral zhes bya'o/_/_
[\[26b.2\]]snying rje thabs ldan rnal 'byor pas/_/zhes pa la stong pa nyid dang /_snying rje chen po dang /_/rtag tu mi 'bral zhing gnas zhes bya'o/_/byang chub sems zhes bya ba ni/_/kun rdzob dang don dam pa'i sems te/_/sems can thams cad byang chub la dgod pa'i bsam pas snyoms par zhugs
[\[26b.3\]]pa'i sa bon las/_sku dang dkyil 'khor la sogs 'byung ste/_/'gro ba'i don spyad pa na kun rdzob byang chub kyi sems so/_/de'i bde ba spros pa thams cad dang bral ba ni/_/don dam pa'i bde ba chen po ste/_/de ni don dam byang chub kyi sems zhes bya'o/_/rnam gcig tu na he ru
[\[26b.4\]]ka'i sku chu zla lta bu thams cad kyi bdag nyid du snang bas/_/thabs sna tshogs kyis 'gro ba 'dren par mdzad pa ni/_snying rje ste kun rdzob byang chub kyi sems yin la/_don dam par sgyu ma'i mkhan po ltar rtog pa thams cad dang bral ba la bya'o/_/yang na mthar thug ba'i bde ba chen
[\[26b.5\]]po de ni shes rab dang snying rje zung du 'brel pa'i bdag nyid yin pas/_byang chub kyi sems zhes bya ste/_'phags pa dri ma med par grags pas bstan pa'i mdo las kyang /_shes rab dang ni snying rje gnyis ldan la/_/byang chub sems zhes bya ba shes pa dang /_/slob dpon klu sgrub kyi
[\[26b.6\]]zhal snga nas kyis rim pa lnga'i sgrub pa mdzad pa las kyang /_shes rab snying rje gcig pa ni/_/shes nas blo ni nges byas te/_/rim 'di sangs rgyas spyod yul te/_/de ni zung du 'jug pa'o/_/zhe'o/_/de bas na mthar thug pa'i bde ba chen po de ni/_shes rab dang snying rje'i bdag nyid
[\[26b.7\]]yin pas na/_/byang chub kyi sems zhes pa ste/_de la sgrub pa pos dang por thob ma med pa nas kyi sdug bsngal dran par byas la/_mya ngan las 'das pa'i bde ba 'dod pas 'du 'dzi thams cad yongs su spang bar bya zhing tha na rgyal srid kyi dbang phyug la yang sdug bsngal du bsam
[\[27a\]]
[\[27a.1\]]par bya'o/_/gnyis par ni til 'bru tsam la yang dngos por 'dzin pa'i blo spang bar bya'o/_/gsum par ni don dam ba'i bden pa la dad pas lus dang srog la yang ltos pa med par bya ste/_'du shes gsum pa'i tshul du dmigs te/_de bas na b+hu zhes bya ba ni zas la
[\[27a.2\]]spyod pa ste/_de tsam zhig rjes su dran pa dang 'du 'dzi thams cad spong bar byed cing /_dka' thub dang brtul zhugs so zhes gang la yang sems par mi byed cing rang gi sgrub pa'i don la rtse gcig tu dmigs pa'o/_/su zhes bya ba ni gnyid log pa ste rnam par shes pa 'di dag la ma rig pas nye
[\[27a.3\]]bar mtshon pas mngon sum du byed do/_/ma rig pa lcags kyu 'dra ba des rnam par shes pa gang la yang 'dren par mi byed de/_'od gsal ba nyid mngon sum du byed cing dri ma med pa'i ngo bo nyid rtse gcig tu sems pa'o/_/ku zhes bya ba ni bshar sar 'gro ba ste bshang gci dor ba'i phyir/_de tsam
[\[27a.4\]]zhig dran par byed cing 'du 'dzi spong bar byed la/_lus dang tshor ba dang dbang po la sogs pa'i ngo bo nyid la sems par mi byed cing /_gang sgrub pa'i don la skad cig kyang mi g.yel bar sgrub ces bya ba'i don to/_/sems de la skad cig dang zhag dang zla ba dang /_lo la sogs par gnas par
[\[27a.5\]]byas la/_lhun gyis grub ste de'i skabs su ni gsang sngags dang dka' thub dang /_sbyin sreg la sogs pa mi dgos pa'i don to/_/mdor bsdus sems bsdus tshul can te/_/zhes pa la dper na 'chi ba'i sems gcig tu gyur cing rtog pa chung ba ltar/_mthar thug pa'i sems
[\[27a.6\]]de yang rtog pa dang bral ba/_nam mkha'i ngang tshul can de la ni sems bsdus zhes bya'o/_/de lta bu'i ngang der spyod lam thams cad du rig pa lnga phyi de la 'bab pas na/_bzlas pa'ang de zhes bya'o/_/rtog pa thams cad dang bral ba 'od gsal ba ni/_dkyil 'khor snying po yin la de la
[\[27a.7\]]gnyis su med pa'i ye shes dang /_mnyam du 'jug cing dbyer med par gyur pa ni/_dkyil 'khor du 'jug pa yang de zhes bya'o/_/le'u bcu ba'i bshad pa'o//_//da ni le'u bcu gcig pa bshad par bya ste/_mnyam ba'i drag shul 'phral bar gtod/_/ces bya ba ne/_mig
[\[27b\]]
[\[27b.1\]]dang dbugs la sogs pa ni sgrub pa ste/_he ru ka'i mig gnyis drang por blta ba ni mnyam pa'o/_/'phral bar gtod pa ni gyen du 'phral ba'i phyogs su blta ba'o/_/dus kun ltung byed yin par bshad/_/ces bya ba ni/_de ltar bltas pas bsgrub par bya ba sa la ltung ba'i don to/_/_
[\[27b.2\]]mig 'bras gnyis po g.yon du gtod/_/g.yon du blta ba dbang blta ba'o/_/zhes bya ba la/_g.yon phyogs su mig gnyis bltas pas dbang du 'gyur ba'i don/_g.yas su bltas pas kyang bsgrub par bya ba dbang du 'gyur pa'i don/_yang mig gnyis sna bug gnyis kyi rtser bltas
[\[27b.3\]]pas ni/_rnam par gnon pa'i las 'grub po/_/de ni lta stangs bzhi bsgrub pa'o/_/dbugs kyis bsgrub pa ni/_dbugs phar gtong bas ni ltung bar byed pa yin la/_gnas pas ni dbang du byed pa yin no/_/tshur brngubs pas ni 'gugs par byed pa yin no/_/de dag gi don gsal
[\[27b.4\]]bar bstan pa'i phyir/_ltung byed ljon shing bcud rnams su/_/zhes bya ba ni/_sgrub pa'i shing gi bcud rnams 'gugs par byed do/_/dbugs gnas pa ni sgrub pa'i me tog rnams dbang du byed do/_/dbugs brngubs pas ni rdo rje'i shing shri ki sta bcud rnams sdud pa ste/_de mthu dang ldan
[\[27b.5\]]pas bsgrubs na/_/zla drug gis 'grub ces pa'i don to/_/'di la yid gnyis mi bya ste/_/sangs rgyas sgyu 'phrul mi bsam mo/_/zhes pa la/_'di rnams sangs rgyas kyi sgyu 'phrul yin gyi/_bdag gis thob bam mi thob ces bsam par mi bya ba'i don mthong ba bzhi po zhes pa ni/_gong
[\[27b.6\]]ma bzhi po la bya'o/_/lhag ma ni go sla bas ma bris so/_/na sogs gsogs pa ni zhes pa ni bza' ba dam tshig ste/_thog ma'i sha zhes bya ba ni/_khyi'i sha'o/_/na ni mi'i sha'o/_/ga ni ba lang gi sha'o/_/ha ni glang bo che'i sha'o/_/mthar thug sha ni rta'i sha ste/_de rnams zos na
[\[27b.7\]]'grub par 'gyur ro zhes bya ba'i don to/_/rigs bdun ni skye ba bdun pa'i grib ma bdun yod pa shi ba'i sha zos na 'grub po/_/yang na 'di pa shu 'am phyugs chen po zer te/_de'i sha la sogs bas las 'grub ste/_de'i mtshan ma ni grib ma bdun 'char ba dang /_lus ga bur gyi dri dang
[\[28a\]]
[\[28a.1\]]ldan pa dang /_bshang gci gla rtsi bro ba dang /_/dkon mchog la dang pa dang /_pha rol tu phyin pa kun dang ldan pa la sogs pa'o/_/kha cig de gsad pa de yin zer na ma yin te/_nges par brjod pa bla ma'i rgyud las/_'di 'dra'i rnal 'byor pas mthong na/_/gsad
[\[28a.2\]]pa'i sbyor ba ma yin pas/_/'chi ba med la mi bsregs shing /_/srog chags sna tshogs gdug pa dang /_/gang yang rung ba zar mi gzhug_/de ni mtshan mo ma mthong bar/_/mi snang ba yi dbang phyug mchog_/'di 'dra sngags pas rtogs nas ni/_/bdag gis bslangs te sbyin pa spyad/_/_
[\[28a.3\]]ces 'byung bas/_de'i sha dang rus pa la sogs pas grub pa sna tshogs 'byung ngo /_/khyad par du snying ga lte ba spyi bo na yod do/_/gong ma'i sha de rnams kyang rang bzhin gyis shi ba'am/_rigs ngan dang shan pa la sogs pa las yon bdag gis nyos te zos pa ni dam pa rnams dgyes
[\[28a.4\]]pa yin la/_gzhan du sems can la gnod pas gsad dam/_grub pa sna tshogs 'byung ngo /_gsod du bcug pa'i sbyor ba la sogs pa rnams kyis blangs te zos na/_nyes pa chen por 'gyur te/_dgongs pa lung bstan pa'i rgyud las/_rnal 'byor pa ni bdag ces sma/_/chos 'di g.yo yis byed 'gyur
[\[28a.5\]]te/_/srog chags gzhan rnams gsod par byed/_/dam tshig rnams ni de mi shes/_/rnal 'byor rnal 'byor dman pa yi/_/sngags pa rnams ni 'grub mi 'gyur/_/zhe'o/_/rgyud 'di nyid las kyang /_srog gcod pa yi sbyor ba yis/_/dam tshig nyams pa'i mchog tu 'gyur/_/_
[\[28a.6\]]sems can gnod pa byas tsam gyis/_/phyag rgya'i dngos grub thob mi 'gyur/_/de bas rnam pa thams cad du/_/sems can gnod ba spang bar bya'o/_/zhes 'byung bas/_gong ma'i rdzas rnams blang zhes bya ba'i don/_ku ru ku l+le'i sgrub pa bshad/_/ces pa la sogs pa ni brda phrad sla
[\[28a.7\]]pas ma bris so/_/le'u bcu gcig pa'i bshad pa'o//_//'di man chad brtag pa gnyis rgyud phyi ma'i phyi ma 'chad de/_de las kyang le'u dang po bshad pa ston to/_/'dir sku gzugs rab tu gnas pa'i cho ga bstan pas na/_sgo bsal bas ci rigs par shes par gyis shig/_/da ni
[\[28b\]]
[\[28b.1\]]le'u gnyis pa'i bshad pa bstan te/_'di las shes rab dang ye shes kyi dbang bskur ba'i cho ga ston te/_/bcom ldan chos rnams thams cad kyi/_/ji ltar rgya mtshor ku ba bzhin/_/zhes pa la/_'khor ba'i dngos po rgya mtsho las/_/chos kyi de bzhin nyid kyi pha rol tu 'gro bar 'dod
[\[28b.2\]]bas zhes bya bar sbyar ro/_/de yang dper na rgya mtsho ni rgya che zhing zab kyang /_thabs mkhas ba'i skyes bus ku ba gnyis gshibs pa la zhon te song na/_mthar gyis pha rol gyi ngogs su phyin pa ltar/_chos kyi dbyings las byung ba'i dngos grub rgya chen po ste/_ji ltar thob par 'gyur zhes
[\[28b.3\]]zhus pa'o/_/bka' stsal pa/_bdag med pa yis rnal 'byor bdag_/yang na dpal ldan khrag 'thung sbyor/_/zhes pa la/_bdag med pa la 'jug pa dang /_dpal he ru ka'i sku sgyu ma lta bu la skad cig tsam yang mi g.yeng ba'i sems kyis gnas shing bsgoms na/_dngos grub
[\[28b.4\]]thob po zhes pa'i don/_de bas na rtsa ba las/_skad cig tsam ni gzhan pa'i sems/_/mi gnas dngos grub 'dod pa'o/_/zhes pa dang 'brel to/_/lhag pa ni go sla bas ma bris so/_/rig pa lan cig byas pa yis/_/rtags ni de ma thag tu 'byung /_/zhes pa la/_shes rab dang
[\[28b.5\]]mnyam par bzhag pas mthar thug pa'i dga' ba las ye shes 'byung ste/_dngos grub 'byung zhes bya ba'i don/_/zla ba gcig tu gsang ba spyod/_/gang yang rung ba'i zla ba la sgrub ces byas te/_rtags byung nas dngos grub blangs pa'i thabs so/_/gang du phyag rgya mi rnyed na/_/drin gyis
[\[28b.6\]]phog pa'i sngags pa la/_'di zhes bya ba'i phyag rgya long /_/zhes bya ba ni/_gal te sems byang nas dngos grub tu gyur ma khad nas/_rang la phyag rgya med pa la 'byor pa rnams kyis ming 'di zhes bya ba ni phyag rgya ston pas na/_de rtog pa med bar blangs la sgrub ces ba'i don to/_/bdag nyid
[\[28b.7\]]mthu yis brtags nas kyang /_/longs spyod phyir ni spyod min bshad/_/ces pa la/_bdag gi sems sbyangs pa dang /_rtog pa zang cing man ngag thob bas sgrub kyi/_'dod pa'i longs spyod gyi phyir spyod pa ni ma yin no/_/gal te 'dod pa'i phyir spyod na ni/_'jigs pa'i gzugs su bshad
[\[29a\]]
[\[29a.1\]]pa ste/_sems can dmyal bal sogs par skye ba'i don/_rnam par snang mdzad sgyu 'phrul dra ba'i rgya cher 'grel pa las kyang /_gzhan du 'dod pa'i longs spyod la/_/mngon par 'dod pa skyes gyur na/_/ma goms dbang gis sngags pa ni/_/mnar med dmyal bar skye
[\[29a.2\]]bar 'gyur/_/zhes pa dang /_gzhung gzhan la ni phyag rgya chen po'i dngos grub sgrub pa'i grogs rig pa de dang /_bdag sgrub pa po gnyi ga yang dbang dang dam tshig tu ldan pa/_sems shin tu blang ba man ngag thob pa rnams kyis mchod cing bsgrubs na/_dngos grub tu 'gyur gyi/_gzhan du sngags
[\[29a.3\]]tshig tsam du bzlas te/_gzu lums su spyad na bdag kyang ngan 'gro la sogs pa rnams su brlag la/_gzhan yang phung bar byed pa yin pas na/_tshul bzhin du sgrub cing mchod ces pa'i don/_gsol ba/_bdag med rnal 'byor ma sbyor ba/_/phyag rgya rnams kyi khyad par ci/_/phyag rgya
[\[29a.4\]]phyag rgya gnyis pa'o/_/zhes pa la/_bdag med pa la spyod ba'i rnal 'byor pas/_/thabs med par shes rab gcig pu la mi 'grub la/_shes rab med par yang thabs kyis mi 'grub ste/_de bas na de gnyis bstan pa las phyag rgya chen po'i dngos grub 'byung bas na/_phyag rgya phyag rgya
[\[29a.5\]]gnyis po zhes bya ba'i don to/_/'o na gong du lha mo 'ba' zhig gis dkyil 'khor la ji ltar dngos grub skye zhe na/_lan du/_bud med gzugs ni spangs nas kyang /_/bcom ldan gzugs ni gzhan byas te/_/zhes pa la lha mo'i gzugs spangs nas thabs kyi gzugs su bya ba ste/_de yang nu
[\[29a.6\]]ma gnyis spangs te pad+ma'i sgor sbyar bas rdo rjer gyur la/_cig shos kyis sgre'ur gyur te/_ngos gnyis su ni dril bu yis/_/zhes pa'o/_/de nas gzugs ril gyis he ru kar gyur ba'i don/_de lta bu'i thabs kyis bsgrubs na dngos grub tu 'gyur ba'i tha tshig go/_/des yon tan ci sgrub ce na/_
[\[29a.7\]]skye ba dang 'jig pa las grol te/_shes rab thabs kyis gnon mi nus/_/zhes bya ba'i don to/_de bas na thabs kyis ni skye ba'i 'khor ba med par byed la/_shes rab kyis ni 'jigs pa'i 'khor ba las rgal bas/_srid mthar byed ces pa'i don/_des na 'jigs pa med ces bya la/_
[\[29b\]]
[\[29b.1\]]de ltar thabs dang shes rab gnyis las grub pas ni/_dngos po 'khor ba skye ba dang mthun pa las thar te/_yang dag par rdzogs pa'i sangs rgyas grub ces pa'i tha tshig go/_/bskyed pa'i rim pa'i sbyor bas ni bya ba nas/_rtag tu sbyor ba byas pa yin/_/zhes bya ba'i bar ni bskyed pa'i rim pa dngos
[\[29b.2\]]po skye ba ther zug tu rtog pa sel te/_tshig gi don ni rgyud las gsal bar ma bris so/_/da ni dbang bskur ba'i thabs bstan te/_bde ba nag po la sogs pa ni/_dngos po thams cad bde ba chen po las logs na med ces bstan pa'o/_/rdo rje snying pos gsol ba zhes bya ba ni sdud pa po'i tshig go/_/_
[\[29b.3\]]bcom ldan bde chen mchog dam las thams cad 'byung na/_bskyed ba'i rim pa gong du bstan pas ci zhig bgyi zhes zhus pa la bka' stsal pa/_dad pa'i shugs can khyod bde na mi bden yang /_bskyed pa'i rim pa la ma brten par/_rdzogs pa'i rim pa logs na med de/_de bas na/_
[\[29b.4\]]dngos med lus las bde ba gang /_/bde ba dag gis brjod mi nus/_/gzugs can khyab pas khyab pa yi/_/'gro ba rnams ni bde bas khyab/_/ces gsungs te/_bde ba ni lus la brten nas skye'o/_dngos po med pa las ni ma yin no/_/de bas na 'gro ba rnams ni bde bas khyab/_/ces
[\[29b.5\]]bya ba la sogs pa gsungs so/_/gang yang le los zil non bya ba ni/_de lta'i bde ba chen po ni le lo can sems rnam par g.yeng ba/_'du 'dzi'i dbang du gyur pas mi rtog pa'i don/_gru gsum chos kye phyag rgya de ni/_sangs rgyas la sogs pas bcu'i khyad par gyi yon tan dpag tu
[\[29b.6\]]med pa skye bas na/_rin chen za ma tog ces bya'o/_/mthar thug dga' ba'i rang ngo bo/_zhes bya ba ni/_gsum pa spangs pa'i dga' ba'o/_/mchod tu dga' ba dang /_shin tu dga' pa rnams ni goms pa las/_dper na mun par sgron ma bteg na shin tu gsal ba ltar/_dga' ba'i snang
[\[29b.7\]]bas dngos po la rnam par rtog pa'i mun pa bsal nas/_mchog gi dngos grub thob ces bya ba'i don to/_/gsal byed kyang ni de bzhin no/_/zhes bya ba la/_dga' ba rnams kyis grub pa thob pa ltar/_A li kA li yi ge rnams las kyang /_/dngos grub 'byung zhes pa'i tha tshig go/_/lhag ma'i
[\[30a\]]
[\[30a.1\]]dpe don rnams ni brda phrad sla'o/_/'dod chags nyid bcings 'jig rten pa/_/zhes bya ba ni/_'dod chags 'khrig pas 'khor bar 'ching ba rnams ni/_/man ngag bla ma la bsnyen bkur byas pas thob nas/_dga' ba rnams ltar spyad pas/_'dod chags
[\[30a.2\]]'khor bar skye ba'i me 'dod chags rnam par dag pa/_gnyis su med pa'i yi shes kyis zhi ste/_phyag rgya chen po'i dngos grub tu 'gyur zhes pa'i don to/_/de su'i spyod yul yin zhe na/_zlog pa'i brtag pa 'di nyid ni/_/sangs rgyas mu stegs can gyis min/_/zhes bya ba ste/_dngos po
[\[30a.3\]]nyan thos kyi rigs can lta ba dang /_spyod pa dman pa la mos pa dngos grub chen po la rgyab kyis phyogs pa rnams kyi yul ma yin zhes bya ba'i don/_'byung ba rang gzugs lnga pa ni/_/bde ba chen po lnga ru 'gyur/_/zhes bya ba ni/_bde ba chen pa zla ba zhu ba la/_'byung ba lnga tshang la de la bde ba lnga
[\[30a.4\]]zhes bya'o/_/lnga bo rnams kyang bde ba'i dngos po ni gcig las med ces pa'i tha tshig go/_/shes rab thabs kyi sbyor ba yis/_/bya ba la sogs pa la shes rab dang thabs snyoms par 'jug pa'i skad cig ma la/_'byung ba lnga dang /_nyon mongs pa lnga dang /_rigs rnam pa lnga sogs pa/_
[\[30a.5\]]skad cig ma'i tshul gyis rdzogs pa ni ci rigs par shes bar bya'o/_/le'u gnyis pa'i bshad pa'o//_//da ni le'u gsum pa'i bshad pa ston te/_rgyud thams cad kyi rtog pa brjod pa zhes bya ba ni/_thabs kyi rgyud dpal la gsang ba 'dus pa la sogs pa dang /_shes rab kyi rgyud nges par
[\[30a.6\]]brjod pa bla ma'i rgyud la sogs pa thams cad kyi ting nge 'dzin dang /_man ngag gsal par ston zhes pa'i don to/_/de las khyad par du rnal 'byor ma ste/_shes rab kyi rgyud mkha' 'gro sgyu ma bde mchog ces bya ba la sogs pa'i rgyud thams cad gtan la 'bebs pa'i phyir ro/_/'di'i sdom pa
[\[30a.7\]]dang /_dbang bskur ba la sogs pa ston pas na/_de la sdom pa bshad par bya/_/zhes bya ba'i don to/_/sdom pa sangs rgyas thams cad de/_/e waM la ni rab tu bzhugs/_/zhes bya ba ni/_rnam pa'i sdom pa ni sangs rgyas thams cad de/_sangs rgyas ni e waM la 'dus te/_e ni yum yin
[\[30b\]]
[\[30b.1\]]la/_waM ni yab yin/_byin du ni byang chub kyi sems yin te/_sems de b+ha ga la bzhugs zhes bya'o/_/de yang dngos su sgrub pa po dang /_sgrub pa dang /_bsgrub par bya ba gsum dgongs pa'i don gyis bshad pa ste/_sgrub pa po ni rnal 'byor ba/_rang nyid longs spyod rdzogs pa'i sku'i bdag
[\[30b.2\]]nyid ba yin la/_sgrub pa ni yum ste/_chos kyi dbyings kyi ngo bo nyid e yin la/_bsgrub par bya ba ni gnyis su med pa'i ye shes te/_byin du dang sbyar te/_de lta bu'i man ngag slob dpon gyis phog cing dbang bskur ba la bde ba chen po gcig pu byed ces bya'o/_/gang 'di e ni sna tshogs sku/_/zhes
[\[30b.3\]]bya ba la yi ge e ste/_mkha' de nyid thams cad kyi bdag nyid du gyur pa/_chos kyi dbyings kyi ngo bo nyid do/_/dbus su waM gyis rnam par brgyan/_/zhes bya ba la/_mkha' de'i dbus su waM ste thabs dang byang chub kyi sems gnas zhes bya'o/_/sangs rgyas rin chen za ma tog_/ces pa
[\[30b.4\]]la/_sangs rgyas kyang yin la rin po che lang yin pas na rin chen no/_/za ma tog ltar mtshan dang dpe byad kyis brgyan pa'am/_gzhal yas khang gi yon tan dam pa dang ldan pas sangs rgyas rin chen za ma tog ste/_dngos su phyogs bcu'i sangs rgyas thams cad kyi rin po che ste/_
[\[30b.5\]]che ba'i yon tan thams cad kyi 'byung gnas zhes bya ba'i don to/_/gnas der ni bde ba dang dga' ba thams cad kyi bdag nyid yin pas na/_de las skyes zhes bya ba'i don to/_/skad cig dbye ba'i khyad par can/_/zhes bya ba ni/_mthar thug pa'i ye shes skad cig ma ni/_gong ma'i
[\[30b.6\]]e waM las skyes pas na/_e waM la ni rab tu gnas/_/zhes bya ba'i tha tshig go/_/de yang rnam pa sna tshogs zhes bya ba la sogs pa bzhi pos ston to/_/'dir rnam pa sna tshogs pa la sogs pa bzhi dang /_dga' ba rnam pa bzhi dang /_dbang bskur ba rnam pa bzhi la sogs pa/_
[\[30b.7\]]man ngag gi gnas chen po bcu gnyis la sogs pa ni bla ma'i bka' las shes par bya'o/_/rdo rje snying pos gsol pa/_dam tshig rnams ni gang la gnas/_/sdom pa rnams ni gang zhig yin/_/bcom ldan 'das kyis bka' stsal pa/_/khyod kyis srog chags gsad par bya/_/brdzun
[\[31a\]]
[\[31a.1\]]gyi tshig kyang smra bar bya/_/khyod kyis ma byin blang bar bya/_/gzhan gyi bud med bsten par gyis/_/zhes bya la sogs pa smos pa la/_'dir gang zag kha cig gi sgra ji bzhin du bzung ste/_srog gcod pa la sogs pa log bar spyod pa yong de srog gcod pa ni rang bzhin
[\[31a.2\]]gyis kha na ma tho pa rnams kyi nang na yang ches rags pa yin zhing /_ngan song gi rgyu'i gtso bor gsungs pa dang /_mi dge pa chen po yin zhing ston pa'i bstan pa la 'gal ba'i rtsa ba yin te/_de bas na bde par gshegs pa'i bka' mtha' dag las srog gcod pa mi 'byung bar shes par bya'o/_/_
[\[31a.3\]]srog gcod pa ni mu stegs kyi chos kha cig las 'byung ste/_sngon gram ze sha la dga' ba dag cig gis sha 'dod pa'i phyir/_ri dgas dang phyugs la sogs pa'i gzugs brnyan byas nas gzhan gyi mig brid de/_tha mar phyugs dngos su gsod cing de nyid lhar skyo bar 'gyur ro zhes
[\[31a.4\]]gzhung sgrub pa dag la/_/mu stegs gzhan gtsang mar spyod pa brtul bzhugs la gnas pa bsam gtan la 'jog pa dag chos ma yin par 'dod de/_de yang drang srong rgyas pas rang gi bu bram ze khye'u ne tso mchod sbyin la btsud pa dang /_ne tsos pha la 'di skad du/_/mchod sdong btsugs pas
[\[31a.5\]]phyugs bsad de/_/khrag gi dam tshig byas gyur pa/_/'di yis mtho ris 'gro na go/_/dmyal bar rang gis 'gro bar 'gyur/_/zhes bya ba la sogs pa smras pas/_sun phyung bar gyur to zhes grags na/_sangs rgyas kyi bstan pa la zhugs pa rnams kyis/_de la chos dang ldan pa'i
[\[31a.6\]]lam zhes ltar bgrang /_/gsang ba 'dus pa'i 'grel ba slob dpon dpal gyi sdes mdzad pa las/_de la srog gcod pa zhes bya na/_ye shes kyi rdo rjes sems can gyi khams ma lus pa mi dmigs par byed pa'i stong pa nyid kyi ting nge 'dzin thob par byed pa de gang yin pa de/_'dir srog
[\[31a.7\]]gcod pa zhes bshad pa dang /_de yang de nyid kyi TI kA las kyang /_srog ces bya ba rlung chen po rtag tu 'jug pa'i mtshan nyid can te/_bkag cing bsdams pa la ni srog gcod pa zhes bya'i/_sems can bsad pa ni ma yin no zhes 'byung ste/_des na 'di'i don kyang srog dang rtsol ba
[\[31b\]]
[\[31b.1\]]bsdams nas/_sems nang du bsdus te mtshan ma med pa'i ting nge 'dzin la mnyam par 'jog pa ni srog gcod pa zhes bya'o zhes dgongs so/_/gsang ba 'dus pa'i dka' 'grel slob dpon kun dga' snying pos mdzad pa las kyang /_de la ye shes kyi rdo rjes sems can gyi khams ma
[\[31b.2\]]lus ba dngos po med par byed pa'i stong pa nyid kyi ting nge 'dzin thob pa'i don ni srog gcod pa'o zhes gsungs so/_/gsang ba 'dus pa'i 'grel ba sgron ma gsal bar byed pa las kyang /_sems can thams cad bsad na ni/_/zhes bya ba ni/_stong pa nyid du bya bas rnam par bshig pa'o
[\[31b.3\]]zhes bshad pa dang /_dgongs pa lung bstan pa'i rgyud las/_gang gi phung sogs dngos med pa/_/zhi gnas las kyang sems kyis byas/_/de ni srog gcod byed pa ste/_/theg pa'i mchog la gnas pa yin/_/zhes gsungs so/_/dpal gsang ba 'dus pa zhes bya ba'i rtsa ba'i rgyud las/_
[\[31b.4\]]rdo rje gsang ba 'di lta bus/_/sems can thams cad bsad na ni/_/mi bskyod sangs rgyas zhing dag tu/_/rgyal ba'i sras su skye bar 'gyur/_/zhes gsungs pa ni/_bshad ma thag pa'i stong pa nyid kyi ye shes kyis/_bdag gzhan gyi rgyud du gtogs pa'i 'jig tshogs la lta ba la sogs pa
[\[31b.5\]]rnam par bshig ste/_ma skyes par bsgom pa'i don to/_/'bras bu gsungs pa ni mi bskyod pa'i sangs rgyas kyi zhing du skye ba'o/_/de bas na bsam gtan gyi sbyor ba 'dis sku dang thugs mi dmigs pa'i mtshan nyid can gyi ting nge 'dzin bsgoms na/_mi bskyod pa'i sangs rgyas
[\[31b.6\]]kyi zhing du skye bar 'gyur ba'i don to/_/la la dag ni srog gcod pa ni sems can 'khor ba las bsgral la yin no zhes rtogs na/_de lta bu ma yin te/_bla na med pa'i byang chub tu sems bskyed de/_tshogs dpag tu med par bsags nas/_sems can thams cad 'khor ba'i rgya mtsho
[\[31b.7\]]las byang chub kyi skam la 'don pa ni sgrol bzhes bya'i/_gsod pa la ni mi bya ste/_gal te sems can bsad pas 'khor ba las bsgral bar nus na ni/_sangs rgyas dang byang chub sems dpa' mthu bo che rnams kyis gsod pa'i sbyor ba 'ba' zhig gis sems can gyi don mdzad pa'i
[\[32a\]]
[\[32a.1\]]rigs na/_nam pa de lta bu gang nas kyang ma gsungs/_gang du ma mdzad pas/_bsgral ba'i tshig gis don yang gsod pa ma yin no/_/de bas na srog gcod pa dang 'brel pa dang 'di la chos su bgrang ba ni/_sangs rgyas kyi bstan pa mtha' dag dang 'gal ba nyid yin
[\[32a.2\]]pas/_byang chub kyi lam du mi rung ngo /_/spros pas cho ga gi dkyus ma nyid la 'jug par bya'o/_/de bas na rgyud nyid las/_srog ni sems zhes bshad pa ste/_/gcig pa'i sems ni srog bcad yin/_/gsungs pa ste/_bdag gi sems 'od gsal ba dang /_sems can thams cad kyi
[\[32a.3\]]sems dang chos thams cad shes rab kyi mtshon gyis skye pa med par shes pa ni srog gcod pa zhes bya'o/_/brdzun gyi tshig tu smra ba la sogs pa rang bzhin gyis kha na ma tho ba yin pa'i phyir/_'phags pa'i lam dang 'gal ba yin pa dang /_dngos po brdzun smra ba ni ma yin no/_/snod dang
[\[32a.4\]]bcud kyis bsdus pa'i phyi nang gi chos thams cad ni byed pa pos byas pa ma yin zhing /_rten cing 'brel par 'byung ba sgyu ma lta bu rgyu rkyen la rag las pa slu ba'i chos can yin par ston pa ni brdzun du smra ba'o/_/de yang dgongs ba lung bstan pa'i rgyud las/_nang dang de bzhin phyi rol
[\[32a.5\]]dag/_/rten 'byung gnyis su ston pa ni/_de ni brdzun smra dga' ba ste/_/gnas med la gnas rnal 'byor pa'o/_zhes smras pa ni brdzun du smra ba'o/_/sems can gyi khams thams cad sku dang gsung dang thugs rdo rje'i rang bzhin du bskyed bar bsgoms pas/_sems can gyi khams
[\[32a.6\]]ma lus pa'i sems dang sems las byung ba'i rnam par rtog pa'i rdzas phrogs shing gsal ba ni/_gzhan gyi nor 'phrog pa'o/_/de yang dgongs pa lung bstan pa'i rgyud las/_rdzogs sangs rgyas kyi ye shes gang /_/de ni rdzas su shes bya ste/_/de phrogs ngang tshul gang yin pa/_/_
[\[32a.7\]]gzhan gyi nor la chags par 'dod/_/'jig rten gyi khams thams cad kyi rdul phra rab dang mnyam pa'i lha mo thams cad dang yang dag par mnyam par sbyor ba'i bsgom pa ni rtag tu 'dod pa la dga' ba'o/_/bud med mchog ni bcom ldan 'das yum shes rab kyi pha rol tu phyin pa de
[\[32b\]]
[\[32b.1\]]bzhin gshegs pa thams cad kyi yum du gyur pa/_mtshan gyi rnam pa gzhan yang phyag rgya chen po zhas bya ba yin te/_de dag dang gcig tu 'dres par gyur ba la dgongs nas/_gzhan gyi bud med bsten par gsungs pa yin no/_/gang zhig de nyid dngos gcig pa/_/de bzhin nyid la rtag
[\[32b.2\]]sbyor ba/_/sems can de de 'dod la dga'/_/sgrub pa'i mchog la dam par 'gyur/_/zhes gsungs pa yin no/_/de bas na rgyud 'di nyid las kyang 'jig rten bsgral bar bya zhes pa/_brdzun gyi sgrar yang brjod pa yin/_/btsun mo'i shu kra ma byin len/_/gzhan gyi bud med rang gi lha mo/_zhes gsungs
[\[32b.3\]]bas/_srog gcod pa la sogs pa'i tshig 'di rnams ni dgongs pas gsungs pa yin pas na/_sgra ji bzhin ma yin don to/_/lhag ma ni brda phrad par sla bas ma bris so/_/dpa' bo thams cad bza' bar bya/_/zhes pa la gtsang btsog bzang ngan kun mnyam par bza' ba'i don/_kha dog
[\[32b.4\]]lnga ni mnyam par spyad/_/ces bya ba ni rgyal rigs dang bram ze dang rje'u rigs dang rigs ngan dang Do m+bi'i rigs so/_/bdud rtsi lnga dang bu ram chang /_/zhes pa la/_bdud rtsi lnga ni rdzas lnga yin no/_bu ram ni khrag go/_/chang gi dug ni mig la sogs pa'i dbang po'i dri ma'o/_/nim pa ni pags pa'o/_
[\[32b.5\]]thab chu ni dro'o/_/skyur ni me tog go/_/mngar ni dri chu'o/_/bska ba ni sha'o/_/kha ba ni khrag go/_/tsha ba ni tshil lo/_/lan tshwa ni rkang ngo /_/rus pa ni zhag go/_/dri zhim ni sen mo'o/_/chu ni bu rogs so/_/khrag ni dngos so/_/de dag mi rtog bza' bar bya/_/zhes pa'i don/_/sna tshogs ri bo'i gos
[\[32b.6\]]bgos shing /_/zhes pa la/_ro'i gos las kha dog mang po can gyi smad kyi dbang bo 'gegs pa'i gos la bya ba'i don/_sa'i rgyan ni/_thal chen gyis lus bskus pa la bya ba'o/_/yi dgas gnas las skyes pa'i me tog ni rol bcings pa'i me tog gi phring ba bor ba de mgo la bcing ba'i
[\[32b.7\]]tha tshig go/_/lhag ma ni brda phrad sla bsam bris so/_/ka li ka ni sangs rgyas lnga/_/zhes bya ba la sogs pa ni/_/de nyid mthar thug dga' ba ste/_/lhag ma ni ci rigs par shes par bya'o/_/le'u gsum pa'i bshad pa'o//_//da ni le'u bzhi ba bshad de/_'di las glu dang gar
[\[33a\]]
[\[33a.1\]]dang brda la sogs pa ston to/_/glu dang gar ni gnyis po yis/_/gar mchog glu ni blang bar bya/_/zhes pa la/_glu ni a mi ta ba'i gzugs kyis blangs la gar ni he ru ka'i gzugs kyis bya'o/_/sgog skya'i dri la sogs pa ni grub pa thob par gyur ba'i mtshan ma ste/_sgog skya ni dngos
[\[33a.2\]]so/_/ga bur la sogs pa'i dri zhim po 'byung ba'o/_/de bzhin dang pa la sogs pa'i sgra dang /_ce sbyang ni ku zhes zer ro/_/phyag rgya'i mtshan ma ni rgyud las gsal lo/_/mi shes sgrub pos dngos mi 'grub/_/ces bya ba ni/_/zhe sdang la sogs pa'i nyon mongs pa lnga dang /_rigs rnam pa lngar
[\[33a.3\]]sbyar te sgrub pa ni/_de dag gi rigs mthun par sbyar ba ste/_dper na rims sel pa'i sngags la/_rims kyi sngags zer ba dang 'dra bar/_de dag gi gnyen por gyur ba'i ye shes gang yin pa de la de skad ces bya ste/_de bas na chos mthun pa'i tshul ltar na/_phung bo lnga dang tshul mthun pa'i
[\[33a.4\]]chos kyi sgos nyon mongs pa lnga rnam par dag pa ni rigs lngar snang ba yin te/_yod pa dang med pa dang /_rtag pa dang chad pa dang /_gzug ba dang 'dzin pa la sogs pa gnyis su dmigs pa'i shes pa la sdang zhing 'joms pas na zhe sdang ste/_gnyis su med pa'i ye shes so/_/de'i phyir zhe sdang
[\[33a.5\]]rnam par dag pa ste/_mi bskyod pa ni bdag med zhe sdang phyag rgya ste/_zhes bya'o/_/'di ltar gti mug ni rmongs shing bye brag mi phyed pa'i mtshan nyid can yin pa ltar/_chos kyi dbyings la nges par rtogs pa'i ye shes kyang chos thams cad ro gcig bar rtog pa nyid kyis bye brag mi 'byed par cha
[\[33a.6\]]mthun pas na/_bems po ltar gnas pa'i phyir/_gti mug rnam par dag pa ni rnam par snang mdzad de/_dngos su rdo rje gti mug phyag rgya yin/_zhes bya ba dang sbyar ro/_/phrag dog ni gzhan gyi don phun sum tshogs pa la mi bzod cing /_bdag nyid 'byor pa dang ldan pa la 'dod pa'o/_/'dir ni 'gro ba'i don
[\[33a.7\]]gzhan la ltos pa med par bdag gnyid gcig pus sangs rgyas kyi mdzad pa byed 'dod pa ste/_las kyi mtshan nyid phrag dog rnam par dag pa ni don yod grub ba ste/_dngos su gau rI phrag dog phyag rgya ste/_/zhes pa'i don to/_/'dod chags ni dngos po gang yang rung ba la chags shing zhen pa'i
[\[33b\]]
[\[33b.1\]]mtshan nyid can yin la/_sems can thams cad smin cing grol ba la chags pa'am/_yang dag pa'i don la zhe na cing mi gtong ba ni 'dod chags pa ste/_de ni 'dod chags rnam par dag pa'i ngo bo 'od dpag tu med pa ste/_dngos su ba rI 'dod chags phyag rgya yin/_/zhes pa'i don to/_/nga
[\[33b.2\]]rgyal ni rlom sems kyi bdag nyid yin la sangs rgyas thams cad dang bdag nyid mnyam par rtog pa'i dbang gis nga rgyal rnam par dag pa ni rin chen 'byung ldan te/_de yang /_dngos su ser sna'i phyag na mkha' 'gro ma/_/zhes gsungs pa'i don to/_/de bas na 'khor ba'i spyod yul nyon mongs
[\[33b.3\]]pa'i rang bzhin can gyi 'dod chags la sogs pa la brten pa la mi bya'i/_'dir chos kyi dbyings rnam par dag pa la sogs pa khong du chud pa'i gnyen pos snga ma'i rang bzhin dang bral te/_rtogs pa'i khyad par gzhan skye ba ni/_'jig rten las 'das pa'i chos kyi sgor gyur te/_dper
[\[33b.4\]]na dug sngags grub pas dug gi nus pa med par byas te/_dug bsten pas sman du gyur pa'i nus pa gzhan skyes pa dang 'dra ba'i phyir/_'di skad du gsungs pa yin gyi gzhan du na 'di dag 'khor ba'i rgyu ma tshang ba med pa yin zhing /_ngan song la sogs bar 'dren pa'i dug nyid yin pas/_rgyu dang
[\[33b.5\]]'bras bu phyin ci log tu gyur pa ni 'gal ba nyid yin pa'i phyir/_'di dag bsten pa las rnam par dag pa'i ye shes 'byung zhing 'tshang rgya bar 'gyur ba mi srid do/_/de'i phyir spros pa med pa'i shes rab stobs su gyur pa dug sngags grub pa lta bus zin na/_gdod thabs kyi dam par 'gyur
[\[33b.6\]]gyi gzhan du ni ma yin no/_/de ltar na nyon mongs pa de rnams kyi gnyen po dang /_de rnam par dag pa'i ye shes lnga'i rang bzhin las rigs lnga'i khyad par du snang ba yin pas na/_de la dgongs nas/_sangs rgyas thams cad chags las 'khrungs/_/de bzhin rmongs dad sdang las 'khrungs/_/zhes
[\[33b.7\]]gsungs pa yin no/_/dpal mchog dang pa'i rgyud las kyang /_'dod chags zhe sdang gti mug gsum/_/'dzin pas dug tu 'gyur pa yin/_/dug nyid nye bar zhi gyur na/_/dug ni dug mer byas pa yin/_/zhe'o/_/dkon mchog brtsegs pa'i mdo las kyang /_'ong srungs 'di lta ste dper na sngags dang sman gyis yongs su zin
[\[34a\]]
[\[34a.1\]]pa'i dug gis 'chi bar byed mi nus so/_/'od srungs de bzhin du ye shes dang thabs mkhas pas yongs su zin pa'i dug gis kyang /_log par ltung bar byed mi nus she'o/_/de ltar nyon mongs pa lnga po'i rnam par dag pa nyid de bzhin gshegs pa lnga ston par mdzad
[\[34a.2\]]pa 'di yang bde bar gshegs pa'i thabs mkhas pa nyid yin gyi/_nyon mongs pa dang bcas pa ni ma yin no/_/de bas na rgyud las/_gang gi rang bzhin chags dang rnam bral yang /_/gdul bya'i don phyir khrol khro ba dang /_/'dod chags can la chags pa ltar ston pa/_/byang chub mchog gnas
[\[34a.3\]]de la phyag 'tshal lo/_/zhes gsungs pa yin no/_/yang 'di ltar bcom ldan 'das ni bag chags dang bcas pa'i nyon mongs pa yongs su spangs pa'i mthar byon pa yin du zin kyang /_gdul bya kha cig gi dbang du mdzad nas/_btsun mo'i tshogs la sogs pa 'jig rten las 'das pa'i
[\[34a.4\]]lha mo rnams kyis yongs su bskor te/_bzhugs nas 'dod pa la sogs nye bar longs spyod pa lta bur ston par mdzad pa yang /_ci zhig las dgongs te de ltar mdzad ce na/_'dod pa'i dbang phyug la sogs pa'i lha rnams bdag nyid kyi chung ma dang slas kyi tshogs pa 'dod pa'i
[\[34a.5\]]longs spyod kyis shin tu dregs shing /_rang las mchog tu gyur ba gzhan med par rtogs pa dang gi dregs pa bsal nas/_bstan pa la gzung par bya ba'i phyir de bzhin gshegs pa rnams kyi yon tan tshad med pa rnam pa bzhi dang /_pha rol tu phyin pa drug la sogs pa lha mo'i
[\[34a.6\]]bdag nyid du sprul pa mdzad nas/_lha las ches khyad par du gyur pa'i 'dod pa'i longs spyod dang ldan par bstan pa des/_de mthong nas rang gi 'khor ba shin tu yid byung zhing nga rgyal med pa'i sgo nas de bzhin gshegs pa'i phun sum tshogs la 'dod pa skye bar 'gyur te/_de dag thabs
[\[34a.7\]]gang gis thob par 'gyur zhes zhus pa dang /_de thob pa'i thabs su gsum la skyabs su 'gro ba dang /_byang chub tu sems bskyed pa la sogs pa la btsud pas/_'jig rten las 'das pa'i yon tan de dag thob par mdzad pa yin no/_/yang dam tshig chen po'i rgyud las/_
[\[34b\]]
[\[34b.1\]]rtag tu 'dod pa gnas pa yi/_/lha yi bu ni 'di rnams dang /_/'dod chags can ni gzhan gyi phyir/_/rab dga'i dkyil 'khor bshad pa yin/_/zhes gsungs pas/_/'di ni khyi gus khyi gu 'byin pa 'dra bar/_/skye bo 'dod chags kyi shas che ba la/_/'dod chags spong pa'i phyir
[\[34b.2\]]shin tu khyad par tu 'phags pa'i btsun mo'i tshogs dang /_'dod pa'i yul la spyod pa lta bur ston pa mdzad de/_/de tha ma la pa'i 'dod pa la skyo ba bskyed cing /_de bzhin gshegs pa'i bla na med pa'i 'byor pa la sems 'dun cing 'dod pa bskyed pa dang /_/de dag gi rang bzhin rtog par
[\[34b.3\]]mdzad pas/_/de la zhen cing ma dang mar 'dzin pa'i rtog pa dang bral bas/_/rim gyis nyon mongs pa las grol zhing yon tan gyi tshogs rdzogs par mdzad pa yin no/_/de bas na rdo rje dra ba'i rgyud las/_/'gro ba 'dod chags kyis ni rmongs pa la/_/'dod chags mi yis sel bar byed pa
[\[34b.4\]]yin/_/zhes gsungs pa yin no/_/'dir 'dod chags kyi rnam par dag pa rgya cher gsungs pa ni/_/mngal nas skye ba gdul ba'i phyir dang /_/rgyud 'di las shes rab dang snyoms par 'jug pa 'ba' zhig ston pa'i phyir/_/dgongs pa'i dbang gis de ltar ston par mdzad pa yin la/_/de bzhin
[\[34b.5\]]gshegs pas 'dod chags dang bcas par rtog cing /_/tshul dang mi mthun par 'dzin pa ste/_/de dag gis dgongs pa ma rtogs pa yin gyi/_/'di ni 'gro ba gdul ba'i phyir thabs kyis mdzad pa nyid yin no/_/de yang 'jig rten dang rjes su mthun par 'jug pas/_/mar me mdzad nas bzung
[\[34b.6\]]nas ni/_/de bzhin gshegs pa 'dod chags bral/_/sgra gcan zin la sras zhes gsungs/_/'di ni 'jig rten mthun 'jug yin/_/zhes gsungs so/_/zhar las 'ongs pa rdzogs te/_/dkyus pa nyid la 'jug par bya ste/_/puk+ka sI ni zhe sdang rgya/_/zhes ston to/_/lhag ma rnams ni
[\[34b.7\]]'bad pas spang bar bya/_/zhes pa las/_/rtsa gsum po ni mchog yin gyi/_/lhag ma ni rtsa nyi shu rtsa dgu dgos med zer ro/_/de las kyang /_/bcu drug cha ni gang yang mi dgos te/_/zhes pas so/_/bcu drug cha ni nyi shu rtsa dgu las phra ba'i rtsa ni sus kyang mi rtogs shing las gang yang mi nus
[\[35a\]]
[\[35a.1\]]zhes bya ba'i don to/_/rgyud las gang gi phyir/_gzhi'i don gyi bya ba mi byed pa'i phyir zhes 'byung bas so/_/byang chub sems rgyun zla ba ste/_/bco lnga'i cha ni bdag nyid can/_/zhes bya ba la/_zla ba tshes bco lnga pa'i mtshan nyid lha byang chub kyi sems yin te/_de ni bde
[\[35a.2\]]ba chen po'i bdag nyid can yin pas na/_/dngos su rnal 'byor ma ldan pas rtogs kyi/_thabs gcig pus ni mi rtogs pa'i don to/_/bde ba yis ni bsrungs pas na/_/bde ba can gyi sgrar brjod do/_/zhes ba'i don lhag ma ni brda phrad sla'o/_/ljang gu mi 'jigs rigs can
[\[35a.3\]]te/_/zhes pa la/_ljang gu ni shin tu mdzes pa'o/_/rtog pa spangs shing dam tshig dang ldan pas na mi 'jigs rigs can zhes bya'o/_/sih+la ga pur yang dag 'byung /_/zhes bya ba ni/_sih+la ni rak+ta'o/_/ga pur ni byang chub kyi sems te/_dngos su de dag gnyis dang ldan pa la bya'o/_/_
[\[35a.4\]]thabs dang shes rab rnam spangs nas/_/zhes bya ba ni/_po la ni thabs su 'dren la/_de spangs zhes bya/_kak+ko la ni shes rab ste/_/de gnyis spangs pas mi 'grub ces bya ba'i don to/_/mkhas pas bde chen byas nas ni/_/zhes pa la de ltar po la dang kak+ko la dang ldan pas bde ba chen po
[\[35a.5\]]byas te/_de gnyis su med pa'i bde bde las byung ba'i/_mkhas pas ga pur spang mi bya/_/zhas 'byung bas/_gong ma'i bde ba las byung ba'i zla ba zhu bde spang bar mi bya ste/_de spangs na dngos grub med ces pa'i don/_'o na ji ltar blang bar bya zhe na/_lag pas ma yin te/_de ni nya phyis
[\[35a.6\]]dung phor min/_/zhes bya ste/_thabs kyis mi blang gi sangs rgyas thams cad kyi blos/_'chi med dzi hwas blangs nas ni/_/zhes pa la/_bdud rtsi de nyid lces btung bar bya'o/_/stobs ni 'phel ba nyid du 'gyur/_/zhes bya ba la/_de 'thungs pas dngos grub skad cig ma la ma thob kyang /_/_
[\[35a.7\]]bkrag dang gzi mdangs dang stobs dang gzi brjid 'phel bar 'gyur ba'i don to/_/dang po dbyangs yig rang ngo bo/_/zhes pa ni a la bya ste/_/sems de ni a'i bdag nyid yin pas na/_blo dang ldan pas sangs rgyas thams cad kyi bdag nyid du brtag par bya'o/_/de dang lhan cig dngos
[\[35b\]]
[\[35b.1\]]grub ni/_/phyag rgya chen po'i bde ster zhes bya ba la/_de lta bu'i yon tan dang ldan pa'i byang chub kyi sems de man ngag bzhin bsgoms shing /_rtag tu bsten pas yang dag pa'i sangs rgyas su 'gyur ro zhes pa'i don to/_/lhag ma ni go sla'o/_/rnal 'byor ma lus dbus gnas na/_/_
[\[35b.2\]]zhes bya ba ni/_rnal 'byor yang yin la lus kyi dbus na gnas pas lus kyi dbus na zhes bya'o/_/dngos su thabs dang gnyis su med pa'i dbus na zhes bya ba'i don to/_/a yi sdom pas yang dag gnas/_/zhes bya ba ni/_de lta bu'i lus kyi dkyil 'khor gyi dbus na/_a ni zhes bya ba ni
[\[35b.3\]]byang chub kyi sems yin la/_sdom pa ni kun rdzob tu kunA lta bu ste dkar ba dang don dam par bde ba chen po la rtag tu sbyor bar byed pas na/_yang dag gnas zhes bya'o/_/ji ltar phyi rol de bzhin bdag/_/sdom pa de ni rab tu gsal/_/zhes pa la/_'das pa'i du sam rnal 'byor pa gzhan
[\[35b.4\]]la snang ba ltar/_bdag nyid la yang de bzhin du gsal zhes bya ba ni/_thabs kyi bde ba phyag rgya che/_/rdo rje skye mched thabs yin te/_/zhes bya ba la thabs kyi bde ba ni thabs nyid las byung ba'i bde ba las byung bas na/_phyag rgya che zhes bya'o/_/rdo rje skye mched thabs yin te/_/zhes pa la/_rdo rje
[\[35b.5\]]las skyes pas na rdo rje skye mched de/_dngos su rdo rje 'chang chen po nyid la bya ste/_de yang rdo rje 'chang bar mdzod pas na/_rdo rje 'dzin pa ste/_yi ge'i don to/_/me long lta bu la sogs pa'i yi shes lnga po de'i rang bzhin 'chang bar mdzad pas ni rdo rje 'dzin pa ste/_spyi'i don to/_/yid kyi rang
[\[35b.6\]]bzhin gyi sku lus 'dzin par mdzad pas na rdo rje 'dzin pas na sbas pa'o/_/rdo rje ni gnyis su med pa'i ye shes te/_de'i ngo bo nyid kyis 'chang bas na/_rdo rje 'dzin pa ste mthar thug pa'o/_/de lta bu'i rdo rje 'dzin pa ni rdo rje'i skye mched thabs yin te zhes bya'o/_/ci ste thabs dang shes rab
[\[35b.7\]]gnyis ldan pas ni byang chub kyi sems skye'i thabs gcig pu las ji ltar skye zhe na/_'on to gong nas phyag rgya chen po smos pa dang /_rnal 'byor ma lus dbus gnas zhes smos pa na/_phyag rgya de ni shes rab kyi phyag rgya la bya ste/_de bas na/_nga yi thabs dang shes rab zung du 'brel/_/zhes
[\[36a\]]
[\[36a.1\]]bya'o/_/gsang ba 'di ni zhes pa la/_de ltar thabs dang shes rab kyi zab mo gsang ba 'di ni rtog ge pa rnams kyi yul ma yin pas gsang ba'i phyir dang /_yang na rgyud 'di nyid las thabs dang shes rab 'ba' zhig bstan te/_de ni mu stegs dang nyan thos dang skye bo blo
[\[36a.2\]]dman pa rnams kyi yul ma yin zhing /_ma mos te skur pa btab pas sems can dmyal ba nam mkha'i mthar gnas par 'gyur zhes gsungs te/_de bas na snod du mi 'gyur zhing ma brtags pa'i slob ma dag dkyil 'khor gzhug cing dbang bskur ba dang /_man ngag bstan pa lta ci
[\[36a.3\]]smos te/_chung ngun tshig 'bru 'ga' brjod pa'am/_glegs bam mam ri mo la sogs pa bstan pas kyang nyams par gyur ro/_/nges par brjod pa bla ma zhes bya ba rnal 'byor chen po'i rgyud las kyang /_gsang sngags su la'ang sbyin mi bya/_/man ngag rnam par nyams mi bya/_/dam
[\[36a.4\]]tshig gnas la ci rigs par/_/man ngag rnams ni sbyin par bya/_/zhe'o/_/de bas na dpal gsang ba 'dus pa zhes bya ba rnal 'byor chen po'i rgyud las kyang /_de bzhin gshegs pa kun gyi gsang /_zhe'o/_/rgyud 'di nyid las kyang /_rgyud kun du ni spas pa ste/_/tha ma'i tha mar bstan
[\[36a.5\]]pa yin/_/zhes bstan pas shin tu gsang ngo /_/'on te mchod pa dang dkyil 'khor la sogs pa la gsang ba med dam zhe na/_de rnams ni dbang po rtul po'i tshogs la bshad pa yin gyi/_thabs kyi gsang ba snang ba gsum rnam par dag pa de bzhin gshegs pa thams cad kyi man ngag
[\[36a.6\]]'di ni dbang po rnon po'i slob ma la bshad pa yin pas gsang ba'o/_/yang dag 'dus zhes bya ba la/_gnyis gcig tu 'dus pas 'dus pa ste/_yi ge'i don to/_/rdo rje pad+ma yang dag par sbyor ba ste spyi'i don to/_/shes rab dang thabs yang dag par sbyor ba ni 'dus pa ste spas pa'i don to/_
[\[36a.7\]]kun rdzob dang don dam pa'i bden pa 'dus pa ste/_de nyid 'do gsal ba las 'byung bas/_gnyis su med pa'i ye shes kyi bdag nyid can rdo rje 'chang chen po ni mthar thug pa ste/_de ni gnyis su mi rtog pas/_/phyi rol gnyis su brtag mi bya/_/zhes smos so/_/rnam pa gcig tu na/_phyi rol
[\[36b\]]
[\[36b.1\]]gnyis su brtag mi bya/_/zhes pa la/_/tatwa saM gra ha la sogs pas na/_thabs 'ba' zhig ston la/_/'di'i thabs dang shes rab gnyis su med pa las byung bas na gnyis kyi rtog pa dang bral zhing spangs pas na gnyis su brtag mi bya zhes bya'o/_/sku gsum lus kyi dbus nyid na/_/'khor
[\[36b.2\]]lo'i gzugs su bshad pa ste/_/zhes bya ba la sogs pa la/_/rnal 'byor pa'i lus kyi dbus na/_/chos kyi sku dang /_/longs spyod rdzogs pa'i sku dang /_/sprul pa'i sku gsum gnas zhes bya'o/_/de yang sprul pa'i 'khor lo dang /_/chos kyi 'khor lo dang /_/longs spyod kyi 'khor lo dang /_/_
[\[36b.3\]]bde ba'i 'khor los gzugs su bstan nas 'khor lo'i gzugs zhes bya'o/_/chos dang longs spyod sprul pa dang /_/bde ba chen po de bzhin te/_/zhes pa la chos kyi sku ni snying ga'i 'khor lo la gnas so/_/longs spyod rdzogs pa'i sku ni mgrin pa'i pad+ma la gnas so/_/sprul pa'i sku ni lte
[\[36b.4\]]ba'i pad+ma la gnas so/_/bde ba chen po ni spyi bo'i pad+ma la gnas zhes pa'i don to/_/b+ha ga snying ga mgrin tshogs sam/_/sku gsum po ni yang dag gnas/_/zhes pa la b+ha ga ni sprul ba'i 'khor lo rtsi bas drug cu rtsa bzhi yod pa la/_/ka chen sum cu rtsa gnyis lugs su byung ba dang /_/lugs
[\[36b.5\]]las bzlog pa rnams rtsi bas rnams la dgod la/_/dbus su ni yi ge a dgod do/_/snying gar ni chos kyi 'khor lo rtsi bas brgyad pa la yab yum brgyad bkod la/_/dbus su ni yi ge hUM dgod do/_/mgrin par longs spyod kyi 'khor lo rtsi bas bcu drug pa la a chen bcu drug bkod la/_/_
[\[36b.6\]]dbus su yi ge oM dgod do/_/spyi bor bde ba chen po'i 'khor lo rtsi bas sum cu rtsa gnyis la ka chen sum cu rtsa gnyis dgod/_dbus su yi ge haM dgod do/_/de bas na b+ha gar sprul pa'i 'khor lo ni/_sprul pa'i sku yin la/_/mgrin par ni longs spyod rdzogs pa'i sku yin la/_/snying ga
[\[36b.7\]]dang spyi bo gnyis su chos kyi skur bsdu'o/_/de la ni/_/sku gsum po ni yang dag gnas/_/zhes bya ba'i don to/_/lhag ma ni ci rigs par shes par bya'o/_/rgyu mthun la sogs dbye ba yis/_/bcom ldan shes rab la rtsol cing /_/zhes pa la/_/de ltar shes rab las rgyu mthun pa'i/_
[\[37a\]]
[\[37a.1\]]'bras bu la sogs pa 'byung la/_des ni bla na med pa'i byang chub skyed bar byed ces pa'i tha tshig go/_/ci ste thabs dang ldan pa'i shes rab ni de lta yin na/_'jig rten gyi bud med thams cad khams gsum du 'khor ba ci yin zhe na/_lan du/_las kyi rlung gis
[\[37a.2\]]bskul pa yin/_/zhes bya ba ste/_las dge ba dang /_mi dge ba'i rlung gi bdas pas khams gsum du 'khor ba yin la/_de nyid thabs dang ldan zhing man ngag thob na byang chub kyang 'grub ste/_thabs chen dag dang ldan pa la/_/nyon mongs byang chub yan lag rgyu/_/'khor ba'ang bzhi ba'i mtshan
[\[37a.3\]]nyid de/_/de phyir de bzhin gshegs bsam yas/_/zhes 'byung ba lta bu'o/_/rnam pa gcig tu na bcom ldan shes rab la gsol zhing /_/zhes bya ba ni/_gong gi 'bras bu bzhi po dag las shes rab skye zhing 'byung bsan de la gsol zhes bya'o/_/las ni rlung gis bskul zhes pa ni/_
[\[37a.4\]]zla ba zhu nas kar nir 'bab pa nyid rlung gi las yin pas na des ni gnas brtan pa la sogs pa dang /_'khor lo rnams kyi las byed pa'i don to/_/lto ba gzhal yas khang du bshad/_/ces pa la/_lto ba ni lus kyi khog pa nyid do/_/chags pa dang bral ba'i skad cig ma la sems pa la gnas
[\[37a.5\]]pas na b+ha ga ste zhes bya'o/_snam sbyar dag ni mngal 'bar ba/_/zhes pa la/_'jig rten na btsun pa bkur ba ni rab tu byung ba yin la/_'dir ni sems can thams cad rab tu byung zhing ston pa'i 'du shes bskyed pa la bya ste/_de yang ma hA la k+Sh+mI zhal snga nas/_dngos po kun la sngags
[\[37a.6\]]shes pas/_/brnyas pa nyid du mi bya zhing /_/rdo rje sems dpa' bdag nyid du/_/mngon sum sku yis rtag tu bzhugs/_/zhes pa dang 'phags pa 'od srungs kyis kyang sems can thams cad la ston pa'i 'du shes lta'o zhes gsungs ba ste/_de bas na ma'i mngal du zhugs te
[\[37a.7\]]bu grogs kyis rang bzhin gyis dkris te gnas pa ni snam sbyar ro/_/mkhan po la brten nas bslab pa skye ba ltar/_ma la brten nas bu rogs kyis skye bas na mkhan po'o/_/phyag ni mgon la thal sbyar yin/_/zhes pa la/_skye pa'i tshe thal mo dbral bar gshibs te 'byung bas na phyag
[\[37b\]]
[\[37b.1\]]ces bya'o/_/de nas rim gyis skyes pa ni bslab pas mtho ris dang byang chub bskyed pa ltar lus rim gyis bskyed pa'i don/_sngags zlos pa ni ud bdag_/ces pa ni bu byung mngal nas byung ba nyid gcer bur gnas pa ni gcer bu'i sha tshugs so/_/de'i 'og tu de'i mgo bregs
[\[37b.2\]]pa rnams ni dge slong yin no/_/de la sogs pa'i sems can rnams zhes pa ni/_de dag ni sangs rgyas yin par the tshom med de/_de yang in+b+ra b+hU ti'i zhal snga nas kyis kyang /_sems can kun gyi yid khyab par/_/rdo rje sems dpa' rang nyid bzhugs/_/zhes gsungs bas na/_
[\[37b.3\]]dper na gser 'gyur rtsi srang gcig rnyed na lcags srang stong la bskus pas/_thams cad kyang gser du 'gyur bar nges pa ltar/_sems can thams cad sangs rgyas yin par nges par bskyed pa ni the tshom med ces bya'o/_/de bas na rgyud 'di'i sgor zhugs pa'i rnal 'byor pas kyang /_/sems
[\[37b.4\]]can thams cad dang /_/dngos po thams cad dpal he ru ka'i rang bzhin du bsgom pa'i don/_lhag ma rnams ni brda phrad sla bas ma bris so/_/sems can 'di ni sangs rgyas te/_/'on kyang kun brtags dri mas khyab/_/de de bas kha nas sangs rgyas yin/_/zhes pa la/_/sems can thams
[\[37b.5\]]cad ni sangs rgyas thams cad kyi bdag nyid byang chub kyi snying po chos kyi sku'i bdag nyid yin pa'i don/_/'o na cis khams gsum du 'khor ba yin snyam pa la/_'on kyang kun brtags dri mas khyab ste/_ma rig pa'i bla thabs kyis bsgos shing /_phra rgyas kyi nyon mongs pa'i dbang gis las sna
[\[37b.6\]]tshogs spyad pas gnas khams gsum du skye zhing 'khor ba'i don to/_/'on te dag par bya ba'i thabs med dam zhe na/_de de bsal nas sangs rgyas yin/_/zhes gsungs te/_dbus dang mtha' rnam par 'byed pa las kyang /_'di ni dri bcas dri ma med/_/chu khams gser dang nam mkha'
[\[37b.7\]]bzhin/_/dag pa bzhin du dag par 'dod/_/ces pa dang /_dpung ba bzang pos zhus pa'i rgyud las kyang /_'dod chags la sogs nyon mongs dri mar bcas/_/de bas sems 'di 'khor ba yin par gsungs/_/nyon mongs rnam dag shel dang zla 'dra na/_/srid pa'i rgya mtsho' mtha'
[\[38a\]]
[\[38a.1\]]ni rab tu bsgrags/_/zhes gsungs so/_/de nas ni nyon mongs pa rnam par dag na thams kyang sangs rgyas yin par the tshom med pa'i don to/_/rang gi sems nyid byang chub yin/_/zhes bya ba la/_sems can thams cad kyi sems nyid sangs rgyas yin la/_sems
[\[38a.2\]]las gzhan pa'i sangs rgyas ni logs nas mi rnyed do/_/'jig rten las 'das pa'i le'u las kyang /_rgyal ba'i sras dag khams gsum ni sems tsam ste/_dus gsum yang sems tsam du rtogs shing /_/sems de yang mtha' dang dbus med par rtogs shig ce'o/_/slob dpon
[\[38a.3\]]klu sgrub kyi zhal snga nas kyis kyang /_sems gang gis ni byis pa rnams/_/'khor ba'i 'ching bas 'ching bar byed/_/sems de nyid kyi rnal 'byor pa/_/bde gshegs gnas su 'gro bar 'gyur/_/zhes gsungs ba dang /_thams cad gsang ba'i rgyud las kyang /_'byung ba lnga yi bdag nyid
[\[38a.4\]]lnga/_/mi yi lus ni brtan byas te/_/dngos de nges par bsgoms pa yis/_/rang sems mthu yis sangs rgyas 'gyur/_/zhes gsungs pa dang /_'di nyed las kyang /_/gang du 'jig rten khams rnams las/_/sangs rgyas rnyed par mi 'gyur te/_/sems nyid rdzogs pa'i sangs
[\[38a.5\]]rgyas te/_/sangs rgyas gzhan du ma bstan to/_/zhes gsungs pas na/_sems las logs nas sangs rgyas med/_/ces pa'i don to/_/lhag ma ni brda phrad sla'o/_/sa ni puk+ka sIr grags pa/_ji ltar mi bskyod phyag rgya yin/_/gang yang gti mug sa rnams ni/_/lus ni rnam par snang mdzad
[\[38a.6\]]bshad/_/ces bya ba la sogs pa la/_lus dang rnam par snang mdzad du sbyar ba dang /_de bzhin du/_mi bskyod pa dang sbyar ba dang /_/sogs pa ni lus dang sems gnyis phan tshun brten te 'byung la/_gcig rang mi skye ba de bzhin du de bzhin gshegs pa'i rigs dang rigs lnga po
[\[38a.7\]]yang gcig la gcig brten te/_rgyu dang 'bras bu'i tshul du 'byung bas na/_rdo rje rigs dang gti mug gi rigs sbyar ba dang /_'byung ba dag kyang phan tshun bsnor te 'byung ba yin no/_/'khor lo'i dbus na gsang ba gsum/_/zhes pa la/_lus kyi 'khor lo'i dbus na gnas pa'i
[\[38b\]]
[\[38b.1\]]don/_/sa sbyod lus kyi phyag rgya ste/_/zhes pa la/_sa la spyod pa sku phyag rgya chen po ste/_rdo rje'i lus can 'og tu gzigs/_zhes bya ba ste/_yab dang sbyar ro/_/mkha' spyod 'dod chags phyag rgya ste/_/zhes bya ba ni yum dang sbyar te/_rdo rje mo dag steng du gzigs/_/zhes bya'o/_/_
[\[38b.2\]]sems ni bdag med tshul can yin/_/zhes pa la/_byang chub kyi sems de ni bdag med pa gnyis kyis stong zhing gzung 'dzin gyi dri ma rnam par dag pa mtha' thams cad dang bral ba la bya ste/_dbus na gnas zhes pa'i don to/_/rigs drug tu ni rnam phye ba/_/zhes pa la/_rigs
[\[38b.3\]]drug ni ak+ko b+h+ya dang /_snang mdzad dang /_rin chen 'byung ldan dang /_snang ba mtha' yas dang /_don yod grub pa dang /_rdo rje sems dpa' ste drug go/_/lhag ma ni brda phrad sla'o/_/le'u bzhi pa'i bshad pa'o//_//da ni le'u lnga pa 'chad do/_rgyud 'di spyir man ngag 'ba'
[\[38b.4\]]zhig ston pas/_nyan thos la sogs pa'i yul ma yin pas dgongs pa dang /_brdas bstan pa dang /_bla ma'i kha las shes par bya dgos pas tha snyad zhib tu ma bshad pa yin no/_/bdag med pa la tsum+ba byed/_/gtso bo thod pa reg byed cing /_/zhes pa la dgyes pa'i rdo rje nyid yum
[\[38b.5\]]dang gnyis su med pa la bya ste/_rdo rje thod pa ni he ru ka'o/_/lta na yang 'dzin byed cing zhes bya ba ni/_nu ma la 'dzin pa'o/_/de nas snyoms 'jug gi dkyil 'khor gsal bar byed ces bya ba'i don to/_/lhag ma ni brda phrad sla'o/_/dgyes pas gnyis gnyis mnyam par ldan/_
[\[38b.6\]]zhes bya ba la yab yum gnyis su med pa las mthar thug pa'i dga' ba dang ldan pa'i don to/_/mi bsgul ba yi rang gzugs kyis/_/mi bsgul ba yi bde ba thob/_ces pa la/_mthar thug pa'i skabs su rtog pa gang la yang rang bzhin gyis mi 'phro bas na rang gzugs kyis
[\[38b.7\]]bya pa'i don to/_/de gang du yang mi 'phro zhing skad cig ma de la phyag rgya chen po'i dngos grub thob par byed pas na/_bde ba thob ces pa'i tha tshig go/_/lhag ma bung ba lta bur gnag_/ces bya ba ni/_dbu g.yas dkar g.yon dmar dbus gnag_/lhag ma bung ba'i mjug ma ltar gnag_/_
[\[39a\]]
[\[39a.1\]]ces pa'i don to/_/lhag ma ni go sla bas ma bris so/_/he ru ka'i phyag mtshan ni grang po la sogs pa brgyad kyi thod ba bsnams pa ni/_lha chen po rnams kyi nor dbang du sdud pa'i rtags so/_/sa chu la sogs pa brgyad pa snams pa ni/_de dag gi lha la bya'o/_/gnyis
[\[39a.2\]]'thung la sogs rim bzhin zhes pa ni glang po che ste/_gong ma'i glang po dang rta dang bya ba'i bshad pa ston te/_glang po che ni dang por snas chu la sogs pa brngubs nas de nas gdod snas yar khar ldubs bas phogs gnyis 'thung bas gnyis 'thung zhes bya ste/_de lta bu la sogs
[\[39a.3\]]pa'i thod pa bsnams zhes pa'i don/_sa chu la sogs pa ni sa ni sa bdag go/_/chu ni chu lha'o/_/rlung ni rlung lha'o/_/me ni me lha ste/_de bzhin du nyi zla dang /_mthar byed de gshin rje dang /_nor skyong ste ku be ra'o/_/de dag gi thod pa bsnams pa'i don/_ci'i phyir zhe na/_lha la sogs
[\[39a.4\]]pa dag glang po la sogs pa'i 'gro ba kun/_byang chub kyi rgyu dang ldan pas/_de rnams gzud ba'i phyir/_phyag mtshan du bsnams pa'i tha tshig go/_/lhag ma go slabs ma bris so/_/dom byi sna tshogs mdog ces bya ba ni/_dbu dkar bde'i 'og ma ser ba la sogs pa kha dog lnga'i rang
[\[39a.5\]]bzhin can yin pa'i tha tshig go/_/lhag ma ni go sla'o/_/til mchog ma ni bkug nas kyang /_zhes bya ba ni brgya byin gyi slas mo zhig ste/_de bkug nas byin gyis brlabs te rdo rje'i snying po la dbang bskur zhes bya ba'i don to/_/skad rings ma nor legs par ni/_zhes bya ba la/_
[\[39a.6\]]hUM sgra ring por 'dren pa la bya/_yo shi dag ni 'gugs par byed/_/ces pa la/_bud med sngags des dgug pa'o/_/rig byed dang po nyid la ni/_/zla ba phyed pas rnam par brgyan/_/zhes bya ba ni/_rig byed dang po ni yi ge oM la bya la/_zla ba phyed ni byin dus steng du mtshan pa'o/_/aSh+TA na nA
[\[39a.7\]]la sogs pa ni/_he ru ka zhal brgyad pa'i sngags so/_/nub phyogs su ni rus sbal te/_/byang phyogs su ni sbrul yang bri/_/zhes pa la/_'di ni nor bas dpyad de/_gong du lha rnam pa gnyis kyi phyag mtshan la ni/_nub phyogs su sbrul bsnams pa yin la/_/byang phyogs su rus
[\[39b\]]
[\[39b.1\]]sbal bsnams na 'di phyag mtshan bri pa la mi mthun par gda' na legs par dpyod cig_/lhag ma rnams ni man ngag gi gnas chen po ste/_bla ma'i kha las shes par bya'o/_/le'u lnga pa'i bshad pa'o//_//da ni brtag pa gnyis pa'i le'u drug pa 'chad de/_lha mos dam
[\[39b.2\]]por 'khyud nas ni/_/shes rab thabs la reg par byed/_/ces pa la/_reg pa ni pad+ma la rdo rje 'jog pa'o/_/brtan pas skra ni gzung byas nas/_/zhes bya ba ni/_lha mo'i sku bzang po la gzung ba'o/_/shes rab kyi sen mos lus kun la 'debs pas na/_sen mos rol pa'o/_/de
[\[39b.3\]]nas gnyis su med pa gyur pa ni sbyor ba'o/_/le'u drug pa'i bshad pa'o//_//da ni le'u bdun pa las glegs bam gyi bshad pa bstan te/_sbrang chen snag tsha byas nas ni/_zhes pa la/_ma nu sa'i tshil dang zhag la sogs pa'i dud pa'i snag tshal mi rus kyi smyu gus yi ge bri ba'i
[\[39b.4\]]don/_skye bo ngan pa ni dam tshig med pa la bya'o/_/des sku dang pu sti mthong na/_tshe 'di dang tshe rabs kun du dngos grub dang bskol ba'i don/_mi srun tha ma la pa la rtsa/_/zhes bya ba ni/_mchan khung dang skra'i bar du sba ba'i don/_glegs bam lam gyi spyod yul la/_/zhes bya ba ni/_de'i
[\[39b.5\]]glegs bam gzhan du sba ba ma rnyed kyang /_'og ka dang 'khor gsum 'gegs pa'i 'og tu sba zhes pa'i don to/_/shi ba dgu yi gzugs can dag_/ces pa la/_ro'i gdan dgu la bzhugs zhes bya ba'i tha tshig go/_/byA g+h+ra'i pags pa ni stag gi pags pa'o/_/bza' ba dag ni
[\[39b.6\]]yang bza' zhing /_/zhes pa la/_ga Na tsakra'i tshe na bza' btung la sogs pa'i longs spyod yang dang yang du bya ba'i don to/_/de nas ma mo rnams la mchod/_/ces pa la/_de ltar bza' btung la sogs pa'i longs spyod kyis rnal 'byor pa'i lus kyi dkyil 'khor gyi lha la mchod
[\[39b.7\]]nas/_de'i las kyi lhag ma las pa ma mo dang mkha' 'gro ma la sogs pa la gtor ma'i mchod pa dbul zhes pa'i don to/_/rnam pa gcig tu na de ltar bza' btung la sogs pa dang /_gang dang glu la sogs pas mchod pa'i 'og tu snyoms par 'jug pa bla na med pa'i bde
[\[40a\]]
[\[40a.1\]]ba'i mchod pas ni/_ma mo rnams la mchod par bya/_/zhes pa'i don to/_/lhag ma ni brda phrad sla'o/_/le'u bdun pa'i bshad pa'o//_//da ni le'u brgyad pa'i don 'chad de/_de nas rnal 'byor ma yis zhus/_/zhes pa la/_lha mo bdag med
[\[40a.2\]]mas zhus pa'i don to/_/phyag rgya chen po ji lta bur/_/zhes pa la/_yum gyi phyag rgya chen po zhes bya ste/_de'i mtshan ma dang rtags ni rgyud nyid las gsal bas 'dir ma bris so/_/de nas lha mo dga' nas ni/_/'di skad kyis ni tshig gsol to/_/gdul dka' tha ma'i sems can dag_/_
[\[40a.3\]]ji lta bar ni gdul bar bgyi/_/bcom ldan 'das kyis bka' stsal pa/_/dang po gso sbyong nyid la dgod/_/de rjes bslab pa bcu yang sbyin/_/de nas be bsha yang bstan/_/de nas yang ni mdo snga ste/_/de nas spyod pa yang bstan bya/_/de rjes dbu ma gnyis bstan bya/_/rgyud rnams
[\[40a.4\]]thams cad shes par bya/_/de nas dgyes rdor la dgod de/_/slob ma gus pas blangs nas ni/_/'grub pa yang ni the tshom med/_/ces pa la/_ci ste rgyud nyid las rdzogs pa'i rim pa yod bzhin du/_bskyed pa'i rim pas ci zhig ces smos pas bslab pa'i rim pa la gnas mi
[\[40a.5\]]dgos par dgyes pa'i rdo rje nyid la slob pa ni ci nyes she na/_'on te khyod kyi rgol ba 'di ni chung ma med bar bu'i nor sogs pa dang 'dra'o/_/de bas na de kho na nyid bsdus pa'i rgyud chen po las kyang /_byang chub sems dpa' don thams cad grub pa la de bzhin gshegs pa thams cad kyis bka'
[\[40a.6\]]stsal pa/_sems de ni rang bzhin gyis 'od gsal ba yin pas zla ba lda bu'o/_/zla ba'i dkyil 'khor ni rim gyis rdzogs par 'gyur te/_de bzhin du rang bzhin gyis 'od gsal ba'i sems de yang rim gyis rdzogs par 'gyur ro zhe'o/_/gzhan yang mdo sde dag las 'jig rten na 'phong
[\[40a.7\]]dang bzo'i gnas dang /_shing thog dang 'brul sogs pa ni rim gyis rdzogs par 'gyur gyi/_cig car ni ma yin no zhe'o/_/de bzhin du rdzogs pa'i rim pa'i ting nge 'dzin la slob par byed pas kyang /_rim gyis 'jug pa la bslab bar bya'i/_cig car ni ma yin no/_/de bas na lus
[\[40b\]]
[\[40b.1\]]rnam par dben pa med par ngag rnam par dben pa shes par mi nus so/_/ngag rnam par dben pa dang bral bas ni sems rnam par dben pa rtogs par bya bar mi nus so/_/sems kyi rang bzhin gyi snang ba med pa'i ting nge 'dzin med par kun rdzob kyi bden pa mngon sum du bya bar mi
[\[40b.2\]]nus so/_/kun rdzob kyi bden pa rtogs pa dang bral bas ni don dam pa'i bden pa mngon sum du bya bar mi nus so/_/don dam pa'i bden pa med par zung du 'jug pa'i rim pa mngon gsum du bya bar mi nus so/_/bcom ldan 'das kyis kyang don gyi dbang 'di gzigs nas/_rim gyis
[\[40b.3\]]'jug pa la bslab par bya'i ci gcan ni ma yin no/_/rim gyis 'jug pa'i rdzogs pa'i rim pa la bslab pas/_cig car rang gi rgyud rnam par dag par 'gyur ro zhe'o/_/'dir bshad pa/_sems can dang po'i las can rnams/_/dam pa'i don la 'jug pa la/_/thabs ni
[\[40b.4\]]rdzogs pa'i sangs rgyas kyis/_/skas kyi rim ba lta bur gzhag_/ces gsungs so/_/spros pas mchog gi dkyus ma nyid la 'jug par ste/_gdul dka' tha ma'i sems can dag_/ji lta bar ni gdul bar bgyi/_/zhes bya ba'i lan ltar shes par bya ste/_de bsan byis pa so
[\[40b.5\]]so'i skye bo phyugs dang 'dra ba rnams dkon mchog gsum la skyabs su 'gro zhing /_yan lag brgyad pa'i khrims srung bar byed pa ni/_dang po gso sbyong nyid la dgod/_/ces bya'o/_/de las kyang ches mya ngan las 'das pa la mngon du phyogs pa'i phyir/_ce lu'i bslab pa bcu
[\[40b.6\]]srung bar byed pa ni/_de nas bslab pa bcu yang sbyin/_/zhes bya'o/_/de'i 'og tu b+he bas Sha ste nyan thos bye brag pa'i chos bstan pa dang /_de nas mdo ste ste/_nyan thos mdo sde pa'i chos bstan la/_/dge slong du khrims nyis brgya lnga bcu dpog go/_/de nas spyod pa bstan te/_kun rdzob
[\[40b.7\]]byang chub tu sems bskyed du gzhug ste/_rnal 'byor spyod pa'i chos rnams bstan par bya'o/_/de'i 'og tu mtha' thams cad dang bral ba dbu ma chen po'i don bstan te/_don dam pa byang chub mchog tu sems bskyed du gzhug go/_/de nas byang chub sems pa'i ltung ba bzhi bcu
[\[41a\]]
[\[41a.1\]]rtsa gnyis dang /_phas pham pa'i chos brgyad la gnas ta/_pha rol tu phyin pa'i sgo nas 'jug cing bsgrub par bya'o/_/de nas yang myur du yang dag par rdzogs pa'i sangs rgyas thob par bya ba'i phyir/_gsang sngags kyi rnam par thar pa'i sgor zhugs te/_bla ma dam
[\[41a.2\]]pa rnams la dkyil 'khor du 'jug cing dbang bskur ba dang /_dam tshig dag thob nas/_phyi nang gi rgyud mtha' dag shes bar byas nas/_rgyud rnams thams cad shes par bya/_/zhes bya ba'i don to/_/de nas tha mar dpa' dgyes pa rdo rje'i sgor zhugs te/_shes rab dang ye shes kyi dbang
[\[41a.3\]]mnos nas/_sgrub pa la zhugs pas ni gdon mi za bar phyag rgya chen po'i dngos grub thob ste/_de bas na/_de nas dgyes rdor la dgod de/_/slob ma gus pas blangs nas ni/_/'grub par yang ni the tshom med/_/ces pa'i don to/_/brtag pa gnyis pa las le'u brgyad pa'i bshad pa'o//_//_
[\[41a.4\]]da ni le'u dgu pa'i don 'chad de/_dkon mchog gsum dang bla ma'i dgrar gyur pa la/_drag po'i chog bya ba ste/_kha sbyar las byung mtshan nyid ni/_/zhes pa la/_las byung ni dgra'i phung po las sems dbyung ba la bya'o/_/bsgrub bya'i lte ba'i rtsa ba nas/_/zhes bya ba ni/_dgra'i lte ba
[\[41a.5\]]aM ku shas sems drangs te/_snying gar yig 'bru gsum pa bsdus la/_phyir phyung na 'chi ste/_de lta bu'i sbyor ba la lan mang du bya bas ni/_sangs rgyas kyang 'jig ces bya ba'i don/_yang dgra'i snying ga na yi ge nr-i gnas pa gong ma bzhin du lcags kyus blangs na 'grub ces pa'i tha
[\[41a.6\]]tshig go/_/de yang thog ma dang dbus dang tha mar snying rje chen pos zin par bya'o/_/snying rje dang bral ba ni bdag nyid kyang brlag par 'gyur ro/_/de nas lam du khab bsams te/_zhes bya ba la/_dgra de'i snying ga dang spu'i khung bu kun du yang khab kyi gtsugs par bsams la/_snying la
[\[41a.7\]]sogs pa mes kyang tshig par bsams na 'chi bar 'gyur ro/_/ltos shig lha mo rin chen ma/_/zhes bya ba ni/_rin po che mig ma phug ni rin chung la/_phug pa ni rin che'o/_/de bzhin du srid pa dag par byed pa rnam par mi rtog pa'i ting nge 'dzin rnyed pa ni/_rin chen ma zhes bya la/_/_
[\[41b\]]
[\[41b.1\]]dngos por rtog pa ni de lta ma yin no/_/de lta bu'i 'bar ba'i skus sgrub pa'i sbyor ba byas na/_ji ltar 'dod pa'i grub pa thob pa/_/ces pa'i don to/_/de lta bu ni dkyil 'khor rin po che lta bu yin pas 'dod pa'i yon tan thams cad dang ldan pa'i don to/_/lhag ma rnams ni brda phrad sla
[\[41b.2\]]bas ma bris so/_/gsang sngags dag ni nga yis bshad/_/dang po rnam par snang mdzad de/_/zhes pa la/_le'u gnyis pa las sngags btu bstan te/_ci'i phyir na dam tshig mang pa dang /_mu stegs la sogs pa gzu lums can dag gis mi rtogs par bya ba'i phyir sbas te
[\[41b.3\]]bstan pa yin no/_/ci ste de bzhin gshegs pa ni sems can la lkog tu ma gyur cing khyab pa'i thugs rje mnga' ba yin na/_'dir yi ge la sogs pa sbas pa 'gal lo zhe na/_'on te de bzhin gshegs pa la dbri bkol dang bye brag tu mi mnga' yang /_'gro ba snod du ma gyur pa
[\[41b.4\]]rnams kyis don la 'jug par mi nus pa rnams la rim gyis theg pa'i khyad par la blo sbyangs te nam zhig de'i snod du gyur pa na/_gdod bstan pa yin no/_/de bas na de bzhin gshegs pa ni sems can re re'i phyir yang bskal pa nas bskal par bzhugs te/_'gro ba rim gyis byang chub la
[\[41b.5\]]dgod kyi/_byed pa po ltar skad cig gis cig car ni mi 'god pa'i phyir ro/_/'on tang na snod du rung ba'i dbang po mchog dang ldan pa rnams la ni/_gsang ba'i theg pa bstan gyi/_de ltam yin pa rnams la ni theg pa'i rim pa gzhan bstan pa yin te/_dbang ma bskur zhing
[\[41b.6\]]dam tshig la mi gnas pa rnams la gsang ste/_shes rab kyi pha rol tu phyin pa tshul brgya lnga bcu pa'i 'grel pa las kyang /_dam tshig la ma zhugs pa gsang pa'i tshad ni/_byams pa byang chub sems dpa' yang 'od du mi snang ngo zhes bka' stsal pa dang /_gsol ba bdag ni tshe gcig gis
[\[41b.7\]]thogs pa'i byang chub sems dpa' ni/_dus phyi ma la mngon par 'tshang rgya bar de bzhin gshegs pa thams cad kyis lung bstan na/_phyogs bcu'i sangs rgyas kyi zhing thams cad dang /_de bzhin gshegs pa thams cad kyi sku dang gsung dang thugs kyi yon bsam gyis mi
[\[42a\]]
[\[42a.1\]]khyab pa bdag gis mthong ste/_sangs rgyas kyis las ngar las bsgribs pa tsam du bas te/_ci la yang gsang ba ma mchis pa/_dkyil 'khor 'di mdzad pa bdag la gsang du ci mchis zhes gsol pa dang /_bka' stsal pa/_byams pa khyod kyis thams
[\[42a.2\]]cad mthong gis kyang /_khyod kyi dkyil 'khor 'di'i dam tshig la sngar ma zhugs pa bstan du mi gnang ngo zhes bka' stsal nas/_phyis byams pa byang chub sems dpa' dkyil 'khor 'di nyid du zhugs nas/_mgu rangs te bstod do zhes gsungs pa dang /_rgyud 'di nyid las kyang /_
[\[42a.3\]]dgyes pa'i rdo rje'i dbang min par/_/dgongs pa'i tshig rnams smra ba ni/_/de ni dam tshig nyams 'gyur bar/_/'gro bar yang ni the tshom med/_/gdon dang chom dang rkun po dang /_/rims dang gdon dang dug rnams kyis/_/gal te sangs rgyas nyid 'chi zhe'o/_/de bas na sngags kyi don
[\[42a.4\]]sbas te bstan pas na 'gal ba med do/_/dang po rnam par snang mdzad de/_zhes pa ni oM mo/_/uSh+ma Na yi bzhi pa la/_/zhes bya ba ni ha'o/_/puk+ka sIs mdzes stong pas mnan/_/zhes pa ni u'o/_/zhes pa ni u'o/_/stong pas mnan pa ni thig le'o/_/de gsum 'dus pa las ni hUM 'grub po/_/de'i mthar
[\[42a.5\]]swA hA ni gnon pa'i sngags so/_/thog mar sde tshan dang po ste/_zhes bya ba ni a'o/_/de nas mkha' spyod de bzhin te/_zhes pa ni u'o/_/mthar ni swA hAr sbyar bar bya/_/zhes pa la/_stong pa ni thig le'o/_/swA hA ni dngos po ste/_sdang bar bya ba'i sngags so/_/dngos su o badzri swA hA zhes
[\[42a.6\]]bya ba'o/_/dang po ste yi dbang phyug dang /_/zhes pa ni a'o/_/lnga pa yi ni gsum pa dang /_/zhes pa ni ba'o/_/stong pa mkha' 'gro sbyar nas kyang /_/zhes ba la/_stong pa ni thig le'o/_/mkha' 'gro ni u'o/_/swA hA mthar bcas mngon spyod byed/_/ces pa ni/_dngos su oM buM swA hA zhes
[\[42a.7\]]bya'o/_/sde tshan thog ma nyid la ni/_/zhes pa ni e'o/_hUM ni dmar po dang ldan pa/_swA hA mthar bcas dang ldan pa/_zhes bya ba ni/_dngos su oM hU swA hA ste dgug pa'i sngags so/_/thog ma'i gti mug rigs can la/_/zhes ba ni o'o/_/g+hu zhes kyang ni yang dag sbyar/_/mthar yang swA hA
[\[42b\]]
[\[42b.1\]]sbyar ba ni/_lha dang mi ni gsod par 'gyur/_/zhes bya ba ni dngos su oM g+hu swA hA zhes bya'o/_/thog ma ni dang po zhes bya ba ni oM mo/_rdo rje mkha' 'gro yang dag sbyar/_/zhes bya ba ni u'o/_/thog mar rnam snang nyid la ni/_/zhes bya ba ni a'o/_/mthar gnas pa yi gnyis pa la/_/zhes
[\[42b.2\]]bya ba ni ra'o/_/rdo rje mkha' 'gro dag gis sbyar/_/zhes bya ba ni u'o/_/thog ma yi ni dang po la/_/zhes bya ba ni ka'o/_/mkha' 'gro ma yis yang dag sbyar/_/zhes bya ba ni u'o/_/yang ni thog ma'i dang po la/_/mkha' 'gro ma yis yang dag sbyar/_/zhes pa ni ka dang u gnyis so/_/_
[\[42b.3\]]mthar gnas pa'i gsum pa zhes pa ni la'o/_/gzhan yang de bzhin yang dag sbyar/_/steng du tsau rIs rnam par brgyan/_/zhes pa ni e'o/_/hi zhes kyang ni yang dag sbyar/_/mthar ni swA hAr ldan par bya/_/ku ru ku l+le'i gsang bsngags so/_/zhes pa la/_dngos su ku ru ku l+le'i d+hi/_/_
[\[42b.4\]]zhes pa'i don to/_/dang po oM ste bzhi pa gsum/_/zhes pa ni/_/oM ni dngos so/_/bzhi pa'i gsum pa ni da'o/_/cau rI'i rnam par brgyan zhes pa ni e'o/_/mthar gnas pa yi bzhi pa la/_/zhes pa ni lba'o/_/deb pi tsu badzra dang sbyar/_uSh+ma'i bzhi pa la zhes pa ha dang a dang
[\[42b.5\]]sbyar/_/puk+ka sI yis rnam par brgyan/_/zhes pa ni u'o/_/stong pas mnan cing sum 'gyur ro/_/zhes pa ni hUM gsum mo/_/lnga pa yi ni gsum pa zhes pa ni pa'o/_/gsum pa yi ni thog ma la/_/zhes pa ni Ta'o/_/mtha' ni swA hAr bcas pa ni/_dgyes pa yi ni snying po yin/_/_
[\[42b.6\]]zhes pa la/_dngos su de ba pi tsu badzrahUMhUM hUM phaT swA hA zhes dgyes pa'i snying po yin zhes bya'o/_/rnam par snar mdzad dang po la/_/zhes bya pa ni a'o/_/dz+wa la dz+wa la rnam phye ste dngos so/_/lnga ba yi ni bzhi pa zhes bya ba ni b+ha'o/_/mthar gnas pa yi thog mar sbyar/_zhes pa ni ya'o/_/_
[\[42b.7\]]g+ha sma rI yis rnam par brgyan/_/zhes bya ba ni o'o/_uSh+ma Na yi bzhi pa las/_/zhes pa ni ha'o/_/rdo rje mkha' 'gros yang dag brgyan/_/zhes bya ba ni a'o/_/stong pas mnan cing sum 'gyur ro/_/zhes bya ba ni hUM gsum mo/_/lnga pa'i gnyis pa zhes bya ba ni pha'o/_/gsum
[\[43a\]]
[\[43a.1\]]pa yin dang po zhes bya ba ni Ta'o/_/swA hA'i mtha' dang bcas pa ni dngos so/_/de phyag bzhi pa'i sngags so/_/dang po rnam par snang mdzad de/_/zhes pa ni a'o/_/thog ma yi ni dang po zhes bya ba ni ka'o/_/gsum pa'i dang po zhes bya ba ni Ta'o/_/nang gi go rims rnam
[\[43a.2\]]par sbyar/_/zhes bya ba ni i ste gu gu'o/_/gnyis 'gyur du ni bya ba yis dngos so/_/lnga pa'i gsum pa zhes bya ba ni ba'o/_/gnyis pa yin ni gsum pa dza'o/_/me yis rnam par brgyan pa ni ra'o/_/hUM gsum gyis ni rnam par sbyar/_/zhes bya ba ni dngos so/_lnga pa yi ni gnyis pa dang /_
[\[43a.3\]]zhes bya ba ni pha'o/_/gsum pa yi ni thog ma dang /_/zhes bya ba ni Ta'o/_/mthar ni swA hA bya ba ni phyag drug pa'i sngags so/_/dang po rnam par snang mdzad de/_/zhes bya ba ni a'o/_/bzhi pa'i dang po ni ta'o/_/me yis kyang ni rnam par brgyan/_/zhes pa ni ra'o/_/be tA lI yis rnam par
[\[43a.4\]]brgyan/_/zhes pa ni e'o/_/mthar gnas pa yi gsum pa la la'o/_/g+ha sma rI yis rnam par brgyan/_/zhes bya ba ni o'o/_/thog ma yi ni dang po la/_/zhes bya ni ka'o/_/rdo rjes kyang ni yang dag sbyar ba ni a'o/_/k+Sha latsau rIs brgyan pa ni k+Sha ni dngos so/_/cau rI ni e'o/_/lnga pa
[\[43a.5\]]yi ni thog ma dang /_/zhes pa ni ba'o/_/uSh+ma yi ni bzhi pa ni/_/zhes bya ba ni ha'o/_/rdo rje [(]'kha' [,]mkha' [)]'gros rnam par brgyan/_/zhes pa na a'o/_/stong pas mnan cing gsum 'gyur zhes bya ba ni hUM gsum mo/_/phaT dang swA hA mthar bcas pa ni dngos po nyid de/_phyag gnyis pa'i sngags
[\[43a.6\]]so/_/bdag med dang po'i thog ma ni ka'o/_/gnyis pa'i thog ma ni tsa'o/_/gsum pa'i thog ma ni Ta'o/_/bzhi pa'i thog ma ni ta'o/_/lnga pa'i thog ma ni pa'o/_/mthar gnas pa'i thog ma ni ya'o/_/uSh+ma'i thog ma ni sha'o/_/dang po rnam par snang mdzad de/_/zhes pa na a'o/_/mthar
[\[43a.7\]]ni swA hAr bcas pa dag/_/yul 'khrug pa'i sngags te 'bum du bzlas so/_/mthar gnas pa yi gnyis pa ni rA'o/_/k+Sha ni gnyis pa/_hUM gsum pa ni dngos so/_/dang po rnam par snang mdzad ces pa a'o/_/mthar gnas pa ni swA hA dang sbyar ba ni/_zhabs su swA hA dang sbyar ba
[\[43b\]]
[\[43b.1\]]ste/_rdzas sbyangs pa'i sngags so/_/dang po rnam par sna mdzad da/_/zhes bya ba ni oM mo/_/rdo rjes AHdang hUM can ni btung ba la sogs pa byin gyis brlabs pa'i sngags so/_/dang po rnam par snang mdzad ni oM mo/_/rdo rjes a kA ro mu kho de nyid ni gong ma'i sngags nyid do/_/uSh+ma
[\[43b.2\]]Na'i gsum pa ni sa'o/_/mthar gnas pa'i bzhi pa ni lba'o/_/steng du me yis rnam par brgyan ni ra'o/_/d+harmA NAM ste rjes la dngos so/_/rdo rje yang bya ba ni a'o/_/Ad+ya nu t+pan+na twAta dang /_oM AHhUM phaT swAhA ni 'byung po'i tshogs thams cad kyi gtor ma'i chog 'o/_/brtag pa gnyis
[\[43b.3\]]pa'i sngags btu ba'i le'u bshad pa ste/_le'u dgu pa'i bshad pa'o//_//de nas brtag pa gnyis ba'i le'u bcu pa bshad de/_/le'u 'di las bzlas pa dang /_/bgrang phreng gi rnam grangs kyis las gang gang bya ba dang /_/mthun pa'i rdzas kyis bskus na nor bu gzi brjid
[\[43b.4\]]can du bya ba dang /_gzhan yang tha ma'i shwa nyid de bya ba dang /_sa pa ni gong du bshad pa dang 'brel to/_/brtag pa gnyis pa'i bzlas pa'i le'u'i bshad pa ste le'u bcu pa'i bshad pa'o//_//da ni brtag pa gnyis pa'i le'u bcu gcig pa'i bshad pa ston te/_/le'u 'di
[\[43b.5\]]las ni rnal 'byor ma rnams kyi lus kyi mchan ma dang /_/lag pa'i ri mo dang /_kha dog gi mtshan ma rnams ston te/_brda phrad sla bas ma bris so//[ {D1194}]@##/_/rgya gar skad du/_DA ki nI badzra ba ny+dza ra ma hA ta n+t+rarA dza s+ya pa tham pa tal mu kha ban+d+ha nA ma pany+dzi kA/_/bod skad du/_
[\[43b.6\]]rgyud kyi rgyal po mkha' 'gro ma rdo rje gur gyi dka' 'grel zhal nas brgyud bzhes bya ba/_bcom ldan 'das rdo rje mkha' 'gro dang mkha' 'gro ma thams cad la phyag 'tshal lo/_/dpal kye'i rdo rje la phyag 'tshal lo/_/ring po shes rab kyis drangs kyang /_/thugs rjes rnam par gzung ba gang /_/_
[\[43b.7\]]de rnams kyis kyang gtso chen pa/_/rdo rje sems dpa' der phyag 'tshal/_/thar pa mchog rtsol 'byor ldan pa/_/slob dpon zhags la phyag 'tshal te/_/mkha' 'gro rdo rje gur gyi ni/_/drang ba'i phyir na cung zad bya'o/_/mkha' dang bems po zhes bya ba la sogs pa ni/_bsgrub par bya ba nyid
[\[44a\]]
[\[44a.1\]]kyi ston pa po bcom ldan 'das mkha' 'gro ma rdo rje gur gyi don dam pa'i bden pa rnam par dpyad du med par kun du gnas pa'i dang dngos po thams cad kyi don dam ba'i bden pa de ni kun rdzob kyi bden pa 'gro ba thams cad la khyab par gnas pa de snyed pa kun
[\[44a.2\]]du rig cing gsal bar bya ba'i phyir/_yang dag par sdud par byed pa'i rdo rje snying pos de bzhag pa ste/_/kye rdo rje las kyang brtan pa dang g.yo ba la khyab par gnas pa zhes bshad de/_grub pa'i mtha' gzhan la yang grags pa nyid kyi phyir na'o/_/'byung ba chen po lnga rnams ni bskyed pa'i rim
[\[44a.3\]]pa dang 'brel pa ste/_/de rnams kyi bag chags de ni bdag po yin pas na/_de rnams dang por brjod par bya'o/_/de rnams kyi na ngan yang nam mkha' ni shin tu gsal ba ma yin pa'i phyir na/_/de nyid thog mar brjod par bya ste/_/mkhan ni sgrib pa med pa'o/_/bems po ni sra ba'i rang bzhin
[\[44a.4\]]te sa'o/_/gsal ba ni 'dzag pa ste chu rnams so/_/go skabs med pa ni des bsregs pas na go skabs rab tu mi ster bste me'o/_/gsal byed ni/_/mig dang yul gyi rlung ste de rnams nyid ni spos byed ma la sogs pa rnams su 'gyur ro/_/de ltar yang gsungs pa ni spos byed mar
[\[44a.5\]]bshad de/_de bzhin chu khams ri khrod ma/_/mi ni grags 'dzin mar bshad de/_/rlung ni sme mor rab tu grags/_/zhes so/_/mkha' dang zhes pa ni bde ba'o/_/yang lha'i rnal 'byor 'dzin pa na/_/de rnams bskyed pa'i rim pa'i rten gyi dngos por blta bar bya ba gsungs pa/_
[\[44a.6\]]sna tshogs rdo rje zhes pa la sogs pa ste/_/sna tshogs ni 'gro ba thams cad kyi khyab par byed pa'i phyir dang /_stong pa'i rang bzhin gyis nam mkha' 'o/_/rdo rje bzhi ni sna tshogs rdo rje dang /_/rdo rje sems dpa'i yang gnas te/_/dbang chen gyi dkyil 'khor ro/_/gnas khang ni de'i gnas
[\[44a.7\]]khang ste/_chu'i dkyil 'khor ro/_/sems can khams dang zhes pa ni/_/de'i 'og ma ste me'i dkyil 'khor ro/_/yid rol zhes pa ni/_yid dang lhan cig tu rol pa ste rlung ngo /_/rten de rnams kyis spro ba dang bcas pa gsungs pa/_sa 'og ces pa la sogs pa ste/_/sa'i 'og dang
[\[44b\]]
[\[44b.1\]]sa'i steng dang /_mtho ris dang par snang rnams so/_/de nas 'jig rten thams cad kun du gnas pa'i khyad par gsungs pa/_yid dang zhes pa la sogs pa gsungs te/_'di rnams ni lha mo rnams su 'gyur te/_'di ltar mkha' spyod thugs kyi rdo rje ste/_sa spyod gsung gi rdo rje ma/_/_
[\[44b.2\]]sku ni sa 'og gnas pa mo/_/oM AHhUM gis bcom ldan byas/_/zhes so/_/lus la sogs pa'i bya ba gsungs pa/_/gcig dang zhes pa la sogs pa ste/_/gcig ni gnyis su med pa'i rnam par shes pa'o/_/gnyis ni gzung ba dang 'dzin pa'o/_/mkha' bde ni dngos po dang dngos po
[\[44b.3\]]med pa'i bde ba ste/_/de skad du yang ye shes chen po 'di nyid ni/_/lus kun la ni khyab par gnas/_/gnyis dang gnyis med rang bzhin can/_/mnga' bdag dngos dang dngos med bdag/_/ces so/_/da ni rigs drug po rnams rnam par dag par 'gyur bar gsungs pa/_drug dang zhes
[\[44b.4\]]pa sto/_/drug ces pa ni/_/'di ltar rigs drug po rnams nges par brjod pa yin te/_/'dod chags zhe sdang gti mug dang /_/de bzhin du ni dam tshig dang /_/sems dpa' dang ni nor bu ste/_/rigs drug por gsungs de rnams ni/_/'dod pa thar pa rab bsgrub pa'o/_/zhes so/_/bye brag
[\[44b.5\]]tu smra ba dang /_/mdo sde pa'i rjes su 'brangs pa yin na/_gang 'gro bde rnams kyis khyad par byed pa yin par blta ba ni/_/lnga dang zhes pa ste/_/lnga ni phung po lnga'o/_/de rnams kyang lha rnams yin te/_/'di lter/_/gzugs phung rdo rje mar 'gyur te/_/tshor ba la ni ser mor bshad/_/'du
[\[44b.6\]]shes chu yi rnal 'byor ma/_/'du byed rdo rje mkha' 'gro ma/_/rnam shes phung po'i rang bzhin la/_/bdag med rnal 'byor ma bzhugs te/_/zhe sdang la sogs lnga por gsungs/_/zhes pas so/_/de rnams kyi rnam par dag pa yang lha mo rnams su 'gyur te/_/'di ltar/_zhe sdang rdo rje ma
[\[44b.7\]]ru brjod/_/'dod chags chu yi rnal 'byor ma/_/phrag dog rdo rje mkha' 'gro ma/_/dregs pa de bzhin ser mo gsang /_/gti mug rdo rje sogs bshad pa/_/zhe sdang sogs pa rnam dag pa'i/_/zhes so/_/gzugs kyi phung po spros pa dang bcas pa skye mched bcu gnyis su bzhag pa'i gnas
[\[45a\]]
[\[45a.1\]]skabs ni/_drug gnyis zhes pa ste/_de rnams kyang lha mo rnams su rab tu phye ba yin te/_/'di ltar/_mig la gti mug rdo rje 'god/_/rna bar zhe sdang rdo rje ste/_/dregs dang chags dang de bzhin rig_/bdag med mar yang bsgom par bya/_/de bzhin gzugs ni sor
[\[45a.2\]]mor bshad/_/sgra ni chom rkun ma rab grags/_/dri yi chal ro langs ma/_/ro ni za phod ma rab grags/_/reg byas spyod mar bshad de/_/mkha' spyod ma ni chod kyi dbyings/_/zhes so/_/bye brag tu smra ba'i skye mched bcu gnyis kyi gzhung yang /_'byung ba dang 'byung ba las gyur pa'i
[\[45a.3\]]bdag nyid ni gzugs kyi skye mched do/_/de la gzhan gyi lta ba'i rjes su 'brangs pas gnas pa'i 'gro ba 'di yang lha rnams nyid du gnas par 'gyur bas gsungs pa nyid do/_/mdo sdo pa'i gzhung na 'byung ba rnam gnyis bden pa ma yin pa la/_/gzugs dang reg bya la sogs pa ni
[\[45a.4\]]bzhi po zhes te/_/gzugs dang /_dri dang /_ro dang /_rig bya rnams ni bden pa'o/_de rnams nyid ni phung po dang khams dang skye mched do/_/'dod pa'i khams la sogs pa ni gnas pa'i rang bzhin gsungs pa/_'gro rnams zhes pa ste/_de yang bzhi zhes par 'jug go/_/de la
[\[45a.5\]]'dod pa'i khams dang gzugs kyi khams dang gzugs med pa'i khams te/_'gro ba rnam pa gsum po dang /_/'og min rnams su rdo rje sems dpa' la sogs pa bzhi po sbyar ro/_/gzugs kyi rdo rje la sogs pa spros pa dang bcas pa yang gsungs pa/_de la/_nyi shur gcig
[\[45a.6\]]gis mtshang dang /_/zhes pa ste/_khams bco brgyad dang /_/de rnams nyid kyi skye ba med pa'i rang bzhin dang 'di dag bcu dgu ste/_/'di ltar dbang po dang ni yul nyid dang /_/dbang po'i rnam par shes rnams nyid/_/bco brgyad khams su bshad pa ste/_/rnal 'byor ma rnams go bar
[\[45a.7\]]gyis/_/rang bzhin rnams nyid skye med pa/_/bden pa ma yin brdzun min pa/_/chu yi zla ba lta bu ni/_/rnal 'byor ma kun shes par 'dod/_/ces pa ni khams bco brgyad rnam par dag pa dang /_phung po dang skye mched rnams rnam par dag par khong du chud par bya'o/_/skye ba med pa'i
[\[45b\]]
[\[45b.1\]]rang bzhin ni rang bzhin gyis dag pa nyid de/_'di nyid kyis gzhan ji snyed pa nges par sbyor bar nges pa'o/_/rnam par dag pa de yis ni/_/de'i khyad par du nye bar mthong bas gsungs so/_/khams gsum pa zhes pa la sogs pa ste/_de la 'dod pa'i khams na ni gnyis gnyis
[\[45b.2\]]'khyud pa dang /_lag par 'chang pa dang /_dgod pa dang /_lta ba la sogs pa'i rgyu mang pos sems can rnams 'ching ba de ltar/_pha dang bu dang mar gnas gsungs pa/_pha dang zhes pa la sogs pa'o/_/gzugs kyi khams la gsungs pa/_phyi rol don zhes pa ste/_/phyi rol gyi don gyi
[\[45b.3\]]dngos po 'dod pa nye bar spyod cing /_kun du spyod pa'i gzugs por ba'o/_/nang gi sems ni gzugs med pa'i khams te/_gnyis su med pa'i sems tsam mo/_/btsun mo kun dang zhes pa ni/_/'jig rten las 'das pa'i lha rnams kyi 'khor lo'o/_/chos ni bden pa'i tshogs
[\[45b.4\]]rnams so/_/thams cad las zhes pa ni/_/der brkyang ba dang /_/bskum pa la sogs pa'i bya ba rnams kyi dngos por 'dod pa ste/_/de tshad mas shin tu ma grub pa na 'dir mi brjod do/_/de rnams kyi rang bzhin gzhan du yang gsungs pa/_bdag med ces pa dang /_/bdag med pa ni gang zag
[\[45b.5\]]la bdag med pa 'dis ni bdag med pa'i dngos por yang ngo /_/dgra bcom pa'i rang bzhin bya ba tsam byed pa'i dngos po la gnas pa'i gzhung gsungs pa/_/'bras bu zhes pa la sogs pa ste/_/'bras bu ni rgyun du zhugs pa'i 'bras bu la sogs pa yin te/_/bsgrub par bya ba
[\[45b.6\]]nyid kyi phyir na'o/_/rgyu ni bdag med pa bsgom pa la sogs pa ste/_/skyed par byed pa'i phyir na'o/_/byed pa nyid kyang rgyu 'ba' zhig ma yin te/_/bya ba yang ye shes skyed ba'i phyir na yin par gsungs pa/_/rgyu dang zhes pa la sogs pa'o/_/bya ba zhes ba ni ming ngo /_/gnyis pa 'di dag so
[\[45b.7\]]sor bsgrub par bya ba dang /_sgrub par byed pa'i phyir na/_'dir bsgrub par gsungs pa/_bsgrub bya sgrub pa rdo rje ldan/_/zhes pa ste/_/'di ltar rgyun du zhugs pa'i 'bras bu la sogs pa ni bdag med pa bsgoms pas bskyed par bya ba ya ni pa'i phyir na bsgrub par bya'o/_/de sgrub pa
[\[46a\]]
[\[46a.1\]]yang yin te/_bdag med pa bsgom pa'i shes byed yin pa nyid kyi phyir na 'o/_/bdag med bsgom pa la sogs pa ni rgyu ma yin pa'i sgrub par bya ba yin te/_rgyun du zhugs pa la sogs pa rnams kyi shes bya yin pa nyid kyi phyir na'o/_/sgrub pa ni rgyun du zhugs pa'i
[\[46a.2\]]'bras bu la sogs pa'i skye bar byed pa po yin pa'i phyir ro/_/des na rnal 'byor spyod pa'i gzhung gis 'gro ba rnams kyis gnas pa'i tshul yang gsungs te/_'bras bu dang rgyu'i dngos pos 'dir yang blta bar bya'o/_/kun gzhi rnam par shes pa zhes pa ni/_don dang sems can gyi bag
[\[46a.3\]]chags ma lus pa kun gyi gzhi bor gyur ba ni kun gzhi'o/_/chos kyi dbyings zhes pa ni/_/chos rnams kyi bdag la sogs par 'dzin pa skyed pa po'i nyon mongs pa can gyi yid kyi rnam par shes pa dang bcas pa'o/_/ma skyes dngos zhes pa ni/_shes bya rnams kyi rang bzhin ni mi phyed
[\[46a.4\]]pa'i phyir na/_so so'i rgyu dang bral ba'i 'jug pa'i rnam par shes pa rnams la 'khor ba dang bdag yod pa ma yin pa'o/_/dgra bcom pa'i gnas skabs kyi 'bras bu dang /_/rgyu tsam gong ma nyid kyis kyang gsungs te/_rgyu dang zhes pa la sogs pas rgyu dang 'bras bu'i rnam par bshad pa
[\[46a.5\]]gsungs la/_'bras bu dang bya ba ni du ba la sogs pa dang /_me la sogs pas bya ba'i phyir dang /_sgrub pa dang rgyu yang me dang du ba la sogs pas shes par byed pa'i phyir na'o/_/'di dag ni gnyis su bsgrub par bya ste/_'di ltar du ba la sogs pa ni sgrub pa ste shes par bya ba'i phyir na'o/_/_
[\[46a.6\]]me la sogs pa yang sgrub pa yin te/_byed pa po'i phyir na'o/_/sangs rgyas bdag nyid cha yi rnam med kyang /_/lta ba phyin ci log tu gyur rnams kyis/_/gzung dang 'dzin par kun du rig pa ste/_/dbye dang ldan pa lta bur rnam par brtags/_/zhes pa nas/_/'gro ba 'di dag la sogs pa ni
[\[46a.7\]]'dir tshig tsam nyid yin no/_/sems can zhes pa la sogs pa la/_/sems can ni snod kyi 'jig rten gyi gzhi'o/_/kun gzhi rnam par shes pa ste/_gnas de nyid gcig pu nyid gyi phyir ro/_/'tsho ba'i 'jig rten yang de'i nang las ma gtogs par so so'i bar gzung ba med par ha cang
[\[46b\]]
[\[46b.1\]]yang chos te/_de ni chos la bdag med par zhes bya bar gsungs so/_/bdag gi 'du shes zhes bya ba ni/_'dir 'du shes tsam nyid do zhes bya bar dgongs so/_/'dir yang don ni 'di ltar 'dod de/_sems can gyi khams dang nam mkha'i khams gang yin pa la gzhan rnams kyi bdag tu
[\[46b.2\]]'du shes pa'i khyad par gsungs pa/_bdag med bdag gi 'du shes dang /_/zhes pa'o/_/dbu ma'i gzhung gis skye bo rnams kyi rten gang yin gsungs pa/_/dngos dang bral yang zhes ba ste/_/dngos dang bral ba ni don dam pa'i bden pa yin te/_kun rdzob kyi bden pa ni dngos po
[\[46b.3\]]dang bral ba ma yin pa'i phyir ro/_/nye bar dmigs pa'i gnas kyi khyad par gsungs pa/_bde ba can te zhes pa la sogs pa ste/_/de dag gis ni 'khor ba'i skyon rnams spong ba po rnal 'byor pa'i gnas skabs rnams bshad do/_/rdul med ces pa ni/_/yi ge ya la sogs pa
[\[46b.4\]]bskyed pa'i zla ba'i dkyil 'khor ro/_/skyon bral zhes pa ni/_/yi ge ka la sogs pas bskyed pa'i nyi ma'i dkyil 'khor ro/_/rdul bral zhes pa ni rdo rje'o/_/sdig bcom zhes pa ni rdo rje nga rgyal bya'o/_/dba' rlabs med ces pa ni ting nge 'dzin to/_/kun du bzang po'i dngos po lha'i rnal 'byor
[\[46b.5\]]la gnas pa gsungs pa/_nang gi bde ba bde rigs dang /_/zhes pa'o/_/lha'i rnal 'byor de nyid spros te gsungs pa/_gsang dang zhes pa la sogs pa'o/_/de la gsang ba ni chos kyi dbyibs shin tu rnam par dag pa'i rang bzhin he ru ka'i dkyil 'khor bsgrub par bya ba 'di'o/_/de bzhin du
[\[46b.6\]]mchog ni so sor rtog pa'i ye shes te/_/pad+ma gar gyi dbang phyug gi dkyil 'khor ro/_/de bzhin du dgyes pa ni mnyam pa nyid kyi ye shes te rdo rje nyi ma'o/_/rtag tu bzhugs zhes pa ni me long lta bu'i ye shes te rtag pa'i 'o/_/thams cad bdag nyid ces pa ni/_/brtson 'grus kyi pha rol tu phyin
[\[46b.7\]]pas/_pha rol tu phyin pa'i mtshan nyid can dpa' bo rta mchog gi'o/_/sangs rgyas kun dngos sems dpa' ste/_/zhes pa ni bya ba nan tan gyi ye shes te/_/skyes bu'i khyad par rab mchog por byas pa'i lha'o/_/skyes bu'i khyad par ni/_/lhag pa'i lha nyid gcig pu zhes pa'o/_/bsdus te
[\[47a\]]
[\[47a.1\]]bstan pa de rgyas par bstan pa gsungs pa/_/'bum phrag lnga zhes pa la sogs pa ste/_/bsdus pa ni go rims tsam mo/_/rgyas pa ni he ru ka'i dkyil 'khor gyi lha rnams go rims bzhin tu gsal bar byed pa'o/_/ser mo zhes pa la sogs pa ni/_/rim pa gcig
[\[47a.2\]]pa'i dkyil 'khor grub bzhi par ser mo la sogs pa'i lha mo bzhi po rnams ni shar la sogs pa'i sgo rnams skyod pa'o/_/spos byed ma la sogs pa rnams ni/_/dbang ldan la sogs pa'i mtshams rnams na gnas pa ste/_/dkyil 'khor dgu'i bdag nyid do/_/de bzhin du skam pa mo la
[\[47a.3\]]sogs pa rnams ni sgo skyong ma rnams so/_/me tog ma la sogs pa rnams ni grwa'i cha rnams su'o/_/de bzhin du nyi phyag ma la sogs pa rnams ni sgo rnams su'i/_/de bzhin du sgeg mo dang /_/phreng ba mo dang /_/gar mkhan mo dang /_/glu mkhan mo dang /_/de rnams ni mtshams rnams su'o/_/_
[\[47a.4\]]de bzhin du pad+mo la sogs pa rnams ni sgo rnams su'o/_/gling bu ma dang /_bi lbang ma dang /_rdza rnga ma dang /_/rde'u chung ma rnams ni grwa rnams su 'gro ba'o/_/de bzhin du rdo rje lcags sgrog ma la sogs pa rnams ni sgo rnams su gnas so/_/spyan ma dang /_/mA ma kI dang /_/gos dkar mo dang /_
[\[47a.5\]]sgrol ma rnams ni grwa rnams su'o/_/de la bshad pa/_/rdo rje can gyi zla gam mtshungs/_/shar gyi phyed kyi gnas su ni/_/rtag pa'i dkyil 'khor zlum po'o/_/rdo rje chos kyi pad+ma mtshungs/_/nyi ma yid bzhin nor bu'i 'od/_/rnam pa kun du gru gsum pa/_/rta mchog de la shes par bya/_/zhes
[\[47a.6\]]pa de nas rim pa gnyis po de rnams la yang gnas pa yin no/_/de rnams kyi rim pa/_/dbu ma 'di yi dgongs pa ni/_/skye 'gro mi zad mgron gnyer phyir/_/zhes pa ste/_/mi zad ces pa ni zad pa med pa'i thar pa'o/_/mgron gnyer zhes pa ni/_/mgron du gnyer ba'i phyir te/_/thar pa zad pa med pa
[\[47a.7\]]des skye 'gro rnams bsnyen bkur dang bcas pas rten par mdzad pa'o/_/shin tu stong pa zhes pa ni/_/thams cad du thabs su brjod pa'i kun rdzob pa yang rnam par spangs pa'i mtshan nyid dngos po med pa'i stong pa nyid de/_/de thabs su 'dod cing bden pa ma yin pa'i lus su bskyed
[\[47b\]]
[\[47b.1\]]pa'i kun rdzob pa yang mi sbyor bas na'o/_/bdag tu 'dzin pa bzlog pa'i phyir/_/zhes pa ni/_/bdag la mchog tu 'dzin pa dang /_/chos kyi rang bzhin rnams la 'dzin pa rnams kyi snang ba med par bya ba'i phyir te/_/kye kun rdzob pa thams cad rnam par gsal bar bya'o zhes par dgongs so/_/_
[\[47b.2\]]de ltar 'di nyid las bshad pa/_/sangs rgyas nga rgyal du dmigs nas/_/chos dbyings 'od gsal bsgom par bya/_/zhes so/_/le'u dang po'i zhal nas brgyud pa'o//_//mchod pa'i khyad par gsungs pa/_/de nas rdo rje zhes pa la sogs pa ste/_dag pa'i gnas zhes pa ni bde
[\[47b.3\]]ba chen po'i 'khor lo'o/_/gnas chen po zhes pa ni longs spyod kyi 'khor lo'o/_/sangs rgyas kun gyis rab gang ba/_/zhes pa ni/_/chos kyi 'khor lo'o/_/dag pa'i grong khyer yid 'ong ba/_/zhes pa ni/_/sku'i 'khor lo ste lus so/_/ngag dang sems kyang de bzhin du dngos por 'byung pa med
[\[47b.4\]]pa'i rang bzhin du bstan pa'o/_/rdo rje lu gu rgyud ces pa la sogs pa ni/_phyi dang nang gi sangs rgyas thams cad kyi ngo bo chen po ste/_/phyi'i bdag nyid kyi bsnyen pa'o/_/de bzhin du/_/rdo rje lcags sgrog gis bcings nas/_/zhes pa ni/_nye ba'i bsnyen pa'o/_/mnyes dang ldan par g.yo 'gyur te/_
[\[47b.5\]]zhes pa ni sgrub pa'o/_/sangs rgyas rnams zhes pa ni/_sangs rgyas rnams su gyur to zhes pa ste/_sgrub pa chen po'o/_/de lta bu'i 'bras bu thob pa ni/_/'dod bya chen po thob pa'o/_/zhes dgongs so/_/'di lta bus gnas yang /_/byang chub sems dpa' bla na med par gnas pa yin par
[\[47b.6\]]gsungs pa/_rgyal ba mgon po byams pa ni/_/zhes pa la sogs pa'o/_/tshar bcad pa'i sgrub pa gsungs pa/_/rdo rje lu gu rgyud bcings pas/_/zhes pa la sogs pa'o/_/'bum phrag lnga po nges bsdus pa/_/zhes pa ni/_rdo rje snying po mngon par byang chub pa'i brtag pa sum cu tham pa
[\[47b.7\]]la sogs pa'o/_/gar dang bcas pa'i khyad par gsungs pa/_/chos 'byung grong khyer zhes pa la sogs pa ste/_/rdo rje sgrub pa'i dam tshig ni pad+ma dang de las byung ba ste/_rdo rje go 'phang nyid dang /_/glu de rnams kyis lha mo bsten par byas nas bya ba yin te/_/grol bar 'gro ba'i thabs nyid kyi phyir
[\[48a\]]
[\[48a.1\]]na'o/_rdza rnga sgeg sogs tha mar te/_/zhes pa ni/_/gzhug tu rdza rnga la sogs pas kyang rol par bya'o/_/bdun po rnam par dag par bya/_zhes pa ni/_/sangs rgyas gnas bzhi rnam rdzogs par/_/rnam pa lnga po bsgom byas la/_/kun du bzang po las byung
[\[48a.2\]]ba'i/_/rang lhag lha yi sgrub pa'i thabs/_/dkyil 'khor de bzhin dgod par bya/_/mchod bstod bdud rtsi myang la sogs/_/rim pa yis ni bsgom bya ste/_/yan lag drub tu sbyor bar bya/_/zhes pa yin no/_/brgyad pa ni rang byin gyis brlab pa'i rim pa ste/_/de ni phra mo'i rnal 'byor
[\[48a.3\]]te bshad zin to/_/rang byin gyis brlab pa'i rim pa gzhan gsungs pa/_/mgul zhes pa la sogs pa ste/_lan cig gis bton na zhes pa ni/_/steng du 'thon par byed pa'o/_/de'i khyad par gsungs pa/_/'phral du zhes pa la sogs pa'o/_/sa spyod ma dang zhes pa la sogs
[\[48a.4\]]pa la/_/'o na sa spyod ma ni gsung gi rdo rje'i phyir dang /_sa 'og na gnas pa ni sku'i rdo rjer bshad pa'i phyir na/_'dir sngar bshad pa las gzhan du smra pa 'di mi 'gal zhes zer na/_ma yin te sa spyod ma dang sku'i rdo rjer yang 'brel pa med la/_sa 'og na gnas pa dang gsung gi rdo rje
[\[48a.5\]]yang 'brel pa ma yin te/_nye ba ma yin pa mthong ba'i phyir na'o/_/'byung ba bzhi po rnams kyi rang bzhin mtshams kyi lha mo rnams kyis gsungs pa/_byang chub ces pa la sogs pa ste/_/byang chub sems te bum pa zhes pa ni/_/chu'i khams kyi rang bzhin ni ri khrod ma'o/_/ri zhes pa ni
[\[48a.6\]]sa'i khams kyi rang bzhin te/_/spos byed ma'o/_/me thab ces pa ni/_/me'i khams rnam par dag pa ste drag 'dzin ma'o/_/rgyal mtshan che zhes pa ni/_rlung gi rang gi ngo bo ste/_sme ma'o/_/dkyil 'khor gyi go rims bstan pa yang /_drag 'dzin ma dang /_/sbos byed ma dag gis skul bar
[\[48a.7\]]byed pa dang /_/byams pa dang snying rje'i dngos por yang nye bar bstan pa'o/_/'dis ni don 'dir yang brjod par bya ste/_/byang chub sems zhes pa ni 'dzag pa'o/_/ri zhes pa ni pad+ma'o/_/me thab rgyal mtshan che zhes pa ni 'ju bar byed pa'i phyir ni rdo rje'o/_/le'u gsum pa la ni zhal nas
[\[48b\]]
[\[48b.1\]]brgyud rgyu med pas na ma bkod do/_/de dag ni le'u bzhi pa'i zhal nas brgyud pa'o//_//le'u lnga pa'i zhal nas brgyud pa gsungs pa/_/de nas zhes pa la sogs pa ste/_dkyil 'khor rnams kyi 'byung gnas yin/_/zhes pa ni/_lha rnams kyi sku'i dkyil 'khor bsdus pa
[\[48b.2\]]rnams so/_/de bshad pa gsungs pa/_brgyad brgyad kyi ni dbus bzhugs sam/_/zhes pa ste/_/brgyad brgyad pa'i lha mo rnams gang yin pa'i so so re re'i gtso bo rnams kyis byin gyis brlabs pa'i brgyad brgyad po rnams so/_/de rnams kyi dbus na gnas pa'i dkyil 'khor gzhan
[\[48b.3\]]pa yang bsgom bar bya'o zhes pa'i don to/_/mkha' 'gro ma rdo rje gur gyi dkyil 'khor rnams ji lta ba bzhin du bris te/_yang de rnams kyi dbus su yang mkha' 'gro ma rdo rje gur gyi dkyil 'khor pa dgu'i bdag nyid du'o/_/dkyil 'khor dbus ma'i shar la sogs pa'i phyogs
[\[48b.4\]]rnams su rnam par snang mdzad dang /_/rin chen 'byung gnas dang /_/pad+ma gar gyi dbang phyug dang /_rta mchog gi dkyil 'khor rnams dgu dgu'i bdag nyid can no/_/de lta bur gang dang gang gi bdag po de dang de'i rnam par 'dod do/_/de lta bur bris pa'i dkyil 'khor de rnams kyi dbus
[\[48b.5\]]ma'i dkyil 'khor de nyid kyi shar la sogs pa'i phyogs rnams su bri bar bya'o/_/yang na 'byung ba lnga rnams su/_/zhes pa ni/_gang gi tshe rim pa gnyis pa rnams dang ldan pa'i dkyil 'khor rnams nyid la 'dod pa'i tshe/_rim pa gnyis rnams dang ldan par bris te/_de'i dbus
[\[48b.6\]]kyi rim pa de lnga'i bdag nyid dang ldan pa nyid du bya'o/_/dbus ma de'i shar la sogs pa'i phyogs rnams su yang 'di rnams kyis rim pa dbus ma'i yang lnga lnga'i bdag nyid du so sor byas pas/_nyi shu rtsa lngar gnas pa'i lha'i dkyil 'khor du bya'o/_/gzhan gnyis po yang
[\[48b.7\]]dpal he ru ka'i dkyil 'khor dgu dgu'i bdag nyid can du 'gyur ba dang /_bdag med ma'i dkyil 'khor bcu gsum pa'i bdag nyid du brjod de/_de nyid char yang bsdus pa'i dkyil 'khor yin no/_/dkyil 'khor gnyis po'i sgo skyong ma rnams kyis bstan pa'i dkyil 'khor
[\[49a\]]
[\[49a.1\]]gsungs pa/_/sgo skyong rnams zhes pa la sogs pa ste/_/sgeg mo dang /_/gar mkhan ma la sogs pa rnams dgod do/_/glang po la sogs rab tu grags/_/zhes pa ni/_/gong du bshad pa'i he ru ka'i phyag mtshan rnams so/_/rnam mkha'i dbyings zhes pa ni chos
[\[49a.2\]]kyi 'byung gnas so/_/de'i mkha' ni nam mkha' nyid de/_/de'i rang gi ngo bo ni mchog tu grol ba'i gnas so/_/de dag ni le'u lnga pa'i zhal nas brgyud pa'o/_/drug pa ni ma bshad do/_/khrag dang khu ba las byung lus/_/zhes pa ni/_nye bar mtshon pa tsam ste/_/skyon gyi khams kyi dri ma 'di
[\[49a.3\]]rnams su yang 'byung bar 'gyur te/_/der 'gyur pa ji ltar gzugs dang /_gzugs med pa'i khams su 'byung ba ni ma yin no/_/gang gi tsho khams gsum pa rnams su skye bar 'gyur ba ni/_sa 'og dang steng dang /_mtho ris las bzhi pa yod pa ma yin la/_/de na gnas pa rnams
[\[49a.4\]]kyi skye ba'i rgyu ni de yin par smra ba de'i tshe na rnam par myos pa'i sems kyis smras ba ji bzhin du/_/'di ni 'jig rten pa'i grags pa la ltos nas smras pa yin gyi/_/bstan bcos las grags pa ni ma yin no/_/bzhin mdzes zhes pa la sogs pa dang /_/pad+ma me tog gis rab
[\[49a.5\]]ldan/_/zhes pa ni/_/gsang ba'i dbang bskur ba cung zad smras pa'o/_/pad+ma dmar pos zhes bya ba ni/_shes rab ye shes su gsungs pa'o/_/de dag ni zhal nas brgyud pa'i de kho na nyid kyi bshad pa zhes bya ba rgyud kyi rgyal po mkha' 'gro ma rdo rje gur gyi stod na gang dka' pa rnams bkrol
[\[49a.6\]]pa'o/_/mkha' 'gro ma rdo rje gur gyi dka' 'grel rgyal po in+d+ra b+hU tis mdzad pa rdzogs so//_//rgya gar gyi mkhan po chen po nyi ma spas pa zhes bya ba a lba d+hU tI pa'i zhal sda dang /_/lo tsA ba dge slong shAkya brtson 'grus kyis bsgyur//[ {D1195}]@##/_/rgya gar skad du/_/_
[\[49a.7\]]Ar+ya DA ki nI badzra pany+dzar mahA tan+t+ra rA dzaka lpa nA ma mu kha ban+d+ha/_/bod skad du/_/'phags pa mkha' 'gro ma rdo rje gur zhes bya ba'i rgyud kyi rgyal po chen po'i brtag pa dang po'i rgyal po'i bshad sbyar/_dpal rdo rje mkha' 'gro la phyag 'tshal lo/_/nag po shes rab las ring ba/_/gang zhig
[\[49b\]]
[\[49b.1\]]snying rje rnam bzung ba/_/rdo rje sems dpa' zhes bya ba'i/_/'dren skyo ba de la phyag 'tshal zhing /_/thang mchog dbang phyung rtsol pa yi/_/slob dpon zhabs la phyag 'tshal nas/_/mkha' 'gro ma yi rdo rje gur/_/dran phyir cung zad bshad par bya/_/gnam mkha' la zhes bya ba la
[\[49b.2\]]sogs pas don dam par dngos po thams cad kyi don dam pa dang /_kun rdzob kyis dpyad na thams cad du bzhugs te/_ston pa po bcom ldan 'das mkha' 'gro ma'i rdo rje gur gyi bsgrub bya'i rigs pa 'gro ba thams cad la khyab par mdzad pa'i phyir re zhig gsal bar bya'o/_/sdud par
[\[49b.3\]]byed pa rdo rje snying pos kye'i rdo rje g.yo ba dang gnas par khyab cing bzhugs pa zhes bya ba de brjod do/_/de la gzhung gi nang du bshad pa'i phyir 'byung ba chen po lnga rnams kyi bskyed pa'i rim pa'i 'brel pa dang /_/de'i bag chags kyi bdag po de dang por re zhig bshad par bya ste/_/de rnams kyi nang
[\[49b.4\]]nas nam mkha' ni mi gsal ba'i phyir de nyid la sogs pa brjod par bya'o/_/nam mkha' la zhes bya ba ni sgrib pa med pa la'o/_/bems po la zhes bya ba ni sra ba'i tshul dang sa la'o/_/dang ba la zhes bya ba ni khu ba dang chu la'o/_/go skabs med pa la zhes bya ba ni srid par byed pa dang /_/_
[\[49b.5\]]go skabs rab tu mi ster ba'i phyir me la'o/_/'byed pa la zhes bya ba ni mig dang yul dang rlung la'o/_/'di rnams nyid la sogs pa yang puk+ka sI la sogs par 'gyur te/_yang na sa ni puk+ka sI ru bshad/_/chu khams ri khrod mar ni brjod/_/drod ni gdol pa mor shes bya/_/rlung ni g.yung
[\[49b.6\]]mor rab tu grags/_/bde ba nam mkha' zhes bya ba ni lha'i rnal 'byor kun du 'dzin pa dang /_/gang dag rnams kyi gnas su dngos po rdzogs pa'i rim pa'i sems dpa'i man ngag gsungs so/_/sna tshogs la zhes bya ba ni/_stong pa nyid kyi tshul gyis 'gro ba thams cad khyab par mdzad
[\[49b.7\]]pa'i phyir nam mkha' la'o/_/rdo rje bzhi la zhes bya ba ni sna tshogs 'dul ba zhes bya ba dang /_/rdo rje sems dpa'i gnas thams cad dang /_/dbang chen gyi dkyil 'khor la'o/_/gnas khang la zhes pa ni de'i gzhal med khang dang chu'i dkyil 'khor la'o/_/sems can khams la zhes bya ba
[\[50a\]]
[\[50a.1\]]ni/_de'i steng du 'dis me'i dkyil 'khor la'o/_/yid du 'ong ba la zhes bya ba ni yid kyis yid sdud pa'o/_/de rnams kyi gnas dang rlung gi dkyil 'khor la 'byung ba chen po'i spros pa de la gnas pa ste/_/sems can chen po la zhes bya ba ni 'tsho ba'i 'jig rten la'o/_/_
[\[50a.2\]]snod la zhes bya ba ni sems can gyi gnas dang sa la sogs pa dag la'ang spros pa brjod do/_/sa la zhes bya ba la sogs pas ni sa 'og dang mi yul dang mtho ris su bde bar snang ba la'o/_/'jig rten thams cad khyab par gnas pa gsungs pa/_yid la zhes bya ba gsungs pa ni 'di rnams
[\[50a.3\]]la lha mo rnams su gnas ba yin te/_de nas mkha' spyod ma ni thugs kyi rdo rje dang /_gsung gi rdo rje las spyod ma dang /_sku la zhabs 'og gnas ma ste/_/oM AHhUM gi snying po las byung ba'o/_/skul sogs pa'i bya ba yang gsungs pa gcig la gnyis la zhes bya ba ni gzung ba dang 'dzin
[\[50a.4\]]pa'i rnam par shes pa la'o/_/mkha' bde la zhes bya ba ni dngos po dang dngos po med pa'i bdag nyid dang /_/de nam mkha' la zhes brjod de/_/ye shes 'di nyid chen po ste/_thams cad lus la rnam par gnas/_gnyis dang gnyis su med pa'i tshul/_/dngos dang dngos po med pa'i gtso/_/_
[\[50a.5\]]rigs drug po 'di rnams rnam par dag par gyur pa 'di brjod par bya ste/_drug la zhes bya ba ni de nas yang rigs drug po rnams mngon par brjod par shes par bya ste/_/'dod chags zhe sdang gti mug dang /_/dam tshig sems can nor bu ste/_/'dod pa'i thar pa rab sgrub pa/_/'di rnams
[\[50a.6\]]rigs ni drug tu brjod/_/bye brag tu smra ba dang /_mdo sde pa'i rdzas su btsal na gang zhig 'gro ba de yis khyab par byed pa brtan par bya ste/_lnga pa zhes bya ba ni phung po lnga bo 'di rnams lha rnams su 'gyur ba ste/_/de nas yang /_gzugs phung la ni rdo rje yin/_/tshor ba la ni dkar mor brjod/_/'du shes
[\[50a.7\]]chu yi rnal 'byor ma/_/'du byed rdo rje mkha' 'gro ma/_/rnam shes phung po'i tshul gyis ni/_/bdag med rnal 'byor ma gnas so/_/zhe sdang la sogs pa yang lnga po bstan to/_/de rnam par dag pa yang lha mor gyur ba ste/_de yang /_zhe sdang zhes bshad rdo rje ma/_/'dod chags chu bdag
[\[50b\]]
[\[50b.1\]]rnal 'byor ma/_/phrag dog rdo rje mkha' 'gro ma/_/ser sna gsang ba'i dkar mo ste/_/gti mug de bzhin rdo rjer bshad/_/zhe sdang la sogs sbyong pa'o/_/gzugs kyi phung po spros pa la skye mched bcu gnyis la gnas par rig par bya ste/_/drug gnyis la zhes bya ba ni 'di rnams lha mo
[\[50b.2\]]rnams su dbye bar bya zhing de yang /_mig la gti mug rdo rje dgod/_/zhe sdang rdo rje rna ba la/_/sna la ser sna rdo rje ma/_/kha la 'dod chags rdo rje ma/_/reg la phrag dog rdo rje ma/_/yid la bdag med bsgom par bya/_/gzugs la dkar mo yang dag bshad/_/sgral chom rkun ma rab grags/_/_
[\[50b.3\]]dri yi cha la ro langs ma/_/rol g+ha sma rI rab grags/_/reg las spyod mar ni bshad/_/chos kyi dbyings la mkha' spyod ma/_bye brag tu smra ba'i gzhung gi skye mched rnams kyang 'byung ba dang 'byung ba'i bdag nyid can gyi rang bzhin gyi skye mched de/_/de la gzhung rjes su ba tsal bas 'gro ba la gnas pa 'di
[\[50b.4\]]rnams kyis lha rnams dang ldan par thams cad du gnas par brjod pa nyid do/_/mdo sde pa'i gzhung gis ni 'byung ba rnams nyid 'gyur ba zhes bya ba ni/_/gzugs dang reg bya la sogs pa la zer ro/_/bzhi la zhes bya ba ni/_/gzugs dang /_/ro dang /_/dri dang /_reg bya la ste/_/'di rnams nyid
[\[50b.5\]]la yang phung po dang /_/khams dang /_skye mched dang /_'dod khams la sogs pa'i rang bzhin du gnas par gsungs pa/_skye 'gro la zhes bya ba ni bzhi la yang zhes bya ba yin te/_/de la 'dod khams dang /_/gzugs kyi khams dang /_/gzugs med pa'i khams dang /_/'jig rten gyi
[\[50b.6\]]mchog dang /_rdo rje sems dpa' la sogs pa bzhi ni 'gro ba gsum la'o/_/gzugs kyi ye shes kyi spros pa la sogs pa la gsungs pa/_gcig gis nyi shur ma tshang pa'am/_/zhes bya ba ni khams bco brgyad gdod ma nas ma skyes pa'i rang bzhin zhes bya ba ni/_/gcig gis nyi
[\[50b.7\]]shur ma tshang ba'o/_/de yang dbang po dang /_/yul nyid dang /_/dbang po'i rnam par shes pa nyid do/_/rnal 'byor ma rnams go bya'i phyir/_/khams ni bco brgyad dag tu bshad/_/rang bzhin gdod nas ma skyes pa/_/bden min de bzhin brdzun pa min/_/thams cad chu zla lta bu ste/_/rnal
[\[51a\]]
[\[51a.1\]]'byor ma yi 'dod shes gyis/_/khams bco brgyad rnam par dag pa'o/_/phung po dang khams dang skye mched rnam par dag par shes par bya ste/_rang bzhin gyis ma skyes ba ni gcig tu dag pa ste/_de nyid kyis gzhan ji snyed pa sbyong bar byed pa'o/_/de rnam par dag
[\[51a.2\]]pa ji lta bu zhe na/_/de khyad par du nye bar bstan pa'i phyi mdor byas pa/_/khams gsum la zhes bya ba la sogs pa ni/_/de la 'dod pa'i khams su rab tu dga' bar gnyis gnyis 'khyud pa dang /_lag bcangs dang /_dgod pa dang /_blta bar brjod de sems can rnams kyi sems pa nyid
[\[51a.3\]]dang pha dang bu dang ma mo rnam par gnas pa zhes brjod do/_/pha dang zhes bya ba la sogs pa ni gzugs kyi khams su brjod do/_/phyi rol gyi don la zhes bya ba ni 'dod pa'i longs spyod kyi rang bzhin spangs pa'o/_/nang la zhes bya ba yang gzugs med pa'i khams su ye shes tsam la'o/_/btsun mo
[\[51a.4\]]kun la zhes bya ba ni 'jig rten gyi mchog dang lha mo'i 'khor la'o/_/chos la zhes bya ba ni de'i tshogs la'o/_/las thams cad la zhes bya ba ni/_/de'i bya ba phal pa la sogs pa ni grub pa tshad ma gcig tu 'dir mi smra zhing /_de rnams kyi rang bzhin yang de rnams brjod par bya ste/_/bdag med
[\[51a.5\]]pa la zhes bya ba ni/_gang zag la bdag med ba ni bdag med pa'o/_/'dir ni 'khor bar 'bras bu dang /_byed rgyu tsam gyi bdag med par yang bsgom pa dang /_dgra bcom pa la rnam par gnas pa'i gnas skabs gsungs pa/_'bras bu la zhes bya ba ni rgyun du zhugs pa'i 'bras bu la sogs
[\[51a.6\]]pa rnams 'bras bur sgrub pa'i phyir ro/_/rgyu zhes bya ba ni bdag med bsgom pa la sogs pa byed pa las skye ba'i phyir ro/_/byed rgyu nyid 'ba' zhig ni rgyu ma yin no/_/bya ba'ang shes par bya ba'i phyir ro/_/rgyu la zhes bya ba la sogs pa la khyab zhes bya ba ni bya ba'i ming ngo /_/gnyis po de yang so sor
[\[51a.7\]]bsgrub bya dang /_sgrub pa'i rang bzhin gyi phyir grub pa gsungs pa/_bsgrub bya sgrub thabs rdo rje la/_/zhes bya ba ni/_de yang rgyun du zhugs pa'i 'bras bu la sogs pa bsgrub par bya ba ni bdag med pa'i bsgom pa las skyes pa'i phyir ro/_/sgrub pa'i thabs kyang bdag med par bsgom
[\[51b\]]
[\[51b.1\]]pas shes par bya ba'i phyir ro/_/bdag med par bsgom pa la sogs pa yang rgyu dang bsgrub par bya brgyun du zhugs pa'i 'bras bu la sogs pa'i shes par bya ba'i phyir ro/_/rgyun du zhugs pa'i bras bu la sogs pa'i byed pa po nyid kyi phyir sgrub pa'i thabs so/_/rnal 'byor spyod pa'i
[\[51b.2\]]gzhung gis kyang skye 'gro'i gnas pa gsungs/_/de bzhin zhes bya ba ni 'bras bu dang rgyu la yang 'di ltar blta bar bya ste/_kun gzhi rnam shes zhes bya ba ni bdag dang sems can dang don nub cing bag chags spangs pa la'o/_/chos kyi dbyings la zhes pa ni chos rnams kyi bdag la sogs
[\[51b.3\]]par 'dzin pa la sogs pa rnams kyi skye ba dang /_rgyu nyon mongs pa can gyi yid la'o/_/ma byung zhes bya ba ni 'dir dbyer med pa'i rang bzhin gyi phyir so sor skye ba spangs pa'o/_/bdag med pa rnams kyi spyod pa rnam par shes ba rgyu dang 'bras bu tsam gyis 'khor bar dgra bcom pa'i
[\[51b.4\]]gnas skabs gsungs pa/_'bras bu zhes bya ba la sogs pa ni 'bras bu dang rgyu'i rnam par 'brel pa gsungs pa'o/_/bya ba la zhes bya ba la sogs pa ni 'bras bu dang bya ba du bal sogs pa me la sogs pas med pa'i phyir ro/_/bsgrub bya dang gtan tshigs me dang du bas shes par
[\[51b.5\]]bya ba'i phyir 'di gnyis ka'ang sgrub thabs so/_/de yang du ba la sogs pas sgrub ba'i thabs su shes bar bya'o/_/phyi rol la sogs pa'i sgrub thabs dang /_/byed pa por cha shas med par bdag nyid kyi blos ma log bar mthong bas gzung ba dang 'dzin pa yang dag par rig pa'i dbye ba can
[\[51b.6\]]lta bur brtag par bya ste/_/'di dag ni tshig tsa ma nyid do/_/skye 'gro la sogs pa gsungs pa/_sems can la zhes bya ni snod kyi 'jig rten gyi kun gzhi rnam par shes pa gcig las gcig nyid ces bya ba la sogs pa'i dgongs pa ste/_/'dis 'di'i don du mngon par 'dod pa'o/_/de la nam
[\[51b.7\]]mkha'i khams zhes bya ba ni sems dpa'i khams so/_/de las gzhan pa rnams kyi bdag/_/ces bya ba'i khyad par gsungs pa/_bdag med pa dang bdag ces bya ba dang /_zhes bya ba ni dbu ma'i gzhung gis skye 'gro gang zhig de'i gnas su gsungs pa'o/_/dngos po med dang zhes bya ba ni
[\[52a\]]
[\[52a.1\]]don dam pa las so/_/dngos med min zhes bya ba yang kun rdzob kyi dngos po'i tshul gyi phyir ro/_/nye bar thob pa'i gnas kyi khyad par gsungs pa/_/bde ba can du zhes bya ba la sogs pa ni 'khor ba'i nang du bying ba'i gnas skabs bzhin du rnal 'byor rnam par spyod pa'o
[\[52a.2\]]a skyes zhes bya ba ni/_a zhes bya ba la sogs pa'i zla ba'i dkyil 'khor la'o/_/skyon bral la zhes bya ba ni ka zhes bya ba la sogs pa nyi ma'i dkyil 'khor la'o/_/rdul bral zhes bya ba ni rdo rje la'o/_/sdig bcom zhes bya ba ni rdo rje'i nga rgyal la'o/_/dpal rlabs med pa'i rang bzhin la/_/_
[\[52a.3\]]zhes bya ba ni kun du bzang bo'i rnam pa la lha gnas par brjod pa'o/_/lha'i spros pa gsungs pa/_gsang ba la zhes bya ba la sogs pa la/_de la gsang ba ni chos kyi dbyings rnam par dag pa'i rang bzhin he ru ka'i dkyil 'khor 'di ni bsgrub par bya'o/_/mchog ni 'di skad du
[\[52a.4\]]so sor rtog pa'i ye shes pad+ma gar gyi dbang phyug gi'o/_/dgyes pa zhes bya ba ni mnyam pa nyid kyi ye shes nyid kyi ye shes nyid de rdo rje nyi ma la'o/_/thams cad bdag nyid ces bya ba ni brtson 'grus kyi pha rol tu phyin pa'i mtshan nyid do/_/sangs rgyas kun khyab ces bya ba ni rta mchog gi'o/_/sems
[\[52a.5\]]dpa' zhes bya ba ni bya ba nan tan la'o/_/lha'i bdag po zhes bya ba ni skyes bu'i khyad par gyi bya ba'o/_/lha'i bdag po zhes bya ba ni skyes bu'i tshig las gsang bzhes brjod pa rgyas par gsungs pa'o/_/lnga zhes bya ba la sogs pa gsungs pa ni mdor bstan pa'i rim pa'i rjes su yang
[\[52a.6\]]he ru ka'i dkyil 'khor la lha'i rim ba mchog rgyas par gsungs pa/_dkar mo zhes bya ba la sogs pa ni dkyil 'khor grub zhib 'phar ma gcig par lha mo la sogs pa'i lha mo bzhi po rnams ni shar gyi sgo la sogs pa srung pa'o/_/puk+ka sI la sogs pa ni dbang ldan la sogs pa'i
[\[52a.7\]]mtshams su yang dag par gnas pa'o/_/dgu'i bdag nyid kyi dkyil 'khor ro/_/de ltar skam pa ma la sogs pa ni sgo srung ma'o/_/me tog ma la sogs pa ni mtshams kyi cha la'o/_/de bzhin du nyi ma la sogs pa ni sgo la'o/_/lA s+ya dang phreng ba ma dang de bzhin du gar ma dang glu ma rnams ni
[\[52b\]]
[\[52b.1\]]mtshams su'o/_/de bzhin du pad+ma la sogs pa ni sgor gnas pa'o/_/gling bu ma dang pi lbang ma dang /_/rdza rnga ma dang /_/mu kun+da rnams ni mtshams su shes pa'o/_/rdo rje sgo lcags ma la sogs pa ni sgor gnas pa'o/_/spyan dang mA ma kI dang gos dkar mo dang sgrol ma rnams ni mtshams
[\[52b.2\]]su'o/_/gang du bshad pa zhes bya ba ni/_/sangs rgyas dkyil 'khor dkyil 'khor nyid/_/rdo rje can gyi zla phyed mtshungs/_/rdo rje chos kyi pad+ma 'dra/_/nyi ma'i yid bzhin nor bu bzhin/_/rta mchog ces ni bya ba yi/_/bde gshegs kun gyi gru gsum mo/_/de nas de rnams kyi snying po'i
[\[52b.3\]]'phar ma'i dgongs pas 'di rnams kyi 'phar ma gnyis po rnams su yang 'gyur ro/_/skye 'gro mi zad mgron gnyer phyir/_/zhes bya ba la/_/mi zad pa zhes bya ba ni/_/thar pa zad pa med pa'o/_/mgron gnyer phyir zhes bya ba ni/_/mgron du gnyer ba'i don to/_/mi zad pa des bza'
[\[52b.4\]]ba'i phyir 'gro ba la gus pa dang bcas pa'o/_/stong pa zhes bya ba ni kun rdzob tu yang thams cad nye bar bshad pa dngos po'i mtshan nyid dang bral ba'o/_/thabs ni stong pa nyid ma yin/_/zhes bya ba ni lus bskyed pa'i sbyor ba las kun rdzob tu yang brdzun pa'o/_/bdag zhen bsam pa
[\[52b.5\]]zlog pa'i phyir/_/zhes bya ba ni bdag la mchog tu 'dzin pa dang /_/gang zag tu 'dzin pa dang /_chos su 'dzin pa dang /_chos kyi rang bzhin du 'dzin pa tshar bcad pa'i phyir kun rdzob tu thams cad rigs so zhes bya bar dgongs so/_/de nas yang 'di nyid du bshad pa/_sangs rgyas
[\[52b.6\]]kyi nga rgyal du dmigs nas chos kyi dbyings 'od gsal pa bsgom pa zhes bya ba la sogs pa mchod pa'i khyad par gsungs pa'o/_/yang rdo rje zhes bya ba la sogs pa la/_dag pa'i gnas zhes bya ba ni/_'khor lo chen po la'o/_/gnas chen po zhes bya ba ni longs spyod kyi 'khor lo
[\[52b.7\]]la'o/_/sangs rgyas kun gyis rab gang ba/_/zhes bya ba ni chos kyi 'khor lo la'o/_/rdo rje rin chen kun khyab pa/_/zhes bya ba ni sprul ba'i 'khor lo la'o/_/phan pa'i grong khyer zhes bya ba ni sku'i 'khor lo ste lus la'o/_/gsung dang thugs dag las rnam pa de ltar byung ba'i rang bzhin
[\[53a\]]
[\[53a.1\]]rgyas par bstan pa'o/_/rdo rje lu gu rgyud ces bya ba ni nang gi phyi rol sangs rgyas thams cad kyi sgyu mchen po ste phyi rol dang nang gi bsnyen pa'o/_/de ltar/_lcags sgrog rdo rje bcing par bya/_/zhes bya ba la sogs pa ni nye bar sgrub pa'o/_/dga' ldan du ni ldeg par 'gyur
[\[53a.2\]]zhes bya ba ni sgrub pa'o/_/sangs rgyas rnams kyi zhas bya ba ni sgrub pa chen po'o/_/de ltar yang 'bras bu thob par gsungs pa'o/_/'dod pa thob ces bya ba ni 'dir yang byang chub sems dpa' rnams bla na med pa la gnas pa gsungs pa'o/_/byams pa zhes bya ba la sogs pa ni/_/lcags kyu
[\[53a.3\]]ma zhes bya ba la sogs pas stobs kyis bsgrub pa gsungs pa'o/_/'bum phrag lnga byis pa zhes bya ba ni rdo rje snying po mngon par byang chub pa la sogs pa ni stong phrag sum cus gar gyi khyad par dang lhan cig gsungs pa'o/_/chos 'byung zhes bya ba la sogs pa ni rdo rje bsgrub pa'i dam tshig
[\[53a.4\]]go/_/pad+ma ni de'i b+hag ste de nyid bud med do/_/grol bar 'gyur ba'i thabs kyi glu yis rdo rje nyid bskyed pa'o/_/mthar ni rdza rnga lA s+ye sogs zhes bya ba ni mthar rdo rje rnga la sogs pas rtse ba'o/_/bdun po rnam par dag par bya/_/zhes bya ba ni/_/sangs rgyas gnas ni rnam rdzogs dang /_/_
[\[53a.5\]]rnam pa lnga po bsgom pa dang /_/kun du bzang po'i rang bzhin dang /_/rang gi lhag pa'i ltar sgrub dang /_/dkyil 'khor rnams kyi dgod pa dang /_/mchod bstod bdud rtsi la sogs pa/_/rim pas rjes su bsgom par bya/_/rnal 'byor yan lag drug tu dgod/_/rang byin gyis brlab pa'i
[\[53a.6\]]rim pa'i yang drug pa'o/_/de yang phra mo'i rnal 'byor du bshad na/_rang byin gyis brlab pa'i rim pa gzhan gsungs pa'o/_/'gul zhes bya ba la sogs pa ni bton pa ste/_/steng du sbyong ba'i khyad par du gsungs pa'o/_/'phral du zhes bya ba la sogs pa ni sa spyod ma zhes bya ba
[\[53a.7\]]pa sogs pa ste/_/nges par sa spyod ma ni gsung gi rdo rje dang zhabs 'og gnas ma ni sku zhes bshad pa 'di ji ltar gong 'og 'gal bar 'gyur/_/zhabs 'og gnas ma zhes 'brel ba'i phyir sa spyod ma ni sku dang gsung dang thugs rdo rje ma yin te nges pa med par nye bar bstan pa'i
[\[53b\]]
[\[53b.1\]]phyir ro/_/mtshams kyi lha mo rnams kyi 'byung ba bzhi'i rang bzhin gsungs pa/_/byang sems bum pa zhes bya ba ni/_/byang chub ces bya ba la sogs ba ste/_/chu'i khams kyi rang bzhin ni ri khrod ma'o/_/ri ra ba ces bya ba ni sa'i rang bzhin te puk+ka sI'o/_/me'i thab khung zhes bya ba ni drod
[\[53b.2\]]rnam par dag pa ste gdol pa mo'o/_/rgyal mtshan chen po zhes bya ba ni rlung gi ras bzhin te g.yang mo'o/_/dkyil 'khor rnams kyi rim pa rgyas par bstan pa yang ri khrod ma dang /_puk+ka sI yis bskul la byams pa dang snying rje byed pa nye bar bstan pa 'dis don 'di yang brjod do/_/byang sems
[\[53b.3\]]bum pa ri rab dang /_/zhes bya ba dang /_/pad+ma dang ni rgyal mtshan che/_/zhes bya ba ni khu ba'i phyir rdo rje'o/_/dkyil 'khor rnams kyi 'byung gnas zhes bya ba ni lha rnams kyi lus kyis bsdus pa'i dkyil 'khor rnam par 'grel pa gsungs pa'o/_/brgyad brgyad dbus su gnas pa'am/_/zhes bya ba
[\[53b.4\]]ni so sor lha rnams brgyad po dag gi gtso bo byin gyis brlab pa rnams kyi brgyad brgyad de/_/de'i dbus su gnas pa'i dkyil 'khor gyi mchog bsgom pa zhes bya ba'i don te/_mkha' 'gro ma rdo rje gur gyi dkyil 'khor ji lta bar dang por bris nas kyang de'i dkyil du mkha' 'gro ma rdo rje gur gyi
[\[53b.5\]]dkyil 'khor dgu'i bdag nyid can no/_/dbus kyi dkyil 'khor gyi shar la sogs pa'i phyogs rnams su rnam par snang mdzad dang /_rdo rje nyi ma dang /_pad+ma gar gyi dbang phyug dang /_rta mchog gi dkyil 'khor rnams ni so so dgu'i bdag nyid can rnams te/_/de ltar bltas nas gang zhig bdag
[\[53b.6\]]por 'dod pa de'i dkyil 'khor bris nas/_/de'i dkyil 'khor de nyid kyi dkyil 'khor ro/_/shar la sogs pa'i phyogs su de rnams kyi dkyil 'khor bri bar bya'o/_/yang na nyi shu rtsa lnga ru/_/zhes bya ba ni/_gang gi tshe dkyil 'khor 'di rnams 'phar ma gnyis pa rnams su 'dod pa de'i
[\[53b.7\]]tshe dkyil 'khor 'phang ma gnyis po bris nas/_de'i dbus kyi 'phar ma la de nyid kyi lnga'i bdag nyid can gyi dbus kyi 'phar ma la'o/_/de'i shar la sogs pa'i phyogs su gzhan rnams kyi snying po'i 'phar ma rnams so sor lnga'i bdag nyid can rnams so/_/lha nyi shu rtsa lnga'i dkyil
[\[54a\]]
[\[54a.1\]]'khor las gzhan par gyur pa gnyis po dag la yang gzhan dag he ru ka'i dkyil 'khor dgu'i bdag nyid can dang /_bdag med ma'i dkyil 'khor yang bcu gsum gyi bdag nyid kyi gsungs so/_/bsdus ba'i dkyil 'khor gnyis po dag la dkyil 'khor gnyis
[\[54a.2\]]po dag gi gnas su dkyil 'khor gyi sgo srung dgod par bya ba gsungs/_sgo srung rnams ni zhes bya ba la sogs pa'o/_/glang po la sogs rab tu grags/_/zhes bya ba ni gong du gsungs pa'i he ru ka'i phyag mtshan rnams so/_/nam mkha'i khams zhes bya ba ni chos kyi 'byung gnas te/_/_
[\[54a.3\]]de'i mkha' ni nam mkha' nyid do/_/de'i rang bzhin ni thar pa mchog gi gnas te/_khrag dang khu bas khyab pa'i lus/_/zhes bya ba ni nye bar mtshon pa tsam mo/_/gzhan rnams kyi yang dri ma rnams 'byung ba'i phyir skyon gyi khams so/_/de bzhin du gzugs med pa'i khams ma byung ba'i phyir de
[\[54a.4\]]yang 'byung ngo /_/gal te yang khams gsum gyi 'byung ba spangs nas/_sa dang sa 'og bar snang zhes bya ba ni/_'dir gnas rnams gsungs pa'o/_/ji ltar rlung gis dkrugs pa'i sems can rnams kyi zhes bya ba ni 'jig rten gyi grags par gsungs pa ste/_bstan bcos kye grags pa ni ma yin no
[\[54a.5\]]shin tu bzhin mdzes zhes bya ba la sogs pa dang /_pad+ma me tog yang dag ldan/_/zhes bya ba ni pad+ma dang /_me tog gis yang dag par ldan pa zhes bya ba gsang ba'i dbang cung zad gsungs so/_/pad+ma dmar po zhes bya ba la sogs pa ni shes rab ye shes gsungs pa'o/_/'phags pa
[\[54a.6\]]mkha' 'gro ma rdo rje gur zhes bya ba'i rgyud kyi rgyal po chen po'i brtag pa'i bshad sbyar slob dpon chen po nag po zhags kyis mdzad pa rdzogs so//_//rgya gar gyi mkhan po ga yad+ha ra'i zhal snga nas dang /_bod kyi lo tsA ba dge slong shAkya ye shes kyis bsgyur cing zhus te gtan la phab pa'o//_//_
[\[54a.7\]{D1196}]@##/_/rgya gar skad du/_/DA ki nI badzra dzA li pa ny+dza tan+t+ra rA dza s+ya ta t+t+wa pauSh+TIka pany+dzi kA nA ma/_bod skad du/_/rgyud kyi rgyal po mkha' 'gro ma rdo rje dra pa'i dka' 'grel de kho na nyid rgyas pa zhes bya ba/_thugs rje chen po 'phags pa spyan ras gzigs dbang phyug la phyag 'tshal lo/_/rlabs tshogs
[\[54b\]]
[\[54b.1\]]g.yo ba'i mtsho yi chu ni chu skyes dmar po'i steng gnas ngang pa yi/_/phreng bas brgyan ltar gang gi phyag rnams thod pa'i phreng bas shin tu mdzes byas la/_/'phral gyi char sprin lta bur sngo zhing lcug ma'i nags bzhin bcu drug phyag gis gnas/_/mche ba dang bcas zhal dang sku ru ldan pa'i gar
[\[54b.2\]]mdzad de la rab 'dud cing /_/zab cing shin tu gting dpag dka' la don dam rin po che yi gnas su gyur pa yi/_/dam pa'i chos kyi gzhung lugs rtogs par nus pa'i rnam dag blo dang ldan pa gang /_/bshes gnyen dam pa'i zhabs kyi pad+mar gus phyag 'tshal te yang dag rim pa las/_/_
[\[54b.3\]]de kho na nyid dran par bya phyir de nyid rab gsal la dka' 'grel bri bar bya/_/mkha' dang zhes bya ba la sogs pa la/_mkha' zhes bya ba ni pad+ma'i rang bzhin te/_rig pa bzhi'i chos 'byung ba'i phyag rgya kha dog dkar po gru gsum pa smad zhum zhing stod yangs pa sna tshogs rdo rje dang pad+mas
[\[54b.4\]]nang mtshan pa'o/_/bems po zhes bya ba ni sa'i dkyil 'khor te/_kha dog ser po gru bzhi la gar rdo rje rtse gsum pas mchan pa laM las byung pa'o/_/dang ba zhes bya ba ni chu'i dkyil 'khor te kha dog dkar la zlum pa bum pas mchan pa paM las byung pa'o/_/go skabs med ces bya ba ni
[\[54b.5\]]bya ba par rgyu zhing skabs med pas na rlung gi dkyil 'khor te/_/kha dog dud ka gzhu lta bu la rgyal mtshan gyis mtshan pa yaM las byung ba'o/_/gsal ba zhes bya ba ni bla na med pa'i ye shes kyi 'od 'bar ba'i ngo bo nyid kyi phyir me'i dkyil 'khor te/_kha dog dmar po gru gsum 'bar
[\[54b.6\]]bas mtshan pa raM las byung ba'o/_/sna tshogs zhes bya ba ni dkyil 'khor bzhi'i 'og na gnas pa'i sna tshogs pad+ma'o/_/rdo rje gzhi zhes bya ba ni rdo rje'i mchog thams cad kyi rten du gyur ba'i sna tshogs rdo rje'i/_/gnas khang zhes bya ba ni khang bu brtsegs pa ste/_b+h+rUM dang 'khor lo las
[\[54b.7\]]byung ba'i rnam par snang mdzad kyi ba spu'i bu gnas byung ba'i bdud rtsi'i rgyun gyis 'byung ba chen po bzhi zhu ba las gyur pa'o/_/sems can khams zhes bya ba ni de nyid de/_/sangs rgyas dang byang chub sems dpa'i tshogs 'phro bas yongs su gang ba'i phyir ro/_/yang de nyid ni yid du 'ong ba_
[\[55a\]]
[\[55a.1\]]zhes kyang bya ste shin tu bzang zhing gsal ba'i rin po che rnams las bsgrubs pa'i phyir ro/_/yang na de nyid gzugs la sogs pa'i yul rnams kyis yongs su gang bas na yid 'ong ba'o/_/de dag gis ni 'di skad du chos 'byung ba'i nang du son pa'i sna tshogs rdo rje dang
[\[55a.2\]]pad+ma la gnas pa khang bu brtsegs pa bsgom par bstan pa'am/_gzhal yas khang lnga'i nang ngo /_/kha cig ni 'og nas 'byung ba'i rgyud kyi rim pas bdag med ma'i dkyil 'khor gyi 'khor lo ston par byed do zhes zer ro/_/mkha' zhes bya ba ni sangs rgyas kyi chos thams cad yang dag par
[\[55a.3\]]sdud par byed pa'i bdag med ma'o/_/bems po zhes bya ba ni sa'i khams kyi rang bzhin puk+ka sI'o/_/dang bzhes bya ba ni chu'i khams kyi rang bzhin sa ba rI'o/_/go skabs med ces bya ba ni rlung gi khams kyi rang bzhin Do m+bi nI'o/_/gsal ba zhes bya ba ni me'i khams kyi rang bzhin tsaN+Da lI'o/_/_
[\[55a.4\]]sna tshogs zhes bya ba ni lus dang longs spyod gnas su snang ba'i kun gzhi rnam par shes pa yongs su gyur pa'i me long lta bu'i ye shes dang /_gzugs kyi rang bzhin rdo rje ma'o/_/rdo rje'i gzhi zhes bya ba ni/_rdo rje rnams kyi rten te/_sangs rgyas thams cad kyi mnyam pa nyid kyi ye shes
[\[55a.5\]]dang /_tshor ba'i rang bzhin nang gi gau rI ma'o/_/gnas khang zhes bya ba ni gzung ba gzugs la sogs pa'i rang bzhin gyi gnyen po rnam par rtog pa thams cad thim par gyur ba'i so sor rtog pa'i ye shes dang /_'du shes kyi rang bzhin pa rI DA ki nI'o/_/sems can khams zhes bya ba ni
[\[55a.6\]]gdul bya'i sems can gyi khams sna tshogs 'dul bar byed pa'i bya ba nan tan gyi ye shes dang /_'du byed kyi rang bzhin badzra DA ki nI'o/_/yid 'ong pa zhes bya ba ni de bzhin gshegs pa thams cad kyi ye shes kyi dkyil 'khor yid du 'ong zhing 'gugs par byed pa ste/_/dad pa dang gzugs
[\[55a.7\]]kyi skye mched kyi rang bzhin gau rA+e ma'o/_/sems can zhes bya ba de dag 'jug pa ste/_brtson 'grus dang sgra'i skye mched kyi rang bzhin tsau rA+e'i/_/snod ces bya ba ni gnas su bskyed cing 'ching ba ste/_dran pa dang /_/dri'i skye mched kyi rang bzhin be tA lI'o/_/'jig rten zhes bya ba ni don sna_
[\[55b\]]
[\[55b.1\]]chogs la lta zhing mnyes par byed pa ste/_ting nge 'dzin dang /_ro'i skye mchod kyi rang bzhin g+ha sma rI'o/_/sa 'og sa stengs sa bla zhes bya ba la/_/sa 'og ni reg bya'i skye mched kyi rang bzhin sa 'og na rgyu ba'o/_/sa stengs ni rnam par shes pa'i phud po'i rang bzhin te/_/slar yang bdag med
[\[55b.2\]]ma nyid de bstan pa'o/_/sa bla zhes bya ba ni chos kyi skye mched kyi rang bzhin mkha' la rgyu ma'o/_/ra ba zhes bya ba ni logs su rgyu ba ma yin gyi steng dang 'og tu 'gro ba zhes bya ba'i bar du'o/_/des ni bdag med ma'i 'khor lo bstan to/_/yang gong du thal ba'i 'phro bshad par bya ste/_/sems
[\[55b.3\]]can snod kyi 'jig rten dang /_/zhes bya ba ni kun gzhi rnam par shes pa gnas 'gyur ba ste/_de la snod ces bya ba ni gnas su snang ba yongs su gyur ba'i khang bu brtsegs pa sngar bshad pa nyid do/_/sems can 'jig rten zhes bya ba ni rtag pa ste/_/byang chub sems dpa' la sogs
[\[55b.4\]]pa'i lus dang longs spyod du snang ba gnas gyur ba'i me long lta bu'i ye shes kyi rang bzhin no/_/sa 'og sa stengs sa bla dang /_/zhes bya ba ni skam pa ma ste/_sa 'og dang sa stengs sa blan gnas pa'i 'dug pa rnams kyi mgrin pa 'don pa'i phyir ro/_/bar dang zhes bya ba ni zhags pa ma ste/_/_
[\[55b.5\]]gdug pa rnams btsal nas nang du 'ching bar byed pa'i phyir ro/_/yid ces bya ba ni 'tshod pa ma ste/_gdug pa rnams btsal nas 'jig rten dag pa'i yid kyi yang dag pa'i dra bas bsngags pa'i phyir ro/_/lus zhes bya ba ni lcags kyu ma ste/_/gdug pa'i lus phug nas 'gugs
[\[55b.6\]]pa'i phyir ro/_/ngag ces bya ba me tog ma ste/_byang chub kyi yan lag la dam pa'i me tog gi za ma tog 'bul ba'i gsung rab kyi ngo bo nyid yin pa'i phyir me tog ma'o/_/gcig ces bya ba ni bdug spos ma ste/_/chos thams cad zag pa med pa'i bdug pas gcig tu slon pa'i phyir ro/_/_
[\[55b.7\]]gnyis zhes bya ba ni mar me ma ste/_/snying rje'i snum las byung ba'i gnyis su med pa'i ye shes kyi sgron mes gnyis kyi ra ba rib bzlog nas sangs rgyas kyi yon tan snang bar byed pa'i phyir ro/_/mkha' bde zhes bya ba ni byug pa ma ste/_nam mkha' ma lus par rgyas pa'i bla na med pa'i dbyibs
[\[56a\]]
[\[56a.1\]]kyi dri la dga' zhing grags pa'i rang bzhin yin pa'i phyir ro/_/rtag pa'i dkyil 'khor pa rnams so/_/drug dang lnga dang zhes bya ba ni/_rdo rje nyi ma ste/_nga rgyal la sogs pa'i nyon mongs pa drug dang /_/sgrib pa lnga'i gnyen po mnyam pa nyid kyi rang bzhin yin pa'i phyir ro/_/_
[\[56a.2\]]drug gnyis zhes bya ba ni lag na nyi ma ma ste/_nyi ma bcu gnyis bsdus pa'i snang bas ma rig pa'i mun nag bzlog pa'i phyir ro/_/bzhi zhes bya ba ni mar me ste rnal 'byor bzhi'i ye shes kyi snar bas rnam par rtog pa'i rab rib sel bar byed pa'i phyir ro/_/'gro ba rnams zhes bya ba ni rin chen
[\[56a.3\]]sgron ma ste/_'gro ba rnams kyi mun pa'i dra ba 'joms par byed pa'i phyir ro/_/nyi shur gcig gis ma tshang pa/_/zhes bya ba ni lag na glog 'dzin ma ste/_khams bco brgyad dang gang zag tu 'dzin pa ste/_rnam par rtog bcu dgu'i chu bo gnyis su med pa'i ye shes kyi snang bas sel bar
[\[56a.4\]]byed pa'i phyir ro/_/khams gsum po ni ma lus dang /_/zhes bya ba ni sgeg mo ste/_/khams gsum ma lus pa thams cad la pha rol par ston pa'i phyir ro/_/pha zhes bya ba ni phreng ba ma ste/_/nyon mongs pa la sogs pa rnams kyis bcing ba las sgrol ba'i phyir dang /_/don dam pa'i rin po
[\[56a.5\]]che la rol cing 'dzin pa'i phyir ro/_/bu ga zhes bya ba ni glu mkhan ma ste/_thar pa'i grong khyer du 'jug par mdzad cing /_bla na med pa'i chos ston pa'i dbyangs kyis skyob ba'i phyir ro/_/ma zhes bya ba ni gar mkhan ma ste/_gar gyi phyag rgya skyong bas bdud kyi rgya mtsho las grol ba'i phyir
[\[56a.6\]]ro/_/rdo rje nyi ma'i dkyil 'khor pa rnams so/_/phyi rol don zhes bya ba ni bcom ldan 'das pad+ma gar gyi dbang phyug ste/_gzung ba la sogs pa'i rnam par rtog pas bcings shing mnan nas don rnams la gzigs pa'i so sor rtog pa'i ye shes kyi rang bzhin yin pa'i phyir ro/_/_
[\[56a.7\]]nang dang zhes bya ba ni lag na pad+ma ste/_snying rje chen po'i 'dod chags chen pos nang zhes bya ba pad+ma'i bdag nyid ston pa'i phyir ro/_/btsun mo kun gyi chos dang ni/_/zhes bya ba ni lag na chos 'byung ma ste/_/bde ba chen po spel bar bya ba'i phyir chos 'byung ba bsnams pa'o/_/las
[\[56b\]]
[\[56b.1\]]rnams thams cad ces bya ba ni lag na lcags sgrog ma ste/_sangs rgyas dang byang chub sems dpa' thams cad byams pas 'ching ba'i las byed pa'i phyir ro/_/bdag med ma zhes bya ba ni kun du 'khyud ma ste/_/bde ba chen po chos thams cad bdag med par bstan pa dang /_sangs rgyas rnams
[\[56b.2\]]rjes su chags pa 'ching pa'i phyir bdag la kun du 'khyud par ston pa'i phyir ro/_/'bras bu zhes bya ba ni gling bu ma ste/_bug dang ldan pa'i gling bu 'bud pa'i phyag rgyas chos rnams stong pa nyid du dral te/_ston pa'i phyir ro/_/rgyu zhes bya ba ni pi wang ma ste/_skye ba dang 'gag pa la sogs pa'i
[\[56b.3\]]sgras 'dod chags la sogs pa bsal zhing dor bar bya ba nyid du ston pa'i phyir ro/_/bya bar grags zhes bya ba ni rdza rnga ma ste/_rdza rnga'i kha cig la brdung pa'i tshul gyis bdag med pa'i byang chub tu bya bston pa'i phyir ro/_/bsgrub bya sgrub thabs rdo rje can/_/zhes bya ba ni rnga chen ma ste/_/_
[\[56b.4\]]mgrin par btags nas lag pa gnyis brdung ba'i tshul gyis rgyu dang bcas pa'i sku gsum ston pa'i phyir ro/_/pad+ma gar gyi dbang phyug pa'i dkyil 'khor ba rnams so/_/'di ltar kun gzhi rnam shes 'gyur/_/zhes bya ba ni/_bcom ldan 'das 'du byed kyi phung po'i rang bzhin
[\[56b.5\]]rta mchog ste/_/kun gzhi rnam par shes pa ltar bya ba nan tan gyi ye shes kyis sku sna tshogs sprul zhing rnam par rtog pa bcom pa'i phyir ro/_/chos kyi dbyings zhes bya ba ni rdo rje sgo lcags ma ste/_zag pa med pa'i dbyings kyis thams cad mkhyen pa'i ye shes srung bar byed pa'i phyir
[\[56b.6\]]ro/_/ma byung dang zhes bya ba ni lde kyog 'dzin ma ste/_ye shes bzung nas de'i sgo bcad pas nyon mongs pa la sogs pa'i rtog pa 'jug par mi byed pa'i phyir ro/_/sems can khams zhes bya ba ni rdo rje sgo glegs ma ste/_sems can gyi khams ltar ye shes skyes pa mi 'dor ba dang
[\[56b.7\]]nyes pa rnams kyi skabs mi 'byed pas thog ma dang tha ma med pa'i phyir ro/_/nam mkha'i khams zhes bya ba ni rdo rje yol ba ma ste/_rang gi 'od kyi btsun mo rab tu bsrung ba'i phyir nam mkha'i dbyings su khyab pa'i yol ba 'dzin pa'i phyir ro/_/bdag med ces bya ba ni sangs rgyas
[\[57a\]]
[\[57a.1\]]spyan ma ste/_sangs rgyas thams cad sems can gyi bdag nyid kyis me long lta bu'i ye shes kyi chos yin pa'i phyir ro/_/bdag nyid tha snyad ces bya ba ni mA ma kI ste/_gnyis po rnam par spyod na/_gnyis med pa ni tha snyad yin la/_de 'di la yod pas na bdag
[\[57a.2\]]gi tha snyad can te/_de gnyis pa'i chos yin pa'i phyir ro/_/dngos dang bral bzhes bya ba ni gos dkar mo ste/_gnyis kyi dngos po rnams stong pa nyid rnam par dpyad nas rtog pa dang bral ba'i chos nyid yin pa'i phyir ro/_/dngos med pa zhes bya ba ni sgrol ma ste/_sangs rgyas kyi
[\[57a.3\]]sprul pa sna tshogs kyis 'jig rten gyi khams ma lus pa rnams su chos ston pa 'gro zhing sgrib pa'i dngos po dang bral ba'i chos nyid yin pa'i phyir ro/_/rta mchog gi dkyil 'khor pa rnams so/_/bde ba can zhes bya ba ni gau rI ste/_bde ba chen po'i rang bzhin ye shes kyi dkyil 'khor
[\[57a.4\]]yin la/_/de dad pas srung zhing 'gugs par byed pa'i phyir ro/_/gru gsum la zhes bya ba ni tsau rIste/_de la kha cig na re khams gsum zil gyis gnon pa'i gzugs ston par byed pa zhes zer ro/_/ye shes kyi dkyil 'khor gyi gru ni gnyis su nges pa yin la/_gru gcig tu nges pa
[\[57a.5\]]yin na ni/_de la goms par 'dzin pa'i phyir ro/_/yang na brtson 'grus kyi lus la sogs pa la sku la sogs pa 'dzud pa'i phyir ro/_/rdul med ces bya ba ni dran pa'i rang bzhin ni ro langs ma ste/_rdul ni dam tshig dang ye shes kyi rtog pa yin la/_/gnyis po stong pa nyid kyi dra bas
[\[57a.6\]]lcags sgrog gis gcig tu byed pa'i phyir ro/_/skyon bral zhes bya ba ni g+hasma rI ste/_rdo rje dril bu'i sgras 'bebs par byed cing ting nge 'dzin gyi rang bzhin gyis rnam par g.yeng ba'i skyon thams cad bsal ba'i phyir ro/_/rdul bral zhes bya ba ni puk+ka sI ste/_sbyin pa'i pha rol tu phyin
[\[57a.7\]]pa dang /_/snying rjes ser sna dang /_sdang ba'i nyes pa bsal ba'i phyir te/_sa dang po rab tu dga' ba dang /_sa'i khams kyi rang bzhin no/_/sdig bcom zhes bya ba ni sa ba rI ste/_tshul khrims dang byams pas tshul khrims 'chal pa dang /_mi brtse ba'i sdig pa bcom pa'i phyir te/_
[\[57b\]]
[\[57b.1\]]sa dri ma med pa dang /_chu'i khams kyi rang bzhin no/_/khro gnyer med pa zhes bya ba ni tsaN+Da lIste/_dga' ba dang /_bzod pas rmongs shing zhum pa dang /_khro ba'i gnyer ma gsal ba'i phyir te/_sa 'od byed ma dang /_me'i khams kyi rang bzhin no/_/mnyam gzhag pa zhes bya ba ni
[\[57b.2\]]Do m+binI ste/_/btang snyoms dang /_brtson 'grus kyi pha rol tu phyin pas snyom las dang rnam par g.yeng ba bcom pa'i phyir te/_sa 'od 'phro ba can dang mngon par 'du byed pa med pa'i rang bzhin no/_/nang gi bde ba mchog rig pa/_/zhes bya ba ni dpal he ru ka ste/_/nang gi 'jig rten dang
[\[57b.3\]]'jig rten las 'das pa'i dngos po rnams yin la de'i bde ba ni rab tu zhi zhing mi 'gyur par dbang du gyur pa'o/_/mchog ni mdzes shing yid du 'ong ba ste/_de rig pa'i dang tshul 'di la yod pas na nang gi bde ba mchog rig pa'o/_/dpal he ru ka'i dkyil 'khor pa rnams so/_/_
[\[57b.4\]]'khor los sgyur ba lnga po de dag nyid slar yang bstan pa'i phyir gsang ba zhes bya ba la sogs pa smos te/_gsang ba zhes bya ba ni dben pa ste/_shin tu rnam par dag ba'i chos kyi dbyings kyi ye shes te/_sna tshogs 'di dag nyid kyi stong pa las byung ba'i phyir gsang ba'am/_'dod
[\[57b.5\]]chags la sogs pa'i nyon mongs pa'i rtog pa bor zhing btang bas gsang ba ste/_de la gnas pa yin pa'i phyir ro/_/de nyid du he ru ka ste/_de'i gnas pa yang de skad ces bya'o/_/mchog ces bya ba ni dag pa 'jig rten pa'i ye shes kyis gzhal zhing yongs su bcad nas nges
[\[57b.6\]]par byas pa ni so sor rtog pa'i le shes te/_de nyid ni pad+ma gar gyi dbang phyug ste/_de'i gnas la yang de skad ces bya'o/_/dgyes pa zhes bya ba ni sangs rgyas thams cad kyi mnyam pa nyid kyi ye shes te/_des mnyam nyid du rol cing rtogs pa'i phyir de nyid mi rdo rje nyi ma ste/_/de'i gnas
[\[57b.7\]]la yang de skad ces bya'o/_/thams cad bdag nyid ces bya ba ni bya ba nan tan gyi ye shes te/_sangs rgyas thams cad kyi sprul pa'i sku'i bdag nyid yin pa'i phyir ro/_/de nyid ni rdo rje rta mchog ste/_de'i gnas la yang de skad ces bya'o/_/de rnams kun kyang bdun pa'i don gyi mtha'
[\[58a\]]
[\[58a.1\]]can bsgyur bar byas la/_dang po'i mtha' can du rtogs par bya'o/_/rtag tu bzhugs zhes bya ba ni sku gsum gyis mi g.yo bar bzhugs pa ste/_chos kyi sku'i rang bzhin gyis rtag pa'o/_/longs spyod rdzogs pa'i sku ni nyams pa med par bzhugs pas rtag
[\[58a.2\]]pa'o/_/sprul pa'i sku ni rgyun mi 'chad pas rtag pa'o/_/sangs rgyas dngos zhes bya ba ni me long lta bu'i ye shes te/_sangs rgyas thams cad kyi lus dang longs spyod dang gnas kyi rang bzhin yin pa'i phyir ro/_/de nyid ni rtag pa ste de'i gnas la yang de skad ces bya'o/_/sems dpa'
[\[58a.3\]]chen po zhes bya ba ni rdo rje sems dpa' ste/_shes bya'i rang bzhin gyis so/_/'di ni zhes bya ba ni 'di la ste/_rtag dud ltar byung bas so/_/rang byung zhes bya ba ni don dam par rgyu la sogs pa med pa'i phyir ro/_/bcom ldan 'das zhes bya ba la b+ha ga ni/_/dbang phyug la sogs pa
[\[58a.4\]]drug ste/_de 'di la yod pas na bcom ldan 'das so/_/de skad du yang /_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs ldan pa/_/drug po 'di dag bcom par bshad/_/ces so/_/gcig pu zhes bya ba ni gnyis
[\[58a.5\]]med pa ste/_chos kyi sku'i tshul gyis so/_/lhag pa'i lha zhes bya ba ni lhag par gyur pa'i lha ste/_longs spyod rdzogs pa dang sgrub pa'i sku'i tshul gyis so/_/'bum phrag lnga po he badzra zhes bya ba ni sngar bshad pa'i rgyud rgyas pa'o/_/dkyil 'khor lnga pa zhes bya ba ni 'bum phrag lnga mdor
[\[58a.6\]]bsdus pa'i rgyud kyi dkyil 'khor lnga po gtso bor gyur pas mkha' 'gro ma rdo rje dra ba zhes bstan pa'o/_/de nyid kyi phyir 'di skad bdag gis thos pa zhes bya ba la sogs pa la rgyud 'dir ma smos te/_rgyud rgyas pa la ltos pa'i phyir ro/_/snying gar g.yon bcangs sdigs mdzub ste/_/sna tshogs
[\[58a.7\]]kha dog cher 'bar ma'o/_/zhes bya ba ni dkar po la sogs pa'i kha dog dang ldan pa ste/_kha dog de dag kyang bsdus pa'i dkyil 'khor las ston par 'gyur ro/_/shin tu gti mug che zhes bya ba la gti mug ni bag chags dang bcas pa'i kun gzhi rnam par shes pa yin la/_
[\[58b\]]
[\[58b.1\]]de shin tu gnon pas na shin tu ste/_sems tsam gyi mtshan nyid zag pa med pa'i dbyings kyi rang bzhin me long lta bu'i ye shes so/_/de nyid kyi gti mug de gnon pa'i phyir chen po yin no/_/shin tu gzi brjed che zhes bya ba la/_gzi brjid ni nga rgyal la sogs pa'i nyon mongs pa
[\[58b.2\]]drug go/_/de sangs rgyas thams cad mnyam pa nyid kyi ye shes kyis gnon pas na shin tu gzi brjid de de nyid kyi phyir gzi brjid chen po'o/_/shin tu 'dod chags 'dod chags che/_/zhes bya ba la/_'dod chags ni yul rnams la zhen pa ste/_de so sor rtog pa'i ye shes
[\[58b.3\]]kyis gnon pas na shin tu ste/_de nyid kyi phyir 'dod chags chen po yang yin no/_/phrag dog chen po sgrib pa zhes bya ba la rang gi ngo bo nyid rtogs pa'i phyir dang /_sku gsung zugs kyi sprul pas 'khor ba ji srid par bzhugs shing mi gnas pa'i mya ngan las 'das par gyur bas na/_
[\[58b.4\]]phrag dog chen po sgrib pa che/_/zhes bya ba ste/_bya ba nan tan gyi ye shes so/_/rnam par rtog pa'i rab rib 'phrog_/ces bya ba ni bdag tu lta ba'i rab rib po/_/thog pa gzhan ni rnam par spangs/_/zhes bya ba ni nyan thos la sogs pa'i mya ngan las 'das pa la bzlog pa'i phyir ro/_/_
[\[58b.5\]]mi bskyod ye shes las byung ba/_/zhes bya ba la/_nyon mongs pa'i rtog pas mi g.yo pas na/_shin tu rnam par dag pa'i chos kyi dbyings kyi ye shes ni mi bskyod ye shes so/_/'byung ba ni de las skyes pa'o/_/skye 'gro mi zad don gnyer phyir/_/zhes bya ba la 'gro ba ni sangs rgyas/_/_
[\[58b.6\]]rnams te mi zad pa ni 'bri ba med pa'o/_/de rnams kyi ci zhig ce na/_mgron du gnyer ba de bsten zhing ri mor bya bas na mgron ni mthar phyin pa'i shes rab yin la de bsrungs pas na gnyer ba ni shes rab dang snyeng rje chen po'o/_/de nyid ni don te dgos pa zhes bya ba'i bar du'o/_/sgrib
[\[58b.7\]]pa lnga ni 'joms pa'o/_/zhes bya ba ni don dang sems can dang /_bdag dang rnam par rtog pa dang /_'du byed dang 'jug pa'i rnam par shes pa lnga po 'joms pa ste/_de la don dang sems can gyi don rnam par rtog pa 'joms pa ni me long lta bu'i ye shes so/_/bdag tu lta
[\[59a\]]
[\[59a.1\]]ba 'joms pa ni mnyam pa nyid kyi ye shes so/_/gzung ba dang 'dzin pa'i rnam par rtog pa 'joms pa ni/_so sor rtog pa'i ye shes so/_/'du byed sems can rnam par g.yeng pa nyid de/_de 'joms pa ni bya ba nan tan gyi ye shes so/_/'jug pa'i
[\[59a.2\]]rnam par shes pa rnam pa lnga 'joms pa ni/_chos kyi dbyibs shin tu rnam par dag pa'i ye shes te/_'joms pa ni bcom pa las gyur pa'o/_/dbang po gang dang gang lam nas/_zhes bya ba ni/_dbang po rnams kyi yul gang dang gang rnyed pa ste mngon sum du bya ba zhes bya ba'i don
[\[59a.3\]]to/_/mchog tu phan pa'i rnal 'byor gyis/_/zhes bya ba la/_mchog ces bya ba ni sangs rgyas thams cad kyi mngon par shes pa'i rang bzhin gyis so/_/phan pa zhes bya ba ni lhun gyis grub par 'jug pas so/_/rnal 'byor zhes bya ba ni shes rab dang thabs kyi rang bzhin gyis so/_/_
[\[59a.4\]]ci ste gzung ba dang 'dzin pas snang bas 'khrul pa'i rang bzhin 'ba' zhig yin no snyam du dogs pa la/_sangs rgyas kun gyi rang bzhin 'jug_/ces bya ba smos te/_sangs rgyas thams cad kyi ye shes gnyis kyis stong pa nyid kyis gang dang gang nyams su myong ba de dang de/_/brdzun
[\[59a.5\]]pa nyid du yongs su spyod pas 'khrul pa med pa kho na'o zhes bya ba'i don te/_/dngos po gang dang gang gis ni/_/zhes bya ba ni rigs gang dang gang gis zhes bya ba'i don to/_/sems can rnams kyi rigs 'dod chags dang /_zhe sdang dang /_gti mug dang /_nga rgyal dang /_phrag dog
[\[59a.6\]]gi rigs lnga'i bye brag gis so/_/des na de yi rang bzhin 'gro/_/zhes bya ba ni des byang chub kyi rigs lngar 'gyur ba'o/_/sna tshogs gzugs can nor bu zhes bya ba ni nor bu shel sgong ste/_mdza' ba'i me tog la sogs pa'i kha dog nye bar bsgyur du rung ba'i phyir ro/_/thugs kyi rdo rje
[\[59a.7\]]las byung zhes bya ba ni rdo rje lta bu'i ye shes las skyes pa'i phyir ro/_/rang gi rnam rtog ces bya ba ni bdag tu 'dzin pa la sogs pa'i lta ba ste gnyis brtags pa'i phyir ro/_/rnam dag ces bya ba ni glo bur gyi dri ma rnams dang bral ba'o/_/sems dag pa ni bde ba yin/_/zhes bya ba ni/_
[\[59b\]]
[\[59b.1\]]dri ma gsum spangs pa las zag pa med pa'i bde ba chen por 'gyur ba'i phyir ro/_/ci ste mdog dang mtshan ma la sogs pa'i spros pas grol ba'i thabs su ji ltar 'gyur snyam du dgongs nas/_/gal te steng pa thabs yin na/_/zhes bya ba la sogs pa smos te/_/gal te thabs dang
[\[59b.2\]]bral ba'i stong pa 'ba' zhig lam du 'dod na de'i tshe bskal ba bye bas kyang sangs rgyas nyid du mi 'gyur te/_nam mkha' mtha' yas skye mched la sogs pa zhi pa'i 'bras bu nyid kyis mi khom pa thob par 'gyur ro/_/'di ni pha rol tu phyin pa'i lugs las kyang 'dod pa ma yin te/_/_
[\[59b.3\]]pha rol tu phyin pa lnga'i thabs dang ldan pa'i shes rab kyi pha rol tu phyin pa bsgom par bya'o/_/thabs dang bral ba'i shes rab 'ba' zhig gis ni ma yin no zhes bya ba la sogs pa'o/_/ci ste stong bde nyid lam gyi gnas skabs na ni thabs yin la/_smin pa'i gnas skabs na
[\[59b.4\]]ni 'bras bu yin no snyam du sems na/_rgyu la zhes bya ba la sogs pa smos te/_de'i tshe lam dang smin pa gnyis kyi stong pa nyid la bye brag med pa'i phyir 'bras bu 'dod pa bzhin du stong pa nyid thabs ma yin par 'gyur ro zhes bya ba'i don to/_/rgyu ni spros pa'i ngo bo nyid de dmigs
[\[59b.5\]]pa dang bcas pa'i phyir ro/_/'bras bu ni spros pa med pa'i ngo bo nyid de dmigs pa med pa'i phyir ro/_/de'i phyir rgyu dang 'bras bu tha dang par grub po/_/de'i phyir thabs ni stong pa nyid 'ba' zhig ma yin par grub pa'o/_/'on ci'i phyir stong pa nyid gsungs snyam du sems na/_phyin ci log
[\[59b.6\]]bzlog pas thabs kyi yan lag nyid du bstan pa'i phyir/_lta ba las ni log pa rnams/_/zhes byang zhos la bdag med pa la sogs pa lta ba log cing mi mthun pa'o/_/bdag tu lta ba tshol ba rnams kyis zhes bya ba ni bdag tu lta ba tshol ba ste/_bdag tu 'dzin pa la mngon
[\[59b.7\]]par zhen pa ste/_de rnams kyi bdag tu 'dzin pa'i lta ba bzlog pa'i phyir stong pa nyid rgyal bas gsungs so zhes bya ba'i don to/_/ci ste pha rol cu phyin pa'i tshul las shes rab kyi pha rol tu phyin pa'i thabs kyis zin pa'i pha rol tu phyin pa lnga bskal ba grangs med pa gsum du spyod cing
[\[60a\]]
[\[60a.1\]]mgo sbyin par btang ba la sogs pa dkar ba'i spyod pa sna tshogs kyis byang chub 'grub par bstan pa yin na dkyil 'khor 'khor lo la sogs pa'i thabs kyis ci bya zhe na/_de'i phyir/_dkyil 'khor 'khor lo zhes/_thabs ni bde ba'i sdom pa ste/_/zhes bya ba
[\[60a.2\]]la sogs pa smos te/_de'i phyir zhes bya ba ni 'khor dang bcas pa'i pha rol tu phyin pa lA de dag nyid lha'i dkyil 'khor gyi 'khor lor bsdus pa thabs yin te/_bde ba'i thabs zhes bya ba ni dka' ba'i spyod pa ma yin pa'o/_/sdom pa zhes bya ba ni/_bde ba nyid du bstan pa ste/_'dod
[\[60a.3\]]pa'i nye bar spyod pa thams cad spyod cing dbang po gnyis kyi bde nyams su myong ba dang ldan pa'o/_/sangs rgyas nga rgyal zhes bya ni tha mal pa'i nga rgyal dang bral ba'o/_/myur du zhes bya ba ni tshe 'di nyid la'o/_/ci ste sangs rgyas kyi sku chos kyi sku rnams med pa'i tshul gyis bsgom
[\[60a.4\]]par bya ba'am zhe na/_sum cu rtsa gnyis zhes bya ba la sogs pa smos te/_thabs ni sku gsum gyi gzugs can gyi ting nge 'dzin gsum gyi rang bzhin gyis gnas par bstan to/_/rnam pa thams cad kyi mchog ces bya ba la sogs pa la rnam pa thams cad kyi mchog ni dam pa ste/_stong pa
[\[60a.5\]]nyid kyi rang bzhin no/_/rgya che ba ni thabs che ba'i rang bzhin no/_/des sems can rnams 'khor los sgyur ba lnga la 'jug pas na sems can 'jug pa'o/_/de gsal bar byed pa na le'u dang po'o/_/mkha' 'gro ma rdo rje dra ba'i dka' 'grel de kho na nyid gsal ba las/_le'u dang po'i
[\[60a.6\]]rnam par bshad pa'o//_//de nas zhes bya ba ni le'u dang po'i rjes thogs la'o/_/'jig rten gsum thob ces bya ba ni sa gsum mo/_/de la 'di'i dgongs pa ni pho brang khang bu sum brtsegs dang ldan pa'o/_/dam tshig mchod pa zhes bya ba ni rang rang gi 'khor los sgyur ba'i
[\[60a.7\]]dbye bas phye ba'i mchod pas rdzas rnams las 'da' bar mi bya'o/_/kun du bzang po'i sa bon bdag_/ces bya ba ni sa bon hU~M las bskyed pa'o/_/bgrang ba nyid ces bya ba ni sdigs mdzub kyis gsod par 'jug pa ste/_g.yon pa'i sdigs mdzub ces pa'i don to/_/gnyis po
[\[60b\]]
[\[60b.1\]]dag gis phyag rgya sbyor/_/zhes bya ba ni rdo rje bcing ba byas nas srin lag gnyis sgril du sprel la mthe bong gnyis kyis gung mo'i sen mo gnyis mnan nas mdzub mo gnyis bskum ste cung zad dgug pa ni rin pa che'i tshul du byas nas/_snying gar gzhag pa'o/_/gnod sbyin mo dang
[\[60b.2\]]klu mo dang /_/zhes bya ba la gnod sbyin mo bsgrubs pas gser gyi stegs bu la sogs pa yi ge k+ShaM gi 'od zer gyis bkug la bcug te/_gnod sbyin mo mdog ser mo gdugs dkar po thogs pa/_bskal pa'i me lta bu gshin rje mthar 'dzin gyi mgo bor mnan cing k+ShaM gis snying
[\[60b.3\]]gar mtshan pa bsgom par bya'o/_/klu mo la ni yi ge ni gyis so/_/stobs chen ting 'dzin la gnas nas/_/zhes ba la sogs pa la/_pad+ma 'dab ma brgyad ces bya ba ni 'og nas 'byung ba'i drag shul gyis bsgrub pa'i don du rlung dang me dang /_chu la sogs pa'i rim gyis klu'i
[\[60b.4\]]dkyil 'khor bris pa pad+ma 'dab ma brgyad la 'dab ma'i mdog rnams phyogs kyi klu brgyad kyi mdog ltar bris pa'o/_/klu brgyad ces bya ba la sogs pa la/_shar du ni mtha' yas nag po/_lhor ni nor rgyas dkar po/_nub tu ni 'jog po dmar po/_byang du na stobs kyi rgyu sngon po me mtshams
[\[60b.5\]]dang bden bral gyi mtshams su ni pad+ma dang pad+ma chen po ser skya'o/_/rlung mtshams su ni dung skyong ser po'o/_/dbang ldan du ni rigs ldan kha dog sna tshogs bsgom par bya'o/_/rdo rje mkha' lding gdan du mdzad/_/ces bya ba ni de rnams kyi mjug ma gaM las skyes pa'i khyung gi rkang pa g.yon
[\[60b.6\]]brkyang bas mnan cing bskal pa'i me ltar 'bar zhing stobs po che'i rnal 'byor gyis de'i gdan la bzhugs pa'i klu'i bdag po zhes bya ba ni mtha'i yas la sogs pa ste/_de dag nyid lag par bsams la/_hU~M dag dang ni spel ba yi/_/yi ge phu yi sngags brjod bya/_/zhes bya ba ni phreng
[\[60b.7\]]sngags kyi mthar hU~M phu hU~M phaT ces brjod pa'o/_/rab tu bsgom zhes bya ba ni/_/nam mkha'i ngos la khro ba yi/_/'od kyis rmongs par gyur pa yi/_/klu rnams kyis chu'i tshogs 'bebs par bsgoms pa'o/_/nges par char 'bab po/_/sangs rgyas de nyid dbye bar bya/_/zhes bya ba ni
[\[61a\]]
[\[61a.1\]]sangs rgyas kyi rgyur gyur pa'i lam gyi de kho na nyid do/_/lhag ma ni go sla'o/_/don gyi khyad par gzhan ni bla ma'i man ngag las shes par bya'o/_/dag pa'i gnas zhes bya ba ni dam pa dang po la sogs pa'i gnas so/_/rdo rje lu gu rgyud ces bya ba la sogs pa ni/_drag shul
[\[61a.2\]]gyis bsgrub pa'i phyir las dgug pa dang bcing pa la sogs pa bstan pa'o/_/mkha' 'gro ma bzhi zhes bya ni gau rI la sogs pa de dag nyid do/_/de dag gis ni 'di skad du ston te/_bsgom pa dang bzlas pa la zhen pa la yang spyan ras kyis mi 'tsho na de'i tshe zla ba drug tsam du mchod pa thams cad
[\[61a.3\]]kyis mchod la gnas par gsos te/_yang zla ba drug tu snying gar lcags kyus dgug pa la sogs pa byas nas zla ba gzhan la drag shul gyi phur pas gdab par ston par 'gyur ro/_/sangs rgyas gar mkhan zhes bya ba ni/_sangs rgyas rnams kyis gar mdzad pa'o/_/ci ste glu dang rol
[\[61a.4\]]mo ngag 'khyal pa smra ba dang 'dra bar ston pas sdig pa nyid kyis ngan song du ltung bar mi 'gyur ram zhe na/_sangs rgyas gar mkhan rdo rje yis/_/'dod chags can gyi byang chub sgrub/_/ces bya ba la sogs pa smos te sangs rgyas gar gyi rdo rje zhes bya ba ni phyag rgya dang byed pa la sogs pa'o/_/'dod
[\[61a.5\]]chags can zhes bya ba ni yul la zhen pa rnams te 'dod pa la chags pa dang ldan pa'o/_/byang chub sgrub ces bya ba ni sangs rgyas nyid do/_/lag pa dang rkang pa dang lta stangs dang /_phyag rgya rnams kyis bsod nams ye shes sogs par mdzad pa ste ji ltar lcags la sogs pa'i gong bu chung
[\[61a.6\]]yang chu'i nang du 'bying ba de nyid snod du byas na che yang steng du 'phyo bar 'gyur ba bzhin no/_de bzhin du yang rdo rje'i gar la sogs pa ni 'dus byas ba'i phyag dang zhabs dang /_zhal yin pa'i phyir zhal gcig dang phyag gnyis zhabs gnyis dang ldan par bya'o/_/rdo rje can zhes bya ba ni rdo rje gang la
[\[61a.7\]]yod pa de ni rdo rje 'chang ste kye'i rdo rje'o/_/de la g.yas kyi thod pa rnams nye bar bsdus pa ni rdo rje'i/_/phyag g.yon pa'i thod pa rnams nye bar bsdus pa ni thod pa dang kha T+wAM ga'o/_/de bzhin du bstan pa ni rtag pa'i g.yas su ni 'khor lo'o/_/nyi ma'i g.yas su ni rin po che'o/_/pad+ma gar gyi
[\[61b\]]
[\[61b.1\]]dbang phyug g.yas su ni pad+ma'o/_/rta mchog gi g.yas su ni ral gri'o/_/g.yon pa rnams su kha T+wAM ga dang thod pa'o/_/zhags ni phyed krung bcas pa'i gar gyis bzhugs pa'o/_/phyag la sogs pa ji ltar bsdus pa bzhin du ma mo la sogs pa'i dkyil 'khor pa rnams kyang bsdus par bya ste/_
[\[61b.2\]]gau rIl sogs pa bsdus pa ni mA ma kI'o/_/skam pa ma la sogs pa bsdus pa ni sangs rgyas spyan no/_/phyag na pad+ma can la sogs pa bsdus pa ni gos dkar mo'o/_/phyag na nyi ma can dang sgo lcags ma la sogs pa bsdus pa ni sgrol ma'o/_/khro bo rnams dang sgo skyong rnams bsdus pa
[\[61b.3\]]ni/_khro bo mi g.yo pa'o/_/kha cig na re khro bo'i 'khor lo bsdus pa'o zhes zer ro/_/me tog snyim par ba sbyor bas/_/zhes bya ba la lag pa gnyis su a las zla ba'i dkyil 'khor der hU~M las rdo rje dkar po bskyed la sor mo rnams kyang rdo rje'i tshul du mos te/_me tog gi thal mo spyi
[\[61b.4\]]bor sbyar te phyag bya ba ni me tog gi snyi ma pa'o/_/de nas de bzhin gshegs pa rnams la phyag byas nas bdag nyid nges par dbul ba ni rab tu sbyor ba'o/_/de nas 'og nas 'byung ba bzhin du smon lam gdab pa'o/_/'du shes med pa zhes bya ba ni nam mkha' mtha' yas skye mched la
[\[61b.5\]]sogs pa rnams so/_/hU~M zhes bya ba ni lus dang brjod pa dang yid de/_lus ni ha'o/_/brjod pa ni u'o/_/yid ni ma'o/_/mi bskyod pa zhes bya ba ni gnyis kyi rnam par rtog pas mi g.yo ba'o/_/bdag gi stobs bcom pa zhes bya ba ni/_gnyis po med pas snang ba tsam yin pa'i phyir ro/_/_
[\[61b.6\]]oM zhes bya ba ni don gyis stong pa dang yid de/_sems tsam gyi ngo bo nyid do/_/tshangs pa zhes bya ba ni mi gnas pa'i mya ngan las 'das pa'o/_/rnam par snang mdzad ces bya ba ni ye shes kyi me 'bar bas snang ba'i phyir ro/_/A zhes bya ba ni nam mkha' dang mtshungs pa'o/_/gar gyi
[\[61b.7\]]dbang phyug ces bya ba la sogs pa la/_gar ni rnam par rol pa'o/_/dbang phyug ni de'i gtso bo ste/_chos thams cad la so sor rtog cing rnam pa sna tshogs kyi gdul bya rnams la longs spyod pa'o/_/trAM zhes bya ba ni sangs rgyas thams cad kyi de kho na nyid nyams su myong bas chags
[\[62a\]]
[\[62a.1\]]shing mnyam pa nyid de/_sangs rgyas thams cad kyang kho na nyid ni yi ge ta'o/_/nyams su myong bas chags pa'i mnyam pa ni ra'o/_/yid ni ma'o/_/gdugs gcig ces bya ba ni mnyam par 'gegs pa'o/_/tshab sel bzhes bya ba ni nyon mongs pa'i gdung ba
[\[62a.2\]]sel ba'o/_/'khor lo'i rnam pa zhes bya ba ni nyi ma lta bu'i ye shes so/_/khaM zhes bya ba ni nam mkha' dang mnyam pa'i sprul pa'i yid de khaM/_rdo rje mgyogs 'gro zhes bya ba ni chos kyis mgyogs par 'gro ba ste/_/de dang der sprul pa sna tshogs ston pa'o/_/snying rje'i chang zhes bya ba ni
[\[62a.3\]]gnyis kyi rtog pa bzhus nas ro gcig mnyam pa'i rang bzhin no/_/mA ma kI zhes bya ba ni gnyis kyis sgyu ma 'dzoms pa'i las te mA ma kI ni mi bskyod pa'o/_/zhi bzhes bya ba ni gzung ba la sogs pa rnam par rtog pa zhi ba'i phyir sems tsam nyid do/_/chags pa zhes bya ba ni gnyis kyis
[\[62a.4\]]stong pa'i ye shes nyams su myong bar yongs su gcod par gnas pa'o/_/dbang mo che zhes bya ba ni 'jig rten gyi khams sna tshogs su sprul pa rnams kyi rjes su 'dzin pa'i rang bzhin no/_/mig yon zhes bya ba ni steng dang 'og tu blta ba ste/_'khor ba dang zhi ba lta ba'o/_/de la phyogs gcig
[\[62a.5\]]tu bstan pa ni khang ba sum brtsegs byas nas khang pa 'og mar ni gar byed pa'i gar mkhan rnams gzhag pa'o/_/par mar ni bza' bca' la sogs pa'i yo byad gzhag go/_/steng mar ni dkyil 'khor 'khor lo'i khar bzhag la dkyil 'khor bsdus pa'i sgrub thabs las/_/go rims
[\[62a.6\]]smos pa bzhin ting nge 'dzin gsum bya ste/_slob ma bzhi dang 'byor ma bzhi dang bcas bas rang rang gi 'khor los sgyur bar bcos par bya zhing /_rnal 'byor ma med na skyes ba rnams kyis bud med kyi gzugs gzung ba khro bo dang sgo skyong thams cad mi g.yo bar bsdus pa dang bcas
[\[62a.7\]]pas bdud thams cad gzhom par bya'o/_/bsdu ba de yang khang bu brtsegs pa rnams ni khang bu brtsegs pa la'o/_/zhal rnams ni zhal la'o/_/phyag rnams ni phyag la'o/_/zhabs rnams ni zhags la'o/_/glang po che la sogs pa'i thod pa rnams ni bcos ma'i rdo rje la'o/_/de bzhin du rma
[\[62b\]]
[\[62b.1\]]bya'i thod pa la sogs pa rnams ni 'khor lo la'o/_/snod la sogs pa'i thod pa rnams ni rin po che la'o/_/dom la sogs pa'i thod pa rnams ni pad+ma la'o/_/sa la sogs ba'i snod rnams ni ral gri la'o/_/de bzhin du g.yon pa'i mtshan ma rnams ni kha T+wAM ga dang thod pa la bsdu'o/_/de la
[\[62b.2\]]dang por yol bas bcad la slob dpon gcig pu me long mdun du bzhag ste/_rang rang lha'i zhal dang /_phyag dang /_bcos ma'i rdo rje dang kha T+wAM ga dang thod pa dang ldan pa nor bu la sogs pa'i mdog tu tshon gyis byug cing /_bcos ma'i mchod phyir thogs pa la sogs pa'i rgyan gyis brgyan la/_/_
[\[62b.3\]]rkang pa'i mthil du hU~M gis rdo rje rtse gcig dang rtse gsum dang rtse lnga pa dang /_a yis bskyed pa'i rdo rje rgya gram rnams rim bzhin du bsams la 'og nas 'byung ba'i rdo rje'i 'gros rnams dang sbyar bar bya'o/_/de bzhin du khro bo chen po'i khro gnyer gyis smin ma bcums pa'i lta ba mig
[\[62b.4\]]g.yon par Ta las byung ba'i zla ba/_g.yas par ma las byung ba'i nyi ma la hU~M zhes bya ba bkod nas/_'bar ba'i lta ba dang he ru ka'i nga rgyal gyis hU~M zhes bya ba brjod nas 'og nas 'byung ba'i rdo rje 'gros kyis bskor bar bya'o/_/de yang dang po yol ba rim gyis bsal zhing /_sa rab tu
[\[62b.5\]]dga' ba la sogs pa'i sgrib pa bsal zhing bstan pa'i phyir/_rim pa bzhin dbu rgyan dang /_dpral ba dang spyan dang ko sko dang mgrin pa dang /_phrag pa dang /_phyag dang /_snying ga dang /_lte ba dang /_rked pa dang /_brla dang /_zhabs kyi bar du bstan pas rdo rje can phyung ste/_/phyed krung bcas
[\[62b.6\]]nas g.yas pa mnan te/_mnyam pa'i 'dug stangs kyis gnas la/_sngar smos pa bzhin du me tog gi thal mo spyi bor bzung la/_de bzhin gshegs pa thams cad la phyag 'tshal lo zhes bya bas phyag bya ba dang /_de bzhin gshegs pa thams cad la bdag nyid dbul lo zhes
[\[62b.7\]]bya bas bdag nyid phul nas/_'di skad du sems can bsdu bas bsdus pa ji snyed pa sgo nga las skyes pa dang /_drod gsher las skyes pa'am rdzus te skyes pa'am/_mngal las skyes pa yang rung ste/_gzugs can nam gzugs can ma yin pa'am/_'du shes can nam 'du shes
[\[63a\]]
[\[63a.1\]]med pa'am/_/'du shes can yang ma yin 'du shes med pa yang ma yin pa rnams kyang rung ste de dag thams cad bdag gis phyag rgya chen po'i go 'phang la rab tu gzhag par bya'o zhes smon lam btab la/_/sems can gyi khams rnams mun pa dang 'dres par
[\[63a.2\]]blta zhing /_oM kro d+he dr-iSh+Ti hI zhes bya ba dang /_hU~M gi mig 'bras kyi 'od zer 'jig pa'i me ltar 'bar bas 'gro ba gsum po thal bar byas nas phyed krung byas ba'i gar la gnas te/_slar yang rgyal mtshan chen po dang /_dril bu'i sgras blangs la gar chen po'i rol pas bskor bar
[\[63a.3\]]bya'o/_/gdams ngag las 'ongs pa'i rdo rje 'gros rnam pa bzhi sbyar bar bya ste/_rkang mthil gyi hUM las byung ba'i rdo rje rtse gcig pas sa gzhi la gzhog cing rdo rje dang dril bu rked par bzung la oM e ka sU tsi ka badzra pA da badzra ma hA kro d+ha/_b+ha ny+dza b+ha ny+dza sa rba duSh+TAM a sU rA Na hU~M phaT ces brjod
[\[63a.4\]]nas/_rdo rje rtse gcig pa'i 'gros kyis bskor ro/_/de nas de bzhin du rdo rje rtse gsum pa'i 'gros kyis bskor te/_/sngags ni oM tri sU tsi ka badzra pA da badzram hA kro d+ha b+ha ny+dza b+ham+dza sarba duSh+TAM a sU rA Na hA+o+uM phaT/_de'i 'og tu rdo rje lnga pa'i 'gros kyis bskor te/_sngags ni oM pany+dza sU tsi ka
[\[63a.5\]]badzra pA da badzra ma hA kro ng+ha b+ha ny+dza b+ha ny+dza sarba duSh+w+TAM a sU rA Na hA+o+uM phaT ces bya'o/_/de'i 'og tu mtha'i dbyangs yig las skyes pa'i rdo rje rgya gram bsams la/_rdo rje rgya gram kyi 'gros kyis bskor ba byas te/_sngags ni oM bi shwa badzra pA da badzra ma hA kro d+ha b+ha ny+dza b+ha ny+dza sarba duSh+TAM a sU rA Na hU~M phaT/_ces bya'o/_/_
[\[63a.6\]]de nas gzhan yang bshad pa ni/_rang gi lhag pa'i lhar dmigs la/_/lha yi rgyan gyis brgyan pa ste/_/yo byad thams cad dmigs byas la/_/lto ba'i me la sbyin sreg bya/_/shar dang nub dang byang dang lhor/_/phyogs su gnas pa'i rnal 'byor pa/_/mtshams na gnas pa'i lha mo
[\[63a.7\]]rnams/_/che ba'i mchog gi mchod par bya/_/de bzhin du rnal 'byor pa gzhan rnams kyis kyang so so rang gi ngo bo yol bas bar du bcad la rang rang gis bsdu ba'i gzugs kyis bcos ma byas nas/_ri bo lhun po'i steng du gnas par bsams te gar bya'o/_/de la brtag pa na
[\[63b\]]
[\[63b.1\]]shar phyogs kyi sgor mdog dkar po bcos ma'i 'khor lo thogs nas snga ma bzhin du thams cad bya ste/_oM gyi mig 'bras dang ldan pas byams pa'i lta bas blta zhing bdud rtsi bsil ba'i 'od kyi phreng bas med pa'i brtul zhugs 'dzin pa'i lta bar lhung ba rnams sangs rgyas kyi gti
[\[63b.2\]]mug mi gnas pa'i mya ngan las 'das pa la dgod par bsam mo/_/de bzhin du nub sgo na pad+ma gar gyi dbang phyug mdog dmar po bcos ma'i pad+ma 'dzin pa hI+uH'i mig 'bras dang ldan pas/_oM badzradr-iSh+Ta ru Ta ma Ta zhes bya ba dang /_g.yon la brten pa'i lta ba'i lcags kyu'i 'od kyis nyan thos la
[\[63b.3\]]sogs pa'i byang chub la gnas pa rnams rjes su chags pas 'dod chags kyi byang chub la dgod par bsam mo/_/de bzhin rta mchog byang sgor mdog ljang gu bcos ma'i ral gri thogs shing rta gdong ljang gu dang ldan pas ji lta ba bzhin du 'bar ba'i lta bas lcags kyus thams
[\[63b.4\]]cad mkhyen pa'i lam la brten nas nyan thos kyi lam du zhugs pa rnams las thob pa'i byang chub sems dpa' la sogs pa sprul pa sna tshogs kyis byang chub chen po'i lam du khrid par bsam mo/_/de bzhin du lho phyogs kyi sgor rdo rje nyi ma mdog ser po bcos ma'i rin po che
[\[63b.5\]]dang ldan pas/_oM dI p+ta dr-i sh+ya aM ku sha dzaHbzhes bya ba dang /_/nyi ma dang zla ba'i mig g.yas su brdeb cing myur bar g.yo bas lta ba'i pad+ma'i lcags kyus ser sna la sogs pa'i nyes pa bsal nas mnyam pa nyid kyi ye shes la sbyar bar bsams la/_de skad du yang /_shar dang
[\[63b.6\]]nub dang byang phyogs dang /_/lho yi phyogs su rim bzhin sbyar/_/zhes gsungs so/_/de dag thams cad kyang bcos ma'i stag lpags kyin bza' dang bcos ma'i skra kham ser dang /_sangs rgyas lnga'i thod pa'i cod pan dang spyan gsum pa/_bcos ma'i sna tshogs pad+ma dang nyi
[\[63b.7\]]ma la phyed krung bcas pa'i gar gyis bzhugs pa ste/_khyad par rtag pa'i zla ba'i gdan dang 'od can no/_/de bzhin du dbang ldan gyi mtshams su spyan ma mdog dkar mo bcos ma'i 'khor lo 'dzin pas byams pa'i lta bas sems can rnams kyi nye bar 'tshe ba zhi bar mdzad do/_/_
[\[64a\]]
[\[64a.1\]]de bzhin du me'i mtshams su mA ma kI mdog sngon mo bcos ma'i rdo rje thogs nas rdo rje'i lta bas gzhan gyi dpung gis nyen pa rnams bsrung ba'o/_/de bzhin du bden bral gyi mtshams su gos dkar mo mdog dmar mo bcos ma'i pad+ma 'dzin pa rjes su chags
[\[64a.2\]]pa'i lta bas skye bo rnams la rjes su chags par mdzad pa'o/_/de bzhin du rlung mtshams su sgrol ma ljang gu ut+pa la ba snams pa 'bar ba'i lta bas gdul bya rnams 'gugs pa mdzad do/_/de dag kyang snga ma ltar bcos ma'i skra kham ser dang /_/bcos ma'i zhal dang bcos
[\[64a.3\]]ma'i na gza' can bcos ma'i pad+ma dang nyi ma la g.yon brkyang bas bzhugs shing kha dog tshon gyis bsgyur ba g.yon pa snying gar khu tshur sdigs mdzub byed pa'o/_/de bzhin du khro bo mi g.yo ba ral gri dang sdigs mdzub dang klu'i zhags pa thogs pa/_bcos ma'i sna tshogs pad+ma
[\[64a.4\]]dang nyi ma la g.yon brkyang bas gnas shing /_rin po che la sogs pa'i rgyan sna tshogs dang /_gos bzang po bgos pa 'khor los sgyur ba rnams dang lha mo rnams kyis logs nas bskor zhing sun 'byin par byed pa steng dang 'og na bltas pas srid pa dang zhi ba mnyam par
[\[64a.5\]]bsam mo/_/kun kyang rdo rje 'gros la sogs pa dang pad+ma'i bskor ba lnga dang ldan pas rim bzhin du rkang stabs kyi tshul dgu bcu rtsa brgyad kyis gar bya zhing glu blang bar bya ste/_/stong pa gos med mchog gi gtso/_/rmi lam sgyu ma'i rang bzhin du/_/ji srid ma grub par du ni/_/sems
[\[64a.6\]]kyi rang bzhin bsgom par bya/_/mA ma kI'i glu'o/_/srid min mya ngan 'das min gang /_/de ni bde chen rdo rje ste/_/gang gi yid la sgom med pa/_/de yis bya ba sgrub pa yin/_/spyan ma'i 'o/_/sngags dang yi ge rnams spangs shing /_/thig le sgra dang bral ba'i sems/_/de ni mchog
[\[64a.7\]]tu bde chen te/_/'di la bsal dang gzhag pa med/_/gos dkar mo'i 'o/_/ji ltar gzugs brnyan rang bzhin nyid/_/de ltar dngos rnams sgom byed pa/_/stong nyid gos med mchog gi gtso/_/de las bsod nams sdig pa med/_/sgrol ma'i 'o/_/ji ltar chu yi zla ba bzhin
[\[64b\]]
[\[64b.1\]]bden pa ma yin brdzun pa min/_/dkyil 'khor 'khor lo mchog gis ni/_/lus kyang de bzhin blta bar bya/_/zhes 'khor thams cad gsungs so/_/chos 'byung gar gyi grong khyer du/_/zhes bya ba ni tshon gyi gnas chos 'byung bar ro/_/mkha' 'gro ma rdo rje dra pa'i dka' 'grel de kho
[\[64b.2\]]na nyid gsal ba las/_le'u gnyis pa'i rnam par bshad pa'o//_//rdo rje dra ba'i ting 'dzin gnas/_/zhes bya ba ni dgyes pa'i rdo rje'i ting nge 'dzin du gnas pa'o/_/'byung po chen po'i gtor ma bya/_/zhes bya ba ni 'byung po chen po rnams tshim par bya ba'i gtor ma'i mchod
[\[64b.3\]]pa nye bar spyod pa dang bcas pa'o/_/de skad du yang /_yan lag rgyan kun gyis brgyan zhing /_/rdo rje rgyan gyis mdzes byas la/_/rdo rje dril bu bzung nas su/_/lam gyi bzhi mdor gtor ma gtang /_me tog spos dang mar me dang /_/dri yi dung sogs g.yas su gzhag/_/g.yon du
[\[64b.4\]]sngags kyi mchod yon snod/_/snod gzhan mdun du bzhag nas ni/_/sngon du zhal bsil cho ga yis/_/me tog mchod sogs rim bzhin dbul/_/me tog mchod sogs byas nas su/_/bzang po'i snod du dbul bar bya/_/me tog tshul du bskyod pa dang /_/bdug pa'i tshul du bskyod
[\[64b.5\]]pa dang /_/mar me 'degs pa'i tshul dang ni/_/dri yi tshul du byug par bya/_/rol pa'i lag pas sgeg pa dang /_/phreng tshul mkha' 'gro phreng ba ma/_/hU~M zhes bya bas glu blang zhing /_/gar la pus mos dgug par bya/_/'di dag bla med mchod pa ste/_/sangs rgyas rnams ni mnyes mdzad
[\[64b.6\]]pa'o/_/nam mkha'i khams kyi dbus gnas par/_/zhes bya ba ni chos kyi 'byung gnas [(]gyi [,]kyi [)]nang du son pa'o/_/pad+ma zhes bya ba ni pad+ma dmar po 'dab ma brgyad pa'o/_/bsgom bya zhes bya ba ni stong pa nyid bsgom pa'i rjes la'o/_/hU~M las zhes bya ba ni hU~M rnams las te/_/phyogs dang
[\[64b.7\]]phyogs mtshams kyi 'dab ma rnams su brgya byin la sogs pa kha dog sngon por bya'o/_/de bzhin du tshangs pa la sogs pa rnams ni steng du oM de rnams las te kha dog dkar por bya'o/_/klu la sogs pas sa 'og rnams ni AHrnams las te/_kha dog dmar por bya'o/_/thams
[\[65a\]]
[\[65a.1\]]cad kyang rdo rje dril bu thogs shing rang gi rig mas 'khyud pa'o/_/g.yas brkyang ba'i zhabs kyis gdan la zhes bya ba ni sna tshogs pad+ma dang nyi ma la'o/_/tshangs pa la sogs pa brtag pa zhes bya ba ni rnam par snang mdzad do/_/dbang po la sogs rdo rje zhes
[\[65a.2\]]bya ba ni mi bskyod pa'o/_/karko Ta la sogs pa gar gyi dbang phyug ces bya ba ni snang ba mtha' yas so/_/thams cad rigs ni gsum las skyes/_/zhes bya ba ni gti mug dang zhe sdang dang 'dod chags kyi rang bzhin yi ge gsum las byung ba'o/_/gau rI yis ni dgug par bya/_/zhes
[\[65a.3\]]bya ba ni dam tshig 'khor lo bskyed pa las ye shes kyi 'khor lo gau rI'i lcags kyus dgug pa'o/_/nau rI'i zhags pas bcug nas ni/_/zhes bya ba la sogs pa ni go sla'o/_/de nas mchod yon zhabs bsil nas/_/sngags 'di yis ni tshim par bya/_/zhes bya ba'i mchod yon
[\[65a.4\]]dang zhabs bsil ni nye bar mtshon pa tsam ste/_/mchod pa dang bstod pa byas la/_/oM la sogs pa'i yi ge gsum gyis sbyang ba dang /_/btso ba la sogs pas bdud rtsir byas la tshim par bya ste zhi ba la sogs pa la ni rdo rje dkar po la sogs pas brgyad pa'i zhal du cung zad phye bar dbul
[\[65a.5\]]lo/_/gsod pa la sogs pa la ni khro bo'i rdo rjes brgyan pa'i zhal gdangs par ro/_/lhag ma ni go sla'o/_/de nas zhes bya ba la sogs pa gzhung gi tshig sna tshogs la rdo rje'i ming rnams dkrugs pa nyid du snang ste/_/de rnams 'dir rim pa bzhin du bsdebs la brjod par bya'o/_/de la
[\[65a.6\]]rdo rje bzhad pa dang /_rdo rje rnam par rol ba dang /_rdo rje 'gying ba dang /_rdo rje a la la rnams ni zhe sdang gi rigs so/_/rdo rje ye shes dang /_rdo rje 'babs pa dang /_rdo rje pha rol tu phyin pa rnams ni gti mug gi rigs kyi'o/_/rdo rje myu gu dang /_rdo rje pad+ma dang /_rdo rje pad+ma'i myu gu dang /_rdo rje
[\[65a.7\]]kun du gzigs pa dang /_rdo rje 'dod chags rnams ni 'dod chags rigs kyi'o/_/rdo rje yid bzhin nor bu dang /_/rdo rje yan lag med pa dang /_rdo rje mchog tu dga' ba dang /_rdo rje dga' ba'i bde ba dang /_rdo rje dga' ba rnams ni rin po che'i rigs kyi'o/_/rdo rje shes rab dang /_rdo rje
[\[65b\]]
[\[65b.1\]]shes rab myu gu dang /_rdo rje snying rje myu gu dang /_rdo rje nam mkha' rnams ni dam tshig gi rigs so/_/mkha' 'gro ma rnams kyi brjod par bya ste/_rdo rje snying po dang /_rdo rje mtshon cha dang /_rdo rje e ma bde ba dang /_rdo rje bdag med ma dang /_rdo rje lag pa rnams ni zhe sdang gi rigs kyi'o/_/_
[\[65b.2\]]rdo rje spyan ma dang /_rdo rje mkha' 'gro ma dang /_rdo rje ser skya ma dang /_rdo rje sgyu 'phrul rnams ni gti mug gi rigs kyi'o/_rdo rje 'bar ma dang /_rdo rje lcug ma dang /_rdo rje 'bebs ma dang /_rdo rje ro langs ma dang /_rdo rje lcags kyu ma dang /_rdo rje phreng ba ma rnams ni rin po che'i rigs kyi'o/_/_
[\[65b.3\]]rdo rje phreng ba ma dang /_rdo rje sgeg mo dang /_rdo rje bzhad pa ma dang /_rdo rje kun du 'khyud ma dang /_rdo rje rgyas ma dang /_rdo rje pad+ma dang /_rdo rje chags pa ma rnams ni 'dod chags kyi rigs kyi'o/_/rdo rje 'byung ma dang /_rdo rje dgod ma dang /_rdo rje sgrol ma dang /_rdo rje rnam par rol ma dang /_rdo rje
[\[65b.4\]]blo gros dang /_rdo rje king ka ma dang /_rdo rje kha chu ma dang /_rdo rje dbugs dbyung ma rnams ni dam tshig gi rigs kyi'o/_/'dod chags zhes bya ba la sogs pa la/_'dod chags ni snying rje chen po'o/_/zhe sdang ni gnyis mi zad pa'o/_/gti mug ni gnyis su mi shes pa'o/_/kun du dam
[\[65b.5\]]tshig ces bya ba ni kun du rnam par sprul pa'o/_/sems dpa' zhes bya ba ni dngos po gsum gcig tu gyur pa ste/_shin tu rnam par dag pa'i dbyings so/_/nor bu zhes bya ba ni sangs rgyas thams cad mnyam pa nyid kyi khyad par du 'phags pa'o/_/des ni rigs drug go/_/rigs lnga
[\[65b.6\]]dang gcig ste/_gzhan byang chub sems dpa' rnams kyi rigs lnga'o/_/'dod pa zhes bya ba ni 'dod chags dang zhe sdang dang /_gti mug dang ldan pa'i sems so/_/mkha' 'gro ma rdo rje dra ba'i dka' 'grel de kho na nyid rgyas pa las le'u gsum pa'i rnam par bshad pa'o//_//_
[\[65b.7\]]rdo rje snying po mngon byang chub/_/brtag pa'i rgyal po dang po nyid/_/ces bya ba la sogs pa go sla'o/_/sku yi lag pa'i phyag rgya la/_/zhes bya ba la/_sku yi zhes bya ba ni sku'i bya ba'o/_/phyag rgya zhes bya ba ni 'da' bar mi bya ba ste/_hU~M gi rdo rje sbyangs pa'i lag pa'i sor mo rnams kyi
[\[66a\]]
[\[66a.1\]]rdo rje dang 'khor lo la sogs pa bca' ba'o/_/de bzhin du rkang pa bskyod pa dang /_lta ba'i phyag rgyal sogs pa yang gzung bar bya'o/_/ngag gi phyag rgya zhes bya ba ni ngag gi bya ba ste/_hU~M las skyes pa'i rdo rje dkar pos mtshan pa'i zhes khro bo la sogs pa'i sngags
[\[66a.2\]]bzlas pa'o/_/sems kyi phyag rgya mtshan ma yin/_/zhes bya ba la sogs sems kyi sgrub pa'i phyag rgya ni brtsams pa'i sku gzugs dang thad ka la sogs pa mtshan ma skam pa ma la sogs pa'o/_/lung kha cig las ni ri mo'i mtshan ma ni phyag rgya yin zhes 'byung ste/_ri mo
[\[66a.3\]]ni rdul tshon gyi dkyil 'khor ro/_/phyag rgya ni der bri ba'i gser la sogs pa las byas pa'i mtshan ma bri bar bya'o/_/de nyid bsam gtan dkyil 'khor la'o/_/zhes ba ni bsam gtan gyi lha'i mtshan ma ste/_thugs kyi mtshan ma'o/_/de yang skam pa la sogs pa dngos
[\[66a.4\]]su smos pa rnams te/_de bas na puk+ka sI la sogs pa'i ri mo'i dkyil 'khor gyi rjes su 'brangs nas seng ge la sogs pa bri bar shes par bya'o/_/g.yas kyi lag na zhags pa ste/_/zhes bya ba ni go sla'o/_/nam mkha' kun du rgyu zhes bya ba la/_nam mkha' kun ni shes rab kyi
[\[66a.5\]]ye shes so/_/mkha' 'gro ma'i rgyud ces bya ba ni rgyu'i rgyud dang /_'bras bu'i rgyud dang /_thabs kyi rgyud do/_/de la phan zhing 'bras bu'i ngo bor 'gro bas na rgyu ste/_chos thams cad dmigs pa thog ma dang tha ma med pa'i dbyings kyi rang bzhin no/_/de'i phyir rgyus 'bras bu bsdu ba med pa'i
[\[66a.6\]]phyir 'bras bu'o/_/bsdu bar bya ba'i rtog pa'i ngo bo nyid med pa'i phyir ro/_/thabs kyi rgyud ces bya ba ni sngags phyag rgya dang dkyil 'khor 'khor lo la sogs pa rnams so/_/rgyud rnams kun gyi bla ma ste/_/zhes bya ba ni rnal 'byor gyi rgyud bla na med pa ste/_bya ba dang spyod pa'i rgyud la
[\[66a.7\]]sogs pa'i bla mar gyur ba'i phyir ro/_/yangs shing gting dpag dka' bste/_/zhes bya ba la/_yangs pa ni thabs kyi rgyud do/_/gting dpag dka' ba ni 'bras bu'i rgyud do/_/de yang sangs rgyas rnams rigs lnga'i ye shes gzhan gyi spyod yul ma yin pa'i phyir ro/_/des na
[\[66b\]]
[\[66b.1\]]rigs dang gzhan gyis mi rig pa nyid do zhes bya ba gsungs pa ni lhag ma go sla bas bshad pa ma byas so/_/ting 'dzin mchog la dga' gnas te/_/zhes bya ni man ngag ji lta ba bzhin du/_/mchod pa'i yo byad sna tshogs kyi dkyil 'khor sgrub ba la sogs pa byas nas/_/slob
[\[66b.2\]]ma dkyil 'khor du 'jug pa'i chogs dang por rang nyid zhugs nas/_chu la sogs pa rjes su gnang ba'i mthar thug pa'i dbang 'khor lo'i bdag po la ma nos nas/_bden pa'i byin rlabs bsgrags pa la sogs pa'i mthar bgegs dgras bzlas pa'i ras kyi gdong g.yogs
[\[66b.3\]]dang stod g.yogs byas la/_snying gar mchog tu dga' ba'i rang bzhin te he ru ka'i thugs kar a'i 'od zer gyis rdul phra rab kyi lus thams cad bkang ba'i ting nge 'dzin la gnas pa'o/_/rig pa'i dbang zhes bya ba ni/_ma rig pa bzlog pa ste/_de nyid ni 'khru bas na dbang ngo /_de
[\[66b.4\]]la de kho na nyid kyi sgrib pa dang /_don dang /_sems can dang /_bdag dang /_rnam par rtog pa dang /_'du byed dang /_'jug pa'i rnam par shes pa rnams go rims bzhin du 'khru bar byed pa'i dbang rnam pa drug go/_/de yang 'di nyid las/_chu yi dbang ni dang po ste/_/dbu rgyan dbang
[\[66b.5\]]ni gnyis pa'o/_/rdo rje'i dbang ni gsum pa ste/_/rang gi bdag po bzhi pa yi/_/ming gi dbang bskur lnga pa yin/_/sangs rgyas nyid ni drug pa ste/_/bum pa'i dbang ni bdun pa yin/_/gsang ba'i dbang bskur brgyad pa ste/_/shes rab ye shes dgu pa'o/_/zhes gsungs so/_/_
[\[66b.6\]]gsum ni 'og nas 'chad do/_/ci ste rdzogs pa'i sangs rgyas kyi/_/dbang dang por bskur ba yin na/_ji ltar drug par 'jog ce na/_rim pa la dang po yin yang me long lta bu'i ye shes la sogs pa ye shes lnga rnam par dag pa la ltos nas/_shes bya rnam par dag pa yin
[\[66b.7\]]pa'i phyir drug par gzhag go/_/de la dkyil 'khor du zhugs pa'i rjes la/_/pratIts+tsha badzrahoHzhes bya bas dkyil 'khor bu me tog gi phreng ba bor la/_mtshan ma gang dang gang gi drug du lhung ba de dang de'i sngags dang /_pra ti gr-ih+Na swa mi maM satwa ma hA ba la zhes bya bas slob ma'i mgor me
[\[67a\]]
[\[67a.1\]]tog gi phreng ba bcing ba ni sangs rgyas nyid du khas len pa'i phyir/_rdzogs pa'i sangs rgyas kyi dbang ste me tog phreng ba'i dbang ngo /_/thog mtha' med pa'i chos nyid rnam par dag pa'i rang bzhin no/_/rang rig skyes bu'i chu dang ni/_/kun nas bum pa brgyad por bcas
[\[67a.2\]]zhes bya ba la/_rang rig skyes bu'i chu zhes bya ba ni rig pa dang bcas pa'i 'khor lo'i bdag por snyoms par 'jug pa las skyes pa'i byang chub sems kyi chus gang ba ste/_rnam par rgyal ba'i bum pa'o/_/yang na snyoms par 'jug pa'i mchod pa las byung ba'i bum pa brgyad po yang dag par
[\[67a.3\]]bya'o/_/de dang bcas pas don gcig por go bar bya'o/_/kun nas zhes bya ba ni phyogs brgyad na gnas pa ste/_sgo bzhi dang mtshams na gnas pa'i lha mo brgyad kyi mtshan ma rnams kyis mtshan cing nang du yang de dag gis bkang ba'o/_/bcu pa ni bgegs dgra'i mtshan mas mtshan pa ste/_/_
[\[67a.4\]]bum pa bcu las nyung bar mi bya'o zhes gsungs pa'i phyir ro/_/mnyes par bya zhes bya ba ni bkru bar bya ba'o/_/gang la zhe na/_rdo rje can bsams zhes bya ba smos te/_slob ma he ru bsgoms pa la'o/_/rdo rje sems su rab bsgoms pa/_/zhes bya ba ni kun gzhi rnam shes gnas gyur
[\[67a.5\]]pa'i/_/me long lta bu'i ye shes su bsgoms pa'o/_/yang na rdo rje sems zhes bya ba ni de bzhin gshegs pa rnams so/_/rab bsgoms pa zhes bya ba ni cod pan la de rnams kyis byas shing mtshan pa'o/_/rdo rje nyi ma rab bsgom bya/_/zhes bya ba ni slob ma'o/_/dbang gis ni de gyur pa las dbu
[\[67a.6\]]rgyan no/_/rdo rje'i tshig ni rab tu sbyar/_/zhes bya ba ni dbang bskur ba de gnyig la yang badzra ab+hiSheny+tsa zhes brjod par bya'o/_/rtse dgu pa zhes bya ba ni rtse mo lnga pa nyid do/_/ji ltar sbyang snyam pa la/_'og gi ngos kyi rtse mo bzhi ni sgo skyong ba rnams kyi rang bzhin no/_/steng gi ngos kyi rtse mo bzhin
[\[67a.7\]]ni mtshams kyi lha mo bzhi'i rang bzhin no/_/steng 'og gi dbu ma'i rtse mo gnyis ni dkyil 'khor gyi bdag po dang de'i rig pa'i rang bzhin no/_/de ltar yang slob dpon kun dga' snying po'i zhal snga nas sangs rgyas mnyam sbyor gyi TI kA las/_ngos kyi rtse mo bzhin na/_/snang ba mo la sogs
[\[67b\]]
[\[67b.1\]]pa'i lha mo rnams kyi rnam par dag pa yin la/_gzhan bzhi ni myur 'gro ma la sogs pa'i'o zhis gsungs so/_/dbu ma ni rde rje sems dpa'i rang bzhin te dbu ma la dbye ba med pas lnga yang grangs dgur 'gyur ro/_/de ltar yang rdo rje gdan bzhi las gsungs pa/_kun gyi dbu ma rnam snang
[\[67b.2\]]mdzad/_/ces bya ba'i rang dbus ma ni rnam snang ngo bo ste/_steng 'og gnyis ka'i ngo bo yang de bzhin go bar bya'o/_/rdo rje chen po zhes bya ba ni so sor rtog pa'i ye shes kyi pad+ma gar dbang gi rang bzhin bas so/_/snying gar zhes bya ba ni gzung bar bya ba'i lhag ma can no/_/slob ma 'jig rten dpang
[\[67b.3\]]bya zhing /_/zhes bya ba ni slob ma pad+ma gar dbang gi rnam par bya'o/_/de ring khyod dbang bskur zhes pa ni der yang dag par rdzogs pa'i sangs rgyas rnams kyis so/_/'di de sangs rgyas thams cad nyid/_/ces bya ba ni byang chub thams cad bskyed pa'o/_/slob ma rta mchog lha mo ni/_/zhes
[\[67b.4\]]bya ba ni rdo rje rta mchog go/_/sgrol mas 'khyung pa bsam par bya/_/zhes bya ba ni sgrol ma dang snyoms par zhugs pa'o/_/rdo rje bdag po zhes bya ba ni rdo rje rnams kyi bdag po bya ba nan tan gyi ye shes kyi gdul bya rnam par dag pas gdul ba'i phyir ro/_/lag pas rdo rje dril bu 'khrol/_/_
[\[67b.5\]]zhes bya ba ni rdo rje dang dril bu dang ldan pas sgrol ma la 'khyud de phyi nas dril bu 'khrol pa'o/_/slob ma rnam snang byas nas ni/_/rtag pa'i gzugs su bskyed la/_ming gi dbang bskur ba zhes bya ba ni slob ma'i spyi bor lag pa bzhag nas ming gdags pas dbang bskur ba ste/_chos kyi
[\[67b.6\]]dbyings rnam par dag pa'i rang bzhin no/_/dbang drug po dag nye bar bsdu ba gsungs pa/_gang gang zhes bya ba la sogs pa gsungs te/_gang gang snang ba zhes bya ba ni chu la sogs pa snang ba rnams so/_/kun gyi rang gtso zhes bya ba ni de nyid thams cad kyi bdag nyid do/_/gtso bo ni bdag
[\[67b.7\]]po'o/_/he ru ka zhes pa ni nye bar mtshon pa ste/_/so sor rang gi 'khor los sgyur ba'i bdag por blta bar bya'o/_/gang zhes pa ni gang gi phyir zhes bya ba'i don to/_/rang bzhin dag pa zhes bya ba ni 'khru ba ste dbang bskur ba rnams so/_/dri med ces bya ba ni rang bzhin gyis rnam par dag pa'i
[\[68a\]]
[\[68a.1\]]phyir ro/_/chos zhes bya ba ni sangs rnams kyi chos so/_/de nyid ci zhig ce na/_sangs rgyas ye shes zhes bya ba smos te ye shes lnga chos nyid rnam par dag pa'i dbyings dang drug go/_/de dag tu zad dam zhe na/_ma yin te brtul zhugs dang lung bstan par yang bya'o/_/de nyid
[\[68a.2\]]gsungs pa 'di zhes bya ba la sogs pa/_sarba ta thA ga ta sib+hA badzra zhes bya ba ni yang dag par rdzogs pa'i byang chub bo/_/sa ma ya tiSh+Tha zhes bya ba la ye shes kun du 'gro ba thob pas na/_dam tshig ste yang dag par rdzogs pa'i byang chub po/_/tiSh+Tha ni de gnas pa'o/_/de nyid yi ge drug gis
[\[68a.3\]]bstan te/_de la hi zhes bya ba ni don dang sems can gyi nyes pa rdul dang bral bas te me long lta bu'i ye shes so/_/hi hi hi hi zhes bya ba ni bdag tu 'dzin pa la sogs pa'i dri ma dang bral ba ste mnyam pa nyid dang /_so sor rtog pa dang bya ba nan tan dang /_chos kyi dbyings rnam par rtog pa'i ye
[\[68a.4\]]shes so/_/hU~M zhes bya ba ni gzung ba la sogs pa'i dri ma dang bral ba'i chos nyid rnam par dag pa'o/_/sgrub thabs kun gyi cho ga yis/_/zhes bya ba ni dkyil 'khor gyi yo byad rnams so/_/chog ni ji lta ba bzhin du 'bul ba ste/_sgyu ma la sogs ba dang mtshungs par mos pa'o/_mchod pa
[\[68a.5\]]bla med kun zhes bya ba ni phyi dang gsang ba dang de kho na nyid kyi mchod pa rnams so/_/brtul zhugs zhes bya ba ni mi phyed pa'i dam bca'o/_/de nas rdo rje lag nas lag/_/ces bya ba ni tshigs su bcad pa brjod kyi 'og tu slob dpon gyi lag nas slob ma'i lag tu sbyin pa'o/_/ci 'dra zhe na/_
[\[68a.6\]]thog mtha' med ces bya ba la sogs pa smos te/_thog mtha' med pa zhes bya ba ni chos nyid rnam par dag pa'i chos kyi sku'o/_/sems dpa' zhes bya ba ni chos thams cad ro gcig pa'o/_/rdo rje sems dpa' zhes bya ba ni mi bskyod pa'i rang bzhin me long lta bu'i ye shes so/_/dga'
[\[68a.7\]]ba che zhes bya ba ni rin chen 'byung ldan dang mnyam pa nyid kyi ye shes so/_/kun du bzang po zhes bya ba ni kun nas dge ba ste snang ba mtha' yas dang so sor rtog pa'i ye shes kyi rang bzhin no/_/kun gyi bdag cas bya ba ni bya ba nan tan gyi ye shes dang /_don yod grub pa'i rang bzhin no/_/_
[\[68b\]]
[\[68b.1\]]rdo rje snying po zhes bya ba ni chos kyi dbyings rnam par dag pa'i ye shes dang /_rnam par snang mdzad kye tshul gyis so/_/gtso bo zhes bya ba ni de bzhin gshegs pa'i gtso bo yin pa'i phyir ro/_/shes rab dbyangs te rjes 'gro ba/_/zhes bya ba ni gdul bya'i rgyud thams cad kyi so so'i bsam pa
[\[68b.2\]]dang mthun par chos nyid rtogs par byed pa'i phyir ro/_/dbugs dbyung thams cad byin nas su/_/zhes bya ba ni mthong ba dang btsud pa yis zhes bya ba la sogs pa'i tshig gis so/_/rang nyid shAkya thub 'gyur te/_/zhes bya ba ni/_g.yon pa'i khu tshur gyis snying gar chos gos bzung la/_
[\[68b.3\]]g.yon pa mchog sbyin gyi phyag rgya bcas nas mnyam pa'i rkang stabs la gnas te/_de bzhin gshegs pa rnams dang lhan cig tu lung bstan par bya'o/_/srid pa shin tu sgrub pa'i phyir/_/zhes bya ba ni mi gnas pa'i mya ngan las 'das pa thob par bya ba'i phyir ro/_/b+hAr b+hu ba swaHzhes bya
[\[68b.4\]]ba ni 'jig rten gsum mo/_/rig pa'i dbang thob pas ting nge 'dzin gsum bsgom mo zhes bstan pa'i phyir de nas shes rab la sogs pa smos te/_rdo rje ting nge 'dzin zhes bya ba ni sbyor ba dang po dang dkyil 'khor rgyal mchog dang las rgyal mchog gi ting nge 'dzin to/_/rdo rje dam tshig phyung nas ni
[\[68b.5\]]rang gi snying gar zla ba'am nyi ma la rang gis bon bsams la de'i 'od zer phyung ste/_gang gi 'khor los sgyur ba bla ma dang sangs rgyas dang byang chub sems dpa' rnams dmigs nas/_dkon mchog gsum la skyabs su mche/_/zhes bya ba la sogs pa brjod par bya'o/_/bla ma rdo rje can zhes
[\[68b.6\]]bya ba ni nye bar mtshon pa'o/_/mchod bzhes bya ba ni/_rang gi snying ga'i 'od las byung ba'i mchod pa'i lha mo rnams kyis mchod pa'o/_/bdun po rnam par dag par bya/_/zhes bya ba ni sdig pa bshags pa dang /_bson nams kyi rjes su yi rang ba dang /_bsod nams yongs su bsngo ba dang /_
[\[68b.7\]]gsum la skyabs su 'gro ba dang /_zhu ba dang gsol ba gdab pa dang lam bsten par bya ba rnams so/_/byang chub tu ni sems bskyed nas/_/zhes bya ba ni/_don dam pa dang /_rjes las skyes pa dag 'jig rten ba'i ye shes las byung ba srung ba'i 'khor lo la sogs ba'o/_/chos kyi 'byung
[\[69a\]]
[\[69a.1\]]gnas rnam par bsgom/_/zhes bya ba ni sngon du srung ba'i 'khor lo bsgoms nas/_der mos pa spyod pa'i sa dang bcas pa'i sa bcu gsum pa'i rang bzhin chos 'byung ba'i phyag rgya zhags phra ba steng yangs pa dkar po rdo rje 'dzin pa'i bdag nyid bsgom pa'o/_/der ni sangs
[\[69a.2\]]rgyas gnas khang bsgom/_/zhes bya ba ni de'i nang du rdo rje dang pad+ma'i steng du 'byung ba chen po bzhi dang /_b+h+rUM dang 'khor lo las rnam par snang mdzad yongs su gyur pa las khang bu brtsegs pa bsgom pa'o/_/rnam pa lnga po bsgom par bya/_/zhes bya ba ni a la sogs pa'i dbyangs yig bco lnga las zla ba/_
[\[69a.3\]]ka la sogs pa gsal byed sum cu rtsa bzhi las nyi ma de'i 'od kyis sangs rgyas kyi yon tan thams cad bkug ste/_skar ma lta bur btsud nas de dag phan tshun du gzugs brnyan lta bur blta bar bya ste/_me long lta bu'i ye shes so/_/de'i steng du hU~M dang aM yongs su gyur pa las rim bzhin du sna
[\[69a.4\]]tshogs rdo rjes mtshan pa'i thod pa dang kri gug lte bar nyi ma las sa bon gyis mtshan pa ni so sor rtog pa'i ye shes so/_/de'i 'od zer las lha mo bco lnga'i dkyil 'khor gyi 'khor lo 'phros te 'gro ba'i don byed pa ni bya ba nan tan gyi ye shes so/_/bsdus nas sa bon dang /_phyag mtshan dang zla ba nyi ma
[\[69a.5\]]de dag thams cad yongs su gyur pa las byung ba'i dang po'i skyes bu zhes bya ba kun du bzang po phyag bcu drug pa zhal brgyad pa zhabs bzhi pa 'og nas 'byung ba'i mdog dang mtshan mar ldan pa ni shin tu rnam par dag pa'i ye shes te/_mngon par byang chub pa lnga'o/_/bsgom par bya zhes
[\[69a.6\]]bshad do/_/mkha' 'gro ma yi 'khor lo spro/_/zhes bya ba ni/_de nas rdo rje chags chen te/_/zhes bya ba'i mthar sbyar bar bya'o/_/dri za bzhin du zhugs nas ni/_/ltung ste zhu ba rjes dran bya/_/zhes bya ba la/_skye bzhin pa'i lha'i rnam pa ltar/_hU~M aM zhes bya ba hoH_dmar po gnyis kyi dbus
[\[69a.7\]]su bcug ste/_yi ge bzhi rang gi zhal nas zhugs te/_pad+ma'i snying por bsams te/_'dod chags chen po zhu bar bltas la/_de'i 'od kyi mthus dang po'i skyes bu rig pa dang bcas pa yang me lce 'bar ba dang 'dra bar 'od 'bar ba dang zhu ba'i gzugs su gyur ba bsgom pa'o/_/mtshams
[\[69b\]]
[\[69b.1\]]kyi lha mos bskul bar bya/_/zhes bya ba ni zhu ba'i 'od las byung ba'i mkha' 'gro ma rnam bzhis/_/khyo ni zhe sdang rdo rje zhes bya ba la sogs pa'i glus blang bar bya'o/_/'khor lo'i 'dren pa bskul nas ni/_/zhes pa ni glus bskul ba'i 'og tu lha mo bzhi zhu ba'i gzugs su bsdus nas sa bon
[\[69b.2\]]dang mtshan ma yongs su gyur pa las zhal la sogs pa'i 'og nas 'byung ba dang ldan pa'i skur bzhengs pa'o/_/mig sogs rnams la gti mug sogs/_/zhes bya ba la/_mig dag la ni gti mug rdo rje'o/_/rna bdag la ni zhe sdang rdo rje'o/_/sna dag la ni ser sna rdo rje'o/_/lce dag la
[\[69b.3\]]ni 'dod chags rdo rje'o/_/lus la ni phrag dog rdo rje'o/_/yid la ni bdag med mkha' 'gro ma ste/_de rnams kyi mdog la sogs pa ni 'og nas ston par 'gyur ro/_/rdo rje gsum po gnas gsum dgod/_/ces bya ba ni/_snying ga dang /_mgrin pa dang /_spyi bo'i gnas su mkha' la spyod
[\[69b.4\]]ma dang /_sa spyod ma dang /_sa 'og na spyod ba rnam pa gsum dgod do/_/de dag gi thugs ka'i zla bar hU~M AM/_oM zhes bya ba rnams sngon po dang /_dmar po dang /_dkar po'i mdog tu rim bzhin du bsam par bya'o/_/de'i 'og tu dbang bskur bar gsol bas dbang bskur ba bstan
[\[69b.5\]]pa'i phyir/_rig ma brgyad kyis dbang bskur bya/_/zhes ba smos te/_rang gi snying gar nyi ma la gnas pa'i thod pa dang /_zangs gri'i sa bon las byung ba'i 'od kyis bskul ba'o/_/lha mo brgyad kyi phyag gi pad+ma bdud rtsis gang ba'i bum pas brgyan pas spyi bor bkru bar bsgom pa'o/_/_
[\[69b.6\]]de nas rdo rjes chags te zhes bya ba la/_rdo rje ni de bzhin gshegs pa rnams so/_/de rnams kyi rjes su chags pa ni rdo rje dang pad+ma sbyar nas/_mnyam par sbyor ba'i sgyu ma'i sgras de bzhin gshegs pa thams cad bdag la btsud de/_oM sarba ta thA ga ta a nu rA ga na badzra swa b+hA ba At+ma
[\[69b.7\]]ko\u0f85haM zhes bya bas bde ba chen po la longs spyod pa'o/_/de dag ni rang bzhin gyi sku'i bdag nyid sbyor ba dang po'i ting ngo 'dzin to/_/de nas pad+ma'i nang du so so'i sa bon yongs su gyur pa las so so'i yi ge brjod na sgo dang /_mtshams kyi lha mo rnams de dang der spro zhing dgod bar bya'o/_/ye shes
[\[70a\]]
[\[70a.1\]]'khor lo gzhug par bya/_/zhes bya ba ni sa bon de dag las byung ba'i 'od kyis ye shes kyi 'khor lo bkug nas/_slar yang bgegs bsal ba dang /_mchod pa byas nas dgug pa dang /_gzhug pa dang /_bcing ba dang /_dbang du bya bar bsgrub pa'o/_/de nas bdud
[\[70a.2\]]rtsi myang bar bya/_/zhes bya ba ni/_'khor lo'i gtso la bstod par bya/_/zhes bya ba'i 'og tu sbyar bar bya'o/_/lha mo brgyad kyis mchod nas ni/_/zhes bya ba ni rang gi snying ga'i sa bon las spros pa'i rig ma brgyad kyis mchod pa'o/_/'khor lo'i gtso bo bstod par bya/_/zhes bya ba
[\[70a.3\]]ni/_'og nas 'byung ba'i glu dang sbyar ro/_/de nas yan lag drug po bsgom/_/zhes bya ba ni kha dog rnam pa drug 'khor los sgyur ba drug gi rang bzhin gyi gnas su ston pa ste/_de la nag po dang /_dmar po dang /_ser po dang /_ljang gu dang /_sngon po dang /_dkar po'i rim gyis
[\[70a.4\]]lhan cig skyes pa'i dga' ba tsam gyi bdag nyid du 'khor lo'i bdag po rnams bsgom par bya'o/_/de dag ni longs spyod rdzogs pa'i sgu'i bdag nyid dkyil 'khor rgyal po mchog gi ting nge 'dzin te gnyis pa'o/_/bdag byin brlab pas byin gyis brlab/_/ces bya ba la/_bdag
[\[70a.5\]]byin gyis brlab pa ni rang gi ye shes te/_des gzhan dag byin gyis brlab pa ni rang gi ye shes su sbyar ba'o/_/de dag gi sprul pa'i sku'i bdag nyid las rgyal po mchog ces bya ba'i ting nge 'dzin gsum pa'o/_/cho ga de yang sgrub thabs su shes par bya ste/_rgyud kyi tshul las
[\[70a.6\]]'byung ba re zhig 'dir sbyar bar bya ste/_bdag byin gyis brlab pa ni mtshan ma rnam pa lnga ston par le'u bcu bzhi pa las gsungs te/_bdag byin brlabs nas byin brlab pa/_/mdor bsdus nas ni bshad par bya/_/snying ga'i dbus gyur zla ba ste/_/zla ba'i gzugs la mi shigs
[\[70a.7\]]pa/_/'od zer sna tshogs kun du 'phro/_/de yis rdo rje rnam par bsgom/_/rdo rjes bdag med rnal 'byor ma/_/bsgoms te cho gas bskul nas su/_/mkha' 'gro'i sna rtse'i nang gnas par/_/yungs gar zhes bya rnam par bsgom/_/khams gsum rgyu dang mi rgyu ba/_/'gro ba ma lus der
[\[70b\]]
[\[70b.1\]]bsgom bya/_/'di ltar rtag tu bsgoms pa yis/_/bdag byin brlab pa 'grub par 'gyur/_/zhes bya ba smos te/_de la mdor bsdus zhes bya ba ni go rims bzhin du'o/_/snying gi dbus gyur zhes bya ba ni zhes bya ba ni shes rab kyi pad+ma'i nang du'o/_/zla ba ni zla ba'i dkyil 'khor ro/_/mi shigs pa zhes
[\[70b.2\]]bya ba ni thig le dang /_zla tshes dang /_dbyangs yig drug pas brgyan pa'i yi ge hU~M ngo /_/'od zer sna tshogs kun du 'phro/_/zhes bya ba ni 'od zer sna lnga dang ldan pa'o/_/de yis rdo rje rnam par bsgom/_/zhes bya ba ni hU~M yongs su gyur pa las byung ba'i rdo rje sngon po nas 'bru tsam bsam
[\[70b.3\]]pa'o/_/rdo rjes bdag med mkha' 'gro ma/_/bsgoms nas zhes bya ba ni rdo rjes mtshan pa'i don to/_/chogs bskul nas su zhes bya ba ni dbang po gnyis kyi sbyor bas dbab pa'o/_/mkha' 'gro ma yi sna rtser gnas/_/zhes bya ba ni gnyi ga'i sna'i rtse mo'i mtshams su'o/_/khams gsum
[\[70b.4\]]rgyu dang mi rgyu ba/_/zhes bya ba ni rten dang brten pa'i dkyil 'khor ro/_/der zhes bya ba ni rdo rje lte ba'i nang du'o/_/yang na snying ga'i dbus gyur zhes bya ba ni rang gi snying gar ro/_/zla ba dang mi shigs pa ni bshad zin to/_/phra mo zhes bya ba ni rdo rje yongs su gyur pa'i thig le ste/_/mkha' 'gro bdag
[\[70b.5\]]med ma zhes bya ba ni bdag med ma nyid ston pa'o/_/tshogs bskul nas su zhes bya ba ni sngar bshad pa bzhin du snying ga nas bskul ba'o/_/gang du zhe na/_mkha' 'gro ma yi sna rtser gnas/_/zhes bya ba ste/_pang+ma'i sna'i rtse mor ro/_/lhag ma ni sngar bshad pa bzhin du sbyar ro/_/tsha ga'i go
[\[70b.6\]]rims rim pa yis/_/de nas mtshan ma mtshon par bya/_/zhes bya pa la/_/cho ga'i go rims ni goms pa phul du byur ba'o/_/rim pa zhes bya ba ni mtshan ma rnams rim gyis skye ba'o/_/gzhan dag na re rim pa'i mtshan nyid tha dad pa ste dus gcig tu skye bar 'gyur ro zhes zer ro/_/dang po
[\[70b.7\]]sprin gyi rnam pa ste/_/zhes bya ba ni phra mo'i 'od zer dang po sprin dang 'dra bar mthug pa ste/_he ru ka'i 'o/_/gnyis pa du ba lta bu yin/_/zhes bya ba ni 'od zer gnyis pa mkha' la chags pa'i dud sprin ltar snang ba ste rtag pa'i 'o/_/gsum pa srin bu me khyer 'dra/_/zhes bya ba mkha'
[\[71a\]]
[\[71a.1\]]zhes bya ba ni chos kyi dbyings so/_/u da ya zhes bya ba ni shar zhing skyes pa ste/_sangs rgyas kyi sku yin la/_de ltar snang ba'i 'od ni gsum pa ste/_nyi ma'i yin no/_/bzhi pa mar me lta bur 'bar/_/zhes bya ba ni mar me'i rtse mo ltar 'bar bste pad+ma'i yin no/_/lnga
[\[71a.2\]]pa rtag tu snang ba ni/_/sprin med nam mkha' lta bu'o/_/zhes bya ba ni snang ba gang nam mkha'i rnam pa ltar rgyun du gsal bar snang ba ste rta mchog go/_/thams cad mkhyen pa'i rgyu yin no/_/zhes bya ba ni ting nge 'dzin rnyed pa'o/_/phyi nas sgyu ma'i tshul du zhes bya ba ni ting nge 'dzin rnyed nas mtshan
[\[71a.3\]]ma'i dkyil 'khor la bsdu zhing rmi lam ltar brdzun pa nyid kyis ni nyi ma dang zla ba'i dkyil 'khor shin tu phra ba'i rnam pas bdag med pa nyid du bsdu bar bya'o/_/'dis gnyis pa thams cad stong pa nyid du rtogs nas gnas pa ste mos pas spyod pa'i sas byin gyis brlabs pa'o/_/skad
[\[71a.4\]]cig 'gyur zhes bya ba ni yid lhag par dga' ba ste/_sngar ma rtogs pa'i chos nyid rtogs pa'i phyir ro/_/de yang chos kyi dbyings kun du 'gro ba'i don du rtogs pas bdag dang gzhan gyi 'khor lo gsum po mnyam zhing gzugs brnyan gyi rnam pa lta bu'i sku snang ba ste/_rab tu dga'
[\[71a.5\]]ba'i sas byin gyis brlabs pa'o/_/khams gsum rgyu dang mi rgyu ba/_/zhes bya ba la rgyu ba ni sems can no/_/mi rgyu ba ni snod kyi 'jig rten no/_/ma lus lus pa med pa ni 'dod pa dang gzugs med pa'i khams mtha' dag go/_/'grub ces bya ba ni gnas gsum yongs su gyur pa'i chos kyi
[\[71a.6\]]sku thob par 'gyur ba'o/_/rdo rje'i lus can zhes bya ba ni sa mi g.yo ba la sogs par 'jug pa'o/_/de ci zhig ce na/_gong du thal ba'i sku ni ye shes kyi phung po zhes bya ba la sogs pa smos te/_de la ye shes phung po zhes bya ba ni/_mtshan sum cu rtsa gnyis dang dpe byad bzang po brgyad cus
[\[71a.7\]]brgyan pa'i longs spyod rdzogs pa'i sku ste/_me long ltu bu'i ye shes la sogs pa'i rang bzhin yin pa'i phyir ro/_/blo ldan zhes bya ba ni sprul ba'i sku ste/_'gro ba mtha' dag gi yid dang 'tsham pa'i phyir ro/_/yang dag pa'i 'jig rten pa'i ye shes kyis rnam pa thams cad ji lta ba bzhin du
[\[71b\]]
[\[71b.1\]]mkhyen pa ste mkhas zhes bya ba'i don to/_/khams gsum lam zhes bya ba ni sangs rgyas kyi zhing yongs su dag pa'i rang bzhin te khang bu brtsegs pa'o/_/gsal bzhes bya ba ni shin tu 'bar ba'i rin po che bdun las bsgrubs pa'i phyir ro/_/ji srid skye nas las byung rnams/_/zhes bya ba ni/_/_
[\[71b.2\]]skye gnas bzhis mngal skyes sgong skyes drod gsher skyes rdzus te skye bas bsdus pa'i skye bo rnams so/_/phyag rgya chen po rjes su zhes bya ba ni lta la sogs pa'i skye bo khyad par can rnams phyag rgya chen po 'thob pa'i 'khor du 'gyur ba'o/_/de dag kun la nye bar spyod/_/ces bya ba ni bla na med pa'i
[\[71b.3\]]chos kyi longs spyod la spyad pa'o/_/zhal brgyad ces bya ba ni sgra ji bzhin pa ste rnam par thar ba'i sgo brgyad par dag pas so/_/in+d+ra nI la mtshungs pa'i 'od/_/ces bya ba ni sku'i kha dog ste/_byams pa'i sems dang ldan pas so/_/zhabs bzhi ba zhes bya ba ni bdud bzhi rnam par dag pas
[\[71b.4\]]so/_/dang po'i zhal ni nag pa ste/_/zhes bya ba ni mtshan med pa'i sgo dag pas so/_/dkar po dmar pos rnam par brgyan/_/zhes bya ba la stong pa nyid kyi sgo sbyangs bas na dkar po'o/_/smon pa med pa'i sgo ma chags pas na dmar po'o/_/bdud bzhi mnyam bar mnan pa ste/_/zhes
[\[71b.5\]]pa ni phung po dang nyon mongs pa dang 'chi bdag dang lha'i bu'i bdud do/_/spyi bor rdo rje 'dzin pa zhes bya ba ni mi bskyod pa'o/_/sna tshogs gzugs can btsun mo rnams/_/zhes bya ba la/_gti mug rdo rje ni dkar mo'i/_/zhe sdang rdo rje ni sngon mo'o/_/ser sna rdo rje ni sngon mo'o/_/'dod chags rdo rje ni
[\[71b.6\]]dmar mo'o/_/phrag dog rdo rje ni ljang gu'o/_/bdag med rnal 'byor ma ni nag mo'o/_/gri gug thod pa phyag na bsnams/_/zhes bya ba la/_/gri gug ni g.yas na'o/_/thod pa ni g.yon na'o/_/srog dang bral ba'i steng du gnas/_/zhes bya ba ni ro'i snying gar nyi ma la g.yon brkyang pas gnas
[\[71b.7\]]pa'o/_/mkha' spyod ces bya ba ni snying gar mdog sngon mo'o/_/sa spyod ces bya ba ni mgrin pa ste kha dog dmar mo'o/_/sa 'og spyod pa zhes bya ba ni spyi bor te kha dog dkar po'o/_/rgyud 'dir nyi ma'o 'od dang gdan can yin pas nyi ma'i dkyil 'khor la bsgom mo/_/gzugs dkar mo zhes
[\[72a\]]
[\[72a.1\]]gsungs pa'o/_/lhag ma go sla ro/_/byang chub sems kyi bum pa ni/_me yi thab tu rgyal mtshan che/_/zhes bya ba ni bsdus pa'i dkyil 'khor gyi mtshams na gnas pa'i lha mo rnams kyi mtshan ma'o/_/de dag sgo skyong rnams ni go rims ji lta ba bzhin no/_/yang na
[\[72a.2\]]ni mtshan ma 'ba' zhig bsgom mo/_/'khor los sgyur ba lnga'i sgrub thabs ni mngon par 'byung ba bsdus pa las shes par bya'o/_/zangs gri dang ni chu skyes dang /_/khaT+wAM la bsnams bdag med ma/_/btud de de yi sgrub thabs ni/_/rim pa bzhin du bri bar bya/_/de la sngags pa stong pa la
[\[72a.3\]]sogs pa'i yon tan dang ldan zhing /_byams pa la sogs pa sngon du 'gro ba'i byang chub kyi yid can/_/dpal mkha' gro ma rdo rje dra ba'i dkyil 'khor du dbang bskur zhing rjes su gnang ba zab mo la lhag par mos pa de kho na nyid bcu shes shing dam tshig dang sdom pa la gnas nas/_
[\[72a.4\]]rang gi sngags mnyes bar byed pa la brtson pas/_ri bo la sogs ba gnas yid du 'ong ba la lar/_bsam gtan gyi khang btsan+da na la sogs pa dri zhim pos grub bzhi bar byugs nas bde ba'i stan la rdo rje skyil krung gis 'dug ste/_phyag gi lo ma ting nge 'dzin gyi phyag rgyar byas la rang gi
[\[72a.5\]]snying gar nyi ma la yi ge aM bkod nas gdong bkru ba la sogs pa bya ste/_/oMrak+Sharak+Sha hU~M hU~M hU~M phaT phaT phaT ces bya ba'i sngags kyis gnas dang bdag bsrung ba byas shing rang gi snying ga'i sa bon gyi 'od kyis dkyil 'khor gyi 'khor lo mdun du dmigs la phyag byas nas mchod par bya ste/_
[\[72a.6\]]de la gau rI ri bod can gyi snod thogs pa dang /_cau rI nyi ma'i snod thogs pa dang be tA lI chu'i snod thogs pa dang /_g+ha sma rI sman snod thogs pa dang /_puk+ka sI rdo rje'i snod thogs pa dang /_sa ba rI ro'i snod thogs pa rnams kyis mchod nas/_tsaN+Da lIs rde'u chung brdung zhing Do m+bi nIs mgrin pa
[\[72a.7\]]nas 'khyud de mnyes par bya'o/_/de'i rjes la/_dkon mchog gsum la skyabs su mchi/_/zhes bya ba nas/_'gro la phan phyir sangs rgyas 'grub par shog_/ces bya ba'i bar du brjod nas/_bde bar gshegs pa'i tshogs kyi spyan sngar sdig pa'i phung po dag ni bshags par bgyi'o
[\[72b\]]
[\[72b.1\]]zhes bya ba dang /_bde gshegs thub pa rnams dang /_srid pa gsum gyi skye bo dam pa rnams kyi bsod nams kyi tshogs kyi dpal la dang pas rjes su yi rang bar bgyi'o zhes bya dang /_ji srid byang chub snying po mchis kyi bar du rtog pa yongs su bcom pa'i rgyal ba sangs rgyas
[\[72b.2\]]rnams la skyabs su mchi zhes bya ba dang /_de bzhin theg pa chen po'i chos kyi mchog la skyabs su mchi'o zhes bya ba dang /_de bzhin du phyir mi ldog pa'i tshogs kyi byang chub sems dpa'i dge 'dun la skyabs su mchi'o zhes bya ba dang /_mkha' 'gro ma rdo rje dra ba'i de kho na nyid kyi rgyal
[\[72b.3\]]po bla na med pa'i byang chub kyi lam bsten par bya'o zhes brjod nas/_skye ba med pa'i sbyor ba yis/_/skye ba 'di ni rab tu grags/_/zhes bya ba'i tshul gyis dngos po thams cad rnam par dpyad na mi dmigs shing /_ston ka'i nam mkha'i dkyil ltar snang ba med la/_spros pa med pa
[\[72b.4\]]nyid du bsgoms nas/_oM shUn+ya tA dz+ny+wa na badzra swa b+hA lba At+ma ko\u0f85haM/_zhes bya bas byin gyis brlab pa'o/_/de nas mdun du raM las nyi ma'i dkyil 'khor te/_nyi ma der ni hU~M byung rdo rje bsam byas la/_rdo rje de nyid kyis ni rnam par bsgom bya ba/_/ra ba dang ni dra ba rab tu bcing bar bya/_/zhes
[\[72b.5\]]bya ba la sogs mngon du byas la/_de'i dbus su b+hU las 'khor lo ser po rtsibs bcu la mig g.yo ba lta bur 'khor ba/_hU~M bcu yis ni sbyor ba yis/_/khro bo bcu ni rnam par bsgom/_/zhes bya ba 'dis khro bo bcu bsams te/_de la shar la sogs pa'i rtsi bas la ni gshin rje mthar
[\[72b.6\]]byed sngon po'o/_/lho phyogs su ni shes rab mthar byed dkar po'o/_/nub phyogs su ni pad+ma ma thar byed dmar po'o/_/byang phyogs su ni bgegs mthar byed sngon po ste/_/rim pa bzhin du tho ba dang /_dbyug pa dang /_pad+ma dang /_rdo rje gdengs pa thogs pa thung zhing gsus
[\[72b.7\]]pa che ba/_sprul brgyad kyi rgyan gyis klubs pa skra kham pa gyen du brdzes shing mig dmar la zlum pa/_rnam par snang mdzad dang mi bskyod pa dang /_snang ba mtha' yas dang don yon grub pa'i dbu rgyan dang /_stag lpags kyi sham thabs bgos pa'o/_/mtshams kyi khri bo ni
[\[73a\]]
[\[73a.1\]]nag po ste/_gnod mdzes dang gtsug tor 'khor los sgyur ba'i bar du gtsug tor dang /_lcags kyu dang /_dbyug pa dang mdung rtsa gsum pa dang /_ral gri dang /_gtun shing rnams thogs pa ste/_de la me mtshams su Tak+ki rin po ches brgyan pa dang /_/lha'i na
[\[73a.2\]]bza' bsnams pa'o/_/bden bral du ni dbyug pa sngon po'o/_/rlung mtshams su ni stobs po che ste/_de dag ni gshin rje gshed la sogs pa dang 'dra'o/_/dbang ldan du ni mi g.yo ba ste Tak+ki lta bu'o/_/steng du gtsug tor ser po'o/_/'og tu gnod mdzes nag po ste/_/rgyan la sogs
[\[73a.3\]]pa Tak+ki lta bu'o/_/thams cad kyang sna tshogs pad+ma dang nyi ma'i gdan la g.yon brkyang bas gnas pa'o/_/lag pa g.yon pa rnams kyis klu'i zhags pa dang /_sdigs mdzub thogs pa/_mi bskyod pa dang nor bu'i dbu rgyan can/_dbus na dkyil 'khor lnga la khro bo gzhan yang ldan
[\[73a.4\]]pa'o/_/de nas 'bar ba'i tshogs pad+ma phyogs bcing ba la sogs pa byas nas/_de'i dbus su chos 'byung ba zhes bya ba'i phyag rgya gru gsum pa nang nam mkha'i rang bzhin la/_sna tshogs rdo rje dang pad+ma'i steng du/_yaM raM baM laM gi sa bon rnams las byung brlung dang me dang chu dang dbang chen gyi
[\[73a.5\]]dkyil 'khor rnams dud ka dang dmar po dang dkar mo dang ser po'i kha dog can no/_/der b+h+rUM dang 'khor lo las byung ba'i rnam par snang mdzad kyi ba spu'i bug las bdud rtsi'i chu rgyun 'dzag pas 'byung ba bzhi zhu ba las byung ba'i khang bu brtsegs pa sgo bzhi pa kha khyer bzhi dang ldan pa rta babs
[\[73a.6\]]bzhis brgyan pa me tog gi phreng bas brgyan pa la/_lha bco lnga'i gnas su sna tshogs pad+ma la ro'i gdan la snying gar nyi ma'i dkyil 'khor gyis brgyan pa bsgoms la/_/oM sarba ta thA ga tA nI la ya badzra swa b+hA wa Ad+ma ko\u0f85haM/_/zhes brjod par bya'o/_/de nas gdan dbus ma'i steng du smra
[\[73a.7\]]yig bco lnga las byung ba'i zla ba dang /_kA li la sogs pa'i gsal byed sum cu rtsa bzhi las byung nyi ma bsams pa/_de'i 'od kyis de dang 'dra bar sangs rgyas kyi che ba'i yon tan rnams btsud de rgyas bar bya'o/_de'i steng du dbyangs yig dang po thig le dang bcas par gyur ba
[\[73b\]]
[\[73b.1\]]las sa bon de nyid kyis mtshan pa'i zangs gri/_de'i 'od zer gyis sgo la rnal 'byor ma bco lnga'i 'khor lo spro ba dang bsdu ba'i rim pas bdag nyid bdag med mar bsgom par bya ste/_ro'i snying ga'i steng gi nyi ma la phyed krung bcas pa'i gar gyis rol zhing /_mgo bo'i phyogs su
[\[73b.2\]]'jig pa'i dus kyi me ltar 'bar ba'i skra dmar ser gyen du 'bar ba rdzes pa/_rgyal mchog gi rdul phra rab las bsgrubs pa'i sku dmar la zlum pa'i spyan gsum pa nyi ma bye ba lta bu'i 'od kyis bdud sreg par mdzad pa/_mgo bo rlon pa lnga bcu'i phreng bas nam tshang gi phyogs su brgyan
[\[73b.3\]]pa/_/phyag rgya lnga yis spras pa/_srid pa dang zhi ba la mi gnas pa'i chos kyi dbyings kyi rang bzhin du bsams na/_oM d+harma d+hA tu swa b+h+wa wa Ad+ma ko\u0f85haM/_zhes bya bas nga rgyal bya'o/_/phyag g.yas kyis zangs gri 'phyar zhig phyag g.yon pas lha dang lha ma yin la sogs pa'i khrag gis
[\[73b.4\]]bkang ba'i thod pa dang kha T+wAM ga mchod phyir thobs kyi tshul du bsnams pa ste/_mig gnyis su gti mug rdo rje ma'o/_/rna ba dag la ni zhe sdang rdo rje ma'o/_/sna la ser sna rdo rje ma'o/_/lce la 'dod chags rdo rje ma'o/_/lus la phrag dog rde rje ma'o/_/yid la bdag med rnal 'byor ma'o/_/yang
[\[73b.5\]]gzugs kyi phung po dang /_/gti mug la ni rdo rje ma'o/_/tshor ba dang nga rgyal la ni rdo rje gau rI ma'o/_/'du shes dang 'dod chags la ni chu ma'o/_/'du byed dang phrag dog la ni rdo rje mkha' 'gro ma'o/_/rnam par shes pa dang zhe sdang la ni bdag med ma'o/_/de bzhin du sa'i khams dang byams ba ni puk+ka
[\[73b.6\]]sI'o/_/de bzhin du chu dang snying rje ni sa rI'o/_/me dang dga' ba ni tsaN+Da lI'o/_/rlung dang btang snyoms ni Do m+bi nI'o/_/de dag gis rim pa bzhin nang du gzugs dang sgra dang dri dang ro rnams sbyang zhing /_reg bya dang chos kyi khams ni sa 'og na gnas pa dang mkha' spyod mar bsam mo/_/de lhag
[\[73b.7\]]par bsams nas snying ga'i zla ba'i hU~M gis mkha' spyod ma sngon mo'o/_/ma grin par zla bar ni a yis sa spyod ma dmar mo/_/mgo bo'i zla bar ni oM gyis sa 'og na gnas pa dkar mo bskyed la/_/oM sarba ta thA ga ta khe tsa ri badzra swa b+hA wa Ad+ma ko\u0f85haM/_/oM sarba ta thA ga ta b+hU tsa ri badzra swa b+hA wa Ad+ma
[\[74a\]]
[\[74a.1\]]ko\u0f85haM/_oM sarba ta thA ga ta ba ta la si ni badzra swa b+hA wa At+ma ko\u0f85haM/_zhes bya bas nga rgyal byas la/_rang gi snying ga'i nyi ma'i zangs gri'i lte ba'i aM las byung ba'i 'od kyis de bzhin gshegs pa rnams bkug la/_de bzhin gshegs pa thams cad kyis/_/bdag
[\[74a.2\]]la dbang bsgur rab tu stsol/_/zhes bya bas de rnams he ru ka'i gzugs su gyur nas/_me rtog gi char dang rda sgra dang bcas spyan ma la sogs pas glu len cing /_gzugs rdo rje la sogs pas bstod cing mchod nas dbang bskur ro/_/dbang bskur nas spyi bor mi bskyod pa bsgoms
[\[74a.3\]]te/_oM sarba ta thA ga ta a b+hi She ka ta badzra swa b+hA wa At+ma ko\u0f85haM/_zhes nga rgyal bya ste/_/'di ni ngo bo nyid kyi sku'i rang bzhin sbyor ba dang po'i ting nge 'dzin to/_/de nas rang gi snying ga'i sa bon la gnas bcu bzhir ro'i snying gar zla ba dang nyi ma la so so'i sa bon spros nas/_sa bon dang
[\[74a.4\]]zangs gri yongs su gyur pa las snga ma bzhin lha mo rnams bsgom par bya'o/_/AM IM IM uM rnams ni badzra dang gau rI dang /_ba rI dang /_badzra DA ki nI rnams so/_/UM r-iM r-IM l-iM ni puk+ka sI dang sa ba rI dang tsaN+Da lI dang /_Do m+bi nI'o/_/l-IM aM eM aiM ni gau rAM dang /_tsau rI dang /_be tA lI dang
[\[74a.5\]]g+ha sma rI'o/_/oM ni sa spyod ma'i 'o/_/auM ni mkha' spyod ma ste/_rim pa bzhin du bskyed kha thams cad kyang mdog dang mtshan ma la sogs pa bdag med ma dang mtshungs par/_ro'i sIng gar gar stabs kyis bsgom mo/_/gnas gang dang gang du zhe na/_rgyud gzhan las
[\[74a.6\]]gsungs pa/_dbang por rdo rje gshin gau rI/_/chu'i phyogs chu yi rnal 'byor ma/_/gnod sbyin rdo rje mkha' 'gro ma/_/dbus su bdag med rnal 'byor ma/_/dbang ldan puk+ka sI yin te/_/sreg byed mtshams su sha b.rI/_/srin bu'i mtshams su tsaN+Da lwi/_/Do m+bi rtag tu rlung du gnas
[\[74a.7\]]shar gyi sgor ni gau rI ste/_lhor ni tsau rI'i gzugs can no/_/nub tu pe tA lI yin te/_/de bzhin byang du g+ha sma ri/_/'og tu sa spyod ma yin te/_/steng du mkha' la spyod mar 'dod/_/ces bya ba'o/_/de ltar dkyil 'khor yongs su rdzogs par bltas nas/_/thams cad kyi snying gnas
[\[74b\]]
[\[74b.1\]]byur ba'i 'od kyi lcags kyus thub pa'i dbang po rnams/_rnal 'byor ma bco lnga'i tshul du drangs la/_sgo skyong ma rnams kyis bgegs bskyad cing /_gau rI la sogs pa rnams kyis mchod do/_/oM badzra gau rI A kar+Sha ya dzaHna oM badzra tsau rI phra be sha ya hU~M/_oM badzra pe tA lI ban+d+ha ya baM/_oM badzra g+ha sma rI
[\[74b.2\]]be sh+yaM ku ru hoHzhes bya ba rnams kyis dgug pa la sogs pa byas nas/_snga ma bzhin mig la sogs pa byin gyis brlabs te/_sku la sogs pa byin gyis brlabs pa sngon du 'gro bas dbang bskur la rigs kyi bdag po dbu la bsgom par bya ste/_de la rdo rje ma la sogs pa rnams kyi ni rnam
[\[74b.3\]]par snang mdzad dang /_rin chen dbang dang /_'od dpag med dang /_don yod grub pa rnams so/_/mtshams na gnas pa dang /_sgo skyong ma rnams kyi ni sems kyi dbang dang /_rtag pa dang rin chen dbang dang /_snang ba mtha' yas rnams so/_/sa la spyod ma ni rnam par snang mdzad do/_/mkha' spyod ma ni snang ba mtha' yas
[\[74b.4\]]so/_/de nas gau rI la sogs pas rang mchod rdzas rnams kyis thod pa yongs su gang bas/_bcom ldan 'das bdud rtsis yongs su mchod la/_dkyil 'khor pa gzhan dag gis kyang longs spyad nas/_oM sarba ta thA ga ta a mr-i ta sA b+hA wa At+ma ko\u0f85haM/_tsaN+Da lI yis rde'u chung brdung
[\[74b.5\]]zhing DoM bis sku la 'khyud bar bya'o/_/de nas gsang ba'i pad+mar bskyed pa'i rdo rje dang rjes su chags pas/_oM sarba ta thA ga ta bU dza badzra swa b+hA wa A t+ma ko\u0f85haM/_zhes bya bas mchod la/_khyod ni rnal 'byor ma rnams yongs su bskor/_/zhes bya ba la sogs pas bstod de/_oM sarba ta thA
[\[74b.6\]]ga ta stu ti pU ja badzra swa b+hA wa At+ma ko\u0f85haM/_zhes bya bas bstod do/_/slar yang oM pad+ma su kha d+ha ra ma hA rA ga su khaM tsa tur A nan+da b+ha ga bi shwa hU~M hU~M hU~M kar+yaM ku ru Sh+wa me/_oM badzra mahA dwe Sha tsa tu rA na n+da dA ya ka/_khag mu khai ka rA so nA tha hU~M hU~M hU~M kar+yaM ku ru Sh+wa me/_/zhes bya bas rdo rje dang chags pa spyad
[\[74b.7\]]nas/_oM sarba ta thA ga ta a nu rA ga ta badzra swa b+hA wa At+ma ko\u0f85haM/_zhes bya ba ni longs spyod rdzogs pa'i sku'i bdag nyid/_dkyil 'khor rgyal mchog gi ting nge 'dzin to/_/de nas lte bar 'dab ma drug cu rtsa bzhi ba'i dbus su aM/_snying gar 'dab ma brgyad pa'i dbus su hU~M/_/mgrin
[\[75a\]]
[\[75a.1\]]par 'dab ma bcu drug pa'i dbus su oM/_mgo bor 'dab ma sum cu rtsa gnyis pa'i dbus su haM/_zhes bya ba bkod la/_lte bar gtum mo sbyar ba yis/_/de bzhin gshegs pa lnga bsregs te/_/spyan la sogs pa'ang bsreg par bya/_/bsregs
[\[75a.2\]]pas haM las zla 'dzag 'gyur/_/zhes bya ba la sogs gtum mo bsgom bar bya'o/_/de'i 'og tu rang rang gi sa bon gyi 'od las rang rang gi sprul pa phyung ste/_rang rang gi ye shes la sems can rnams bkod nas dkyil 'khor bsdus la/_dkyil 'khor gyi bdag po rdo rje 'dzin chen
[\[75a.3\]]po'i go 'phang la gnas nas bsgom pas dub na 'gog pa'i tshig gi/_oM a A i I u U R-i r-I l-i l-I e ai o au o aM aHswA hA/_zhes bzlas par bya'o/_/khrus byed pa ni dbang bskur ba'i chogs so/_/kha zas la longs spyod pa la ni bdud rtsi myang ba'i chogs so/_/dga' ba la
[\[75a.4\]]spyod na rjes su chags pa'i chos so/_/ngal dub la ni spyi bor oM las bdud rtsi 'dzag pas lus brta ba sngon du btang la sngags bzlas par bya'o/_/ji skad du bstan pa'i dam tshig nyams pa la/_dam tshig ces bya ba byung nas ni zhes bya ba la sogs pa'i tshul gyis dpal rta mchog gi ting nge
[\[75a.5\]]'dzin la gnas nas/_sna tshogs rdo rje dang yi ge khaM gi sa bon gyi 'od kyis ji lta ba bzhin du dbang bskur bar bya'o/_/bdud gzhom pa la ni bgegs dgra'i 'khor lo gnas par bya ste/_'di dag ni sprul pa'i sku'i rang bzhin las rgyal mchog gi ting nge 'dzin to/_/mkha' 'gro ma yi 'khor
[\[75a.6\]]lo ni/_/bis la dge ba gang rnyed pa/_/des ni skye 'gro srid mtshor sa/_/brgal nas rgyal mchog nyid gyur cig_/bdag med ma'i sgrub thabs rdzogs so//_//'og nas 'byung ba'i lha rnams kyi sgrub thabs gzhan dag kyang bde blag tu rtogs par bya ba'i phyir/_'dir rim pa
[\[75a.7\]]bzhin du bri bar bya ste/_de la snga ma dang 'dra bar snying gar zla ba la bsams pa'i tAM gi 'od zer gyis dkyil 'khor gyi 'khor lo mdun du dmigs la phyag bya ba dang /_mchod pa la sogs pa sngon du 'gro bas don dam pa byang chub kyi sems bsgoms la/_bsrung ba bya ste/_chos 'byung
[\[75b\]]
[\[75b.1\]]ba'i nang du khang bu brtsegs pa'i 'og tu nyams su blangs nas/_mngon par byang chub pa lnga'i rim pa'am/_zla ba dang rdo rje'i rigs kyis kyang rung ste/_yi ge tAM dang ut+pal la sogs su gyur ba las spro ba dang bsdu ba'i rim pa sngon du 'gro bas/_rdo rje sgrol ma bskyed bar bya ste/_de yang gsungs
[\[75b.2\]]ba/_ma mo'i dkyil 'khor dbus gnas par/_/lha mo sgrol ma bsgom bya ste/_zhal bzhi pa la phyag brgyad pa/_/rgyan rnams kun gyis rnam par klubs/_/gser gyi mdog tu rnam par bsgom/_/gzhon nu ma yi mtshan gyis 'bar/_/rdo rje nyi mas dbang bskur te/_/sangs rgyas bzhi yi
[\[75b.3\]]cod pan che/_/na chung gzhon nu mdangs bzang zhing /_/gser gyi rna cha g.yo ba can/_/sna tshogs pad+mar bzhugs nas ni/_/'od zer dmar pos rnam par klubs/_/rdo rje zhags pa ral gri dang /_/de bzhin g.yas na mda' ni bsnams/_/rdo rje lcags kyu ut+pal/_/gzhu dang sdigs
[\[75b.4\]]mdzub g.yon pas 'dzin/_/zhes pa la so/_/de'i 'og tu mig dang skul sogs pa byin gyis brlab pa dang /_dbang bskur ba'i mthar thug pa snga ma bzhin du nyams su blang bar bya ste/_'di ni sbyor ba dang po'i ting nge 'dzin to/_/gzhan dag kyang gsungs ba/_/rdo rje skyil krung
[\[75b.5\]]sbyor ba yis/_/sa gsum po ni bsgrub par bya/_/zhes bya ba la sogs pa ste/_thams cad kyang sna tshogs pa'i stan la rdo rje skyil krung gis bzhugs shing /_'od zer dmar pos brgyan pa'o/_/de dag kyang gang zhe na/_shar du me tog sgrol ma ste/_/yi ge oM gyis bskyed
[\[75b.6\]]pa'o/_/kha dog dkar po yid dga' ma/_/phyag na me tog phreng ba bsnams/_/zhal gcig pa la phyag gnyis pa/_/rgyan rnams kun nas rnam par klubs/_/zhes bya ba ni thams cad kyi'o/_/lho ru spos kyi sgrol ma ste/_/yi ge taM gis bskyed pa'o/_/kha dog sngon mo yid 'ong
[\[75b.7\]]ma/_/phyag tu bdug pa'i phor pa bsnams/_/nub tu mar me'i sgrol ma ste/_/yi ge re yis bskyed pa yi/_/kha dog ser mo rnam brgyan g.yon/_/mar me'i gong bu phyag na bsnams/_/byang du dri yi sgrol ma ste/_/yi ge tus bskyed kha dog dmar/_/dri yi dung chos phyag na bsnams/_/snying
[\[76a\]]
[\[76a.1\]]po'i dkyil 'khor bsgom bar bya/_/zhes bya ba la sogs pa ste/_/shar la sogs pa'i sgo rnams su ni yi ge tA yis lcags kyu sgrol ma'o/_/re yis zhags pa sgrol ma'o/_/tu yis lcags sgrog sgrol ma'o/_/re yis 'gebs ba'i sgrol ma ste/_/rim bzhin du
[\[76a.2\]]kha dog dkar po dang ser po dang /_dmar po dang ljang gu ste/_lcags kyu dang zhags pa dang lcags sgrog dang dril bu bsnams pa'o/_/'og tu yi ge swA yis nges 'dul sgrol ma ste/_kha dog sngon po phyag na klu'i zhags pa bsnams pa'o/_/steng du yi ge ha yis bskyed pa'i gtsug
[\[76a.3\]]tor rnam par rgyal ma'i sgril ma kha dog ser mo phyag na 'khor lo bsnams pa'o/_/kha cig ni bcom ldan 'das ma'i thugs kar lha mo rnams bsgom par bya'o zhes zer ro/_/kha cig gdan la bskyed par 'dod do/_/de nas sngon bzhin du ye shes kyi 'khor lo bcug la mchod pa
[\[76a.4\]]dang bstod pa dang /_bdud rtsi myang ba'i mthar thug pa nyams su blangs nas spro ba dang bsdu pas 'gro ba'i don byed cing /_ji srid 'dod pas bsgoms la/_oM tA re tu t+tA re tu re swA hA/_zhes bya ba zlas shing /_namaH_Ar+ya ba lo ki te shwa rA ya bo ng+hi satwA ya ma hA sa twA ya ma hA kA ru Ni kA
[\[76a.5\]]ya/_tad+ya thA/_oM tA re tu t+tA re tu re sarba duSh+T+waM ma ma gr-i te dzaM b+ha ya s+t+wam+b+ha ya mo hA ya ban+d+ha ya hU~M hU~M hU~M phaT phaT sarba du Sh+TAM stam+b+ha ni tA re swA hA/_zhes bya bas kyang bsgrub par bya ste/_rdo rje sgrol ma'i sgrub thabs so/_/rdo rje bzhi'i rim gyis snga ma ltar snying gar nyi ma la hrIHbsams la/_mchod
[\[76a.6\]]pa nas sdig pa bshags pa dang stong pa nyid dang srung ba'i 'khor lo dang /_chos 'byung ba'i bar du bsgoms nas der dur khrod brgyad kyi dbus su hrIHlas bskyed pa'i pad+ma dmar po 'dab ma brgyad dang nyi ma'i dbus su mngon par byang chub pa rnam pa lnga'i rim gyis hrIHdang ut+pal
[\[76a.7\]]las spro bsdu'i sbyor bas ku ru ku l+le bskyed par bya ste/_sgra kham ser gyen du brdzes shing stag gi pags pa'i thabs can phyag rgya rnam pa lnga dang mgo bo'i phreng bas brgyan zhing /_dmar la zlum pa'i spyan gsum pa/_/zhal gcig phrag bzhi pa la/_phyag dang po gnyis
[\[76b\]]
[\[76b.1\]]na ut+ma la kha zum pa'i mda' dang me tog rgyas pa'i gzhu bsnams pa/_gzhan gnyis kyis lcags kyu dang ut+pa la'i zhags pa bsnams shing kha dog dmar ba/_ro'i snying ga'i nyis la phyed krung bcas pa'i nyi mar gar gyes bzhugs par dur khrod brgyad kyi dbus su bsams na/_
[\[76b.2\]]rdo rje se go la gyi phyag rgya bcas te/_oM badzra sa mA dzaHzhes bya bas ye shes sems dpa' bkug la snga ma bzhin du dbang bskur nas/_snang ba mtha' yas dbu rgyan du bsams te/_mchod pa dang bstod pa dang bdud rtsi myang ba byas la spro ba dang bsdu bas 'gro ba'i don byed cing /_/ji
[\[76b.3\]]srid 'dod kyi bar du bsgoms nas/_oM ku ru ku l+le hrIHswA hA/_zhes bzlas par bya'o/_bud med dam skyes pa dbang du bya bar 'dod pas zla ba yar ngo'i tshes gcig nas brtsams te/_gos dmar po bgos nas/_lha mo bsgom zhig nyin re dus gsum du khri phrag bzlas la de nas
[\[76b.4\]]ha'i nub mo snying ga'i hrIHlas gyur pa'i pad+ma dmar po 'dab ma brgyad pa sdong bu gsang ba'i gnas su zug pa bsams la de'i 'dab ma rnams la dbyangs yig ring po brgyad las byung ba'i bung ba kha dog dmar po khro zhing rgyags pas myos pa brgyad bsams la/_dbugs kyi rlung
[\[76b.5\]]gis sna sgo g.yon pa nas spur te/_bsgrub bya'i sna sgo g.yas pa nas snying gar zhugs nas de'i snying ga na gnas pa'i dbyangs yig thung ngu brgyad la myos pas 'jib cing phye mar byed par bsam mo/_de nas rnal 'byor pas me tog gi gzhu dang at+ma la'i mda' rna drung du bkang ste/_
[\[76b.6\]]lte ba chang pa la gtad nas bsgrub bya'i snying ga'i pad+ma'i lte bar bsnun pa sa bung ba de rnams de'i rang gi dam tshig gis bskul nas/_so sor dbyangs yig rnams bzung ste/_sna sgo g.yon nas byung ste/_rnal 'byor pa'i sna sgo g.yas par zhugs nas/_rang gi dam tshig gi ye
[\[76b.7\]]shes pa dang /_gnyis su med par bsams te/_de nas ud+pa la'i sdong bu'i zhags pas mgrin pa bcings la/_lcags kyus snying gar gzir te/_'od zer 'bar bas 'khrugs shing mgal me'i 'khor lo ltar sngags kyi phreng ba bsams nas/_oM su ru gu l+le hrIHche ge mo
[\[77a\]]
[\[77a.1\]]ba sh+yaM mA na ya hrI swA tA/_/zhes bya pa mtshan thog thag tu bzlas na tho rangs kyi dus su bu mo la sogs pa myos shing gos dang bral bzhin du gdon mi za bar 'ong bar 'gyur ro/_/ku ru ku l+le'i sgrub thabs rdzogs so//_//snga ma bzhin du snying gar
[\[77a.2\]]zla ba la yi ge haM bsams nas/_mchod pa dang /_sdig pa bshags pa la sogs pa sngon du 'gro bas stong pa nyid du bsgoms la/_mngon par byang chub pa lnga'i rim gyis sa bon dang ral gri'i mtshan ma yongs su gyur pa las/_rdo rje lus med zhal gcig phyag bzhi pa'am/_
[\[77a.3\]]phyag drug par bsgom par bya ste/_kha dog ser po sgeg cing ral pa'i thor tshugs can lo bcu drug lon pa gzhon nu'i rgyan can/_phyag g.yas na mda' dang ral gri dang me long bsnams shing /_g.yon na gzhu dang ut+pal dang a sho ka'i 'dab ma bsnams pa/_g.yon
[\[77a.4\]]brkyang pas bzhugs par bsams la/_snga ma ltar ye shes sems dpa' bcug nas/_snying ga'i sa bon gyi 'od zer gyis 'gro ba'i don byed bzhin par bsams la/_oM many+dzu g+hoShA ya hri dzas d+ha te a mo ki A kar+Sha a oM ma ny+dzu g+ho ShA ya hrIHdzaHzhes bya ba'i sngags mang du bzlas par
[\[77a.5\]]bya'o/_/de nas bu mo'i snying gar yang lus med rdo rje bsams la/_mdas nu ma phug pa dang a sho ka'i 'dab ma snying gar gdab cing ral gris bsdigs nas me long bstan la/_rkang pa gzhu yis bcings te ut+pa la'i zhags pas drangs nas myos par bsgoms na/_gdon mi za
[\[77a.6\]]bar 'gugs par 'gyur te lus med rdo rje'i sgrub thabs rdzogs so//_//rdo rje bzhi'i rim gyis snga ma bzhin du bsgrub par bya ste/_snying gar zla ba la yi ge oM bsams nas/_mchod pa la sogs pa stong pa'i byang chub kyi bar du nyams su blangs la/_/paM las skyes
[\[77a.7\]]pa'i pad+ma dkar po dang /_/zla ba la yi ge a spros pa dang bsdu ba'i sbyor bas yongs su gyur pa las shes rab kyi pha rol tu phyin ma zhal gcig phyag gnyis/_yid du 'ong zhing sku mdog dkar mo rgyan thams cad kyis klubs pa phyag g.yas na pad+ma dmar mo bsnams shing g.yon
[\[77b\]]
[\[77b.1\]]shes rab kyi pha rol tu phyin pa'i bu sti bsnams pa/_rdo rje skyil krung du bzhugs par bsams la/_rdo rje bsdu ba'i phyag rgya dang /_oM badzra sa mA dza dzaHzhes bya ba'i sngags kyis ye shes sems dpa' dgug pa la sogs pa bya ste/_de'i snying gar zla ba la gnas pa'i oM bsams
[\[77b.2\]]nas/_de la sngags kyi phreng ba me lce'i phreng ba ltar kha nas byung zhing /_lte ba'i gnas su 'jug pas mgal me ltar bsgoms la/_oM pi tsu pi tsu pradz+nyA bar+d+ha ni dz+wa la dz+wa la me ng+ha bar+ng+ha ni/_ng+hi raM d+hi ri bu d+hi bar d+hi swA hA/_zhes bzlas par bya'o/_/cho ga 'di ni gzhan dag tu yang sbyar bar bya ste/_/_
[\[77b.3\]]de skad du yang gsungs pa/_dang po stong pa'i byang chub ste/_/gnyis pa la ni sa bon bsdu/_/gsum pa la ni gzugs rdzogs te/_/bzhi pa la ni yi ge dgod/_/ces so/_/laM gi yi ge las skyes pa/_/'jig rten dbang phyug thub pa che/_/zhal gcig pa la phyag gnyis pa/_/_
[\[77b.4\]]pad+ma dkar pos rnam par klubs/_/dbu rgyan rdo rje chos kyis brgyan/_/pad+ma'i gdan la bzhugs par bsgoms/_/aM ma Ni pad+me hUM/_sngon bzhin du rdo rje bzhi'i rim pas thams cad du blta bar bya'o/_/ma gyi sa bon las byung ba/_/'jam pa'i dbyangs ni ser po ste/_/phyag
[\[77b.5\]]na me tog mchod sbyin brgyan/_/mi bskyod rdo rje spyi bor 'dzin/_/o many+dzu badzra mUM swA hA/_yaM gi yi ge las skyes pa/_/rdo rje tho ba sdigs mdzub bsnams/_/mdog sngon ma he'i rgyab tu ni/_/g.yon brkyang bzhugs pa'i gshin rje gshed/_/khro bo'i gzugs can skrag byed pa/_/_
[\[77b.6\]]dbu rgyan rnam par snang mdzad bzhugs/_/oM hrIHSh+T+riHbikr-i tA nan hUM hUM phaT phaT swA hA/_hUM gi yi ge las bskyed pa/_/rdo rje hUM mdzad rdo rje can/_/rdo rje dril bu sbyor ba yis/_/phyag gnyis phyag rgyar bcings pa ste/_/g.yon brkyang zhags kyi sbyor ba yis/_/'jigs byed kyi ni
[\[77b.7\]]snying gar bzhugs/_/spyi bor rdo rje rigs kyis brgyan/_/khams gsum rnam rgyal bsgom par bya/_/oM hUM phaT swa hA/_tAM gi yi ge las byung ba/_/lha mo kha dog sngo bsangs ma/_/mchog sbyin dang ni ut+pal bsnams/_/sna tshogs pad+ma'i stan la ni/_/rtag tu bzang po'i stangs
[\[78a\]]
[\[78a.1\]]kyis gnas/_/spyi bor don yod grub pas brgyan/_/skal bzangs shin tu 'gegs ma yi/_/sgrol ma'i gzugs su bsgom par bya/_/oM tA re tu t+tA re tu re swAhA/_yi ge maM las byung ba yi/_/mchog sbyin mya ngan med shing bsnyams/_/nyi ma 'char ka lta
[\[78a.2\]]bu'i mdog_/rnam par snang mdzad dbu rgyan can/_/rta bdun ldan pa'i shing rta la/_/g.yas brkyang pa yi sbyor ba yis/_/sgeg cing yan lag brgyan pa yi/_/brtul zhugs can gyi 'od zer bsgom/_/oM mA rI ts+yai swAhA/_/yi ge tsuM las byung ba yi/_/ston ka'i zla ba lta bu'i mdog_/_
[\[78a.3\]]rin chen snyim pa snying gar 'dzin/_/sna tshogs pad+ma'i stan la ni/_/rol pa'i stabs kyis yang dag bzhugs/_/rnam par snang mdzad spyi bor brgyan/_/byang chub sems ni 'dzag cing 'bab/_/myos dang bcas pa'i skul byed bsgom/_/oM tsa li tsu le tsun+nge swAhA/_yi ge paM
[\[78a.4\]]las byung ba yi/_/lha mo nor rgyun kha dog ser/_/mchog sbyin snye ma phyag na bsnams/_/rin chen pad+ma'i stan la ni/_/rdo rje skyil krung sbyor bas bzhugs/_/rin chen dbang po dbu rgyun can/_/oM bsu ng+ha re ba su br-iSh+Ti pa ta yab su swA ha/_/yig dzi las byung ba yi/_/gnod gnas
[\[78a.5\]]su ni bsgom bya ste/_/mdog ser rgyan kun gyis brgyan zhing /_/g.yas kyis skyur rtsi shing thog bsnams/_/g.yon na rin po che'i khre'u/_/rin chen dbang po cod pan can/_/oM dzam+b+ha la dza le n+d+ra ye swAhA/_/yi ge baM las byung ba yi/_/'khor lo dang ni ral gri bsnams/_/_
[\[78a.6\]]rnam par snang mdzod cod pan can/_/zlum po yi ni stabs gnas nas/_/gzhon nu'i gzugs ni skye dang ldan/_/so sor rjes su 'brang ba bsgom/_/oM ma Ni b+ha ri badzri Ni ma hA pra tis re hUM hUM phaT phaT swA hA/_hUM gi yi ge las byung ba'i/_/nag po chen po phyag gnyis pa/_/zhal
[\[78a.7\]]gcig mdog sngon cher 'bar zhing /_/zangs gri dang ni thod pa bsnams/_/mgo bo'i phreng ba'i do shal byas/_/mche ba gtsigs shig 'jigs su rung /_/bong thung gzi brjid chen po ste/_/kha nas khrag ni 'dzag par bsgom/_/slob dpon la rtag sdang ba dang /_/gang zhig
[\[78b\]]
[\[78b.1\]]dkon mchog gsum la gnod/_/sems can sna tshogs gsod pa rnams/_/nag po chen pos za bar byed/_/oM ma hA kA la shA san u pa ha ri/_e Sha a pa sh+tsi ma kA lo a i daM rat+na traM a pa kari NA na ya di pra ti dz+nyA sma ra sita ta idaM du Sh+TAM kha kha khA hi khA hi mA ra mAr gr-i h+Na gr-id+Na ban+d+ha ban+d+ha/_/ha na
[\[78b.2\]]ha na/_da had ha/_pa tsa pa tsa/_de na mi ke na hUM phaT/_hUM las byung zhes bya ba ni hUM yongs su gyur pa las ba skyed pa'o/_/rtag tu zhe sdang pha rol son/_/zhes bya ba ni gnyis su zad pa'i mthar thug pa'o/_/sems ni nang du khros pa ste/_/zhes bya ba ni khros pas khengs pa'i yid dang
[\[78b.3\]]ldan pa zhes bya ba'i don to/_/nams man+ta zhes bya ba ni sgo kun nas phyag 'tshal ba ste dbye ba med do/_/tsan+d+ha zhes bya ba la sogs pa la/_tsan+d+ha man+d+ha la zhes bya ba ni/_gshin rje dang srin mo la sogs pa'o/_/oM k+She pa zhes bya ba ni khyad du gsod pa'o/_/de byed pas ni
[\[78b.4\]]tsan+d+ha man+d+ha k+She pa byed pa'o/_/hUM zhes bya ba ni gzung ba la sogs pas stong pa'i sgra'i rkyen med pa'i yid do/_/phaT ces bya ba ni gdug pa rnams lhung bar byed pa'o/_/mi mo'i pad+ma gas chag med/_/ces bya ba ni mi mo'i nye bar mtshon pa ste/_skyes pa yi yang gzung bar bya'o/_/pad+ma
[\[78b.5\]]ni thod pa'o/_/gas chag med pa ni zag rdol med pa'o/_/de ltar yang gsungs pa/_zla ga slang gdong pad+ma 'dra/_/gzhan yang gser gyi sgo dang ldan/_/bram ze la sogs thod pa dang /_/sman pa'i rigs byung thod pa dang /_/dum bu gcig dang ldan pa yi/_/mi yi thod pas shes
[\[78b.6\]]par bya'o/_/rna ltag gi ni bu ga dang /_/ltag pa yi ni bu gar ldan/_/mi mo'i mdzes shing gas chag med/_/ye shes can gyis shes par bya/_/dpral ba'am rna ba'i steng du ni/_/mu tig phreng ba'i ri mo yod/_/dum gcig dum gnyis dum gsum bzhi/_/bcu gnyis pa dang
[\[78b.7\]]bcu drug par/_/de bzhin du ni gas chag med/_/zla ba lta bur shes par bya/_/cung zad ring zhing shin tu mdzes/_/dmar zhing ser ba ba lang gdong /_/pad+ma 'dra ba pad+ma ste/_/dmar ser dang ni dkar po yin/_/thod pa de dag bsngags pa ste/_/de las lhag ma spang bar bya/_/_
[\[79a\]]
[\[79a.1\]]gas dang zag pa la sogs pa'i/_/thod ba shin tu gzung min yin/_/rig ma bzhi yi rab sbyor gyis/_/zhes bya ba la rab tu sbyor ba ni dgug pa la sogs pa'i las so/_/rig ma bzhi las de dag la/_/rim bzhin du spyan la sogs pa'i lha mo rnams
[\[79a.2\]]kyis dgug pa la sogs pa bya'o/_/sangs rgyas kun gyis dgang bar bya/_/zhes bya ba ni phung po dang khams dang skye mched rnams kyis lha'i rang bzhin gyi zhal gyis bkang ste sangs rgyas kyi rdul phra rab kyis so/_/yang na/_/rig pa bzhi yi rab sbyor gyis/_/zhes bya ba ni/_snying ga
[\[79a.3\]]rdo rje lcags kyus dbug pa dang /_/mgrin pa zhags pas bcings nas rlung gi dkyil 'khor la bskyon te bkug la spyi bor lha mo rnams kyis bdud rtsi'i bum pas khrus gsol ba'o/_/rkang rjes ni snying ga'i sa bon no/_/rdul ni de'i 'od zer ro/_/chog ni de las spros pa'i
[\[79a.4\]]lcags kyu dang /_zhags pa thogs pa'i lha'o/_/yang na rkang rjes kyi rdul ni rkang pa por ba'i sa'o/_/cho ga ni chu 'gram gnyis kyi sa dang /_rkang rjes kyi rdul bsres pa'i sa las gzugs brnyan bya ba'o/_/rkang bas mnan te bzlas pa bya/_/zhes bya ba la/_bu mo dgug pa la
[\[79a.5\]]ni g.yon brkyang bas mnan par byas la/_skyes pa la ni g.yas brkyang bas gnan par bya ste/_sngags thod pa la bris la zhes bya ba ni lhag ma'o/_/de zhes bya ba ni gshin rje mthar byed do/_/bzlas pa zhes bya ba ni bskul tshig dang bcas pa'i sngags 'don pa'o/_/'di'i bsdus
[\[79a.6\]]pa'i don ni 'di yin te/_bud med 'gugs par 'dod pas bu mo'i thod pa mtshan dang ldan pa blangs la gur ku ma dang go ro tsa na dang /_srin lag gi khrag gis thod pa'i rgyab tu lte ba dang bcas pa'i pad+ma 'dab ma brgyad bris la lte bar bsgrub bya spyan ma la sogs
[\[79a.7\]]pa'i gzugs su bris nas de'i snying gar phreng ba'i sngags cho ge mo A kar+Sha ya dzaHzhes bya ba mthar thug pa bri ba'am/_yang na pad+ma'i lte bar rkang rjes kyi rdul las byung ba'i gzugs brnyan gyi snying gar gro ga la sogs pa la bris pa'i sngags bcug nas rkang mthil du hUM las
[\[79b\]]
[\[79b.1\]]byung ba'i rdo rje lcags kyus mtshan pas gzugs brnyan gyi snying ga rkang pa g.yon brkyang ba lcags kyu'i tshul can gyis mnan nas phreng sngags bskul tshig dang bcas pa bzlas pas bsgrub par bya'o/_/bsgrub bya yang yaM las bskyed pa'i rlung gi dkyil 'khor la yi ge dze 'od kyis
[\[79b.2\]]blangs nas bskyon te/_des bskul bzhin pa rang gi snying ga nas lcags kyu dang zhags pa thogs pa'i khro bo spros nas de la bka' bsgo ste zhes ji lta ba bzhin du drangs te/_rlung gis bteg nas 'ongs pa dang /_khro bo la sogs pa de dag la tsan+dan gyi chu'i ar+g+ha la sogs pa sbyin
[\[79b.3\]]par bya ste/_des gnod sbyin mo dang mi mo la sogs pa 'gugs par 'gyur ro/_/skyes pa dgug pa la ni skyes pa'i thod pa dang /_g.yas brkyang pas gnan par bya'o/_/sku gsum skye gnas bsgoms pa yis/_/zhes bya ba ni/_gdan dang /_sa bon dang /_mtshan ma rnams
[\[79b.4\]]kyis lha'i gzugs bskyed par bya'o/_/si ta daN+Ta zhes bya ni rde rje byug pa dkar po dang pad+ma thogs pa'o/_/bi bi da sur a sur mArda ya ti zhes bya ba ni lha dang lham yin sna tshogs 'joms pa'o/_/b+hu da ni rma the zhes bya ba ni 'byung po dang yi dgas dang sha za dang gnod sbyin la
[\[79b.5\]]sogs pa rnams gtogs par byed pa'o/_/lhag ma gong bzhin no/_/'byung po yi dgas sha za dang /_/mkha' 'gro ma yis 'khrugs nas su/_/rgyas btab hUM gis bsgyings par bya/_/zhes bya bas 'byung po la sogs pa zin cing rgyas btab pa la hUM zhes 'don cing
[\[79b.6\]]khro bo dang bcas pa'i khro gnyer bskor ba smin ma btsums pa dang bcas pas bsgyings shing blta'o/_/rdo rje gzir bas bde bar 'gyur/_/zhes bya ba la/_rdo rjes gzir ba zhes bya ba ni rnal 'byor ma'i lag pa gnyis dang /_rkang mthil gnyis su hUM las byung ba'i rdo rje bsams
[\[79b.7\]]la/_dril zhing mnye ba dang /_hUM las bskyed pa'i rde rje 'bar bar bskyed pa'i yungs kar gyis brdeg pa'o/_/bde bar 'gyur zhes bya ba ni snga ma bzhin du 'gyur ba'o/_/'di'i don yang gzhan gyis mi thub pa'i rnal 'byor la gnas te/_bsrung ba byas nas lag mthil
[\[80a\]]
[\[80a.1\]]gnyis dang rkang mthil gnyis su hUM las byung ba'i rdo rje 'bar ba bsams la yid kyis bsgrub bya'i lus las srin po la sogs yid kyis drangs nas lag pa'i bar du mnye zhing rdo rje 'bar bas bsregs la/_/yang rkang pa'i 'og tu bcug ste/_mnye zhing chig par
[\[80a.2\]]bsgoms nas/_a mu karA k+Sha sa a ti b+h+yo mo dza yid ces bskul tshig dang bcas par sngags bzlas pa'am/_yang na bsgrub bya'i lus kyi steng du gnas te/_srin po la sogs pa de dag nyid yin par dmigs nas bcing bar byas na/_bskru ba bya dbugs chad par 'gyur bar bsams
[\[80a.3\]]te/_de nas bsgrub bya'i rtsib logs gnyis su rdo rje dang bcas ba'i lag pa gnyis kyis gzir la bsgrub bya'i snying ga dang mgrin par yang hUM gis bskyed pa'i rdo rje 'bar bas bsreg cing /_yungs kar gyi rgyal po hUM gis rdo rje 'bar bar bskyed la/_sngags brgya rtsa brgyad bzlas te de'i
[\[80a.4\]]'og tu yungs kar re re la sngags lan re ba zlas pas bsnun pas phye mar gyur bar blta'o/_/des ni srin po la sogs pa snying rje dang bcas shing gdung bar 'gyur te/_ji srid du shing gi yal ga chag par gyur ba'i mna' bor na gtang bar bya ba yin no/_/yang na rdo rjes gzir ba
[\[80a.5\]]zhes bya ba ni/_srin po la sogs pa gzung bar bya ba ste/_gdul bya rnams 'dun par bya ba'i phyir srin po la sogs pa gzung bas tshar bcad pa'o/_/bde bar 'gyur zhes bya ba ni/_tshar bcad nas byang chub kyi lam du bcug pa ste/_lhung ba'i gnas nas bslang bar bya'o/_/_
[\[80a.6\]]rdo rje rim pa yang 'di yin te/_bdag nyid gzhan gyis mi thub pa'i rnal 'byor du gnas la/_zla ba mar ngo'i tshes dang skar ma drag po la mdung gis gsod pa dang /_bsgags nas gsad pa 'am/_mtshon gyis gsad pa gzhan yang rung ste/_de'i thod pa blangs te/_dur
[\[80a.7\]]khrod kyi sol bas hUM las bskyed pa'i mche ba gtsigs shing 'jigs su rung ba skra gyen du brdzes shing thod pas bcings pa lag pa g.yas pa ro langs kyi zangs gri 'phyar zhing g.yon pa sdigs mdzub byed pa'i gdon bris la de'i snying gar dug dang rus phye dang /_mdzub mo'i
[\[80b\]]
[\[80b.1\]]khrag tu bcas pas ce ge mo gr-ih+Ne zhes bya ba'i bskul pa'i tshig bcas pa'i sngags bris la/_yang thong ba gnyis pa bsgrub bya'i rkang rjes kyi rdul dang dur khrod kyi thal ba dang /_sol bar bcas pa'i rdo rje'i chus sprus la/_gzugs brnyan te ta la'i 'dab ma la dug dang mdzub
[\[80b.2\]]mo'i khrag tu bcas pas bskul tshig dang bcas pa'i sngags bris snying gar bcug nas dug dang lan tshwa dang ske tshes byug go/_/de nas gnyig yang dgug pa la sogs pa byas nas gdon gyi thod pa ste du gdon zhing kha sbyar la dur khrod la sogs pa'i gnas su des de gzung
[\[80b.3\]]bar bsams te/_mtshan phyed na rdog pas mnan la bsgyings ba dang bcas pas sngags bzlas na gdon mi za bar gdon gyis zin par 'gyur ro/_/rims la sogs pas 'dzin pa'i chog yang de nyid do/_/hu lu hu lu zhes bya ba ni mdzod cig mdzod cig pa'o/_/mahA pad+ma
[\[80b.4\]]zhes bya ba ni dran pa rnam par dag pa yin pa'i phyir na pad+ma 'dra bar nyes pas ma gos pa'o/_/a mr-i taM ku ru zhes bya ba ni gcig dang du ma bral ba'i phyir rang bzhin gyis mya ngan las 'das pa nyams su blang ba'o/_/bi shan a zhes bya ba ni bi sha zhes bya ba ni rnam par rtog pa'o/_a la la
[\[80b.5\]]zhes bya ba ni rang bzhin gyis skye pa med pa ste des na dngos po rnam par rtog pa nyid kyis bcom pa nyid du ston to/_/dug chen po ni 'gug par byed/_/ces pa ni/_snying gar nyi ma la gnas pa'i hUM gi 'od zer gyis khams gsum na gnas pa'i dug rnams 'gugs pa'i phyir ro/_/_
[\[80b.6\]]de bzhin brgyal las slong bar byed/_/ces bya ba ni bya khyung gi bstan bcos las 'byung ba bzhin srog dang dran pa nyams pa rnams sad par byed pa ste/_de yang rta mgrin gyi rnal 'byor bya khyung gi rgyab tu nyi ma la gnas pa bsgoms la bsgrub bya'i snying gar hUM las byung ba'i nyi ma la yi ge hUM
[\[80b.7\]]bkod de/_dug ldang bar bya ba'i phyir hUM gi 'od zer gyis yan lag kun la gnas pa'i dug 'bar bar bya'o/_/de nas lag pa g.yon pa'i mthil du paM las byung ba'i pad+ma dkar po 'dab ma brgyad pa bsams la/_der hUM dkar po 'od dang bcas shing bdud rtsi 'dzag par dgod pa
[\[81a\]]
[\[81a.1\]]'am/_yang na zla ba'i dkyil 'khor la yi ge ha'am/_oM hrIHha hUM ja phuHzhes bya drug bkod kyang rung ste/_lag pa des mgo bo nas brtsams nas rkang pa'i bar du byas la/_yi ge'i 'od kyi bdud rtsi'i rgyun gyis yan lag kun gyi dug drangs nas rkang pa'i rtse
[\[81a.2\]]mo nas mdog nag po drangs par bsgoms la/_sngags kyi phreng ba bzla zhing sngags kyi 'od zer dkar pos lus thams cad dag par bya'o/_/yang na bsgrub bya'i mgor hrIHdkar po bkod la/_de'i bdud rtsi'i rgyun gyis snga ma bzhin dug rnams rkang pa'i rtse mo nas mar gzigs
[\[81a.3\]]la bsgrub bya'i lus kha dog dkar par bsams la yang dang yang du byas la phreng ba'i sngags bzla'o/_/gnyi ga ltar na yang nges par dug med par 'gyur ro/_/yang spang leb dkar po dang bsgrub bya'i ming gi yi ge re re haM dang spel la dkar por bris na sbyor ba de nyid kyis phreng
[\[81a.4\]]ba'i sngags bzlas pa'am/_bsgrub bya'i gzugs bris la yang spyi bor hrIHdkar po bkod de/_de'i bdud rtsi'i rgyun gyis dug gi mdog nag po bkrus par bsams nas/_yang dug med par 'gyur ro/_/yang na dug gis zin pa'i ming dang /_bsgrub bya'i ming du yi ge re re zhing
[\[81a.5\]]spel ba de spang leb la bris la/_yi ge tha dang oM gyis bskor te ha dang mi'i sa bon gyis chog bzhin du sbyar na du ba'i mdog lta bus 'dren par byed do/_/dkar pos ni nye bar zhi bar 'gyur ro/_/ser pos ni 'ching bar byed do/_/badzra san+do ha dar pa ya zhes bya bas ni/_/badzra ni
[\[81a.6\]]khros pa'o/_/san+do ha ni tshogs so/_/dar pa ya ni dregs pa'o/_/a mr-i ta kuN+Da li zhes bya ba ni bde pa'o/_/rlung spur zhes bya ba ni rlung gis spur zhing khyer pa'o/_/bsgrub bya'i ming ni bzung nas su/_/zhes bya ba ni ming dang spel ba'i sngags bri ba'o/_/tshogs bdag rkang pa'i 'og tu
[\[81a.7\]]dgod/_/ces bya ba la tshogs bdag ni a mr-i ta kuN+Da li zhes bya ba'i tshig go/_/rkang pa'i 'og tu dgod ces bya ba ni rkang pa'i mthil du bri ba'am tshig gi mthar bzla ba'o/_/hUM dang phaT kyis bsgyings par bya/_/zhes bya ba ni gsang mthon por bzla ba'o/_/hUM gis bdud rtsi'i ting
[\[81b\]]
[\[81b.1\]]'dzin bya/_/zhes bya ba ni hUM gis bskyed ba'i bdud rtsi 'khyil bar bsgom pa'o/_/khro bo'i sngags kyi rab sbyor kyis/_/zhes bya ba ni/_rab tu sbyor ba ni 'di yin te/_pha mes kyi nags su song zhing smyo byed bsregs pa'i sol ba dang /_ba bla dang dug dang ni ma pa'i lo ma'i khu ba dang rkang pa g.yon
[\[81b.2\]]pa'i srin lag gi khrag tu bsres te rlung gis sUr ba'i gos la sogs pa la bya rog chen po'i sgro rtsa'i smyu gus rlung gi dkyil 'khor la gnas pa'i ral gri'i 'khor lo lte ba yangs bar bris la/_lte bar bsgrub bya'i gzugs bris te/_de'i snying gar ming dang spel ba'i sngags kyi phreng
[\[81b.3\]]'bris nas/_rdza mkhan gyi 'khor lo las byung ba'i 'jim pa dang rkang rjes kyi rdul/_lam gyi bzhi mdo'i sa rnams las gzugs brnyan byas la/_ras ma snying gar bcug ste/_thod pa kha sbyar gyi nang du bzhag nas/_dgug pa sngon du 'gro bas/_namaHsa man+ta bud+d+ha b+h+yo na mo baj+ra kro d+hA ya
[\[81b.4\]]mahA daMSh+T+ro da ka Ta b+hair bA ya/_/oM a mr-i ta kuN+Da li a mu kaM uts+tsha ta ya hUM phaT/_ces bya ba'i phreng ba'i sngags brgya rtsa brgyad bzlas la/_ma mo'i khyim mam lam gyi bzhi mdo 'am dur khror du spa'o/_/bsgrub bya rlung gis bteg pa'i rnga mo la bskyon te/_lag nad phyug pa thogs pa'i khro bo
[\[81b.5\]]drag pos brdeg cing lho phyogs su khrid par bsams rna gdon mi za par 'khrid par 'gyur ro/_/lhag ma ni go sla'o/_/ya ma daN+Da zhes bya ba la/_ya ma ni gshin rje la sogs pa'o/_/daN+Da ni de rnams gsod cing chad pa gcod pa'o/_/nI la ya zhes bya ba ni lus kyi kha dog go/_/nI la daN+Da
[\[81b.6\]]la zhes bya ba ni dbyug pa'i kha dog ste/_ming nas bod pa'o/_/tu ru tu ru zhes bya ba ni rings pa rings par ro/_/mu ru mu ru zhes bya ba ni mdzod cig mdzod cig pa'o/_/sarba duSh+DAn zhes bya ba ni dkon mchog gsum la sdang ba rnams so/_/spyor ba'i tshogs bsgrub par bya ba la/_sbyor
[\[81b.7\]]ba'i cho ga ni 'di yin te/_'phags pa dbyug sngon gyi rnal 'byor dang ldan pas dur khrod kyi sol ba dang /_grog mkhar gyi sa dang /_phub ma dang /_sha chen dang [(]rkad [,]rkang [)]rjes kyi rdul rnams las gzugs brnyan byas la dug dang khrag dang rams dang bcas pa'i tsha ba gsum dang /_
[\[82a\]]
[\[82a.1\]]ni ma pa'i lo ma'i khu bas/_dur khrod kyi ras la mi rus kyi smyu gus/_sna tshogs rdo rje la gnas pa'i nyi ma'i dkyil 'khor/_de'i dbus su bsgrub bya'i ming dang spel ba'i phrang sngags bris nas gzugs brnyan gyi snying gar bcug ste/_dgug pa sngon du 'gro bas
[\[82a.2\]]thod pa gnyis kyi nang du bcug la/_de gsod byed kyi khro po gtum por bdag nyid bsgoms nas mtshan phyed dam nyi ma'i gung la rkang ba'i rus pa dang ni ma pa'i lo ma'i 'khar bsdad cing /_rdog pa g.yon pas mnan la/_cho ge mo mA ra ya phaT/_ces bya ba dang spel ba'i phreng sngags khro
[\[82a.3\]]bo'i tshig gis bzlas na nyi ma bdun gyis 'chi par 'gyur ro/_/des kyang ma grub na dur khrod du song ste ni ma pa'i shing la me sbar la/_de'i dbus su khro bo'i rgyal po spyan drangs ta/_zhal shin tu gdangs par bsams te/_mtshon rnon pos gzugs brnyan gyi rkang pa g.yon
[\[82a.4\]]pa'i mthe'u chung nas brtsams te/_gtabs nas bskul ba'i tshig dang bcas pa'i phreng sngags zlos shing shin tu khros pas sbyin sreg tu phul na/_gdon mi za bar de'i mtshan mo 'chi bar 'gyur ro/_/u tsu sma kro d+ha rA ja zhes bya ba ni ming ste shin tu gsal ba'i lus dang ldan pa'i phyir
[\[82a.5\]]ro/_/namaHsarba nA ga naM zhes bya ba naM mtha' yas la sogs pa'i klu brgyad do/_/hr-id ya phi la ta zhes bya ba ni char dpa' ba'i phyir snying gzer ba'o/_/de la dbyar zla ba chungs la ni ka rko Tas so/_/ston zla rab la ni shaM kha pA phas so/_/ston zla 'bring po la ni tAk+Sha kas so/_/ston zla
[\[82a.6\]]tha chungs la ni ba su kas so/_/de bzhin du dpyid zla 'bring po la sogs pa rnams la yang rim bzhin du char 'bebs par shes par bya'o/_/sngar bstan mod kyi 'dir bshad par bya ste/_sngar bstan pa bzhin stobs po che'i rdo rje'i ting nge 'dzin zhal bzhi phyag brgyad pa'am/_
[\[82a.7\]]zhal gcig phyag gnyis pa ste/_de la gnas nas kham phor so ma btang ba la rams kyi khu bas ral gri lce brgyad pa'i 'khor lo'i dbus su pad+ma 'dab brgyad kyi lte bar shu li ni'i sngags dang spel ba'i sngags klu rnams kyi snying po bris nas/_kham phor kha sbyar te/_skud pa
[\[82b\]]
[\[82b.1\]]sngon pos dkris la shu li ni dang /_klu rnams bkug ste mchod nas bka' bsgo ba ste/_klu rnams bskul ba'i kham phor kha sbyar te/_klu gnas pa'i rdzing bu la sogs par gzhug go/_/yang na ta la'i 'dabs ma la sna tshogs rdo rje rtse lnga pa'i sngags kyi tshig dang bcas pa snag tshas
[\[82b.2\]]bris la/_de nyid me lce 'bar ba dang bsams nas/_de las gyur ba'i lha mo ral gcig ma zhal gcig phyag gnyis pa zangs gri dang thod pa bsnams shing mdog sngo ba skra kham ser gyen du brdzes shing thod pa gsum gyis bcings pa bsgoms la/_/mchod da bka' bsgo
[\[82b.3\]]byus ta ba'i 'dab ma klu'i mtshor bor ro/_/de nas dben pa'i sa gzhan du me'i dkyil 'khor la rlung gi dkyil 'khor de'i dbus su chu'i dkyil 'khor la pad+ma 'dab brgyad bris la/_de'i lte bar chu'i lha sku stod skyes bu'i gzugs can gdengs ka bdun dang ldan zhing mdog dkar
[\[82b.4\]]ba phyag gnyis na sbrul zhags thogs pa bri'o/_/shar la sogs pa'i phyogs rnams su ni a nan+ta sngo bsangs dang /_bsu ka dkar po dang /_tAk+Sha ka dmar po dang /_karko Ta sngon po'o/_/me dang bden bral gyi mtshams su pad+ma dang pad+ma chen po skye bo'o/_/rlung mtshams su ni/_/_
[\[82b.5\]]shi kha pA la ser po'i/_/dbang ldan du ni ku li shaM sna tshogs kyi mdog go/_/de nas klu thams cad yi ge rnams las bskyed pa la sogs pa byas la bu ram dang /_'o ma la sogs pa'i klu rnams dga' ba'i lha ba shos yi ge phuHbzlas la dbul zhing /_me tog sngon po dang /_
[\[82b.6\]]dwi dang ba dan sngon po ri bu la zhing /_spos dang /_rgya smos dang /_kun du ru dang /_sen mo dang /_yungs kar dkar po dang /_nA ga ge sar rnams kyi phye ma'am nA ga ge sar rnams kyi phye ma sha ka ra dang bcas ba'i bdug pa dang /_mar las byung ba'i mar me rnams mngon
[\[82b.7\]]par bsngags la dbul lo/_/de bzhin du bum pa sngon po chu sngon pos bkang ba yang dbul te/_yi ge phuHdang nang du spel ba'i sngags kyis dgug cing bcug la/_ar+g+ha sbyin pa sngon du 'gro bas de ltar mchod nas/_bcom ldan 'das kyi bkas klu khyed rnams bdag la dga'
[\[83a\]]
[\[83a.1\]]bzhin du char pho ba cig ces brjod la klu rnams nam mkha' las char 'bebs bar bsams nas/_oM shu la pA ni bar+Sha pa ya shA g+h+raM oM j+yo ti ni ra na da par+Sha pa yashIg+b+raM zhes bya ba'i bskul tshig dang bcas pa'i sngags bzlas na 'bab par 'gyur ro/_/de nas
[\[83a.2\]]kyang mi 'bab na hom khung zlum po byas la/_de nyid du klu'i dkyil 'khor bris te/_spyan drangs la yi ge naM lce la bsams la ar+g+ha la sogs mchod pa sngon du 'gro bas bu ram dang bcas pa'i mar gyi dag nga blugs gsum phul la bu ram dang bcas ba'i 'o ma la sogs pa'i
[\[83a.3\]]sbyin sreg blugs shing /_oM a nan zhes bya bas byin gyis brlabs pa phul na tshim nas char 'bebs par 'gyur ro/_/de nas yang 'bab par ma gyur na/_chad pas gcad bar bya ste/_rlung dang me la sogs pa'i rim gyis dkyil 'khor bris la/_de'i dbus su stongs po che'i
[\[83a.4\]]ting nge 'dzin bya khyung gis klu rnams kyi mjug ma brdzis ba'i steng du me dpung 'bar ba 'dra ba'i phyag brgyad kyis klu rnams gzir bar bsgoms la/_oM zhes bya ba dang spel ba'i nang dang bcas pa'i sngags 'di nyid/_bar+Sha pa ya shIg+h+raM zhes bya ba'i bskul tshig dang bcas pas
[\[83a.5\]]bsgyings te bzlas shing bsdigs na klu rnams khro bo la spag nas myos bzhin du nam mkha' las char 'babs par bsams na 'bab par 'gyur ro/_/ci ste des 'bab par ma gyur na de'i tshe chung ngu dang 'bring po dang /_chen po'i bye brag gis klu rnams la mngon spyod bya ste/_de'i
[\[83a.6\]]rim pa yang 'di yin no/_/mtshon gyis gsang pa'i ras sam dur khrod kyi ras la dug dang ske tshe dang /_lan tshwa dang /_mar nag dang /_tsha ba rnams kyis ral gri'i 'khor lo'i lte ba la pad+ma 'dab brgyad bris te/_'dab ma rnams la klu rnams kyi snying po dang /_lte bar paM zhes bya ba hUM
[\[83a.7\]]dang spel ba bris la/_chu 'gram gnyis kyis dang dur khrod kyis dang thal ba dang grog mkhar gyis dang /_shing gcig pa'i drung gis rnams bshang gci dang bcas pa rnams las klu'i gzugs brnyan byas la snying gar ras ma bcug ste/_dgug pa sngon du 'gro bas tsha ba gsum
[\[83b\]]
[\[83b.1\]]dang /_ske tshes byugs la/_hom khung gru gsum dur khrod kyi shing bu la me swar te/_gzugs brnyan me la gdung zhing sngags brgya rtsa brgyad bzlas na 'bab par 'gyur te chung ngu'o/_/'bring po ni des kyang ma phebs na/_sa gzhi 'di nyid du klu'i dkyil 'khor bris la/_
[\[83b.2\]]gos sngon po dang cod pan sngon po bcings pa'am gcer bu yang rung ste/_nyi ma la gnas pa'i rdo rje 'bar bas mtshan pa'i rkang pa g.yon pas gzugs brnyan gan rkyal du bzhag ste mnan la bsgyings pa dang bcas pa'i phaT ces bya bas spyi bor dral la nam mkha' las khrag gi
[\[83b.3\]]char 'bab par bsams nas snga ma ltar naM brgyad dang spel zhing /_b.rA pa ya shIg+h+raM zhes bya ba'i bskul tshig dang bcas pa'i sngags bsgyings shing khro bo'i tshig bzlas na 'bab par 'gyur ro/_/chen po ni des kyang 'bab par ma gyur na/_dug dang lan ch+wa dang /_ske tshe dang /_da du ra
[\[83b.4\]]rnams las klu'i gzugs brnyan byas la/_seng ldeng gi phur bu sor dgu pa snying gar btab ste/_hom khung gru gsum par shan pa'i me'am/_dur khrod kyi me phus zhes bya ba swar la/_me'i nang du stobs po che spyan drangs te bsgoms nas/_lus bshang gcis byugs shing kha
[\[83b.5\]]lhor bltas la stobs po che khro bo'i zhal gdangs shing lce la hUM gis byin gyis brlabs la gzugs brnyan gyi mjug mnas brtsams te mtshon rnon pos gtubs nas sbyin sreg brgya rtsa brgyad dbul zhing sngags lugs las bzlog ste bzlas na 'bab pa/_/ci ste lan
[\[83b.6\]]gsum gyis 'bab par ma gyur na de'i tshe stobs po che nyid kyis nyas pa drug dang /_ske tshed dang du rar bcas pa las stobs po che'i gzugs brnyan byas la bkug nas bdag nyid gnod mdzes su bsgoms te/_nyi ma la gnas pa'i rdo rjes mtshan pa'i rkang pas gzugs
[\[83b.7\]]brnyan gan rkyal du mnan te/_bar+Sha pa ya shA+e g+h+raM zhes bya ba'i bskul tsheg dang bcas pa'i hUM bzhi'i sngags lan bzhi khrir bzlas na/_stobs po ches char 'bebs su 'dzud do/_/des kyang ma phebs na de'i tshe [(]mdon [,]mngon [)]spyod kyi thab khung du gnod mdzes rgyal po spyan drangs te/_hUM gis
[\[84a\]]
[\[84a.1\]]mtshan pa'i zhal gdangs par bdag nyid gnod mdzes su bsgoms nas/_gzugs brnyan snga ma nyid ts+chin+da ts+lin+da zhes tshig dang bcas pa'i hUM bzhi pa'i sngags kyis gtub cing lan khrir sbyin sreg byas na gdon mi za bar stobs po che nyid kyis char 'bebs
[\[84a.2\]]so zhes sbyor ba thams cad la grags so/_/char bab nas klu rnams dang stobs po che dbugs dbyung ba'i phyir/_hom khung dkar po zlum bor rnam par snang mdzad la sogs pa'i zhal du de'i sngags nyid kyis mar dang 'o ma la sogs pa'i sbyin sreg khri byas na gdon mi za bar
[\[84a.3\]]zhi phar 'gyur ro/_/char shin tu ches pa la ni sngar bstan pa'i mngon spyod kyi thab khung du dpa' rdo rje sems dpa' la phul ba'i me tog rnying pa dang ras bal gyi sbyin sreg lan brgya phul na 'chad par 'gyur ro/_/ya tsa li ni de kho na nyid kyi don to/_/ka na zhes bya ba ni de la blos blta
[\[84a.4\]]pa'o/_/tse ta tse ta zhes bya ba ni pho nya ltar bka' bsko pa thams cad 'gugs pa'i phyir ro/_/mo ta mo ta zhes bya ba ni lag pa'i shugs kyis ri po zhes bya ba dang sbyar ro/_/tu ta tu ta zhes bya ba ni de kho na nyid mthong ba'i mtshon chas ma rig pa'i skud pa ring por zhes sbyar ro/_/'dir sbyor
[\[84a.5\]]ba ni 'di yin te/_skyes pa'i thod pa la rkang pa g.yas ba'i mdzub mo'i khrag dang lan tshwa dang /_mar nag dang tsha ba rnam pa gsum gyis lha chen po la sogs pa'i chung ma dang bcas pa'i gzugs bris la rdo rje mi g.yo ba'i rnal 'byor gyis de nyid kyi sngags zlos shing dgug pa'o/_
[\[84a.6\]]rlung gi dkyil 'khor sbyor ba yis/_/seng ges bskyon pa'i chog bya/_/zhes bya ba ni yaM las bskyed ba'i rlung las so las bskyed pa'i seng ge'i rgyab tu bskyon te lcags kyu dang /_zhags pa thogs pa'i lhas dgug par bsam pa'o/_/sum+b+ha ni sum+b+ha zhes bya ba ni bod pa ste/_sgrib pa thams
[\[84a.7\]]cad 'dzoms pas ni sum+b+ha'o/_/ma lus bar 'joms pas na ni sum+b+ha'o/_/gr-ih+Na graMh+Na zhes bya ba ni rang gis zung shig pa/_/grih+Na pa ya gr-ih+Na pa ya zhes bya ba gnyis ni gzhan 'dzin du chug shig pa'o/_/A na ya ha'o zhas bya ba ni de nyid khrid la shog shig pa'o/_/ho shes bya ba ni gus pa
[\[84b\]]
[\[84b.1\]]dang bcas pa'i bod pa'o/_/hUM phaT ces bya ba ni gsad pa'i phyir bod pa'o/_/yang na hUM bzhi'i bka' bsgo ba'o/_/phaT ces bya ba ni 'gog par byed pa'o/_/Tak+ki hUM zhes bya ba la Tak+ki ni 'dod pa'o/_/hUM zhes bya ba ni khro bo'o/_/dzaHzhes bya ba ni 'gugs pa ste/_/ji skad du bde mchog
[\[84b.2\]]bla ma las/_Tak+ki rtag tu 'dod par gsungs/_/hUM zhes bya ba khro bor brjod/_/dzaHni 'dren par rab tu bshad/_/ces so/_/oM saMt+ta pa tra zhes bya ba ni chos kyi dbyings rnam par dag pa'o/_/pim la zhes bya ba ni nyon mongs pa'i mtshan ma'i dri ma dang bral ba'o/_/shaM kar zhes bya
[\[84b.3\]]ba ni chos kyi longs spyod kyi dge ba'i 'byung gnas su gyur ba'i phyir ro/_/pra t+yaM gi ra badzra zhes bya ba ni tshul ma yin pa thams cad rlog par byed pa'i phyir ro/_/ts+tshin+da ts+tshin+da zhes bya ba ni gzhan gyi sngags dang sbyar ro/_/b+hin+da b+hin+da zhes bya ba ni phyag rgya thams cad dang sbyar ro/_/tsi ri tsi ri zhes
[\[84b.4\]]bya ba ni rtsa ba las gsod pa'i don rnams dang sbyar ro/_/gi ri gi ri ni slon par byed pa'o/_/ma ra ma ra zhes bya ba ni mi snang bar gyis shig pa ste/_gzung ba dang 'dzin pa stong pa nyid gyis bdud rnams nam mkhan dang mnyam pa'o/_/de nyid kyi phyir chos kyi dbyings la/_yul dang yul
[\[84b.5\]]can med pa'i phyir hUM bcu smos so/_/gnas gsum ltung ba'i phyir phaT gsum smos so/_/bdag nyid ces bya ba la sogs pa la bdag nyid bsrungs na gtsug tor 'khor los sgyur ba'i rnal 'byor gyis srung ba'i 'khor lo'i dbus su gnas nas/_rang gi snying ga'i 'khor lo'i lte
[\[84b.6\]]bar hUM gi thig le rang gi gzugs sam gzhan bsams nas 'khor lo g.yon du bskor bar bsams na bsrung bar 'gyur te/_gzhan yang de bzhin no/_/dpung par rig pa bzung nas ni/_/zhes bya ba 'khor lo rtsibs bcu pa'i rtsibs rnams la/_hUM bris shing lte ba la ming bris nas mu
[\[84b.7\]]khyud la phreng ba'i sngags man ngag ji lta ba bzhin bris te/_dpung par gdags par bya'o/_/khro bo chen po zhes bya ba la sogs pa la/_snying po zhes bya ba ni dam pa'i don to/_/ci zhig ce na/_sngags rnams te/_le'u gang du de dag la 'jug pa yod pa de dag la de skad ces bya'o/_/mkha'
[\[85a\]]
[\[85a.1\]]'gro ma rdo rje dra ba'i dga' 'grel de khon nyid rgyus pa las le'u bzhi pa'i rnam par bshad pa'o//_//de nas bcom ldan rdo rje can/_/rdo rje sems dpa'i snying la zhugs/_/zhes bya ba ni sngags kyi lha thams cad la bya ba'i son to/_/sangs rgyas sku zhes bya ba
[\[85a.2\]]ni mngon par byang chub pa lngas rdo rje sems dpa'i sku rdzogs pa'o/_/rdo rje sems dpa' zhes bya ba ni dpal he ru ka'o/_/gzhan la yang de ltar blta'o/_/sangs rgyas gzugs las byung ba'i dkyil 'khor zhes bya ba ni bsdus pa'i dkyil 'khor la/_rtag pa la sogs pa'i dkyil
[\[85a.3\]]'khor ba rnams kyi gtso bo ste bdag po'o/_/sngags rnams zhes bya ba ni sngags kyi lta rnams so/_/snying gar ye shes dam tshig bzhugs/_/zhes bya ba ni ye shes sems dpa' sa bon dang /_mtshan ma'i tshul gyis snying gar dgod pa'o/_/ye shes sems dpa'i rab sbyor bas/_/_
[\[85a.4\]]zhes bya ba ni dam tshig gi dkyil 'khor dang ye shes kyi dkyil 'khor gcig tu sbyor zhing bsreg pa'o/_/sgra la rnam gsum zhes byas nas/_/zhes bya ba ni 'dod chags zhe sdang dang gti mug skyed par byed pa'i bde ba dang sdug bsngal dang btang snyoms kyi yul rnams so/_/bsrung
[\[85a.5\]]pa'i dam tshig dbus gnas pa/_/zhes bya ba ni b+h+rUM las bskyed pa'i 'khor lo ser po rtsi bas bcu la khro bo bcu gnas pa'i dbus su'o/_/dkyil 'khor lnga zhes bya ba ni bsdus pa'i dkyil 'khor ro/_/nyi shu rtsa lngar phye ba yi/_/rdul tshon gyis kyang zhas bya ba ni skud pa bsdu bar
[\[85a.6\]]bya'o/_/nyi shu rtsa lnga ni rnam pa nyi shu rtsa lnga ste/_/rtag pa la ni sngon po dang ser po dang dmar po dang ljang gu dang dkar pa'o/_/nyi ma la ni dkar po dang /_sngon po dang /_dmar po dang /_ljang gu dang /_ser po'o/_/gar gyi dbang phyug la ni dkar po dang /_ser po dang /_sngon pa
[\[85a.7\]]dang /_/ljang gu dang /_/dmar po'o/_/rta mchog la ni dkar po dang /_ser po dang /_dmar po dang /_sngon po dang /_ljang gu'o/_he ru ka la ni dkar po dang /_ser po dang /_dmar po dang /_ljang gu dang /_nag po ste/_'dir ni sangs rgyas mgon po rnams/_/gang zhig dbus
[\[85b\]]
[\[85b.1\]]gnas dkyil 'khor yin/_/zhes smos pas so/_/'dir sems gtso bo nyid du bstan pa'i phyir/_bsdus pa'i dkyil 'khor gyi gtso bo he badzra nyid yin par bstan mod kyi/_gzhan dag kyang dgag pa ma yin te/_gnas 'pho ba dang /_brtan pa'i rim gyis ji ltar 'dod pa bzhin gzung
[\[85b.2\]]bar bya'o/_/de nyid kyis na gtso bo'i bye brag gis sa'i cha'i kha dog gzung ngo /_/dkyil 'khor re re bsgom pa'am/_/zhes bya ba ni dkyil 'khor so so'i rim pas bsgom pa'o/_/yang na bsdus pa'i dkyil 'khor te/_/zhes bya ba ni bsdus pa'i dkyil 'khor te/_'khor los sgyur ba
[\[85b.3\]]lnga dbus su gyur pa'i dkyil 'khor lnga bsgom pa'o/_/brgyad brgyad kyi ni dbus bzhugs pa'am/_/zhes bya bde nyid kyi bshad pa ste/_ma mo brgyad brgyad kyis bskor ba'i 'khor los sgyur ba lnga rnams bsdus pa'o/_/sgo skyong ma rnams sgor dgod pa/_/de tsha bsdus pa'i dkyil
[\[85b.4\]]'khor yin/_/zhes bya ba ni dkyil 'khor chen po lag na lcags kyu thogs pa la sogs pa'i lha mo rnams sgor dgod ngo zhes bya ba'i don to/_/nya dang rgyal po zhes bya ba la/_nya ni ro hi ta'i nya'o/_/rgyal po ni sprul gyi rgyal po'o/_/'gro ba rnams kyi rab mchog ne/_/mi rnams kyi ni
[\[85b.5\]]'gro ba ste/_/zhes bya ba ni mi rnams kyi 'gro ba la brten nas nges pa'i rigs can dang ma nges pa'i rigs rnams kyis mngon du dang rim gyis kyang /_byang chub rnam pa gsum thob par 'gyur gyi 'gro ba gzhan gyis ni ma yin te/_de rnams skye gnas dang shes rab dman pa'i phyir ro/_/_
[\[85b.6\]]de nyid kyis na mi rnams kyi 'gro pa gya nom pa nyid do/_/glang po la sogs nad rnams bsnams/_/zhes bya ba ni phyag g.yas kyi thod pa na bsnams ni nad yin la/_/don gyis nag yon pa rnams ni sman yin no zhes bya ba'i don to/_/nad thams cad dbugs dbyung zhing rab tu
[\[85b.7\]]zhi ba rdo rje zhes bya ba la nad thams cad rab tu zhi bas de dbugs dbyung ba gang du ston pa de la re skad ces bya'o/_/mkha' 'gro ma rdo rje dra ba'i dka' 'grel de kho na nyid rgyas pa las/_le'u lnga pa'i rnam par bshad pa'o//_//lus rnams thams cad 'dzin pa po/_/zhes
[\[86a\]]
[\[86a.1\]]bya ba ni sngags kyi lha thams cad 'dzin pa'o/_/sems ni rjes dran zhes bya ba la sogs pa dkyil 'khor gyi lha spros ba'i dus dang mtshan ma lnga thob nas rdo rjes phra mo spro ba'i rim gyis rjes su dran pa bstan pa'o/_/rdo rje sems dpa' rnam bsgoms nas/_/zhes
[\[86a.2\]]bya ba ni dgyes pa rdo rje bsgom pa'o/_/phyag rgya bzhi yis rgyas gdab pa/_/zhes bya ba ni sku gsung thugs dang /_sa bon dang mtshan ma'i tshul gyi ye shes sems dpas so/_/yang na lte ba dang /_snying ga dang /_mgrin pa dang /_mgo bo'i sgo rnams su drug cu rtsa bzhi dang /_brgyad dang /_
[\[86a.3\]]bcu drug dang /_sum cu rtsa gnyis kyi 'dab ma can gyi pad+ma/_spul ba dang /_chos dang /_longs spyod dang /_bde ba chen po'i 'khor lo la ris bzhin du/_aM dang hUM dang oM dang haM gis byin gyis brlabs pa'o/_/rtag pa la sogs pa la yang de bzhin no/_/zhe snga nga rgyal po che zhes
[\[86a.4\]]bya ba ni dgyes pa'i rdo rje'o/_/zhe sdang thams cad zad mdzad pa/_/zhes bya ba ni gnyis dang bral ba'i rang bzhin no/_/spro ba'i sbyor bas bsgom bya zhing /_/rab tu bsdu ba bstan pa ste/_zhes bya ba ni/_/rang gi sku'i sprin nam mtshan ma'i sprin sngags kyi thig le las spro zhing bsdu
[\[86a.5\]]ba ste/_thig le phra mo dang rjes su dran pa rnams bsdu ba'o/_/rdo rje sems la mi phyed pa/_/zhes bya ba ni dgyes ba'i rdo rje la sna tshogs rdo rjes dbu rgyan bya'o/_/de bzhin du rtag pa ni chos kyi 'khor lo'o/_/nyi ma la ni rdo rje rin chen no/_/gar gyi dbang phyug la ni pad+ma'o/_/rta
[\[86a.6\]]mchog la ni ral gri'i dbu rgyan du shes bar bya'o/_/dpag tshad bye ba zhes bya ba ni grangs med par mtshon pa'o/_/sangs rgyas nga rgyal la dmigs bya/_/zhes bya ba ni/_bdag nyid sangs rgyas kyi rang bzhin du mos pa'o/_/chos kyi dbyings ni 'od gsal bar/_/gang phyir bsgoms
[\[86a.7\]]bde yis ni/_/sems can sangs rgyas dang mnyam 'gro/_/zhes bya ba ni sangs rgyas kyi sku 'od gsal zhing sgyu ma ltar bsgoms pas sangs rgyas nyid du 'gyur bas so/_/bden min rtog pa'i rnam rtog gis/_/sems ni dri ma can du byas/_/zhes bya ba la/_/bden min rtog pa ni
[\[86b\]]
[\[86b.1\]]bdag dang bdag gi bzung ba dang 'dzin par zhen pa'o/_/de nyid ni rnam par rtog pa ste rnam pa sna tshogs su zhen ba'i blo gzhan gyi dbang gi ngo bo nyid da/_des sems kyi rin po che sbags pa'o/_/ji ltar nam mkha' zhes bya ba ni nam mkha' khug rna la sogs pa dang bral ba ltar glo bur gyi
[\[86b.2\]]dri ma dang bral ba'o/_/'jig med pa zhes bya ba ni rang bzhin gyis brtan pas brtags pa'o/_/sems kyi rin chen rab tu bsgul/_/zhes bya ba ni bden pa'i don bsgoms pa'o/_/ci ste phyi rol gyi ka ba dang bum pa la sogs pa snang ba ni yod pa nyid dmigs pa yin ta/_gang na
[\[86b.3\]]seng ge gnas pa der seng ger snang pa skye'i/_med pa'i phyogs su ni ma yin no zhe na/_'khrul par bstan pa'i rin po che sems zhes bya ba smos te/_'di'i don ni rmi lam la sogs pa dang 'dra bar don med bzhin tu yang sems 'ba' zhig don du snang gi gnyis yod nas snang ba ni ma
[\[86b.4\]]yin no zhes bya ba yin no/_/khyams gsum gyi ni rgyal srid che/_/zhes bya ba ni longs spyod rdzogs pa dang sprul pa'i sku'i khams gsum gyi bdag por gyur pa'o/_/rdo rje sems dpa'i snying po rab gsal ba/_/zhes bya ba ni chos thams cad bdag med pa'o/_/mkha' 'gro ma rdo rje
[\[86b.5\]]dra ba'i dka' 'grel de khon nyid rgyas pa las/_le'u drug pa'i rnam par bshad pa'o//_//de nas rdo rje zhes bya ba ni nam mkha' lta bu'i chos kyi sku'i bdag nyid do/_/rnam pa lnga po bsgom par bya/_/zhes bya ba ni/_A li bco lnga las byung ba'i zla ba dang /_kA li
[\[86b.6\]]sum cu rtsa bzhi sas byung ba'i nyi ma sangs rgyas thams cad gyi yon tan skar ma lta bu zhugs pa dang /_aM dang /_hUM las byung ba'i zangs gri dang /_thod pa dang /_rnal 'byor ma rnams kyi 'khor lo spro ba dang bsdu ba dang /_rdo rje 'dzin pa'i gzugs su bskyed pa dag bsgoms pa'o/_
[\[86b.7\]]dkyil 'khor ji lta ba'i tshul bzhin du dgod ces bya ba ni rang lhag pa'i sku las dkyil 'khor pa rnams spro zhing bsdu ba'o/_/'byung bzhi'i dkyil 'khor zhes bya ba ni sa la sogs pa'i dkyil 'khor ro/_/de lte sangs rgyas bsams nas su/_/zhes bya ba ni/_b+hUM las rnam
[\[87a\]]
[\[87a.1\]]par snang mdzad du bskyed pa'o/_/mi phyed pa zhes bya ba ni ye shes thams cad mi phyed cing rang bzhin dbyer med pa ste/_'dis ni phreng ba dang chu'i dbang bskur ba'i rnam par dag pa shin tu rnam par dag pa chos kyi dbyings dang me long lta bu'i ye shes kyi chus mi
[\[87a.2\]]shes pa'i dri ma 'khru bar bshad pa'o/_/skye ba med cing 'jig pa med/_/ces bya ba ni rtag chad dang bral ba ste/_'dis ni ming gi dbang gi rnam par dag pa chos kyi dbyings kyi rnam par dag pa'i ye shes su bstan to/_/rin chen zhes bya ba ni sangs rgyas rnams so/_/bla ma'i bla zhes
[\[87a.3\]]bya ba ni nga rgyal chen po bla na med pa'i phyir ro/_/'dis ni rang gi bdag pos mtshan pa'i rin po che sna tshogs kyi cod pan dbang mnyam pa nyid kyi ye shes su rnam par dag pa bstan to/_/'dod chags la sogs mtshan nyid 'dzin pa'i phyir/_/zhes bya ba ni so sor rtog pa'i ye shes kyis
[\[87a.4\]]chos rnams kyi chos nyid la chags shing rdo rje 'dzin pa'o/_/'di sa ni rdo rje'i dbang bskur ba rnam par dag pa bstan to/_/dngos grub 'bras bu ra ster ba/_zhes bya ni bya ba nan tan gyi ye shes kyi don yod pa'i 'bras bu ster ba ste/_shes rab [(]gyi [,]kyi [)]dbyangs kyis 'jig rten gyi khams
[\[87a.5\]]ma lus par khyab pa'o/_/'dis ni bdag po'i dbang gi rnam par dag pa bstan to/_/rig pa'i tshig rdo rje zhes bya ba ni de dag ma rig pa bzlog pa'i rang bzhin can no/_/bum pa'i dbang ni dang po ste/_/zhes bya ba la sogs pa ni gsang ba gsum gyi rang bzhin can no/_/de nas de ltar de
[\[87a.6\]]bzhin min/_/zhes bya ba ni/_mtshon par bya ba'i de kho na nyid kyi ye shes ji lta bu bzhin du mtshon par bya ba ye shes ma yin pa ste/_de ni rgya che ba dang /_zag pa med pa dang /_rgyun du 'byung ba'i phyir ro/_/rdo rje sa bon zhes bya ba la/_rdo rje ni de bzhin gshegs pa rnams so/_/sa bon ni zhu
[\[87a.7\]]ba'i gzugs su gyur ba'o/_/rigs kyi ming zhes bya ba ni so so'i rigs kyi sngags 'dod pa'o/_/mkha' 'gro ma rdo rje dra ba'i dga' 'grel de kho na nyid rgyas pa las le'u bdun pa'i rnam par bshad pa'o//_//zhe snang rdo rje khyod ces bya ni gnyis zad pa'i rang bzhin can te
[\[87b\]]
[\[87b.1\]]'joms pas na zhe sdang ngo /_/rnam dag thugs zhes bya ba ni/_/sgrib pa thams cad zad pa'i phyir ro/_/gti mug rdo rje zhes bya ba ni gnyis su mi shes pa'i phyir ro/_/dag pa'i sku zhes bya ba ni mi chen po'i mtshan sum cu rtsa gnyis dang /_dpe byad bzang po brgyad cus brgyan pa'i phyir ro/_/_
[\[87b.2\]]dam pa'i so sor rtog pa zhes bya ba la/_dam pa ni sangs rgyas rnams so/_/so sor rtog pa ni rnam pa thams cad mkhyen pa'i ye shes so/_/sangs rgyas kun gyi gzugs kyis zhes bya ba ni lus med pa'i gzugs kyis sprul pa'i sku ston par byed pas so/_/phyag rgya chen po zhes bya ba
[\[87b.3\]]la sogs pa la/_ci ste rang gi rang bzhin gyis ma dag pa 'ga' yang yod pa ma yin no/_gang zhig gang gis dag bar byed/_/ji ltar dag par byed snyam ba la/_gang tshe 'gal ba'i dngos po yod min yang /_/zhes bya ba la sogs pa smos so/_/'gal ba'i dngos po ni ma dag
[\[87b.4\]]ba'i dngos po'o/_/gang tshe zhes bya ba ni don dam pa'i dbang du byas pa'o/_/de'i tshe sbyang bar bya ste zhes bya ba ni kun rdzob kyi bden pa'i dbang du byas pa ste/_kun rdzob kyi bden pa la chu'i rnyog pa dang nor bu ltar dri ma sbyong ba la sogs pa srid do zhes bya ba'i don to/_/'khor lo zhes bya ba ni
[\[87b.5\]]dkyil 'khor gyi 'khor lo ste lam gyi bden pa'o/_/'on ji ltar don dam pa'i bden pa gzung zhe na/_chos nyid rang bzhin tsam du rnam par bsgom/_/zhes bya ba la sogs pa smos te/_tsam zhes bya ba ni spros pa rnam par gcad pa'o/_/rnam par bsgom zhes pa ni chos nyid rang gi lha'i
[\[87b.6\]]sku rang bzhin bsgom pa ste lus gcig tu bsgoms pa'o/_/rnam par dpyad na chos nyid dngos por bden pa min/_/zhes bya ba ni bden pa ni de kho na nyid kyi dngos pa'o/_/rnam par dpyad pa ni rten cing 'brel par 'byung ba la sogs pa'i mtshan nyid bsams na'o/_/yod pa ma yin
[\[87b.7\]]zhes bya ba ni gnyis rnam par dpyad na'o/_/'jig rten 'gro ba bsam par nus ma yin/_/zhes bya ba la 'jig rten ni sangs rgyas rnams so/_/'gro ba ni ye shes te/_bsam par mi nus pa ni bsam gyis mi khyab pa'i spyod yul yin pa'i phyir ro/_/ma mo'i dkyil 'khor zhes bya ba ni
[\[88a\]]
[\[88a.1\]]rnal 'byor gyi 'khor lo'o/_/zhal bzhi zhes bya ba ni zhal dbus ma ni ser pa'o/_/de nas sgo skyong ma rnams dgod/_/ces bya ba ni lcags kyu dang lcags sgrog ma la sogs pa dgod pa'o/_/'og tu gnod mdzes rab bsgom bya/_/zhes bya ba ni kha dog sngon mor ro/_/gtsug
[\[88a.2\]]tor rnam par rgyal ma zhes bya ba ni kha dog ser mo'o/_/tA re zhes bya ba na 'khor ba las sgrol pa'o/_/tut+tA re zhes bya ba la tu ta ces bya ba ni nges pa'i tshig gi tshul du cig shos phyin zhes khyod ces bya bar 'gyur la/_tA re ni sgrol ma'o/_/tu ra zhes bya ba ni chos thams cad la longs spyod pas tshim
[\[88a.3\]]par byed pa'o/_/gtum po'i sa bon zhes bya ba ni ske tshe'i sa bon no/_/rdo rje chu zhes bya ba ni khu ba'o/_/rdo rje nyi ma zhes bya ba ni zla mtshan no/_/rta mchog ces bya ba ni sha chen po'o/_/pi tsu pi tsu zhes bya ba ni shin tu phra mor g.yeng ba ste/_ras bal dang chos mthun pas na/_phra mor 'bugs pa'i
[\[88a.4\]]shes rab bo/_/dz+wa la dz+wa la zhes bya ba ni de nyid sems 'od gsal ba'i phyir ro/_/d+hi ri d+hi ri zhes bya ba ni brtan pa ste dran pa ma nyams pa'o/_/'jig rten spyod pa'i lugs kyi zhes bya ba la lugs ni gnas pa ste/_tha ma la pa'i tshul gyis nye bar gnas pa'o/_/mchog ces bya ba ni dam pa'o/_/byang chub
[\[88a.5\]]yan lag de dang bcas/_/zhes bya ba la/_/byang chub yan lag ni bu mo rnams so/_/ho zhes bya ba ni gang gi phyir zhes bya ba dang nyid ces bya bar yang 'gyur te/_sgeg mo la sogs pa'i lag pa'i phyag rgya dang bcas pa'i byang chub kyi yan lag nyid kyis mchod pa ni dam pa ste/_de kho na nyid ston pa'i
[\[88a.6\]]phyir ro/_/tshangs pa'i thig las cha gnyis bor/_/zhes bya ba ni sgo'i phyed spangs pa'o/_/cha drug ces bya ba ni cha drug go_/sgo'i cha gnyis bor zhes bya ba ni sgo'i tshad gnyis zhes pa'i don to/_/cha brgyad kyis sgo gnyis ldang na dgu ci smos zhes bya ba dgu'i dkyil 'khor du sgo gnyis kyi bar bcad
[\[88a.7\]]pa'i don du cha dgu smos pa'o/_/cha dgu zhes bya ba ni cha dgu pa'o/_/mkha' 'gro ma rdo rje dra ba'i dka' 'grel de kho na nyid rgyas pa las/_le'u brgyad ba'i rnam par bshad pa'o//_//rig pa 'dzin pa zhes bya ba ni na bza' dang thor tshugs la sogs ba'i rgyan gyis 'bar zhing
[\[88b\]]
[\[88b.1\]]byams pa la sogs pa'i yid dad ldan pa'o/_/g.yas brkyang thabs kyi sbyor ba yis/_/zhes bya ba ni dang po ste/_phyi nas ci bde bar bya ba'o/_/rdo rje se gol sbyor ba yis/_/zhes bya ba ni lag pa gnyis dang dpung mgor rdo rje bcing ba byas la/_badzra sa mA dzaHdzaHzhes bya brjod cing
[\[88b.2\]]mdzub mo gnyis lcags kyu ltar bkug nas mthe bong dang /_gud mo se gol brdebs pa'o/_/rdo rje yi ge zhes bya ba ni yaM gis bon gang yin yang ngo /_/rdo rje dkyil 'khor zhes bya ba ni rlung gi dkyil 'khor ro/_/rdo rje spungs pa zhes bya ba ni sa bon raM las byung ba'i me'i dkyil 'khor ro/_/_
[\[88b.3\]]rdo rje smin pa zhes bya ba ni nyi ma la gnas pa'i hUM yig gis bskyed pa'i rdo rje aM gis mtshan ba'i bdud rtsi smin par bya ba'o/_/nam mkha'i dbyings kyi dbus gnas pa/_/zhes bya ni nam mkha'i khongs su chud par gnas pa'o/_/chos 'byung grong khyer zhes bya ba ni/_rang gi 'do kyi rig ma'i
[\[88b.4\]]pad+mar me'i dkyil 'khor la gnas pa'o/_/rdo rje ser mo zhes bya ba ni rang gi khro bo'i rdo rje'o/_/lhag ma ni bla ma'i kha las shes par bya'o/_/du ra du ra zhes bya ba ni brod cig pa'o/_/ts+chin+da ts+chin+da zhes bya ba ni de nyid gsal bar byed pa'o/_/hU~M zhes bya ba ni nges par 'joms pa'o/_/dar zhes bya ba ni bstan
[\[88b.5\]]ba'o/_/dA ra ma zhes bya ba ni bshad pa'o/_/duSh+Ta naM marda ya marda ya zhes bya ba ni rdo rje lta bas mi snang bar gyis shig pa'o/_/badzrad+h+r-i ka ces bya ni gnyis su med pa'i ye shes de'i rang bzhin gyis 'dzin pa ste/_de yang gsang ba 'dus pa las/_/rgyu lnga dag tu rig pa ni/_/rdo rje zhes byar brjod pa ste/_/ng+h+r-ika ces bya ba
[\[88b.6\]]'dzin par bshad/_/rnam shis rdo rje 'dzin par 'dod/_/ces gsungs so/_/de la rgyu zhes bya ba ni gzung ba rnams so/_/rig ba zhes bya ba ni 'dzin pa rnams so/_/lnga zhes bya ba ni lnga lnga ste bcu'o/_/rdo rje zhes bya ba ni de dag bsdus nas sems kyi rang bzhin gcig pa'o/_/'dzin pa zhes bya ba ni gnyis su med pa'i ye shes de'i
[\[88b.7\]]rang bzhin gyis 'dzin pa'o/_/rnam shes zhes bya ba ni rnam par shes pa'i phung po ste/_sangs rgyas rnams kyi zag pa med pa'i rnam par shes pa'i tshogs so/_/badzra nA ma zhes bya ba ni ming yin la/_de'i sa ma ya ni gdul bya'i sems can thams cad la rjes su chags pas lta ba'o/_/hu lu hu lu
[\[89a\]]
[\[89a.1\]]zhes bya ba ni 'gro ba ste/_/bla na med pa'i lam du zhugs pa'o/_/A ro l-ikra ces bya ba ni 'di yang gsang ba 'dus pa de nyid las/_thams cad nas ni thams cad kun/_/mtshan cha'i mtshan nyid mtshon pas na/_/rol pa po la sogs pa kun/_/A ro l-ikra ces bya bar
[\[89a.2\]]bshad/_/ces gsungs te/_de la thams cad ces bya ba ni rol pa po ste 'du shes so/_/thams cad kyi zhes bya ba ni rol bar bya ba ste/_mtshon bya'i dngos po rnams so/_/kun zhes bya ba ni mtshan nyid de 'du shes kyi khongs su chud pa'o/_/'du shes ci 'dra zhe na/_mtshan ma med par khongs su
[\[89a.3\]]chud bar bstan pa'i phyir/_/A ro l-i kra ces bya ba smos te/_nges pa'i tshig gi tshul du ni A zhes pa ni bdag ste/_rol pa po'o/_/ro zhes bya ba ni mtshon par byed pa'o/_/l-ikra ces bya ba ni mtshan nyid khongs su chud pa'o/_/sha shwa ta zhes bya ba ni ming ngo /_/par ma sha shwa ta zhes bya ba ni mchog tu
[\[89a.4\]]rtag pa ste/_longs spyod rdzogs pa'i skur 'khor mor 'jug pa'o/_/e h+ye hi zhes bya ba ni tshur spyon cig pa'o/_/dzi na dzikra ces bya ba ni yang gsang ba 'dus pa'i bshad pa las/_yod med dbus las 'das pa ste/_/'byung dang 'byung las gyur las 'byung /_/sems can kun gyi lus rnams
[\[89a.5\]]ni/_/bskyed las rgyal ba dzin dzikra/_/ces gsungs te/_de la yod pa zhes bya ba ni sems can phyi rol du gyur ba'i don dang skye ba'o/_/med pa zhes bya ba ni nang 'dzin pa dang 'gag pa'o/_/dbus zhes bya ba ni bar dang gnas pa ste/_de dag dang bral ba'o/_/ci zhig ce na/_'byung dang
[\[89a.6\]]'byung las gyur las 'byung /_/zhes bya ba ste/_zag pa med pa'i gzugs kyi phung po'o/_/sems can kun zhes bya ba ni sangs rgyas rnams so/_/lus zhes bya ba ni gsang ba'i sku'o/_/skyed pa zhes bya ba ni skye ba'o/_/rgyal ba zhes bya ba ni nges bar bstan pa ste/_nges pa'i tshig gi tshul
[\[89a.7\]]gyis ni dzin dzikra go/_/badzra sUr+ya zhes bya ba ni ming ngo /_/to mo bid ya na zhes bya ba ni nga rgyal gyi dbye ba rnam pa drug gi mun pa sel bar byed pa'o/_/sam ya stAM haM zhes bya ba ni sangs rgyas thams cad mnyam pa nyid kyi bdag nyid can no/_/rat+na d+h+r-ika ces bya ba ni yang gsang ba 'dus pa'i bshad
[\[89b\]]
[\[89b.1\]]pa las/_don rnams thams cad 'byung bas na/_sems ni rin chen zhes byar bshad/_/rig pa pos des rig pas na/_/tshor ba rin chen 'dzin par 'dod/_ces gsungs te/_de la sems zhes bya ba ni sems nyid do/_/ci 'dra zhe na/_don rnams thams cad 'byung bas na sangs rgyas dang
[\[89b.2\]]byang chub sems dpa'i yon tan ro gcig par 'byung pa'o/_/de nyid ni rig pa ste de kho na nyid kyi rig pa po'o/_/nges pa ni gdon mi za ba'o/_/rigs ni nyams su myong ba ste/_sems kyi rang bzhin tshor ba'i yul lo/_/tshor ba ni mnyam pa nyid rig pa'i rang bzhin te/_nges pa'i tshig gi_
[\[89b.3\]]tshul gyis na rat+na d+h+r-ikra go/_/phu phu phu hi hi hi zhes bya ba ni rang bzhin gyi rta'i skad do/_/yang na phu zhes bya ba ni spros shing 'phur bar ro/_/hi zhes bya ba ni rta ltar 'gro ba ste sbrul ba'i sku thams cad du 'gro ba'o/_/pradz+nyaMd+h+r-ikra ces bya ba ni yang gsang ba 'dus pa'i bshad pa las/_rab tu
[\[89b.4\]]gsal bas rnam shes ni/_/pradz+nyA zhes byar brjod pa yin/_/sems ni 'du byed kyis 'dzin pas/_/shes rab 'dzin pa zhes byar 'arjod/_/ces gsungs te/_/de la rab tu gsal zhes bya ba ni rang bzhin gyis 'od gsal ba'o/_/ci zhig ce na rnam shes te/_nges pa'i tshig gis ni
[\[89b.5\]]dz+nyA zhes bya ba ni rnam shes yin la/_phra zhes bya ba ni 'do gsal ba'o/_/'du byed ces bya ba ni 'du byed kyi phung bo ste/_ci 'dra ba zhig ce na/_sangs rgyas rnams kyis brtson 'grus kyis gus par de kho na nyid sems pa'o/_/mkha' 'gro ma rdo rje dra ba'i dka' 'grel de kho na nyid rgyas pa
[\[89b.6\]]las/_le'u dgu pa'i rnam par bshad pa'o//_//rdo rje'i mig gis zhes bya ba ni thogs pa med pa'i spyan gyis so/_/rdzu 'phrul sna tshogs dra ba yis/_/zhes bya ba ni lhag par mos pa dang /_mngon du phyogs ba dang /_mngon par 'du byed pa med pa dang ldan pa'i rdzu
[\[89b.7\]]'phrul lo/_/de la lhag par mos pa ni sems can rnams sangs rgyas kyi gzugs dang /_sangs rgyas rnams kyang sems can gyi lus dang dbyer med par mos pa'o/_/mngon du phyogs pa zhes bya ba ni nam mkha' las bang mdzod la sogs pa ston pa'o/_/mngon par 'du byed
[\[90a\]]
[\[90a.1\]]pa med pa zhes bya ba ni skye ba dang /_byang chub pa zhes bya ba dang /_chos kyi 'khor lo bskor ba la sogs pa lhun gyis grub par ston pa'o/_/mkha' 'gro ma rdo rje dra ba'i dka' 'grel de kho na nyid rgyas pa las le'u bcu pa'i rnam par bshad pa'o//_//zhi ba'i
[\[90a.2\]]sems zhes bya ba ni rab tu dang ba'i sems so/_/dbang bskur ba zhes bya ba ni rnam par snang mdzad la sogs pa'i kha dog dkar po lha'i rnal 'byor la gnas nas/_spre'u dang 'dra ba la sogs pa ni nad bcom ste/_rang gi snying ga'am shes rab kyi pad+mar bsgrub par bya ba chu'i dkyil 'khor la
[\[90a.3\]]bzhag ste/_bum pa dkar po thogs pa'i bdud rtsi'i rgyun gyis dbang bskur nas/_sangs rgyas thams cad kyi rdul phra rab kyis bsgrubs pa'i lha'i skur ba lta'o/_/rgyas pa'i sems zhes bya ba yid do/_/'dir yang rdo rje nyi ma'i rnal 'byor gyis dbang chen gyi dkyil 'khor la gnas
[\[90a.4\]]pa'i bsgrub par bya ba la/_bum pa ser po'i chu rgyun gyis dbang bskur ba sngam bzhin no/_/rjes su chags pa'i sems zhes bya ba ni zhen pa'i sems te/_gar gyi dbang phyug la sogs pa'i rnal 'byor la gnas nas bum pa dmar po'i chu rgyun gyis dbang bskur ba snga ma bzhin no/_/gdug pa'i
[\[90a.5\]]sems zhes bya ba ni gdug pa mi gdug pa mi bzod pa ste/_mi bzad pa'i sems so/_/mi ni sprin tshogs kyi char bas gsod par byed pa'o/_/mkha' 'gro ma rdo rje dra ba'i dka' 'grel de kho na nyid rgyas pa las le'u bcu gcig pa'i rnam par bshad pa'o//_//ri sul tshang tshing zhes bya
[\[90a.6\]]ba ni 'dab na gnas pa'i bkad sa'o/_/yang na byang chub kyi sems myang ba las mi g.yo ba'i phyir ri sul ni shes rab bo/_/tshang tshing phug ni de'i chos 'byung ba'i nang du chud pa'i pad+ma'o/_/me tog 'bras bu la sogs brgyan/_/zhes bya ba la me tog ni sngon gyi las so/_/'bras bu ni de'i tshe
[\[90a.7\]]'di'i lus te/_rnam par smin pa yin pa'i phyir ro/_/yang na me tog gi rdul lo/_/sogs kyis ni na so la sogs pa gzung bar bya'o/_/byang chub kyi sems zhes bya ba la sogs pa la ci ste gzung ba dang 'dzin pa la sogs pa'i dngos po brtags pa nyid kyis na ji ltar don dam pa byang
[\[90b\]]
[\[90b.1\]]chub kyi sems su gyur snyam nas/_dngos po bden brdzun rnam dpyad na/_/zhes bya ba la sogs pa smos te/_rigs pas rnam par dpyad na/_gzung ba dang /_'dzin pa'i dngos po nyid du mi rung bas/_mi bden zhing sems 'ba' zhig rnam par gnas so zhes bya ba'i don to/_/ci ste
[\[90b.2\]]gzung ba la sogs pa phyi rol gyi dngos por mi rung yang rnam par shes pa nyid du rdzas su yod do zer na/_skye ba med pa'i sbyor ba 'dis/_/zhes bya ba la sogs pa smos te gcig dang du ma la sogs pa'i sbyor ba 'dis ji ltar phyi rol gyi don la gnod pa ltar rnam par shes pa la yang gnod
[\[90b.3\]]par byed pa yin te/_'dir btang snyoms su gzhag pa'am dngos po don dam pa las 'ga' yang yod pa ma yin no/_/skye ba 'di ni zhes bya ba ni stong pa ste stong pa nyid kyi rang bzhin du 'byung ba'o/_/oM zhes bya ba la sogs pa la/_oM zhes bya ba ni don 'di'o/_/shAn+ya tAdz+nyA na ste/_/rab tu
[\[90b.4\]]gsal pa tsam yin pa'i phyir ro/_/badzra zhes bya ba ni bdag nyid mi phyed pa'i phyir sgrib pa thams cad 'joms pa'i phyir ro/_/yang na stong pa nyid kyi don can gyi me long lta bu'i ye shes ni oM zhes bya'o/_/mnyam pa nyid kyi ye shes ni shUn+ya tA'o/_/so sor rtog pa'i ye shes ni dz+nyana'o/_/_
[\[90b.5\]]bya ba nan tan gyi ye shes ni badzra ste/_sprul pa'i sku nam mkha' ji srid par gnas pa'i phyir ro/_/shin tu rnam par dag pa'i ye shes ni swa b+hA ba At+ma ko\u0f85haM ngo /_/mi 'chi sbyor ba zhes bya ba ni/_srung ba'i 'khor lo la bgegs dgra'i rnal 'byor du gnas pa'o/_/rdo rje dkyil 'khor zhes
[\[90b.6\]]bya ba ni rlung gi dkyil 'khor ro/_/'od kyi dkyil 'khor ni me long gi dkyil 'khor ro/_/mkha' 'gro'i dkyil 'khor ni dgyes ba' rdo rje'i dkyil 'khor ro/_/sa'i cha zhes bya ba ni bdag med ma'i dkyil 'khor ro/_/mkha' 'gro ma rdo rje dra ba'i dka' 'grel de kho na nyid rgyas pa las
[\[90b.7\]]le'u bcu gnyis pa'i rnam par bshad pa'o//_//bya ba'i rgyud ces bya ba ni phyi rol du za ma la sogs pa'i lhar dmigs pa dang /_gtsang sbra dang mi smra ba la sogs pa lhur spyod pa'o/_/bya ba'i sbyor bzhes bya ni/_bdag las phyi rol du dmigs pa'o/_/rnal 'byor zhes bya
[\[91a\]]
[\[91a.1\]]ba ni rang gi 'khor los sgyur ba'i ye shes dang bdag nyid ro gcig tu dmigs pa'o/_/rnal 'byor bla ma zhes bya ba ni rang gi rig pa dang 'khyud pa las byung ba'i dga' ba mchog gi gsang chen la spyod pa'o/_/rnal 'byor bla na med pa zhes bya ba ni/_rang gi lha'i rdo rje
[\[91a.2\]]dang pad+ma sbyor ba las skyes pa'i bde ba mchog la dmigs pa'o/_/stong nyid snying rje dbyer med pa/_/zhes bya ba la stod pa nyid ni gnyis po gtan med ba'i mtshan nyid de yang dag pa'i mtha'o/_/de nyid don dam pa dang /_de bzhin nyid ces bya ba la sogs pa'i rnam grangs so/_/snying
[\[91a.3\]]rje ni pha rol tu phyin pa lnga bsdus par 'gyur ba'i lha'i dkyil 'khor te/_de dang dbyer med ba'i ro gcig tu gyur pa'o/_/de la rgyu rdo rje 'dzin pa'i ho gnyis dang spel ba'i yi ge gnyis zhugs pa'am/_sku gnyis zhugs kyang rung ste/_lte ba'i pad+mar 'dod chags kyi me 'bar bas bzhu ba
[\[91a.4\]]la sku gnyis zhu bar gyur ba'i bdag nyid ni stong pa nyid do/_/de las byung ba'i 'od zer rnams kyis 'gro ba rnams la phan 'dogs pa ni snying rje ste de dang dbyer med pa'i lha'i sku'i rang bzhin no/_/mkha' 'gro ma rdo rje dra ba'i dka' 'grel de kho na nyid rgyas pa las le'u bcu gsum pa'i rnam
[\[91a.5\]]par bshad pa'o//_//bzang po'i spyod yul zhes bya ba la bzang po ni ri lu la sogs pa'i dngos grub rnams so/_/spyod yul ni spyod pa ste sgrub pa'i thabs zhes bya ba'i bar du'o/_/rdo rje zhes bya ba ni dgyes ba'i rdo rje'o/_/lugs gsum zhes bya ba ni gzhan las gsung
[\[91a.6\]]pa'i nges pa 'dir sbyar te/_mdangs bzang sa ri bong can dang 'od byed rnams/_/gsum bzhi rig byed grangs kyi man chad dang /_/thub pa'i yon tan mda' yi grangs bzhin du/_/ra tir bcas pas ri lus bkri bar bya/_/yang na gzhan nas gsungs ba/_/gser dang dngul dang de
[\[91a.7\]]bzhin zangs ma rnams/_/me dang mda' dang zung gi man chad dang /_/bcu drug gsum dang drug ste rim bzhin du/_/'ol se bcas pas ri lum thug por bkri/_/zhes gsungs pa de bzhin du'o/_/klu'i rgyal po zhes bya ba ni sbrul mgo gnyis pa'o/_/sa bon zhes bya ba ni khu ba'o/_/rdo rje
[\[91b\]]
[\[91b.1\]]sor mo zhes bya ba ni sor mo glang po che'i sna lta bu la sogs pa'o/_/rdo rje lce zhes bya ba ni hUM dang rdo rjes mtshan pa'i lce'o/_/rdo rje sems dpa' zhes bya ba ni rang gi mtshan no/_/rdo rje 'khyud pa zhes bya ba ni mgrin par dam por bsdam pa'o/_/rdo rje snying po zhes bya ba ni mi phyed pa'i bde ba'o/_/pad+ma
[\[91b.2\]]chags pa zhes bya ba ni rdo rje dang ldan pa'o/_/rdo rje'i bdag nyid dgug par bya/_/zhes bya ba ni kha sbyor byed pa ste/_bla ma'i bka' las shes par bya ste/_rdo rje can gyi sar 'gro 'gyur/_/zhes bya ba ni lug gi shing rta'i steng du raM las nyi ma'i dkyil 'khor bzhag la der hUM las rdo rje can gyi gzugs su
[\[91b.3\]]bskyed nas mig la sogs pa byin gyis brlabs te/_bsrung zhing kha sbyor la sogs pa'i gnas su bkri zhing bzhugs par bya'o zhes bya ba'i don to/_/bdag byin brlab pa'i rnal 'byor zhes bya ba ni rdzogs pa'i rim pa'i rnal 'byor ro/_/snying ga'i dbus 'gyur zhes bya ba ni nor bu gnyis
[\[91b.4\]]bcings pa'i mtshams su'o/_/rdo rje bdag med mkha' 'gro ma/_/zhes bya ba ni rdo rje yongs su gyur ba las bdag med ma'i rang bzhin gyi yungs kar phra mo'i rin po che bsam pa'o/_/brtan pa dang g.yo ba zhes bya ba ni dkyil 'khor gyi 'khor lo'o/_/kha cig ni byang chub kyi sems
[\[91b.5\]]'dzag pa'o zhes zer ro/_/rnam par dag mtha' zhes bya ba ni rnam par dag pa'i mtha' ste dbu mar gyur pa'o/_/rtog pa'i dra ba zhes bya ba ni gzung ba dang 'dzin pa rnams so/_/bems po min zhes bya ba ni/_rab tu gsal ba tsam yin pa'i phyir ro/_/brdzun zhes bya ba ni gzung ba la
[\[91b.6\]]sogs pa'o/_/bdag nyid ces bya ba ni kun nas nyon mongs pa'i gzugs kyis so/_/sgrib pa lnga zhes bya ba ni 'dod pa la 'dun pa dang gnod sems dang /_snyom las dang /_gnyid dang /_the tshom za ba rnams so/_/rnam pa thams cad mkhyen pa zhes bya ba ni rnam pa thams cad la
[\[91b.7\]]mkhas pa'o/_/'bras bu dang rjes su mi mthun pa'i rgyu las 'grub pa dgag par bya ba'i phyir/_'di ltar mtshan sum cu rtsa gnyis dang zhes bya ba la sogs pa smos te/_'di'i don ni shes rab kyi pha rol tu phyin pas rjes su gzung ba'i pha rol tu phyin pa lnga bsdus pa'i dkyil 'khor
[\[92a\]]
[\[92a.1\]]gyi 'khor lo nyid thabs yin gyi tshul gzhan dang stong pa nyid 'ba' zhig ni nam mkha' mtha' yas skye mched la sogs pa ltar zhi ba nyid kyis mi khom pa thob par 'gyur ro zhes bya ba yin no/_/bden pa ma yin zhes bya ba ni gcig dang du mas dpyad na snang ba tsam yin
[\[92a.2\]]pa'i phyir ro/_/brdzun pa yang ma yin zhes bya ba ni/_/longs spyod rdzogs pa dang sprul pa'i sku sna tshogs su ston pa'i phyir ro/_/dor bar bya ba ma yin zhes bya ba ni spang par bya ba'i sgrib pa'i ngo bo nyid med pa'i phyir ro/_/blang bar bya ba ma yin zhes bya ba ni sngon med pa skyed par byed pa'i phyir ro/_/_
[\[92a.3\]]khu tshur zhes bya ba ni sor mo thams cad bskum pa'o/_/seng ge'i rna ba zhes bya ba ni mjub mo dang gung mo cud zad bskum pa'o/_/'dod pa zhes bya ba ni dri yang ku'o/_/bo la zhes bya ba ni gan+d+ha ri sa'o/_/sa li dza zhes bya ba ni kha na da sa'o/_/ka tso ra zhes bya ba ni sha ti'o/_/'di ni tshogs kyi
[\[92a.4\]]dkyil 'khor zhes bya ba la/_'di zhes bya ba rgyu mtshan te/_bsod nams kyi tshogs bsags pa'i phyir ro/_/rdo rje sems dang bzhes bya ba ni hUM gis bskyed pa'o/_/de ru zhes bya ba ni pad+ma'i sna rtse ste pad+ma'i nor bu'o/_/dbyangs zhes bya ba ni ngag ste/_nor bu der sangs rgyas kyi gsung ni rang
[\[92a.5\]]bzhin a dgod pa'o/_/yid bzhin nor bu zhes bya ba ni rdo rje nor bu'o/_/nor bu'i sgo ru yi ge phaT/_/ces bya ba ni phaT ser po'o/_/spyan gyi lag pa zhes bya ba ni mdzub mo'i rgyab nas gung mos mdzub mo'i rtse mo bteg ste/_mig ltar byas ba rna ba'i steng du gzhag
[\[92a.6\]]pa'o/_/nyan pa'i lag pa zhes bya ba ni bdag lce gnyis pa'i tshul du byas nas kun du bskor pa'o/_/g.yon pa yis ni bskor bar bya/_/zhes bya ba ni lag pa g.yon pa kha spub pa'i steng du g.yas pa khu tshur bcangs nas mthe bo bsgreng pa'o/_/rdo rje rkang stabs zhes bya ba ni rdo rje rtse
[\[92a.7\]]gcig pa dang /_rtse gsum pa dang /_rtse lnga pa dang /_sna tshogs rdo rje'i 'gros so/_kha bcu pa'i tshul zhes bya ba ni/_sor mo bcu char bskyod la rtse mor byas pa'i tshul te/_de yang seng ge 'gros kyi tshul dang /_seng ge bsgyings pa'i tshul dang /_rdo rje 'jigs byed kyi tshul dang /_/sbrul
[\[92b\]]
[\[92b.1\]]mgo'i tshul te rnam pa bzhi'o/_/dbyig pa bkra po zhes bya ba ni dbyig pa dang bkra bo zhes bya bar sbyar te/_tha mal pa'i sgra 'byin pa'o/_/de yang skye ba la sogs pa'i tshul rnam pa bdun te/_pi lbang la sogs pa'i sgra byed pa'i tshul rnam pa bdun no/_/dbyig pa'i tshul zhes bya ba ni mthe bo
[\[92b.2\]]dbyig pa bsgreng ba ste/_sangs rgyas kyi stobs la sogs pa rnam pa bcu gnyis so/_/ba dan gnyis pa zhes bya ba ni mdzub mo mthe bo skam pa ltar 'dzin pa'o/_/ba dan gsum pa zhes bya ba ni mthe bong dang gung mo gnyis de bzhin du byed pa'o/_/mkha' 'gro ma rdo rje dra ba'i dka' 'grel
[\[92b.3\]]de kho na nyid rgyas pa las le'u bcu bzhi pa'i rnam par bshad pa'o//_//ku ru ku l+le zhes bya ba ni lha mo ku ru kul+le ste/_de yang phyed krung bcas pa'i gar gyis bzhugs shing mi rus kyi rgyan la sogs pas klu bas nas dur khrod brgyad kyi dbus na bzhugs so zhes man ngag
[\[92b.4\]]las bshad do/_/ma Ni zhes bya ba ni tu rin med pa'i nor bu dang 'dra ba'i so sor rtog pa'i ye shes so/_/ci ste ye shes so sor rtog pa yin na/_/rtog pa dang bcas par mi 'gyur ram zhe na/_/pad+ma zhes bya ba smos te/_/ci ltar pad+ma 'dam gyis mgos pa ltar/_/ye shes de
[\[92b.5\]]rtog pa'i skyon gyis gos pa med do zhes bya ba'i don to/_/de nyid kyi phyir hUM phaT ces bya ba smos te/_hUM zhes bya ba ni gzung ba dang 'dzin pas stong pa'i yid do/_/phaT ces bya ba ni rnam par rtog pa 'dral ba'o/_/many+dzu badzra ya zhes bya ba ni ming ngo /_/mu zhes bya ba ni sangs rgyas thams cad
[\[92b.6\]]kyi yid kyi mchog ste/_hrIHzhes bya ba ni bdud thams cad gan rkyal du bskyal ba'o/_/Sh+T+r-iHzhes bya ba ni mche ba gtsigs pas yi dgas dang /_/dmyal ba la sogs pa sdang pa rnams 'dul ba'o/_/bi kr-i tA na na zhes bya ba ni zhal rnam par 'gyur bas 'jigs su rung ba'o/_/hUM phaT ces bya
[\[92b.7\]]ba gnyis gnyis ni rga ba dang 'chi ba sel bar byed pa'o/_/mA rI tsi zhes bya ba la ma zhes bya ba ni bdud do/_/tsi zhes bya ba ni gnon pa ste/_bdud rnams gnon pas mA rI tsi'o/_/ba su d+har zhes bya ba ni spyan drang pa'o/_/ba su pr-iSh+Ti ni pa da ni zhes bya ba la/_ba su ni rin po che la sogs
[\[93a\]]
[\[93a.1\]]ba'i nor rnams so/_/br-iSh+Ti ni de'i char ro/_/dzam+b+ha la zhes bya ba ni ming ngo /_/dza len+d+rA ya zhes bya ba ni chu byin bas dbang phyug ster ba'o/_/ma Ni d+ha ra zhes bya ba ni skyes pa dang bud med rin po che mngal du 'dzin pa'i phyir ro/_/badzri zhes bya ba ni ngan 'gro 'joms pas
[\[93a.2\]]'jigs pa rnams rdo rjes 'dren pa'o/_/ma hA pra ti sA ra zhes bya ba ni dmyal ba la sogs pa sdug bsngal chen por zhugs pa rnams 'joms shing snang ba med par byed pa'o/_/hUM phaT ces bya ba ni 'joms shing ltung bar byed pa'o/_/ma hA kA lA ya zhes bya ba ni ming ngo /_shas na
[\[93a.3\]]u pa ha ri a pa zhes bya ba ni/_bstan pa la gnod byed rnams la gnod pa bskyed pa'o/_/ya ti pra ti dz+nyA sma ra si zhes bya ba ni khyod kyis dam bcas so zhes ba'i don to/_/kha kha ni bstabs pa'o/_/khA hi khA hi zhes bya ba ni ster bar bshad pa'o/_/gr-ih+Na gr-ih+Na zhes bya ba rims la sogs
[\[93a.4\]]pa zhes bya ba dang sbyar ro/_/ban+d+ha ban+d+ha zhes bya ba ni mgrin pa zhags pa zhes bya ba dang sbyar ro/_/da ha da ha zhes bya ba ni 'bar pa rnon por bya ba dang sbyar ro/_/pa tsa pa tsa zhes bya ba ni de nyid de sngar gyi mngon spyod kyi 'khor lo rim pa gsum par bya zhes pa'i don to/_/skad ci gces pa ni kun
[\[93a.5\]]du dga' ba'o/_/de la skad cig ces bya ba ni mchog tu dga' ba'o/_/rgyu'i skad cig ces bya ba ni khyad par gyi dga' ba'o/_/rang bzhin zhes ba ni lhan cig skyes pa'i dga' ba'i rang bzhin te/_de nyid ni bde ba chen po ni zag pa med pa'i bde ba yang yin te/_khyad par dga' ba ni lhag_/_
[\[93a.6\]]mchog tu dga' ba ni mtha'o/_/dngos po zhes bya ba la sogs pa la/_drug pa rdo rje sems dpa'o/_/rdzogs pa'i sangs rgyas zhes bya ba ni dang po dang sbyar ro/_/chos zhes bya ba ni bdag med pa'i lta ba'i rtsa sbyin pa la sogs pa dag pa'i rgyu mtshan no/_/dam tshig ni bsrung ba dang
[\[93a.7\]]bza' ba'o/_/de la bsrung ba ni/_dkon mchog gsum la gnod pa la sogs pa'o/_/bza' ba ni bdud rtsi lnga dang bza' ba lnga'o/_/dkyil 'khor bri bar bya zhes bya ba ni rdul tshon gyi dkyil 'khor dang /_tshogs kyi 'khor lo dang /_ting nge 'dzin gsum gyi rnal 'byor rtag tu bya'o/_/phyag
[\[93b\]]
[\[93b.1\]]rgya bcing ba spang bar bya/_/zhes bya ba ni rdzogs pa'i rim pa'i rnal 'byor pa phyag rgya chen po'i bde ba myong ba rnams kyi ste/_las dang po pa rnams kyi ni ma yin no/_/de dag gi phyag rgya bcing pa spang ba nyid sdig par 'gyur ro/_/dkyil 'khor sogs zhes bya ba ni sogs pa'i sgras ni lus
[\[93b.2\]]rnam par g.yo ba gzhan bsdu'o/_/lus kyi las ni mi bya zhing /_/zhes bya ba ni rnal 'byor rnam pa gsum gyi las spang ba ste/_de la ye shes cung zad la dbang thob pa rnams kyis ni/_khye'u dang bu mo la pra phab nas/_dkyil 'khor la sogs pa byed du gzhug go/_/ye shes kun la dbang
[\[93b.3\]]thob pa rnams kyis ni sems kyi dkyil 'khor spro pa dang bsdu ba bya ba'o/_/yang dag ba'i ye shes dbang du 'dus pa rnams kyis ni spro ba'i dkyil 'khor de nyid gzugs brnyan la sogs pa dang 'dra bar bstan par bya'o/_/slob dpon ma yin phyag mi bya/_/zhes ba ni rnyed pa la sogs pa'i
[\[93b.4\]]dbang gis rgyal po la sogs la mi 'dud pa'o/_/bla ma zhes bya ba ni sngags la sogs pa ston par byed pa'o/_/rgan po zhes bya ba ni slob dpon rgan rabs so/_/lhag ma ni las dang po pa ste go sla'o/_/dpal rdo rje 'dzin pas dbang bskur zhes bya ba la sogs pa la de kho na nyid bcu
[\[93b.5\]]shes shing dkyil 'khor bri ba'i las la mkhas la/_dam tshig dang sdom pa la gnas pa rtag tu ting nge 'dzin gsum gyi rnal 'byor dang ldan zhing /_gzhan yang ji skad smos pa'i yon tan dang ldan pa'i slob dpon ni rdo rje 'dzin pa dang shin tu nye ba'i phyir dpal rdo rje 'dzin pa'o/_/_
[\[93b.6\]]des dbang bskur ba'i cho ga ji lta ba bzhin du sbyar bar bya ste/_gzhan gyis ni ma yin no/_/'chi ba zhes bya ba la sogs pa la 'chi ba zhes bya ba ni yang dag pa nyid ma yin pa ste/_nags tshal nas nags tshal du mchod sbyin la 'gro ba lta bu'o/_/mkha' spyod gnas zhes bya ba ni/_yang dag
[\[93b.7\]]pa'i ye shes dbang du thob pa rnams kyis te/_ye shes la dbang ba ni go 'phang brnyes pa'o/_/bde ba can zhes bya ba ni mchog tu dga' ba'i 'jig rten gyi khams te/_sa bcu'i dbang phyug thob pa'o/_/'dod na zhes bya ba ni/_ye shes cung zad la dbang thob pa rnams kyis te/_skye ba
[\[94a\]]
[\[94a.1\]]la dbang thob pas gang du 'dod pa der skye bar 'gyur ro/_/las dang po pa rnams kyi yang ga la te las kyi dbang gis ngan 'gror 'gro ba na yang sangs rgyas dang byang chub sems dpa' rnams kyi cho ga sna tshogs kyis rjes su 'dzin par mdzad do/_/rjes su mthun pa'i smon
[\[94a.2\]]pa dang dbang thob pa'i phyir ro/_/rdo rje dril bu lag tu sbyin/_/zhes bya ba ni nye bar mtshan pa ste/_de bzhin du gzhan dag kyang sbyar bar bya'o/_/de la de dag gi don ni 'di yin te/_rang gi 'dod pa'i lha'i gzugs su bskyed pa la ye shes sems dpa' spyan drang pa sngon du 'gro ba mig la sogs
[\[94a.3\]]pa byin gyis brlabs nas sngags kyi phreng ba lan mang du bzlas bar bya ba yin no/_/rdo rje thab khung sbyor ba yis/_/zhes bya ba ni ji lta ba bzhin du dkyil 'khor bris la/_dkyil 'khor gyi sgrub thabs la sogs pa sngon du 'gro bas/_chu dang dbu rgyan dang rdo rje dang /_bdag po dang ming dang
[\[94a.4\]]bum pa'i dbang rnams kyis mngon par dbang bskur te/_mchod pa dang bstod pa dang /_bdud rtsi myang ba byas nas/_sngags du mar bzlas te/_de'i snying gar rdo rje sems dpa' 'am/_rang gi lhag pa'i lha'i dkyil 'khor ba dang bcas pa bskyed nas/_ye shes kyi dkyil 'khor rang gcig
[\[94a.5\]]bsres la/_mnyam pa nyid du gshegs su gsol bar dmigs te/_zhi ba'i sbyin sreg gi gnas su bsreg cing mngon par sbyang bar bya'o/_/gal te de ltar ma byas na/_/mchod rten bshig pa nyid du 'gyur ro/_/mkha' 'gro ma rdo rje dra ba'i dka' 'grel de kho na nyid rgyas pa las/_/le'u bco
[\[94a.6\]]lnga pa'i rnam par bshad pa'o//_//bla ma'i zhabs bcas las thob pa yi gdams ngag gang yin des/_/rgyud rgyal rtogs dka' rgya chen po 'di ni bzhin bkrol ba las/_/thob pa'i dge ba dri med phun tshogs gang yin de yis ni/_/'gro ba'i tshogs rnams sdug bsngal med
[\[94a.7\]]pa'i lam du 'gro bar shog/_/mkha' 'gro ma rdo rje dra ba'i dka' 'grel de kho na nyid rgyas pa zhes bya ba/_slob dpon chen po lha'i rigs blo gros chen po zhes bya bas mdzad pa rdzogs so//_//rgya gar gyi mkhan po chen po ga la d+ha ra dang /_bod kyi lo rtsA ba 'gos lhas bcas kyis
[\[94b\]]
[\[94b.1\]]bsgyur cing zhus te gtan la phab pa'o//[ {D1197}]@##/_/rgya gar skad du/_shrI saM pu Ti ti la kA nA ma yo gI nI tan+t+ra rA dza s+ya TI kA smr-i ti saM daR+sha nA lo ka nA ma/_bod skad du/_dpal kha sbyor thig le zhes bya ba rnal 'byor ma'i rgyud kyi rgyal po'i rgya cher 'grel pa yang dag par
[\[94b.2\]]lta ba'i dran pa'i snang ba zhes bya ba/_byang chub sems dpa' sems dpa' chen po pad+ma dkar po la phyag 'tshal lo/_/skye ba dang ni 'jig pa yi/_/gzugs ni ma lus pa rnams ni/_/gnyi ga sdang phyir thig le ni/_/bde chen de la phyag 'tshal lo/_/phyag rgya chen po zhes bya las/_/rang gi
[\[94b.3\]]spyod pa ston byed pa/_/stong pa snying rje dbyer med pa/_/mchog tu rtag pa de phyag 'tshal/_/'dod chags me yi rgya mtsho las/_/pha rol du ni 'gro nus pa/_/bla ma'i zhabs la spyi bo yis/_/phyag 'tshal 'jigs pa'i dbang gis te/_/rnal 'byor rnal 'byor ma phun tshogs/_/rgyud
[\[94b.4\]]'di rten dang brten pa las/_/mtshan ma thob nas sbyor ba ni/_/yang dag lta ba'i dran snang ba/_/bstan pa'i tshig gi sbyor ba yis/_/skal ldan sems can don phyir ro/_/byis pa mkhas par mngon rgyal can/_/rnams la bstan pa nyid mi sbyar/_/gal te shes rab 'chal ston byed/_/_
[\[94b.5\]]mkha' 'gro ma sogs nyer gtses te/_/sems ni 'khrugs par ngu 'bod dam/_mnar med la sogs par ni 'gro/_/de phyir bla gus ser sna med/_/dbang po thul zhing dbang bskur ba/_/brtan zhing yang dag lam smra byed/_/'di ni theg pa chen po'i snod/_/rgyal ba'i bka' rnams
[\[94b.6\]]rab skyong byed/_/yang dag sbyin la rtag chags shing /_/bdag nyid dam ni gzhan dag ni/_/'jug cing 'di ni ston byed la'o/_/'dir nges par brjod pa dang /_brjod par bya ba dang /_'brel pa dang /_dgos pa dang /_dgos pa'i dgos pa sngon du 'gro ba mngon par blta ste/_
[\[94b.7\]]'dir re zhig rnal 'byor dang rnal 'byor ma'i rgyud rgyas pa 'bum phrag sum cu rtsa drug las byung ba rgyud nyung ngu brtag pa bcu gcig gi bdag nyid can kha sbyor thig le zhes bya ba ni rjod par byed pa dang /_de las rgyu dang 'bras bu sngon du 'gro ba'i phyir gzhung gi tshogs ni brjod par bya ba'o/_/_
[\[95a\]]
[\[95a.1\]]smra bya dang smra byed kyi mtshan nyid la 'bras bu nye bar brtag pa'i phyir 'brel ba'o/_/phyi ma las phyi ma'i dbang byin pa ni dgos pa'o/_/las kyi tshogs kyi rigs pa dang /_bskyed bya dang /_skyed byed kyi 'brel pa dang /_dkyil 'khor gyi 'khor lo khong du chud pa dang /_
[\[95a.2\]]yan lag bcu gnyis spangs pa dang /_/bsod nams dang ye shes kyi tshogs gnyis kyis phyag rgya chen po thob pa ni dgos pa'i dgos par bstan pa'o/_/'di ni bsdus pa'i don to/_/'di nyid kyi bshad pa ni rgyas pa'i rgyud kyi rigs pas gsungs so/_/da ni brjod par bya ba brjod de
[\[95a.3\]]gdul bya'i skye bo nges pa dang bral ba rnams kyi rang gi sems kyi bsam pa nyid kyis tshe 'di la sangs rgyas nyid kyi 'bras bu rab tu ster ba phyag rgya chen po'i bde ba'i gnas rdo rje sems dpas gsungs pa'i rgyud kyi rgyal po'i dkyil 'khor chen po'i sbyor bas bsgrub bya dang /_sgrub pa dang /_sgrub pa
[\[95a.4\]]po rab tu ston par byed pa/_'jig rten pa dang /_'jig rten las 'das pa'i bden pa la brten pa/_mngon par byang chub pa bzhi dang /_rdo rje bzhis yongs su dag pa/_rigs bzhi dang /_rigs drug la sogs pa mtha' med pa'i mthar thug pa dang /_bden pa bcu gnyis dang /_
[\[95a.5\]]de kho na nyid bcu drug dang /_stong pa nyid bcu drug dang /_snying rje bcu drug dang /_mngon par byang chub pa rnam pa nyi shu'i bdag nyid can dus lnga dang ldan pa 'di ni brjod par bya bar bstan to/_/de ltar yang bcom ldan 'das kyis sgyu 'phrul dra ba las gsungs pa/_rnam pa bcu gnyis
[\[95a.6\]]bden pa'i don/_/rnam pa bcu drug de nyid rig_/rnam pa nyi shu mngon byang chub/_/rnam par sangs rgyas thams cad rig_/ces pa 'dis sngags kyi theg pas 'khyud pa'i dbang por bstan to/_/'di'i gzhung gi tshogs brtag pa bcu gcig gi bdag nyid kha sbyor thig le yang rjod
[\[95a.7\]]par byed pa'o/_/de yang brtag pa bcu gcig gi rang bzhin 'di bcom ldan 'das rdo rje sems dpar kun tu gnas te/_dang po re zhig rgyud thams cad gsang ba'i rang bzhin du kun tu gnas so/_/rjod par byed pa dang /_brjod par bya ba dang /_byang chub tu sems bskyed pa rnam par
[\[95b\]]
[\[95b.1\]]bsgom pa'i rtog pa'i rang bzhin de kun tu gnas so/_/rdo rje dbyings kyi dkyil 'khor chen po bri ba'i rtog pa'i rang bzhin de kun du gnas so/_/rdo rje mkha' 'gro ma'i brda'i rtog pa'i rang bzhin de kun du gnas so/_/spyod pa'i rtog pa'i rang bzhin de kun du gnas so/_/dpyid kyi thig le
[\[95b.2\]]zhes pa'i rtog pa'i rang bzhin de kun du gnas so/_/las thams cad dang bsam gtan 'byung ba zhes pa'i rtog pa'i rang bzhin de kun du gnas so/_/bya ba thams cad yang dag par 'byung ba'i rtog pa'i rang bzhin de kun du gnas so/_/bya ba'i de kho na nyid kyi rgyal po'i rtog pa'i rang
[\[95b.3\]]bzhin de kun du gnas so/_/rgyud thams cad kyi gleng gzhi'i rtog pa'i rgyal po'i rang bzhin de kun du gnas so/_/rtog pa thams cad kyi gleng gzhi thig le thabs sna tshogs kyi rang bzhin de kun du gnas so/_/'di ni brjod par bya ba'o/_/'di'i ming brjod pas rjod par byed pa dang /_
[\[95b.4\]]brjod par bya ba dag gi smra bya dang /_smra byed kyi mtshan nyid rab tu byed pa sum cu'i bdag nyid ni 'brel ba'o/_/'di lta ste/_dang po re zhig rjod par byed pa dang /_brjod par bya ba dang /_byang chub tu sems bskyed pa la sogs pa'i rang bzhin gyi dngos pos dang /_byang chub sems la
[\[95b.5\]]'jug pa'i rang bzhin gyi dngos pos dang /_de kho na nyid man ngag gi rang bzhin gyi dngos pos dang /_byang chub sems kyi dbang gi rang bzhin gyi dngos pos dang /_shes rab dang thabs kyi don bsgom pa'i rang bzhin gyi dngos pos dang /_'khor lo thams cad kyi rnam 'phrul gyi rang
[\[95b.6\]]bzhin gyi dngos pos dang /_he ru ka bskyed pa'i rang bzhin gyi dngos pos dang /_ye shes mkha' 'gro ma'i sgrub thabs kyi rang bzhin gyi dngos pos dang /_bdag med pa'i sgrub thabs kyi rang bzhin gyi dngos pos dang /_ngag gi brda'i yi ge'i mtshan nyid kyi rang bzhin gyi dngos pos dang /_
[\[95b.7\]]lus srul po'i mtshan ma dang phyag rgya'i rang bzhin gyi dngos pos dang /_lA ma'i mtshan nyid kyi mtshan ma dang /_phyag rgya'i rang bzhin gyi dngos pos dang /_'dus pa'i gnas kyi rang bzhin gyi dngos pos dang /_phung po dang khams dang skye mched kyi rnam par dag pa'i rang bzhin gyi
[\[96a\]]
[\[96a.1\]]dngos pos dang /_spyod pa dang ldan pa'i rang bzhin gyi dngos pos dang /_yi ge bcu drug mtshon bya dang /_mtshon byed kyi rang bzhin gyi dngos pos dang /_rtsa ba'i gnas dgod pa'i rang bzhin gyi dngos pos dang /_lus kyi dkyil 'khor dang /_sbyin sreg gi rang
[\[96a.2\]]bzhin gyi dngos pos dang /_thams cad mkhyen pa'i ye shes 'byung ba'i rang bzhin gyi dngos pos dang /_sbyin sreg gi cho ga'i rang bzhin gyi dngos pos dang /_las tshogs thams cad dang /_'khor lo 'byung ba'i rang bzhin gyi dngos pos dang /_dril ba'i de kho na nyid kyi rang bzhin gyi
[\[96a.3\]]dngos pos dang /_sngags kyi bzlas pa dang /_bsgom pa'i rang bzhin gyi dngos pos dang /_mu stegs pa'i rnam par shes pa bsal ba'i rang bzhin gyi dngos pos dang /_de bzhin gshegs pa thams cad bskyed pa'i rang bzhin gyi dngos pos dang /_gtor ma dbul ba'i rang
[\[96a.4\]]bzhin gyi dngos pos dang /_bris sku dang glegs bam gtan la dbab pa'i rang bzhin gyi dngos pos dang /_slob dpon gyi sgrub thabs chen po'i rang bzhin gyi dngos pos dang /_bde ba chen po'i dngos grub dang /_mchod pa dang /_bkur sti'i rang bzhin gyi dngos pos dang /_
[\[96a.5\]]sangs rgyas kyi sgyu ma'i rnam 'phrul gyi rang bzhin gyi dngos por de kun du gnas so/_rtog pa thams cad kyi gleng gzhi'i thig le rtog pa bcu gcig gi bdag nyid rab tu byed pa sum cu'i rang bzhin gyi dngos por de kun du gnas so/_/de yang bcom ldan 'das rdo rje sems
[\[96a.6\]]dpa' dpal he ru ka zhes pa dang 'brel to/_/da ni dgos pa brjod pa brjod de/_'di skad bdag gis la sogs pa ni rgyud mtha' dag yongs su rdzogs par ston par byed pa'i tshig phrad do/_/'dir byang chub sems dpa' bye ba phrag brgyad cu'i nang nas/_rdo rje snying po
[\[96a.7\]]gsol ba 'debs pa pos/_bcom ldan 'das nyid las bdag gis thos kyi gzhan las brgyud pa ma yin zhing su zhig las 'ongs pa dang /_ma thos pa dang /_dus kyi khyad par 'ga' zhig las thos pa ni ma yin no/_/de'i phyir bcom ldan 'das rdo rje 'chang ston pa po dang /_
[\[96b\]]
[\[96b.1\]]bdag gis thos pa dus gcig na zhes 'brel to/_/dus ni dus mang ste/_de yang 'jig rten pa dang /_'jig rten las 'das pa'o/_/'dir re zhig 'jig rten pa ni rnam pa bzhi ste/_chags pa dang /_'jig pa dang /_gnas pa dang /_stongs pa'o/_/de bzhin du lhar
[\[96b.2\]]yang skyes pa'i mtshan nyid gnas so/_/de ltar rnam par shes pa gsum gyi dbye bas lus dang ngag dang /_sems kyi bdag nyid sgo nga las skyes pa dang /_drod gsher las skyes pa dang mngal las skyes pa dang /_rdzus te skyes pa'o/_/de yang lus kyi dbang gis mtshungs so/_/_
[\[96b.3\]]slar yang rnam pa bzhir 'gyur te/_bstan pa'i tshig go/_/lhar bshad pa brjod de/_dus de nyid ni 'phags pa rnams brtan zhing sems can gyi don rgyun chags pa thar pa ster bar byed pa'o/_/de bzhin du byis pa rnams la 'dod chags dang /_zhe sdang dang /_gti mug dang /_
[\[96b.4\]]phrag dog gi dbang gis ngan 'gro ster bar byed pa'o/_/ci 'phags pa rnams kyi dang /_ci byis pa rnams kyi las/_'phags pa rnams kyi dus gcig mi nyams pa'i mtshan nyid gzung ba dang /_'dzin pa dang bral ba/_smra bya dang smra byed las 'das pa chos kyi sku'i rang bzhin
[\[96b.5\]]nyid dang /_yang dag pa'i mtha' dang /_stong pa nyid dang /_gnyis su med pa dang /_shes rab kyi pha rol tu phyin pa dang /_don dam pa dang /_'od gsal ba'i bdag nyid do/_/byis pa rnams kyi g.yo ba'i phyir sems nyams shing sad pa'i mtshan nyid kyis/_rgas pa dang /_
[\[96b.6\]]na bas 'jigs pa dang /_'chi ba ster bar byed pa sdig pa'i dbang gis dmyal ba'i 'jigs pa 'byung ngo /_/bsod nams kyi dbang gis mtho ris kyi 'bras bu 'thob bo/_/de de bzhin du yang rnam pa bzhi zhes pa'o/_/de la rdzogs ldan dang /_gsum ldan dang gnyis ldan
[\[96b.7\]]dang /_rtsod pa'i dus 'byung bar 'gyur te/_der tshe rabs snga ma'i tshogs gnyis kyi dbang gis/_sangs rgyas pa rnams sangs rgyas su 'gyur ro/_/nyan thos la sogs pa ni ma yin te/_bdag dang /_bdag gi dang /_gzung ba dang /_'dzin pa'i rnam par rtog pa'i dbang
[\[97a\]]
[\[97a.1\]]gis 'khor bar 'khor ro/_/de bzhin du 'chad bzhin pa las rgyas par bshad par bya'o/_/de bzhin du 'jig rten las 'das pa yang gcig gi rnam pa skad cig ma gcig la mngon par byang chub pa'i mtshan nyid dus bzhi rnams kyis yongs su shes pa
[\[97a.2\]]smra bya dang smra byed kyi mtshan nyid dang bral ba/_bskyed bya dang /_skyed byed rjes su mthun par gnas pa'o/_/'di yongs su shes pas sems can thams cad grol bar 'gyur ro/_/'di ni dus gcig gi mtshan nyid dgongs pa'o/_/de nas 'dir 'di skad bdag gis thos pa nges
[\[97a.3\]]par gzung zhes pa'i don to/_/'on kyang 'di skad bdag gis thos pa zhes bya ba la sogs pa nas kha sbyor las byung ba'i rgyud ces pa 'di'i mthar thug pa'i ngag dang pos brjod par bya ba dang /_dgos pa nye bar dgod pa ni nyan pa po rnams gzhug pa'i phyir bstan to/_/gzhan
[\[97a.4\]]du gal te brjod par bya ba dang /_dgos pa 'dir ma brjod na/_ji ltar sems can rnams mnyan pa la yang 'jug par 'gyur/_thams cad du dgos pa la 'dod pa dang bcas pa'i phyir 'jug par 'gyur mod/_ji srid gsum du dgos pa nges par ma bzung ba de srid du skyes
[\[97a.5\]]bu su zhig 'jug par 'gyur/_de yang skyes bu'i don gyi dgos pa la sbyor bas thabs dang bcas par gal te 'gyur ba de'i tshe 'jug go/_/de yang 'dir yod pa nyid de/_'di ltar yang 'chad bzhin pa'i rnam pa la sogs pa'i tshul gyis gnyis su med pa'i ye shes
[\[97a.6\]]kyi mtshan nyid de kho na nyid don dam pa skyes bu'i don du dgos pa de'i don du bstan par bya'o/_/de'i phyir 'dir brjod par bya ba ni he ru ka la sogs pa'i mtshan nyid de kho na nyid do/_/dgos pa yang de yongs su shes pa'o/_/de'i phyir de yongs su shes pas mya ngan las 'das
[\[97a.7\]]pa thob ste/_shin tu rab tu grub pa 'di ni dgos pa'o/_/gal te yang sgra'i don gyi rgyun med pa'i phyir tshad med de/_de ltar na yang don la the tshom za bar yang 'gyur te/_de la rtog pa dang ldan par 'jug go/_/dbang po rnon po 'jug ste gzhan gyi rnam pa med pa'i phyir ro/_/dbang po
[\[97b\]]
[\[97b.1\]]rnon pos skyes bu'i don de kho na nyid la 'jug par bya'o/_/'di ltar yang rang gi ngo bos de kho na nyid de la brjod par bya ba dang /_rjod par byed pa'i dngos po med do/_/der bla mas brjod pa las kyang rang gis rig pa med de/_de kho na nyid ni ngag thams cad kyi tha snyad las 'das
[\[97b.2\]]pa'i phyir ro/_/de lta mod kyi yang dag pa'i rigs pa can gyis bla ma'i ngag las des lam 'ga' zhig rnyed de phyi nas 'jig tshogs la lta ba la sogs pa yongs su spong pa'i mtshan nyid kyi lam nye bar dmigs pa'i rim gyis dad pa la sogs pa'i yon tan dang ldan pa'i slob ma'i
[\[97b.3\]]bsgom pa brgyud pa las de kho na nyid des rang nyid byin gyis rlob par byed do/_/rigs pas thams cad kyi shes pa ngan pa'i mtshan nyid yongs su gtang ba'i phyir ro/_/de'i phyir ma lus pa'i shes pas ngan pa yongs su spangs pa'i phyir/_/yang dag pa'i ye shes gang
[\[97b.4\]]don dam pa de rang nyid kyis rnyed par 'gyur te/_snang bas mun pa sel ba bzhin dang /_nyi mas mun pa sel ba bzhin no/_/der 'di skad bdag gis thos pa dus gcig na zhes pa 'dis rdo rje snying po thos pa mang ba dang ldan par gsal bar bstan te/_dus gcig gi tshe na
[\[97b.5\]]bdag gis de kho na nyid 'di thos la/_gzhan du ni de bzhin gshegs pa gzhan las kun rdzob du ma dang don dam pa'i dbye bas so/_/du ma'i dbye bas bcom ldan 'das gcig pu bzhugs te/_brtan pa dang g.yo ba dang bud med dang /_skyes pa la sogs pa'i dbye bas
[\[97b.6\]]dang /_de bzhin du kun rdzob dang don dam pa'i bden pa'i dbye bas so/_/bcom ldan 'das de nyid kun rdzob kyi gzugs kyang yin la don dam pa'i gzugs kyang de yin no/_/'dis de kho na nyid sgrib par byed pas kun rdzob bo/_/don yang yin la dam pa yang yin pas don
[\[97b.7\]]dam pa'o/_/dam pa'i sgra ni phul du byung ba'i rnam grangs so/_/de'i phyir bcom ldan 'das gcig pu'i gzugs nyid ji ltar de so so'i dbye bas gnas par 'gyur zhes bya ba'i don to/_/de ltar bcom ldan 'das kyi gzugs de ni lhan cig skyes pa'i dga' ba'i rang bzhin dga'
[\[98a\]]
[\[98a.1\]]ba rgyun mi 'chad pa'i yid kyis rig par bya'o/_/'dis ni phyag rgya chen po gsal bar bstan par 'gyur ro/_/'di ni dgos pa'i dgos pa'o/_/da ni bcom ldan 'das bzhugs zhes pa'i tshig gi tshul gyis gsungs pa'i phyag rgya chen po 'bras bu la rgyur nye bar btags
[\[98a.2\]]pas gnas phun sum tshogs pa bstan pa'i phyir/_bcom ldan 'das de bzhin gshegs pa zhes bya ba la sogs pa gsungs te/_b+ha ni srid pa ste/_rang byin gyis brlabs pa'i nye bar btags pas kun rdzob kyi bden par bstan pa'i phyir ro/_/ga bAn zhes pa ni mya ngan las 'das
[\[98a.3\]]par 'gro bar 'gyur zhes sbyar ro/_/su zhig 'gro bar 'gyur zhe na/_de bzhin gshegs pa thams cad kyi sku dang gsung dang thugs so/_/de bzhin gshegs pa yang de yin la thams cad kyang de yin te/_de bzhin gshegs pa thams cad kyi sku dang gsung dang thugs las byung ba rnams
[\[98a.4\]]so/_/'dir sku las byung ba rnams ni dgongs bshad gzhan gyis gsungs pa 'jug pa'i tshogs drug gi rnam par shes pa rnams so/_/de yang 'di lta ste/_mig dang rna ba dang sna dang lce dang lus dang yid kyi rnam par shes pa rnams so/_/de'i phyir gzung ba dang 'dzin pa nyams su myong bas
[\[98a.5\]]re re yang grangs med pa de rnams su snang ste/_brtan pa dang g.yo ba dang yul 'khor dang rgyal po'i pho brang dang ljon shing dang gel ba dang /_lcug ma la sogs pa dang /_de bzhin du grong dang grong khyer dang lam dang tshong dus la sogs pa na gnas pa'i sems can sna tshogs pa rnams yang
[\[98a.6\]]dag par mthong ba'i phyir de rnams de bzhin gshegs pa rnams nyid do/_/'on kyang mu stegs la sogs pa ni mi shes pa'i sgrib pas g.yogs so/_/sangs rgyas pa snying rje can rnams ni yang dag par yongs su shes pas de la de skad ces bya'o/_/de bzhin du gsung las byung ba'i de
[\[98a.7\]]bzhin gshegs pa/_nyon mongs pa can gyi yid kyi rang bzhin ma rig pa la sogs pa'i dri mas bsgribs pa rnams ni 'khor ba nas 'khor bar 'khor ro/_/'on kyang gzhan gyi don la chags shing brtson pa'i byang chub sems dpa' rnams ni sems can rnams skye bas sna tshogs
[\[98b\]]
[\[98b.1\]]par sprul cing rang gi las kyi srid pa len to/_/de'i phyir nyon mongs pa cung zad tsam gyis bsgribs mod/_rang gi dbang gis ni ma yin no/_/de bzhin du thugs las byung ba ni sngon gyi bag chags kyi stobs kyis rten cing 'brel par 'byung ba bzhin te/_de yang de bzhin gshegs pa
[\[98b.2\]]rnams so/_/'on kyang rnam par rig pa tsam la chags pa'i 'tsho ba lus las skye ba gdos dang lcags sgrog bzhin 'khor bar bcings pa rnams te/_brgya lam na mtshan mo'i glog bzhin dge ba'i grogs dang phrad pas grol bar 'gyur te/_de ltar yang rang dbang thob pa 'jig
[\[98b.3\]]rten gyi chos brgyad rnam par spangs pa'i phyir de bzhin gshegs par 'gyur ro/_/de ltar khams gsum pa'i sems can bud med dang skyes pa la sogs pa rnams sku dang gsung dang thugs las skyes par 'gyur ro/_/'di rnams kyi rang gi ngo bo yongs su shes pa dang /_kun
[\[98b.4\]]rdzob kyi bden pa mthong ba dang /_dge ba'i grogs mchog mnyes pa dang /_pho nya dang pho nya mo rnams kyi mchod pa la nye bar gnas pa'i nye bar spyod pa dang /_de bzhin gshegs pa'i gsung gi pha rol tu 'gro ba dang /_'dod pa'i yon tan lnga la nye bar longs spyod pa dang bral ba dang /_
[\[98b.5\]]dkyil 'khor gyi 'khor lo la sogs pa dang 'dod pa'i lha mnyes pa dang /_theg pa gsum gyi cho ga dang /_theg pa mchog rtogs pa dang /_mos pas spyod pa'i sa la gnas pa dang /_pha rol tu phyin pa bcu'i tshul yongs su rdzogs pa dang /_gnyis su med pa dang /_de bzhin nyid dang /_'od
[\[98b.6\]]gsal ba'i ting nge 'dzin la gnas pas so/_/'di mtha' dag rnam par mi rtog pa dang 'brel ba'i de bzhin gshegs pa'i sku dang gsung dang thugs kyi bdag nyid rnams so/_/sku dang gsung dang thugs dbyer med par byas shing ro gcig par 'gyur ba bde ba chen po bcom ldan 'das
[\[98b.7\]]de bzhin gshegs pa thams cad kyi sku dang gsung dang thugs kyi gsang ba gsum bsdus pa'i bdag nyid rdo rje 'chang he ru kar bshad do/_/gang du bzhugs she na/_rdo rje btsun mo'i b+ha ga la/_/zhes so/_/rdo rje btsun mo ni spyan ma la sogs pa ste/_de rnams kyi b+ha ga'i pad+ma la bye ba
[\[99a\]]
[\[99a.1\]]phrag brgyad cu'i 'dab ma'i bdag nyid rang gi 'khor 'dus pa dang lhan cig pa rnams la bcom ldan 'das ye shes kyi rang gi ngo bo rol ba dang ldan par bzhugs zhes sbyar ro/_/pad+ma ni mdor bsdus na lus so/_/rnam par rtog pa mtha' dag bcom pa'i phyir b+ha ga'o/_/bye ba
[\[99a.2\]]phrag brgyad cu'i rang bzhin gyi bdag nyid ni 'dab ma rnams so/_/shes bya'i mchog nyid 'di shes pa'i phyir rnam par shes pa ni rdo rje snying po'o/_/rdo rje yang yin la snying po yang yin pas na rdo rje snying po ste/_bcom ldan 'das kyi gzugs gzugs brnyan gyi rang bzhin sprul pa'i sku'i mtshan nyid do/_/de ltar
[\[99a.3\]]yang /_rang nyid byed cing rang nyid 'phrog_/rang nyid rgyal po rang nyid gtso/_/de ni ston pa rang nyid de/_/bstan bya yang ni rang nyid do/_/zhes gsungs so/_/'dis ni sdud pa po'i nges pa spang ba bstan to/_/don 'di nyid gsal bar bya ba gsungs pa/_bzhugs zhes pa ni rdo rje btsun mo rnams kyi b+ha ga rnams la ste/_rtsa stong
[\[99a.4\]]phrag bdun cu rtsa gnyis kyi gsang ba'i bu ga rnams su rol pa dang ldan pa'o/_/su zhig ce na/_bcom ldan 'das ye shes sku'o/_/rtsa 'di rnams kyi dbus su khong stong gi bdag nyid a wa d+hU tI'i rnam pa rang gi ngo bos 'bar ba srog la sogs pa'i rlung rnams sdud pa phung po dang khams dang /_skye mched rnams rang
[\[99a.5\]]bzhin med par byed cing thig le'i gnas su son pa mi shigs pa dang 'khyud pa ro gcig pa'i dngos po byang chub kyi sems ye shes mi 'dzag pa las rang rig pa'i ye shes skye ba ni phyag rgya ste/_phyag rgya chen po'o/_/'on kyang srog la sogs pa'i rlung rnams rnam pa gsum du 'gyur te/_re zhig las dang /_dbyibs
[\[99a.6\]]dang rdo rje lta bu rim pa bzhin du dbugs dbyung ba dang 'jug pa dang /_'gro ba dang 'ong ba'i dbye bas gnas pa ni las so/_/phung po la sogs pa'i lus kyi rtsa la gnas pa ni dbyibs so/_/de bzhin du ye shes dang rnam par shes pa phun sum tshogs pa ni rdo rje lta bu'o/_/de yongs su shes pa ni bla ma brgyud
[\[99a.7\]]pa'i rim pas rdo rje bzlas pa la sogs pa'i rgyun gyi stobs dang /_sbyor ba'i yan lag drug khong du chud pa'i phyir ro/_/de la yan lag drug ni 'di lta ste/_so sor sdud dang bsam gtan dang /_/srog dang rtsol ba de bzhin gzung /_/rjes su dran dang ting 'dzin rnams/_/sbyor ba'i yan lag drug tu 'dod/_/ces so/_/_
[\[99b\]]
[\[99b.1\]]dgongs bshad gzhan gyis dpal gsang ba 'dus pa la sogs par gsungs pa'i phyir ro/_/de yang du ba la sogs pa'i mtshan ma'i mtshan nyid dang /_stong pa'i sku mthong ba'i phyir dang /_ji srid du yan lag drug cur 'gyur gyi bar ro/_/de ltar yang bcom ldan 'das kyis sgyu 'phrul dra ba las
[\[99b.2\]]gsungs te/_sa bcu'i dbang phyug mgon po ste/_/sa bcu la ni rab tu gnas/_/shes bcu rnam par dag pa'i bdag_/shes bcu rnam par dag pa 'chang /_/rnam pa bcu po don gyi don/_/thub dbang khyab bdag stobs bcu'i bdag_/ma lus sna tshogs don byed pa/_/rnam bcu dbang ldan che ba po/_/_
[\[99b.3\]]zhes so/_/'di'i don ni rgyud sna tshogs kyi dgongs pas rtogs par bya'o/_/de bzhin du byang chub sems dpas mdzad pa'i rgya cher 'grel las nye bar mtshon par bya'o/_/bdag gis kyang rgyud 'di'i don cung zad rang gi blo'i dbang gis sbyar bar bya'o/_/'di ni rnal 'byor gyi rgyud kyi nges pa'o/_/kha
[\[99b.4\]]sbyor thig le zhes pa rgyud kyi rgyal po'i rgya cher 'grel pa yang dag par lta ba'i dran pa'i snang ba zhes pa las rjod byed dang /_brjod bya la sogs pas rgyud la 'jug pa bstan pa ste dang po'o//_//da ni sdud pa po'i tshig bstan pa'i phyir/_de yang bcom ldan 'das kyis rnal 'byor pa'i dbang
[\[99b.5\]]phyug bye ba phrag brgyad cu rnams kyi dbus su rdo rje snying po la gzigs te 'dzum pa mdzad do zhes bya ba gsungs te/_der zhes pa ni de'i phyir ro/_/rin po che sna tshogs kyi rang bzhin gyi khang pa brtsegs ma'i dbus su bcom ldan 'das longs spyod rdzogs pa sku'i bdag nyid rdo rje 'dzin no/_/'di
[\[99b.6\]]la bcom pa yod pas na bcom ldan no/_/yang na mchog tu gsang ba'i rnal 'byor gyi bdud rtsi'i char 'bebs pa'i phyir b+ha ga rim las bzlog pa'i 'od zer gyi phreng bas khams gsum pa bskyed bya skyed byed 'brel ba'i phyir bcom ldan 'das zhes bstan te/_yang zhes pa ni nges pa'o/_/_
[\[99b.7\]]de bzhin du bAn zhes pa ni bye ba phrag brgyad cu'i 'khor dang yang dag par ldan pa'o/_/der ci lhag pa dang chad pa ma brjod de brgyad cu nges par smos/_'dir gsungs pa sems can thams cad kyi dpral ba nas rkang pa'i mthe bong gi bar la rang gi lag pa'i sor brgyad cur 'gyur ro/_/gtsug
[\[100a\]]
[\[100a.1\]]tor la sor bzhi'i tshad do/_/de'i phyir sor re re la bye ba'i grangs kyi rnal 'byor gyi dbang phyug rnams gnas so/_/de ci zhe na dbugs phyir rgyu ba dang /_nang du rgyu ba bcings pa'i rnal 'byor gyi rang bzhin rnams su 'gyur ro/_/de'i phyir 'di la rnal 'byor yod pas na/_rnal
[\[100a.2\]]'byor pa'i dbang phyug ste/_pha dang bu bzhin no/_/rnal 'byor ni rang rig pa'i mtshan nyid 'od gsal ba'i ye shes zhes pa'i don to/_/de'i phyir rang bzhin rnams su 'gyur te/_gzhan ni ma yin no/_/de yang byis pa rnams la sdug bsngal ster bar byed de/_rgyu dang 'bras bu dang bral ba'i phyir ngu 'bod
[\[100a.3\]]la sogs par ltung ba'o/_/rgyu dang 'bras bu ci zhe na/_sbyin pa la sogs pa'i pha rol tu phyin pa bcu ni rgyu'o/_/'bras bu ni rang rig pa'i ye shes stong pa dang snying rje dbyer med pa'i mtshan nyid do/_/de ltar dag pa'i rang bzhin rnams ni bstan par bya ba'o/_/gzugs brnyan gyi mtshan nyid ni bcom
[\[100a.4\]]ldan 'das ston pa po'o/_/de'i phyir sgyu ma lta bu'i chos/_/bden pa ma yin brdzun pa min/_/brtan dang g.yo ba sna tshogs pa/_/rang sems rgyu las 'byung ba yi/_/sgyu ma 'di ni mi shes pas/_/'gro ba drug ni nyid du 'khor/_/de bzhin sgyu ma gang rig pas/_sangs rgyas 'gyur ro gzhan du min/_/de ltar
[\[100a.5\]]rnal 'byor pa'i dbang phyug rnams kyi dbus su rdo rje snying po la gzigs te zhes pa la rdo rje ni dbyer med pa'i ye shes so/_/snying po ni de shes pa ste/_rnam par shes zhes pa'i don to/_/yul dang yul can gzung ba dang 'dzin pa la sogs pa la dmigs pa ni gzigs pa'o/_/de nyid sems can la
[\[100a.6\]]gzigs pa'i snying rje'i dbang gis 'dzum pa mdzad pa de la de skad ces bya'o/_/'dzum pa mdzad ma thag tu zhes pa ni 'dir chos bdag med pa la gnas pa dang ldan pa'i de bzhin gshegs pa dgra bcom pa yang dag par rdzogs pa'i sangs rgyas de nang du yang dag 'jog pas chos la dmigs pa
[\[100a.7\]]mngon du byed pa ni 'dzum pa mdzad ces pa'i don to/_/'dir zhes pa la byang chub sems dpa' rnams ni sems can gyi don byed pa'i phyir ji srid du gang zag la bdag med pa la chags par mi byed pa de srid du skyes rabs sna tshogs pa rnams la yang sprul pa'i skus 'jug par mi 'gyur ro/_/de'i
[\[100b\]]
[\[100b.1\]]phyir de bzhin gshegs pa rnams kyi gcig dang du ma'i lus kyi dbang gis gang zag la bdag med pa grub bo/_/gang gi phyir dmigs pa med pa'i snying rjes kyang sems can rnams kyi bsam pa'i dbang gis chos ston pa'i phyir ro/_/de'i phyir de bzhin gshegs pa la sna tshogs pa ni med do zhes pa'i
[\[100b.2\]]tshig ni gsung rab kha cig las gsungs so/_/de ltar/_stong nyid snying rje dbyer med pa/_/byang chub sems zhes brjod pa yin/_/shes rab thabs dag ye shes ni/_/snying rje chen po zhes su gsungs/_/rang gi stan las langs te zhes bya ba la sogs pa la/_shes rab dang thabs dag gi rnal 'byor pa ste/_
[\[100b.3\]]rgyu rdo rje 'dzin gyi drung nas sgyu ma dang gzugs brnyan bzhin nam/_nam mkha' las skar ma bzhin langs pa'o/_/bla gos phrag pa gcig la gzar nas zhes pa la bla gos ni theg pa gsum las sngags kyi theg pa chen po gong mar gyur pa'o/_/de'i gzar ba ni de la 'jug pa'o/_/dran pa yang rung gzar
[\[100b.4\]]nas zhes sbyar ro/_/pus mo g.yas pa'i lha nga sa la btsugs te zhes pa la/_pus mo g.yas pa ni dang po lam bstan pa'i dus su'o/_/pus mo'i lha nga ni phyag rgya chen por 'gro ba la brtson pa'i sems so/_/de nyid sa la btsugs pa zhes pa ni chos thams cad kyi gzhi ma rig pa yin te/_de las byung ba'i
[\[100b.5\]]phyir ro/_/sa la btsugs pa ni des bcom pas ro gcig par byed do/_/thal mo sbyar ba byas pa ni dngos po thams cad ro mnyam par rtogs pa'i sems de la de skad ces bya'o/_/bcom ldan 'das la 'di skad ces gsol to zhes pa ni 'di ltar bstan te brag ca bzhin dmigs pa'i don to/_/rgyud thams
[\[100b.6\]]cad kyi gleng gzhi gsang chen kha sbyor las 'byung ba'i mtshan nyid ye shes dbang phyug la nyan par 'tshal lo zhes pa ni 'dir gsungs pa/_sngon gyi las dag pa'i stobs kyis bag chags kyi dbang gis gzung ba nyid ni nyan pa'o/_sems can sna tshogs pa rnams la chos bstan pa 'dzin pa ni 'tshal ba'o/_/_
[\[100b.7\]]ye shes kyi dbang phyug ces pa la ye shes ni mngon par shes pa drug gi mtshan nyid de/_khyab 'jug dang dbang phyug la sogs pa rnams la mngon par shes pa 'di rnams med pa'i phyir dbang phyug go/_/gang gi phyir phyogs gcig par mi 'gyur te/_thams cad la khyab par byed pa'i phyir ro/_/_
[\[101a\]]
[\[101a.1\]]de'i phyir rgyud thams cad kyi gleng gzhi gsang chen kha sbyor las byung ba'i mtshan nyid bshad du gsol zhes sbyar ro/_/de ni de bzhin gshegs pa'i gsung bstan te/_e ma ho/_/rdo rje snying po brtse ba chen po legs so legs so zhes bya ba la sogs pa la/_'dir sems can
[\[101a.2\]]thams cad mi shes pa gsum gyis nyes pa las dang nyon mongs pa dang sdug bsngal rnams kyis 'khor bar 'khor bar 'gyur ro/_/sems can de rnams la sangs rgyas kyi sngon gyi smon lam gyi dbang gis brgya lam na skad cig thang cig tsam bsod nams bsags pa'i tshul gyis sems bskyed
[\[101a.3\]]de bsod nams des sum cu rtsa gsum pa'i lhar 'gyur ro/_/de nas 'phos nas slar yang mi la sogs pa'i 'gro ba lngar skye'o/_/de'i phyir sngon gyi las kyi bag chags kyi stobs kyis lta ba drug rnams la 'jug par byed de/_lta ba de rnams kyang dus kyi dbang gis sems can rang rang gi sems
[\[101a.4\]]las byung ngo /_/de ltar lta ba po'i sems can sna tshogs pa grangs med par 'gyur ro/_/de ltar yang /_'gro ba thams cad bdag las byung /_/srid pa gsum yang bdag las byung /_/bdag gis 'di dag thams cad khyab/_/bdag las gzhan pa'i 'gro ba med/_/ces gsungs so/_/'on kyang
[\[101a.5\]]byang chub sems dpa' byams pa dang snying rje dang dga' ba dang btang snyoms kyi bdag nyid dang de bzhin du sbyin pa dang tshul khrims la sogs pa'i yon tan dang ldan pa rnams kyis rang gi don dang gzhan gyi don gyis mi shes pa gsum ring du byed do/_/de 'ba' zhig byed par ma zad kyis mi 'dod
[\[101a.6\]]bzhin du sku gsum mngon du byed pa'i don to/_/de'i phyir bcom ldan 'das kyis e ma ho zhes pa'i ngo mtshar dang /_legs so zhes pa'i lan gnyis gsungs te/_gang gi phyir/_rig pa bde ba ster bar byed/_/ces pa'i don to/_/yon tan gyi 'byung gnas zhes pa la/_yon tan rnams kyi
[\[101a.7\]]'byung gnas yin pas na/_yon tan 'byung gnas so/_/yon tan ni rnam pa lnga ste/_de la sa'i yon tan lnga grangs bzhin dus dang chu dang me dang rlung dang nam mkha'i bdag nyid do/_/de bzhin du chu'i yon tan bzhi'o/_/de yang chu dang me dang rlung dang nam mkha'i khams kyi bdag nyid do/_/de bzhin du
[\[101b\]]
[\[101b.1\]]me'i khams kyi yon tan ni gsum ste me dang rlung dang nam mkha'i khams kyi bdag nyid do/_/de bzhin du rlung gi khams kyi yon tan ni gnyis te/_rlung dang nam mkha'i khams kyi bdag nyid do/_/de bzhin du stong pa'i khams kyi yon tan ni gcig ste/_nam mkha'i khams kyi bdag nyid do/_/de bzhin
[\[101b.2\]]du ye shes kyi khams thams cad kyi bdag nyid gcig pa'i mtshan nyid shes pa snod kyi 'jig rten du bstan to/_/de ltar 'gro ba lnga'i mi la sogs pa'i sems can rnams rim pa bzhin lnga dang bzhi dang gsum dang gnyis dang gcig gi yon tan gyi bdag nyid du 'gyur ro/_/de yang gong du rdul
[\[101b.3\]]phra rab kyi chos can brdzun par gnas so/_/'on kyang ma rig pa la sogs pas bsgribs shing log pa'i chos la chags pa dang /_mi dge ba'i grogs dang phrad pa la sogs pa'i nyes pas gos pa rnams sngon bzhin bag chags kyi dbang gis 'gro ba sna tshogs pa rnams su 'khor bar 'khor bar 'gyur
[\[101b.4\]]ro/_/de bzhin du yang ye shes kyi khams khams drug gi bdag nyid skyes bu chen po'i gang zag 'di nyid dngos po thams cad kyi bdag nyid chos sku'i mtshan nyid stong pa nyid dang yang dag pa'i mtha' dang de bzhin nyid kyi bdag nyid kyi bdag nyid can gang la bsam pa 'di lta bu yod pa'am de'i rigs can no/_/_
[\[101b.5\]]de nyid kyis na legs so legs so zhes pa lan gnyis gsungs te/_'di ni rdo rje snying po'i don bstan to/_/rgyud thams cad kyi gsang chen gang yin pa de dag thams cad nyan par 'dod pa zhes pa la/_'dod pa zhes pa ni rdo rje snying po'i byed pa'i tshig ste/_e ma ho zhes pa dang 'brel to/_/'on kyang
[\[101b.6\]]'dir sngags kyi theg pa chen por rnal 'byor dang rnal 'byor ma kha sbyor ba de ni rnal 'byor gyi rgyud dang /_rnal 'byor ma'i rgyud ces brjod do/_/de bzhin du rnal 'byor gyi rgyud dang sngon du gsungs pa'i mtshan nyid kyi rang bzhin no/_/da ni rnal 'byor ma'i rgyud kyi dbye ba gsungs te/_rgyud thams
[\[101b.7\]]cad kyi gsang chen gang yin pa zhes bya ba la/_rnal 'byor gyi rgyud sum cu rtsa drug gi gsang ba ni rnal 'byor ma'i rgyud do/_/rnam pa sum cu rtsa drug po de yang 'chad bzhin pa'i rtsa ba'i rnal 'byor ma bskyed pa rnam pa mang pos bshad par bya'o/_/de ltar rnal 'byor ma'i rgyud ni rnal 'byor gyi rgyud
[\[102a\]]
[\[102a.1\]]thams cad kyi gsang chen sbas pa zhes pa'i don to/_/de gang la yod pa de la de skad ces bya'o/_/gang yin pa de dag thams cad zhu ba zhes pa ni rnal 'byor dang rnal 'byor ma'i rgyud shes rab dang thabs dang stong pa dang /_snying rje dbyer med pa rnams la zhu ba ste khong du chud pa'o/_/_
[\[102a.2\]]sems can thams cad la yang dag pa'i lam ston pa'i 'dod pa de ni/_de ltar smras par 'gyur ro/_/'di ni de bzhin gshegs pa'i nges pa'o/_/da ni 'khor ba'i tshig gsungs pa/_de nas rdo rje snying po la sogs pa'i byang chub sems dpa' chen po zhes bya ba la sogs pa la/_de nas zhes
[\[102a.3\]]pa ni zhus pa'i rjes thogs su'o/_/byang chub sems dpa' chen po zhes pa ni sku rdo rje la sogs pa gang dag gis dang po na yod pa de ni rdo rje snying po la sogs pa ye shes dang rnam par shes pa dag gcig tu 'dres pa'i bdag nyid ces pa'i don to/_/yang na sgyu ma'i sprul pa bzhin du gtso bo'o/_/de'i
[\[102a.4\]]snying po ni dbyer med pa'i dngos po'i phyir rdo rje'o/_/der khyad par gyi bag chags kyi stobs las byung ba ni byang chub sems dpa' chen po rnams so/_/de nyid kyis na rab tu dga' zhing mig gdangs pa ni ye shes kyi sku'i bdag nyid ces pa'i don to/_/des na de bzhin gshegs pa'i spyan dang sha'i spyan
[\[102a.5\]]dang /_lha'i spyan dang /_shes rab kyi spyan dang /_ye shes kyi spyan dang /_sangs rgyas kyi spyan no/_/de'i phyir rab tu dga' ba'i mig gdangs kyi so so skye bo'i ni ma yin no/_/de ltar byang chub sems dpa' chen pos zhus zhes 'brel to/_/yang dang yang du phyag byas te/_/'dir rang gi the tshom gyi
[\[102a.6\]]phyir zhus zhes pa'i rigs pas ye shes dang rnam shes gcig tu 'dres pa'i bdag nyid du grub bo/_/'on kyang gang gsungs pa'i mtshan nyid thams cad de dgongs bshad gzhan gyi skal pa dang ldan pa'i sems can rnams nye bar spyod par 'gyur gyis/_da lta'i gdul bya rnams la ni ma yin
[\[102a.7\]]no/_/gang gi spyir bstan bya dang ston byed dang bstan pa rnams la 'jug par mi 'gyur te/_de'i tshe gdul bya dka' ba bems po'i sems can rnams 'dul bar mi 'gyur ro/_/rgyu des na sprul pa'i lus can dbyer med pa la nye bar spyod pa'i byang chub sems dpa' chen po rab tu dgyes shing
[\[102b\]]
[\[102b.1\]]mig gdangs la gzugs brnyan lta bu rnams kyis yang dang yang du phyag byas nas rang gi the tshom gyi phyir kha sbyor las byung ba'i rang bzhin de'i bdag nyid zhus te/_'dir zhes pa ni tshig 'dir gsungs pa'o/_/rgyud rnams thams cad gang la bgyi/_/zhes pa nas/_der ni mtshan nyid ji lta
[\[102b.2\]]bu/_/zhes pa'i bar ni zhes zhus pa'i tshig go/_de ni bcom ldan 'das kyis lan gyi tshig gsungs te/_bcom ldan 'das zhes bya ba la sogs pa la/_sdud pa po'i nyes pa yongs su spang ba'i don du gsungs zhes sbyar ro/_/rgyud kyang de zhes bya ba la sogs pa ni bsdu ba'i tshig go/_/yang
[\[102b.3\]]thabs kyi sgra ni 'dus pa la sogs par shes par bya'o/_/sogs pa'i sgras ni bya ba dang spyod pa gzung ngo /_/'dir bya ba ni de nyid bsdus pa la sogs pa'o/_/de bzhin du spyod pa ni sgrol ma byung ba dang /_'byung po 'dul byed la sogs pa'o/_/'di dag thams cad rnal 'byor gyi rgyud du nye bar
[\[102b.4\]]btags pa'i mtshan nyid can du brjod de/_slob dpon rnams kyi'o/_/gleng gzhi ni sgyu 'phrul dra ba la sogs pa'ang rnal 'byor gyi rgyud sum cu rtsa drug gi bar dus kyi rtsa sum cu rtsa drug gi snang ba'i mtshan nyid do/_/de yang rnam pa gsum ste/_snang ba dang snang ba mched pa dang snang ba thob pa la
[\[102b.5\]]sogs pa rnal 'byor gyi rgyud du rten du shes par bya'o/_/'od gsal brten par shes par bya'o/_/'di ni sdud pa'i mtshan nyid do/_/sangs rgyas rnams kyi ni rim pa las bzlog pas 'od gsal ba ni rten no/_/brten pa ni snang ba gsum ste/_sgyu 'phrul chen po 'dzin pa nyid kyi phyir ro/_/_
[\[102b.6\]]de ltar yang sgyu 'phrul dra bar bcom ldan 'das kyis/_sgyu 'phrul chen po 'chang mkhas pa/_/sgyu 'phrul chen po'i don 'grub par/_/sgyu 'phrul chen po dga' bas dga'/_/sgyu 'phrul chen po mig 'phrul can/_/zhes bya ba la sogs pa gsungs so/_/rgyud ces pa ni 'khor ba'i sdug bsngal du
[\[102b.7\]]bying ba'i sems can rnams la skyob pas na rgyud do/_/de rnams kyi gleng gzhi ni rnal 'byor gyi rgyud sum cu rtsa drug rnams kyi gleng gzhi yang dag par spros pa'i mtshan nyid de/_de las byung ba ni rnal 'byor ma'i tshogs sam rnal 'byor gyi tshogs so/_/'di gnyis bsdus pa'i dbang gis brjod bya dang
[\[103a\]]
[\[103a.1\]]rjod byed dang bral bar nges pa zhes pa'i don to/_/yang sngon du gsungs pa'i dus la sogs pa ste de rnams kyi gleng gzhi ni kha sbyor du 'gyur ba'o/_/nges pa ni ma 'khrul ba'o/_/yang na kha sbyor las byung ba'i thig le sad pa la sogs pa bzhi'i rnam par gzhag pa dang bral
[\[103a.2\]]ba lhan cig skyes pa rdzogs pa'i byang chub kyi mtshan nyid de/_dang po'i sangs rgyas rgyu med pa/_/zhes gsungs pa'i phyir ro/_/nges par zhes pa ni gsungs shing bstan zhes pa'i don to/_/seng ge dang 'phrog byed ces pa la sogs pa la/_'dir lus la lam drug tu song ba'i rtsa drug go/_/de
[\[103a.3\]]la lte ba'i steng du gsum ste/_la la nA dang ra sa nA dang a wa d+hU tI'o/_/de bzhin 'og tu gsum ste/_bshang ba dang gci ba dang khu ba 'bab pa'o/_/'di rnams kyi ming rnams rim pa las bzlog pas dbyig gi snying po ni bshang ba'i rtsa'o/_/'dir seng ge ni khu ba'i rtsa'o/_/'phrog byed ni dri
[\[103a.4\]]chu'i rtsa'o/_/de bzhin du steng du ni zla ba dang nyi ma dang sgra gcan 'bab pa'o/_de yang nyan thos dang rang sangs rgyas dang theg pa chen po'i bdag nyid can dus kyi khyad par gyi dus kyi pho nya'am dus kyi rtsar brjod do/_/'di rnams las skad cig thang cig yud tsam gyi dbye bas mig la sogs
[\[103a.5\]]pa'i skye mched yul dang yul can gyi dbye bas rnam shes tshogs drug sems kyi 'phrul pa'i shes pa skye'o/_/de las skyes nas rang rang gi las kyi dbang gis sems las byung ba'i dngos pos lta ba drug rnams 'jug par byed do/_/de ltar lta ba rnams kyi nang du chud pa ni sems can
[\[103a.6\]]rnams te/_sems can gyi nang du chud pa yang lta ba rnams zhes pa la sogs pa ji srid grangs med pa'i rnam par rtog pa'i bag chags dang /_grangs med pa'i lus kyi rtsa rnams dang /_grangs med pa'i rnal 'byor ma rnams skye bar 'gyur ro/_/de'i phyir de rnams kyi spyod yul ma yin pa'i phyir
[\[103a.7\]]gsang chen zhes pa'i sngags kyi theg pa chen po'i rnal 'byor dang rnal 'byor ma'i rgyud kyi rang bzhin zhes pa'i don to/_/yang na gsang chen zhes pa ni sbas pa ste dus kyi pho nya rnams rnam par 'joms pa'i phyir khyab par byed pa'i rang bzhin no/_/gang skad cig bzhis mtshon pa yang dag pa'i lam ngag gi lam
[\[103b\]]
[\[103b.1\]]las 'das pa'i spyod yul gnyis gnyis pa thams cad spangs pa'o/_/de'i phyir spyod yul ma yin pa'i phyir gsang ba ni mi slob pa'i lam zhes pa'i don to/_/da ni yang dag par sbyor ba'i rnal 'byor du byed pa gsungs te/_shes rab dang thabs kyi bdag nyid kha sbyor de nyid las
[\[103b.2\]]byung ba zhes pa la kha sbyor zhes pa ni sems dang sems las byung ba dngos po gcig tu byed pa dang /_phyi dang nang gi bdag nyid mi phyed pa dang /_stong pa dang snying rje sbyor ba dang /_rdo rje dang pad+ma mnyam par sbyor ba dang /_spro ba dang bsdu ba sbyor ba dang /_dpal he ru ka dang bdag med ma
[\[103b.3\]]snyoms par 'jug pa dang /_zung du 'jug pa'i mtshan nyid dang /_chags pa dang /_chags pa dang bral ba rnam par 'dres pa dang /_'khor ba dang mya ngan las 'das pa'i dngos po dbyer med pa dang /_skyes ma dang skyes pa'i gzugs gnyis med pa dang /_kun rdzob dang don dam pa mi phyed pa dang /_
[\[103b.4\]]rang bzhin gyis 'od gsal ba'i ye shes dang /_rgyu dang 'bras bu'i bdag nyid gnyis su med pa ni kha sbyor gyi don to/_/de ltar gzhan yang gnyis su med pa'i ye shes dang rnam par shes pa la sogs pa dang shes rab dang thabs kyi bdag nyid ma gsungs te/_gzhung rgyas pas 'jigs pa'i phyir
[\[103b.5\]]ro/_/de'i phyir bla ma brgyud pa'i rim pas thos pa dang bsam pa dang sgom pa'i shes rab kyi stobs kyis dbugs dbyung ba dang 'jug pa rnam par bcom pas bsam gyis mi khyab pa'i lam yang skye'o/_/de yang thig le zhes brjod de dpral bar thig le gzung ba bzhin no/_/de ltar yang
[\[103b.6\]]dpal gsang ba 'dus pa las/_dngos po med pa sgom pa'i dngos/_/bsgom par bya ba bsgom pa min/_/de ltar dngos po dngos med pas/_/bsgom pa dmigs par mi 'gyur ro/_/zhes bcom ldan 'das kyis gsungs so/_/de'i phyir kha sbyor ni snyoms par 'jug pas zhes pa'i don
[\[103b.7\]]ston pa'i tshig go/_/slar yang 'di'i don gsal bar bya ba'i phyir gsungs pa/_kha sbyor zhes pa ni 'phags pa rnams kyi chos dang longs spyod rdzogs pa'i bdag nyid kyi sbyor ba dbyer med pa'i nye bar spyod pa la 'jug pa de la snyoms par 'jug pa zhes brjod de/_mchog tu mi 'gyur ba rtogs
[\[104a\]]
[\[104a.1\]]pa ni lhan cig skyes pa zhes pa'i don to/_/de yang 'phags pa rnams kyi brjod par bya ba'i mtshan nyid do/_/slar yang 'byung ba ni skyes pa zhes pa la mchog tu mi 'gyur bas bsgrub pa'i rang rig pa'i ye shes so/_/de las byung ba ni sna tshogs pa stong pa nyid kyi sku snang ba med
[\[104a.2\]]pa'i rang bzhin no/_/de'i skyes pa de ni ma dang pha yang dag par sbyor bas dang sngon gyi skye bo'i bag chags kyi dbang gis sems can thams cad bsgral ba'i rgyur 'jug par byed do/_/de nyid bcom ldan 'das sprul pa'i sku'i mtshan nyid de/_de yang mtshon bya dang mtshon byed kyi bdag nyid do/_/'dir
[\[104a.3\]]de lta bur gyur pa zhes bya ba la sogs pa la/_de lta bu zhes pa ni 'dra ba'i don te/_snga ma'i tshig gces pa'i yang phyir ro/_/gyur pa zhes pa ni skyes pa'o/_/de ci zhe na brtan pa dang g.yo ba'i dngos po'i bdag nyid ces gsungs te/_brtan pa ni snod la sogs pa'o/_/g.yo ba ni mi la sogs
[\[104a.4\]]pa'o/_/de rnams skyes pa de'i rang bzhin gyi bdag nyid ni bcom ldan 'das rdo rje 'chang ngo /_/de yang bskyed bya dang skyed byed rjes su mthun par yang dag par gnas pa'o/_/'dis mtshon pas na mtshan nyid des zhes pa ni bdun pa'i don la gsum pa'o/_/mtshon bya dang mtshon byed rnams
[\[104a.5\]]la bcom ldan 'das rdo rje 'chang gi sku bzhugs pa 'dis khong du chud par bya'o/_/yang na mtshon pas zhes pa ni mchog tu mi 'gyur ba'i sbyor bas sangs rgyas rnams gus pa dang bcas pas rgyun mi 'chad par zhi gnas dang lhag mthong la goms pas khams gsum pa'i sems
[\[104a.6\]]can rnams yang dag par nye bar spyod pa'i tshul ni mtshan nyid do/_/de ltar dus gsum du bzhugs pa'i de bzhin gshegs pa rnams kyi mtshon bya dang mtshon byed dag gis yang dag pa'i lam bstan pa'i phyir skad cig ma cig la mngon par rdzogs par byang chub pa'i mtshan nyid ni
[\[104a.7\]]mtshon pa'o/_/de'i phyir 'bras bu la rgyur nye bar btags pa'i phyir sems can la dmigs pa'i mtshan nyid ni rjod par byed pa'o/_/de ltar gzhung nye bar btags pa'i tshig ni 'brel ba'o/_/da ni phyogs gzhan gyi dgos pa brjod de/_yang na zhes bya ba la sogs pa la/_yang na
[\[104b\]]
[\[104b.1\]]zhes pa ni sngon du gsungs pa'i lam rtogs par bya ba dang /_da ltar gyi sems can rnams la yang dag pa'i lam bstan pa'i phyir/_rgyud ces pa'i sgra ni skyes par brjod do/_/de bzhin du rgyud can gyi bud med du brjod do/_/thams cad ces pa ni bud med dang skyes pa dag gcig pa nyid do/_/de
[\[104b.2\]]ltar bud med dang skyes pa dag ni kha sbyor gyi sgras bstan to/_/de'i gleng gzhi zhes pa ni bde ba chen po'o/_/de yang 'byung ba chen po lnga'i bdag nyid kyi rang bzhin rdo rje sems dpa' ste/_rdo rje yang yin la sems dpa' yang yin pas na rdo rje sems dpa'o/_/de las byung ba ni sems can thams
[\[104b.3\]]cad ces pa'i don to/_/'on kyang mi shes pa'i dri mas bsgribs par 'gyur te/_gdul bya de rnams kyi don du rten cing 'brel par 'byung ba bzhin du de bzhin gshegs pa rnams srid pa'i dang por yang dag par bzhugs so/_/de ltar yang dang yang las kyi sar 'jug par byed cing 'jig rten gyi
[\[104b.4\]]khams sna tshogs pa rnams su yang sgyu ma lta bu'i ting nge 'dzin gyis byang chub bsgrubs nas chos kyi 'khor lo bskor bar 'gyur ro/_/yang longs spyod rdzogs pa'i skur bzhugs nas slar yang 'jug par byed do/_/de ltar grangs med pa'i dus rnams su grangs med pa'i sems can rnams la
[\[104b.5\]]grangs med pa'i bstan pa rnams sangs rgyas rnams kyis ston par byed do/_/gsang chen zhes bya ba 'dis zhes bya ba la sogs pa ni de ltar gsang ba sba bar bya ba zhes bya ba'i don to/_/man ngag las byung ba zhes pa ni de ltar brjod par bya ba dang rjod par byed pa dang /_'brel pa dang dgos pa ma
[\[104b.6\]]gsungs kyang bcom ldan 'das kyi gsung gi rjes su 'brangs pas khong du chud par bya'o/_/'di ni man ngag ces pa'i don to/_/sngags btu ba zhes bya ba la sogs pa ni bsdus pa'i don to/_/thabs dang shes rab bdag nyid rgyud/_/de ni bdag gis bshad kyis nyon/_/zhes pa la/_thabs
[\[104b.7\]]dang shes rab bdag nyid ces pa ni sgyu ma'i dngos po'i mtshan nyid kyi phyir ro/_/de ci zhe na sgyu ma ni shes rab bo/_/thabs ni dngos po'i mtshan nyid kyi bdag nyid do/_/rgyud ces pa ni bstan pa'i chos so/_/de bdag gis zhes pa ni thams cad kyi kun rdzob kyi bden pa la gnas pa'i phyir ro/_/_
[\[105a\]]
[\[105a.1\]]bshad kyis zhes pa ni don dam pa'i yul gyi mtshan nyid sgyu ma lta bu'o/_/nyon zhes pa ni nges par zung zhes pa'i don to/_/yang na rdo rje snying po la sogs pa'i dpa' bo rnams thos pa la sbyor ba ste/_sgyu ma lta bu'i ting nge 'dzin ston to zhes pa'i don to/_/de ltar yang bcom ldan
[\[105a.2\]]'das kyis shes rab kyi pha rol tu phyin pa la sogs pa las gsungs pa/_yang dag par rdzogs pa'i sangs rgyas kyang sgyu ma lta bu rmi lam lta bu'o zhes bya ba la sogs pa dam pa'i chos klog pa las khong du chud par bya'o zhes pa ni de bzhin gshegs pa'i nges pa'o/_/da ni slar yang de nas
[\[105a.3\]]rdo rje snying po la sogs pa zhes pa nas nyon zhes pa'i mthar thug pa'i yi ge'i don gyis phyi dang nang gi bdag nyid 'byung ba lnga'i bdag nyid can gyi lus la ming sna tshogs pa 'jug pa brjod de/_de yang rnam pa gsum ste/_lus dang ngag dang sems kyi bdag nyid do/_/'dir dang po nyid du
[\[105a.4\]]ngag gi ming brjod do/_/'dir sems can thams cad la mngal du gnas pa'i rang rig pa nas brtsams te/_ji srid 'chi ba la thug pa de srid ngag gi ming ste/_des spyod pa dang grol bar 'gyur ro/_/de'i phyir ngag gi ming gi tha snyad kyis sems can rnams 'khor ba nas 'khor bar 'khor ro/_/rgyu
[\[105a.5\]]des na a zhes pa tshig gi ming dang po nyid du bstan te/_a ni yig 'bru kun gyi mchog_/ces mtshan yang dag par brjod pa las gsungs pa'i phyir ro/_/de bzhin du yang a ni nam mkha'i khams kyi mtshan nyid srog gi rlung zhes pa'i don to/_/de yang rnam pa gnyis te/_ta dang ra dag chu dang
[\[105a.6\]]me'o/_/de la chu'i khams ni byang chub sems so/_/de las bskyed pa'i tshogs chen po'i rang bzhin me'o/_/rkan gyi bu ga'i ming ni ta'o/_/de bzhin du lte ba'i bu ga'i ming ni ra'o/_/ci'i phyir zhe na/_ra me'i sa bon yin pa'i phyir ro/_/me'i dkyil 'khor gru gsum du lung nas gsungs
[\[105a.7\]]pa'i phyir/_lte ba lam gsum gyi bdag nyid ces pa'i don to/_/'di dag rab tu sbar ba dang 'jug pa dag gis rang rig pa'i ye shes skye bar 'gyur ro/_/de ni sems can thams cad rnams kyi srog g.yo ba'i phyir rlung ste/_srog gi rlung du brjod de rtsa'i rang bzhin zhes pa'i don to/_/de'i
[\[105b\]]
[\[105b.1\]]phyir tha zhes pa ni/_brtan pa la sogs pa dang /_g.yo ba dang bcas pa bskyed pa'o/_/te zhes pa ni de kun sems 'byung chos rnams so/_/ba zhes pa ni lung dang ldan pas brjod pa'o/_/dz+wa zhes pa ni 'dir bdag gis rang gi rol ba'o/_/ga zhes pa ni dri za'i grong khyer lta bu'o/_/b+ha zhes pa ni de kun
[\[105b.2\]]snang bar byed pa'o/_/phra zhes pa ni 'gro drug rab tu dga' bar byed pa'o/_/mu zhes pa ni/_kha yi pad+mas chu yi ni/_/bdud rtsi'i char ni 'gugs pa'o/_/khA zhes pa ni/_bza' dang btung la rtag chags shing /_/'dod pa lnga la longs spyod pa'o/_/ma zhes pa ni/_yid kyis chos la chags pa nyid/_/hA
[\[105b.3\]]zhes pa ni/_chos rnams thams cad 'jig dang mtshungs/_/bo zhes pa ni/_khong chud nyid ni byis pa'i gtso/_/d+hi zhes pa ni/_blo dang ldan pa'i sems can rnams/_/rnam shes smra ba'i snying po min/_/sa zhes pa ni/_theg pa chen po dran pa yis/_/'gro ba drug las grol bar 'gyur/_/twA zhes
[\[105b.4\]]pa ni/_khyod kyis 'phags pa'i chos rnams ni/_/rtogs par gyis shig rdo rje 'dzin/_/pra zhes pa ni/_rab dga'i skad cig dbus su'o/_/ha zhes pa ni/_dgod dang de bzhin spro ba'o/_/R+Sha zhes pa ni/_bdag nyid chen po mya ngan byed/_/phu zhes pa ni/_de bzhin bems po gdung mi byed/_/l+la zhes
[\[105b.5\]]pa ni/_mtshon byed de yi dbus su'o/_/lo zhes pa ni/_'dir ni skye bo 'dod rnyed nyid/_/tsa zhes pa ni/_bya ba phra la spyod mi byed/_/nAHzhes pa ni/_sangs rgyas phun tshogs spyod yul rnams/_/ji bzhin dus su rtogs mi byed/_/pri zhes pa ni/_tha dad chos la chags pa nyid/_/ts+tshaM zhes pa
[\[105b.6\]]ni/_'dir ni bstan pa mdor byed pa'o/_/tI zhes pa ni/_mu stegs thams cad phyugs rnams nyid/_/ha zhes pa ni/_kyi hud su zhig la ni bstan/_/swa zhes pa ni/_rang rig la dga' sangs rgyas pa/_/saM zhes pa ni/_yang dag lam ni rjes 'brangs pa'o/_/de zhes pa ni/_lus med smra
[\[105b.7\]]bar nus ma yin/_/ha na zhes pa ni/_mi shigs rdo rje sems dpa' ni/_/lta ba'i dkyil 'khor du ni rgyal/_/'byung ba zhes pa'i grangs ni lnga/_/nam mkha' de las 'byung bar 'gyur/_/pra zhes pa ni/_nyin mtshan tshig las 'byung ba yi/_/rtog pa'i dra ba rab bcom pa'o/_/Ni zhes pa ni/_
[\[106a\]]
[\[106a.1\]]rtag tu chos sku mi 'gyur ba/_/bsgoms pas spros pa rnams dang bral/_/pa zhes pa ni/_chos rnams thams cad mchog gi ni/_/chos phyir rnam pa rang bzhin no/_/t+yaM zhes pa ni/_skye lus sangs rgyas thams cad kyi/_/rigs la zhen pa spang bar bya/_/mu zhes pa ni/_
[\[106a.2\]]chos zhes pa yi phyag rgya bsten/_/hu zhes pa ni/_byin za la ni 'gro ba gsum/_/rmu zhes pa ni/_thub pa thams cad rnams kyis ni/_/huHzhes pa ni/_sgrib pa mang po bsreg par bya/_/'di ni ngag gi ming ngo /_/da ni lus kyi ming yang gsungs pa/_sa zhes pa ni/_skye bo dam pa bsgral ba'i
[\[106a.3\]]phyir/_/rba zhes pa ni/_sna tshogs lha ru gnas pa'o/_/taM zhes pa ni/_ji srid nam mkha' khyab par du/_/de de sems can don rnams byed/_/traM zhes pa ni/_sems can rnams la gnod byed pa/_/gdul dka' rnams ni skrag par byed/_/kiM zhes pa ni/_gzhan yang de rnams chos kyi
[\[106a.4\]]ro/_/rnam pa sna tshogs du ma yis/_/snying rje'i dbang gis tshim par byed/_/u zhes pa ni/_theg chen chos kyi rgya che zhing /_/zab pa rnams la gzhug par bya/_/ts+ya ba zhes pa ni/_sems dang sems kyi rang bzhin dang /_/shes pa can yang mkha' gzugs can/_/te zhes pa ni/_bdag
[\[106a.5\]]dang bdag gi lta ba ni/_de yi dngos pos grol bar 'gyur/_/ni zhes pa ni/_dam pa'i don du mya ngan 'das/_/dA zhes pa ni/_bden pa'i lta ba 'byung ba'i phyir/_/na zhes pa ni/_bdag gis su la'ang bshad pa med/_/tsa zhes pa ni/_spyod pa yang ni sems rang bzhin/_/ka zhes pa ni/_
[\[106a.6\]]snying rjes sems can la phan bya/_/thaM zhes pa ni/_dbang po'i gzhu bzhin bstan pa'o/_/b+ha zhes pa ni/_/'jigs pas skrag la mi 'jigs ster/_/srid pa'i rgya mtsho las phar sgrol/_/be ta zhes pa ni/_mkhas pas thams cad chos dbyings kyi/_/nang du chud par shes rig bya/_/ra zhes pa
[\[106a.7\]]ni/_de bzhin nyid kyi bdag la rol/_/ha zhes pa ni/_bdag dang gzhan ni rig pa med/_/s+ye zhes pa ni/_'di yi bde ba 'dus pa las/_/sngon gyi smon lam nyid ni dran/_/t+ye zhes pa ni/_snying las 'od zer rnams ni gtong /_/tra zhes pa ni/_snang ba gsum ni gsal ba 'byung /_/kiM zhes
[\[106b\]]
[\[106b.1\]]pa ni/_cung zad thos pa'i sgra tsam yang /_/rmi lam bzhin du sems las byung /_/u zhes pa ni/_spros pa med pa'i chos de rnams/_/ts+ya zhes pa ni/_'dzag pa'i lam du nges par sba/_/te zhes pa ni/_de yi sangs rgyas sku la'o/_/saM zhes pa ni/_the tshom med par nges pa yin/_/pu zhes pa ni/_
[\[106b.2\]]pu ni byang chub sems dpa' rnams/_/Do zhes pa ni/_'di dag gnyis med sgyings pa las/_dge 'dun gzhan na brjod du med/_/b+ha zhes pa ni/_'das pa'i spyod pa rnams spangs pa/_/'dir ni sems can rnams 'khor ro/_/ba zhes pa ni/_rigs dang rigs min rnams dpyad na/_/thams
[\[106b.3\]]cad nam mkha' las byung ngo /_/ka zhes pa ni/_sangs rgyas gang na'ang mi bzhugs te/_/rkyen gyi don ni 'ba' zhig go/_/thaM zhes pa ni/_skam la gnas pa'i skye bo rnams/_/nA zhes pa ni/_sna tshogs las ni kun du smin/_/ma zhes pa ni/_mi yi bdag nyid 'ba' zhig gis/_/la zhes pa ni/_
[\[106b.4\]]dge dang mi dge mtshon par bya/_/k+Sha zhes pa ni/_skad cig bltas pa tsam gyis so/_/NaM zhes pa ni/_thog med dus su dbang du 'gyur/_/ta zhes pa ni/_de ru de ni 'gro mtshan nyid/_/tra zhes pa ni/_dus ni rnam pa gsum rnams su/_/ka zhes pa ni/_'dir ni thod pa dag tu byed/_/thaM zhes pa
[\[106b.5\]]ni/_'di ltar bdag gis dus bstan pa/_/rang rig bdag nyid kyis rtogs byed/_/b+ha zhes pa ni/_srid pa'i nyes pa 'joms par byed/_/be ta zhes pa ni/_dri ma med pa'i sa rnams ni/_/de nyid du ni rig par byed/_/b+ha zhes pa ni/_b+ha ni 'dir ni dga' ba ste/_/de bzhin ga ni mchog dga'
[\[106b.6\]]ba/_/bA ni lhan cig skyes par bshad/_/nA ni dga' dang bral bar brjod/_/ha ni dga' ba thams cad de/_/rdo rje sems dpa' mi shigs pa'o/_/'di ni lus kyi ming ngo /_/da ni 'dir sems kyi ming brjod de/_sa zhes pa ni kun du bzang /_/rbe zhes pa ni/_'gro ba nges par gzung bar rig_/tsa
[\[106b.7\]]zhes pa ni g.yo ba'i phyir/_/te zhes pa ni/_de nas lam ni 'dris pa yin/_/taM zhes pa ni/_rnam shes de yi mtshan nyid do/_/trA zhes pa ni 'khor ba la ni skyob bzhin pa/_/sh+tsa zhes pa ni/_bya ba thams cad la ni spyod/_/sa zhes pa ni/_kun du bzang po bdag gi gang /_/rba zhes pa ni/_'gro ba
[\[107a\]]
[\[107a.1\]]ma lus phyag ni bya/_/taM zhes pa ni/_de ni rtag tu bskyang bar bya/_/trA zhes pa ni/_khams gsum pa ni sangs rgyas bdag_/sa zhes pa ni/_lus las 'od ni spro bar byed/_/rba zhes pa ni/_nor 'dzin bdud rtsi bde ster ba/_/sha zhes pa ni/_'khor lo drug tu chud pa'o/_/b+de
[\[107a.2\]]zhes pa ni/_lo sbyor rnam sbyor ba ru 'gyur/_/na zhes pa ni/_'chi mtshan nyid kyis 'pho mi 'gyur/_/sa zhes pa ni/_dngos po rnams ni thams cad la/_/sems ni slar bshad gzhan ma yin/_/mA zhes pa ni/_sangs rgyas sgyu 'phrul dra ba chags/_/dzA zhes pa ni/_sad pa la sogs bzhi
[\[107a.3\]]rnams so/_/da zhes pa ni/_skye bo rnams ni ster ba nyid/_/ya zhes pa ni/_gang du'ang rung ba'i bud med dam/_/de bzhin du ni skyes pa rnams/_/he zhes pa ni/_de rnams thog ma tha mar gnas/_/ShAM zhes pa ni/_zhi gnas thob pa'i rgyu yis ni/_/ni zhes pa ni/_bdag nyid chen po bzhugs
[\[107a.4\]]pa yin/_/dA zhes pa ni/_bden pa'i dngos po kun nas ster/_/na zhes pa ni/_dbang po'i sgo yi spyod yul min/_/b+hU zhes pa ni/_'byung ba lnga po rnams la yang /_/taM zhes pa ni/_'di yang de yi spyod yul min/_/ni zhes pa ni/_'du 'dzi can ni rnams kyi dang /_/dbang po med rnams
[\[107a.5\]]kyi yang min/_/sh+tsi zhes pa ni/_yid bzhin nor bu lta bu yang /_/ta zhes pa ni/_dba' rlabs kyis ni dkrugs pa'i sems/_/mi zhes pa ni/_log pa'i chos la dga' ba rnams/_/t+ya zhes pa ni/_bde can rnams kyis 'dor bar bya/_/r+tha zhes pa ni/_nyer spyod rnams ni don med 'gyur/_/_
[\[107a.6\]]ha zhes pa ni/_kyi hud sdug pa ngu 'bod 'gro/_/ri zhes pa ni/_lus la yon tan stong pa bzhin/_/ha zhes pa ni/_pha rol po yi rdzas rnams 'phrog_/ra zhes pa ni/_chags pa'i bde bas rol pa'o/_/hi zhes pa ni/_dor dang blang ba'i don spangs rnams/_/ra zhes pa ni/_dga' la sogs
[\[107a.7\]]pa chags pa'i bdag_/N+ya zhes pa ni/_rig pa'i chos la phyir bltas pa/_/ga zhes pa ni/_zab mo'i lung dang bstan bcos rnams/_/bstan pa de bzhin don dam pa'o/_/r+b+ha zhes pa ni/_'jigs pas skrag pa'i sems can rnams/_/log pa'i chos ni rab ston byed/_/shrA zhes pa ni/_
[\[107b\]]
[\[107b.1\]]dad pa'i sems can rnams la ni/_/'dod can sangs rgyas pa ni brjod/_/ba zhes pa ni/_gnas dang zas dang skom la sogs/_/mal cha bdag la shin tu dgos/_/ka zhes pa ni/_gal te rigs kyi bu byed na/_/'khor ba'i rgya mtsho pha rol 'gro/_/pra zhes pa ni/_'das pa'i rang bzhin mi
[\[107b.2\]]shes par/_/sems can rnams la khyab byed pa/_/t+ye zhes pa ni/_rang don gzhan don med pa rnams/_/ka zhes pa ni/_rang don tsam ni 'ba' zhig pa/_/sangs rgyas pa ni 'gro drug 'gro/_/bu zhes pa ni/_chos rnams mang po rtogs pa'i phyir/_sems can rnams la'ang phan byed pa/_/d+ha zhes pa
[\[107b.3\]]ni/_srid pa'i rtse ru bzhugs nas su/_/rtog pa rgyas par ster bar byed/_/nA zhes pa ni/_bya ba mang po'i yul rnams so/_/ma zhes pa ni/_yid kyis brjod par song ba rnams/_/go zhes pa ni/_sangs rgyas blo yis sbas pa'o/_/tsa zhes pa ni/_spyod dang kun spyod spangs pa nyid/_/ra zhes
[\[107b.4\]]pa ni/_sems can rnams ni bcom pa'i phyir/_/rtag tu spros pa las ni spros/_/twA ta ces pa ni/_khyod bdag la ni dbyer mi byed/_/ra zhes pa ni/_dngul chur rdzas rnams zhu ba bzhin/_/ha zhes pa ni/_rta yi nang gi sgra rnams ni/_/rtag tu skye dang 'gog pa bzhin/_/de bzhin sangs rgyas pa yi
[\[107b.5\]]lam/_/bya ba smig rgyu'i chu bzhin no/_/s+yaM zhes pa ni/_ji ltar 'ga' zhig shing rta zhon/_/de ltar snang ba gsum po la'ang /_/saM zhes pa ni/_rtag tu 'di la yang dag gnas/_/pu zhes pa ni/_skyes bu mya ngan 'das par 'gro/_/TaM zhes pa ni/_thams cad gar gyi de bzhin du/_/srid pa gsum
[\[107b.6\]]ni mthong ba bzhin/_/pra zhes pa ni/_'od gsal ye shes bzhi yin te/_dz+nyo zhes pa ni/_shes bya chu yi chu bur bzhin/_/de ltar snying rje can sems can/_/snang ba gsum ni ston par byed/_/pA zhes pa ni/_pha rol 'gro ba'i chos rnams la/_/yA zhes pa ni/_rang bzhin dngos grub dam pa la/_de la
[\[107b.7\]]bdag ni brten pa ru/_/brag ca bzhin du bzhugs pa yin/_/t+ma zhes pa ni/_ma rig la sogs mun pa yis/_/g.yogs pa'i sems can rnams la ni/_kaM zhes pa ni/_tha mar theg pa gsum ston pa/_/ta zhes pa ni/_de de'i thabs ni bdag gis bstan/_/de zhes pa ni/_lus can rnams
[\[108a\]]
[\[108a.1\]]kyi grol rgyu nyid/_/bo zhes pa ni/_byang chub sems dpa' gzhan ma dang /_/skye bo thams cad rnams nyid la/_/thun mong du ni lam bstan to/_/d+b+ha zhes pa ni/_'gyur bar 'di ni the tshom med/_/paM zhes pa ni/_rdo rje sems dpa' snying la'o/_/saM zhes pa ni/_mi shigs
[\[108a.2\]]pa ni rtag tu bzhugs/_/bu zhes pa ni/_kha sbyar sbyor ba'i ting nge 'dzin/_/TaM zhes pa ni/_sems dpas dbyibs ni brjod pa'o/_/sa zhes pa ni/_ting 'dzin 'di ni bdag gis bstan/_/mA zhes pa ni/_dbus ma a wa d+hU tI'o/_/pa zhes pa ni/_srog dang thur sel gang zag las/_/t+ti
[\[108a.3\]]zhes pa ni/_rnal 'byor bdud rtsi rnams kyis tshim/_/ri zhes pa ni/_stong bzhin pa yi rnal 'byor ni/_/h+ye zhes pa ni/_thog ma tha ma mtshon pa spangs/_/r+thaHzhes pa ni/_dngos don phun tshogs gsungs pa rnams/_/de ni bral ba zhes pa'i don/_/don rnams don ni med pa yin/_/de'i
[\[108a.4\]]phyir bral bar nges par gzung /_/u zhes pa ni/_de las dngos grub 'byung bar bstan/_/brten pa'i don ni skyed byed shes/_/d+b+ha zhes pa ni/_sems kyi gar mkhan las byung ba/_/bsgoms pas 'dir ni bden pa min/_/ba zhes pa ni/_rnam rig tsam du smra bas ni/_/rnam rig lta ba bden pa yi/_/_
[\[108a.5\]]sangs rgyas pa de tshad ma min/_/u zhes pa ni/_glegs bam kha cig las ni gsungs/_/ji ltar nam mkha' la ni sprin/_/mdog dang dbyibs ni tha dad pa/_/nam mkha'i dbyings su byung nas ni/_/de nyid du ni thim par 'gyur/_/de'i phyir rnam rig tsam smras tshad ma min/_/glegs bam mthong bas
[\[108a.6\]]khengs pas longs spyod phyir/_/t+tiHzhes pa ni/_sems can de rnams rang sems bsams pa yis/_/byang chub lam gyi rjes lta bcom ldan gsungs/_/'dir gsungs pa/_de lta bur gyur pa'i brtan pa dang g.yo ba'i rang bzhin gyi bdag nyid 'dis mtshon pa ni mtshan nyid ces pa 'dis ni
[\[108a.7\]]bsdus pa'i don ston to/_/yang na e zhes pa ni chos kyi 'byung gnas so/_/waM zhes pa ni rdo rje'o/_/b+hU zhes pa ni bdar ba'i sbyor ba las der sa skyes pa'o/_/tam zhes pa ni/_de de'i phyir bde ba chen po'o/_/zhu bas na chu ste khu ba zhes brjod do/_/s+thi zhes pa ni/_de brtan pa'i phyir mi 'gyur
[\[108b\]]
[\[108b.1\]]ba phun sum tshogs pa'o/_/ra zhes pa ni/_rol ba'i phyir der lhan cig skyes pa'i dga' ba skye ba'o/_/tsa zhes pa ni/_g.yo ba rlung gi khams su 'gyur ro/_/'pho ba'i chos bstan pa'i phyir yang rtsa'o/_/la zhes pa ni rtag pa'i go 'phang rnyed pa'o/_/swa zhes pa ni rang gi sems nam mkha'i
[\[108b.2\]]khams su 'gyur ro/_/b+hA zhes pa ni bsgom pa nyid bsgom pa min pa'o/_/bA zhes pa ni yang dngos po thams cad kyi bdag nyid bsgoms pas rang nyid las byung ba'i don to/_/t+ma zhes pa ni yid kyang de mi bsam zhing bsam du med pa las kyang kun du spro ba'o/_/kaM zhes pa ni ci las kun du spro zhes
[\[108b.3\]]gsungs so/_/mtshon zhes pa'i yi ge gsum dang 'brel pa'i phyir gang gi phyir bla ma'i man ngag gi tshul gyis sam/_tshe rabs snga ma la goms pa'i stobs kyis bcom ldan 'das kyis gsungs pa'i bsgrub bya dang sgrub thabs dang /_sgrub pa pos skad cig ma gcig la mngon par rdzogs par
[\[108b.4\]]byang chub pa mthong ba de ni mtshon bya gzung ba med pa'i don to/_/mtshon bya med pa'i phyir de ltar bsam du med pa'i don te/_'dis zhes pa yi ge bzhi dang 'brel pa de'i phyir bsam du med pa'i don 'di las byung ba las gyur pa'i sems can thams cad dang /_sangs rgyas dang byang chub sems dpa'
[\[108b.5\]]rnams mtshan nyid ces pa ni 'dus byas pa'i gzugs nyams su myong ba dngos po re re la yang ming du mi 'jug ste/_de yang skyes pa dang bud med dang /_lang tsho ma dang nu ma dang skra dang ldan pa zhes pa la sogs pa ming du ma'o/_/gang gi phyir bsam du med pa la sogs pa las bsam pa'i chos
[\[108b.6\]]'byung ste/_chu bo dang rgya mtsho bzhin du rtogs par bya'o/_/'on kyang chu'i zla ba bzhin du mtshon par bya bzhin pa rnams sangs rgyas rnams las mi 'byung gis sems can rnams 'ba' zhig las de 'byung ba'i phyir rang gi sems kyi bag chags kyi dbang gis sangs rgyas bcom ldan 'das
[\[108b.7\]]mthong ngo /_/skad sna tshogs kyis bstan pa nyan pa dang /_mya ngan las 'da' bar byed de skar ma 'phro ba bzhin gang nas byung ba de nyid du song zhes ma gsungs kyang de bzhin gshegs par blta bar bya'o/_/'di ni sems kyi ming ngo /_/da ni sems las byung ba rnams kyi tha snyad kyi phyir ming gsungs
[\[109a\]]
[\[109a.1\]]pa/_yang na zhes bya ba la sogs pa la/_de nas zhes pa ni sems can gyi ming gi rjes su'o/_/yang na phyogs gzhan no/_/rgyud thams cad kyi gleng gzhi kha sbyor gyi sgras zhes pa/_thams cad ni gang sngon du bstan pa rnams so/_/rgyud ni 'dus pa la sogs pa'o/_/gleng
[\[109a.2\]]gzhi zhes pa ni dang po ni rnal 'byor gyi lugs bstan te/_de ci zhe na/_kha sbyor zhes gsungs te/_shes rab dang thabs kyi bdag nyid kyi chos stong pa dang /_snying rje dbyer med cing gnyis su med pa'o/_/sgras zhes pa ni rgyud sna tshogs pa'i lung rnams kyis de'i don tshig tu brjod pas bstan
[\[109a.3\]]pa'o/_/rdo rje sems dpar brjod ces pa ni chos de nyid sems can gang dang gang gis rjes su dran pa dang /_nyan pa dang /_'chad pa dang /_klog pa dang /_sgom pa de dang /_de ni rdo rje sems dpar brjod par 'dir som [(]nyid [,]nyi [)]med do/_/de yang sems las byung ba'i chos so/_/slar yang sku gsum du
[\[109a.4\]]rnam par gzhag par sems can rnams la ston to/_/gang gi phyir yang zhes pa ni phyogs gzhan dang 'brel pa'i phyir ro/_/'on kyang thams cad ces pa ni thams cad rnams kyis thog ma dang tha ma med pa'i dus rnams so/_/rgyud ces pa ni chos rnam par gnas te/_'das pa dang ma 'ongs
[\[109a.5\]]pa dang da ltar byung ba'i dus rnams su sangs rgyas rnams kyi shes rab kyi pha rol tu phyin pa dang /_mtshan yang dag par brjod pa la sogs pa rnams bstan nas yang nub po/_/de'i gleng gzhi zhes pa ni gdod nas mi 'jigs pa'i phyir ro/_/kha sbyor zhes pa ni shes rab dang thabs kyi sbyor ba mi
[\[109a.6\]]'jigs pa'o/_/gang gi phyir sangs rgyas thams cad kyis gzung ba'o/_/de yang sgras brjod do/_/rdo rje zhes pa ni mi phyed pa'i ye shes so/_/de'i nye bar spyod pa'i tshul ni sems dpa'o/_/yang na rdo rje zhes pa ni snying rje'o/_/de'i 'byung gnas ni stong pa nyid de/_rnam pa kun gyi mchog dang
[\[109a.7\]]ldan pa'i mtshan nyid do/_/de'i phyir khyab par byed pas na rdo rje sems dpar brjod de/_'dir ni bcom ldan 'das kyi nges pa'o/_/yang na a zhes pa ni/_snang ba med las rnam kun 'byung /_/zhes so/_/de nas chos thams cad gdod nas ma skyes pa'i phyir a'i sgo'o zhes gsungs
[\[109b\]]
[\[109b.1\]]pa'i phyir ro/_/tha zhes pa ni gnas kyi khyad par rnams su'o/_/sa zhes pa ni gnas dang nye bar gnas kun du'o/_/rba zhes pa ni/_sems can thams cad bsgral don du'o/_/taM zhes pa ni/_sems can la ni de de ster/_/'dod pa'i don gyi mchog rab ster/_/tra zhes pa ni/_chos kyis
[\[109b.2\]]tshim pa ru ni 'gyur/_/ni zhes pa ni/_mya ngan 'das gnas mi zad pa/_/dA zhes pa ni/_bu pho dang ni bu mo rnams/_/ji ltar rol pa de bzhin 'dir/_/na zhes pa ni/_'dir ni brdzun pa 'byung ba min/_/saM zhes pa ni/_yang dag lam la dga' ba nyid/_/pu zhes pa ni/_pu ri la sogs par
[\[109b.3\]]gnas te/_/rtag tu snying rjes dga' bar bya/_/Ta zhes pa ni/_gnyen gyis bskor ba'i sems can rnams/_/sa zhes pa ni/_bsags pa rnams la chags pa nyid/_/b+ha zhes pa ni/_lo gcig tu ni 'khor ba yis/_/na zhes pa ni/_mi yi gzugs so sangs rgyas rnams/_/ba zhes pa ni
[\[109b.4\]]mthong ba la ni phyag 'tshal ba'o/_/dzra zhes pa ni/_nyon mongs zad pa der ni rol/_/sa zhes pa ni/_yang dag pa yi bla ma yi/_/twa zhes pa ni khyod chos kyis/_/bi zhes pa ni mngon par snod/_/d+hI zhes pa ni/_blo ldan byang chub sems dpa' rnams/_/ya zhes pa ni gang gi phyir/_/te zhes pa ni/_
[\[109b.5\]]de rnams bstan pa 'di la 'grub/_/de'i phyir khyod kyang da ltar ni/_/'grub par 'gyur bar som nyi med/_/da ni 'di'am da lta'i sems can rnams la bstan pa'i rjes su 'brangs pas lam gyi man ngag brjod de/_gsang chen zhes bya 'dis ni zhes bya ba la sogs pa la gsang chen
[\[109b.6\]]zhes pa ni sbas pa ste/_rgyu'i rgyud de chos kyi sku dang /_'bras bu'i phyir ye shes kyi sku zhes pa'i don to zhes pa 'dis zhes pa ni rgyu dang 'bras bu 'dis so/_/man ngag can gyis zhes pa ni yang dag pa'i bla mas lung rgyas pa'i tshul las de 'di'i don bstan to/_/sngags btu ba la sogs pa
[\[109b.7\]]nas/_dbang bskur ba'i mtshan nyid ces pa'i bar du ni go sla'o/_/'di ni mdor bsdus te bstan pa'o/_/sogs pa'i sgras ni las tshogs la sogs pa dang sgrub thabs gzung ngo /_/man ngag gis zhes pa ni de bzhin gshegs pa'i lam sad pa dang rmi lam dang nyal ba dang bzhi pa dang bral ba
[\[110a\]]
[\[110a.1\]]'chad bzhin pa las bshad par bya'o/_/shes rab dang thabs kyi bdag nyid ces pa ni de ltar gsungs pa'i tshig nas yongs su rdzogs pa'i bar ram/_gleng gzhi ni shes rab dang thabs kyi bdag nyid kyi rgyud dang stong pa dang /_snying rje'i bdag nyid kyi chos so/_/rgyud ces
[\[110a.2\]]pa ni thabs te/_'dir gzhung gi tshogs so/_/de bzhin du shes rab dang thabs sbyor ba nyid ni kha sbyor zhes brjod de/_thabs kyi rgyud ces pa'i don to/_/de yang sangs rgyas rnams kyi sprul pa'i sku'o/_/de ni bdag gis bshad kyis zhes pa ni bdag shAkya thub pas kha sbyor gyi rgyud de bshad ces
[\[110a.3\]]pa'i don to/_/nyon zhes pa ni rdo rje snying po la sogs pa'i byang chub sems dpa' bdag gis sprul pa'i mtshan nyid rnams ma 'ongs pa'i sems can rnams gzhug pa'i phyir nyon zhes gsungs te/_tshig 'di ni de bzhin gshegs pa'i nges pa'o/_/de ni dang po stong pa nyid bstan pa'i sgo nas sems
[\[110a.4\]]can rnams la stong pa'i byang chub bstan pa'i phyir/_dang po stong pa nyid bsams pas/_/zhes bya ba la sogs pa gsungs te/_'dir sems can thams cad 'jug pa'i rnam par shes pa drug dang gzung ba dang 'dzin pa'i dngos pos 'khor bar bcings te/_de rnams yongs su zad pa'i phyir/_
[\[110a.5\]]dang po stong pa nyid rnam par bsams te thun mong du khyab par byed pa'i phyir chos rnams thams cad kyi rang bzhin nyid rnam pa thams cad dang ldan pa stong pa nyid snang ba med pa bstan du med pa rnam par rig pa med pa gzugs med pa chos la bdag med pa'i rang bzhin de bzhin du rnam par bsam mo/_/_
[\[110a.6\]]lus can rnams kyi dri ma bkru/_/zhes pa ni lus 'byung ba dang ldan pas na lus can rnams kyi ste/_stong pa nyid kyi mes mi shes pa'i dri ma bsreg cing sngon gyi skye ba brgyud pa'i bag chags kyi dri ma bkru zhes pa'i don to/_/gzugs khams zhes bya stong pa ste/_/zhes bya ba la sogs pa'i tshigs su
[\[110a.7\]]bcad pa phyed dang gnyis kyis skye mched drug kyang stong pa nyid du bstan pa ni de bzhin gshegs pa'i dam par 'gyur ro/_/gzugs khams zhes pa ni dang po'i don la grub pa'o/_/de'i phyir gzugs rnams stong pa'o/_/de bzhin du sgra dang dri dang ro dang reg bya dang yid kyi khams rnams kyang stong par bya ba ste/_
[\[110b\]]
[\[110b.1\]]gsol ba gdab pa dang /_de bzhin gshegs pa'i lan gyi tshig gi tshul gyis so/_/'dir gsungs pa/_rdo rje snying pos gsol ba zhes pa'i don to/_/ci gsol zhe na gsol ba/_mig gi bdag nyid ces bya ba la sogs pa nas/_dbus su rnam shes ji ltar 'gyur/_/zhes pa'i mthar thug pa'i
[\[110b.2\]]tshigs su bcad pa gsum gyis skye mched drug la 'jug pa'i rnam shes drug rnam par gnas pa'i don to/_/ji ltar 'gyur zhes pa ni rnam pa gang gis 'gyur zhes pa'i don to/_/gang gi phyir phyi dang nang gi bdag nyid kyi gzugs dang sgra dang dri dang ro dang reg bya dang yid rnams rang bzhin gyis stong
[\[110b.3\]]pa'o/_/'on kyang byis pa rnams glo bur ba'i dri mas bsgribs pas gzung ba dang 'dzin pa la sogs pa'i rgyus sngon gyi skye ba'i bag chags kyi stobs kyis bum pa dang ras dang shing rta la sogs pa rnams la 'khrul pa'i shes pa skye'o/_/de las rnam par shes pa skye bar 'gyur zhing mig la sogs pa'i
[\[110b.4\]]dbang po rnams las kyang ngo /_/de nyid kyis rmongs pa 'khor bar 'ching ngo /_/de nyid kyis ye shes can rnams kyi yang dag par yongs su shes pas 'khrul pa yongs su zad pas grol bar 'gyur ro/_/grol ba 'ba' zhig tu ma zad kyi mngon par shes pa drug kyang rnyed par 'gyur ro/_/de'i phyir
[\[110b.5\]]gzugs med ces bya ba la sogs pa'i tshigs bcad phyed dang gnyis ni sngon gyi tshig dang rjes su 'brel pa'i phyir rdo rje snying po bdag nyid la yid ches par 'gyur zhes pa'i don to/_/gang gi phyir rnam par shes pa ni gzugs med pa bstan du med pa thogs pa med pa/_snang ba med pa rnam par mi rig pa/_
[\[110b.6\]]bsam du med pa/_tshad med pa/_brjod du med pa/_brtag tu med pa/_rtog pa med pa/_dbang po med pa zhes pa la sogs pas mngon par 'dus byas pa dang bral bar blta'o/_/'on kyang dbang po'i gzhu bzhin du snang ba ste/_sangs rgyas rnams sgyu ma'i rnam par snang ba'i phyir ro/_/de nyid byis pa
[\[110b.7\]]rnams la don med pa bskyed pa'i don to/_/de ltar yang 'phags pa zla ba'i sgron ma zhes pa'i mdo'i rgyal po las bcom ldan 'das kyis/_ji ltar gzhon nu ma yi rmi lam nang du ni/_/de la bu skyes nas ni shi ba yang ni mthong /_/skyes pas dga' zhing shi bas yid mi bde bar 'gyur/_/chos rnams
[\[111a\]]
[\[111a.1\]]thams cad de dang 'dra bar shes par bya/_/zhes gsungs so/_/de'i phyir gzugs med lta ba med/_sgra med/_de bzhin du nyan pa med/_dri med snom pa med/_ro med myang ba med/_/reg med reg pa yang med/_sems med sems las byung ba yang med do/_/de ltar skye mched
[\[111a.2\]]bcu gnyis 'gog pa'i phyir/_stong pa zhes pa ni nye bar mtshon pa tsam ste/_chos kyi dbyings kyi rang bzhin zhes pa'i don to/_/'dir bcom ldan 'das kyis bka' stsal pa/_ci gsungs she na/_nyan pa po'i skye bo rnams kyi ngor de kho na nyid bstan pa'i phyir lan gyi tshig gsungs te/_ji bzhin lam gyi de
[\[111a.3\]]nyid nyon/_/zhes bya ba la sogs pa la/_nyon zhes pa ni rdo rje snying po nges par gzung ba'o/_/ci nges par gzung zhe na/_sngar zhus pa drug gis gzung ba dang 'dzin pa gnyis las gnyis med pa'o/_/de nyid ces pa 'chad bzhin pa'i bla ma'i man ngag bsgom pa 'dis gzung ba dang 'dzin pa spangs pa
[\[111a.4\]]gnyis med pa'o/_/ji bzhin lam zhes pa ni ji lta ba bzhin gyi tshul gyis te/_bskyed pa dang rdzogs pa'i rim pa gnyis la brten pa'i lam gyi ye shes lnga'o/_/de yang nam mkha' la sogs pa'i khams lnga rnams so/_/de'i rim pa ni 'di lta ste/_a i r-i u l-i'o/_/'di ni spros pa'i rim pa'o/_/_
[\[111a.5\]]sdud pa ni ring po'o/_/de bzhin du a e ar o al zhes pa ni yon tan no/_/de bzhin du ya na'i bsgyur ba ha ya ra wa la'o/_/haM zhes pa ni mi shigs pa'am/_a yang rung ba'o/_/'di ni dga' ba bcu drug gi mtshan nyid kyi phyir lam ni zla ba'i ste/_ji srid dkar po'i tshes gcig nas brtsams
[\[111a.6\]]te/_nya rdzogs pa'i mthar thug par cha bco lnga'o/_/mtha' ma bcu drug pa don gyi bya ba mi byed pa'i phyir char mi phod pa'o/_/de bzhin du yang nya dang mar ngo'i tshes gcig gi mtshams su'o/_/de yang sangs rgyas rnams kyi ye shes kyi sku zhes pa'i don to/_/gang phyir mtshan phyed kyi dus ni/_/mgon pos
[\[111a.7\]]byang chub bla med thob/_/ces pa la sogs pa gsungs pa'i phyir ro/_/de ltar shes rab kyi de kho na nyid do/_/de yang snying rje bcu drug gi bdag nyid do/_/de la dga' ba rnams brjod de/_sprul pa'i sku dang gsung dang thugs/_/ye shes gcig sdom dga' ba'o/_/longs spyod rdzogs sku gsung
[\[111b\]]
[\[111b.1\]]dang thugs/_/ye shes gcig tu sdom dga' ba/_/dpal chos sku dang gsung dang thugs/_/ye shes gcig tu sdom dga' ba/_/lhan cig skyes pa'i sku gsung thugs/_/ye shes gcig tu sdom dga' ba'o/_/de bzhin nag po'i tshes gcig nas brtsams te/_ji srid gnam stong gi mthar thug
[\[111b.2\]]par gug skyed ring bo'i dbye bas sdud pa'i rim pas bstan to/_/de yang stong pa nyid bcu drug gi de kho na nyid thabs shes su brjod do/_/nyi ma'i 'phel ba'i rgyud nyid kyi phyir ro/_/gug skyed kyang gsungs pa/_lA wA rA yA hA/_de bzhin du Al au Ar ai A/_de bzhin du l-I U r-I I A/_aHmtha'
[\[111b.3\]]ma'o/_/gnam stong dang dkar po'i tshes gcig gi mtshams so/_/stong pa nyid bcu drug brjod pa 'di lta ste/_nang stong pa nyid dang /_phyi stong pa nyid dang /_phyi nang stong pa nyid dang /_chen po stong pa nyid dang /_stong pa nyid stong pa nyid dang /_don dam pa stong pa nyid dang /_'dus byas stong pa nyid dang /_
[\[111b.4\]]'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_rang gi mtshan nyid stong pa nyid dang /_chos thams cad stong pa nyid dang /_dngos po med pa stong pa nyid dang /_dngos
[\[111b.5\]]po med pa'i ngo bo nyid stong pa nyid do/_/de ltar shes rab thabs dag sbyor/_/stong pa snying rje'i bdag nyid kyis/_/lam ni bdun du bstan pa ni/_/'di dag gnyis su gsungs pa yin/_/gnyis po spangs pa'i phyir na 'di/_/gnyis su med pa zhes su brjod/_/de yang mngon byang chub skad cig_/de bzhin
[\[111b.6\]]bcu drug pa ni mtshams/_/thob bya mi shes pa rnams ni/_/'gro ba drug nyid du ni 'khor/_/zhes so/_/brtag tu med cing shes bya min/_/de bzhin rtog ge bas rtogs dka'/_/zhes pa la/_brtag tu med ces pa ni brtag pa ni dpyad pa'o/_/des mi rnyed pas na brtag tu med pa ste/_rtog pa med ces
[\[111b.7\]]pa'i don to/_/shes bya min zhes pa la/_shes bya ni rnam par shes pa'i 'khrul pa sngon po dang ser po la sogs pa mthong ba'o/_/shes par byed pa ni yid kyi dbang po'o/_/de lta bu dang 'dra ba med pa'i phyir don dam par yang mi snang ngo /_/rigs pa 'dis na shes bya ma yin pa'i don bcom ldan 'das
[\[112a\]]
[\[112a.1\]]kyis bstan to/_/rtogs dka' zhes pa ni khong du chud par dka' ba'o/_/de yang /_rang gi bsod nams las ni shes/_/bla ma brgyud pa nyer bsten bya/_/zhes so/_/de bzhin rtog ge bas zhes pa ni/_glegs bam mang po mthong bas khengs/_/zhes pa'am/_yang na rtog ge skam po
[\[112a.2\]]la chags pa rmongs pa mkhas par rlom pa mngon pa'i nga rgyal can rnams kyis bstan par mi nus shing des 'di rtogs par mi nus zhes pa'i don to/_/sangs rgyas kun gyi gsang chen ni/_/nam mkha' mnyam pa lta bu ste/_/zhes pa ni 'dir so so'i skye bo byis pa mi mkhas pa rnams 'ba' zhig
[\[112a.3\]]gis mi nus par ma zad do zhes bstan pa'i phyir/_sangs rgyas kun gyi zhes gsungs te/_'dir rnam par shes pa'i skad cig re re las rang bzhin sna tshogs rnams spros te/_de las dbyibs sna tshogs par skyes pa'i sems can rnams kyi bsam pa dag pa nyid kyis sangs rgyas su 'byung ba ni nye bar
[\[112a.4\]]brtags pa'i tshig go/_/mi shes pa de rnams kyis ni sngags kyi spyod pa gsang ba dang bral zhes pa'i don to/_/nam mkha' mnyam pa zhes pa ni khyab par byed pa'i phyir 'dra ba ste/_'od gsal ba'i ye shes zhes pa'i don to/_/lta bu zhes pa ni de las bskyed pa'i rgyu dang 'dra ba ste/_'chad bzhin
[\[112a.5\]]pa'i sgom pa'i man ngag de la de skad ces bya'o/_/yang na nam mkha' dang mnyam pa'i rgyu dang 'bras bu'i bdag nyid sngags kyi theg pa chen po'o/_/de yang 'bras bu la rgyu nye bar btags pa'i phyir 'bras bu'i bdag nyid 'di las 'byung ngo /_/de'i phyir de kho na nyid dmigs pa dang 'dra ba rtogs par
[\[112a.6\]]dka' ba zhes pa'i don to/_/de ltar theg pa chen po la dga' ba sangs rgyas pa rnams kyis te/_de yang gsang zhing sba zhes pa'i don to/_/nyan thos rnams kyis zhes bya ba la sogs pa ni go sla ste/_nyan thos dang rang sangs rgyas la sogs pa de dag kun gyis kyang mi shes te/_sngon gyi smon lam dang
[\[112a.7\]]bral ba rnams kyis mi shes shing mi dran zhes pa'i don to/_/gsang chen sangs rgyas spyod yul lo/_/zhes pa la/_sangs rgyas zhes pa ni sems can rnams smon lam yongs su rdzogs shing tshogs rdzogs pas yang dag par rdzogs pa'i sangs rgyas kyis gzhan ni ma yin no/_/de'i spyod yul du
[\[112b\]]
[\[112b.1\]]gyur pa ni ye shes ni gsang zhing sbas pa ste/_rang rig pa'i ye shes tshig gi lam gyi spyod yul ma yin pa'o/_/de'i phyir rang bzhin gyis yongs su dag pa pha rol tu phyin pa bcu yongs su rdzogs pa la sogs pa'i yon tan dang ldan pa/_'jig rten las 'das pa'i kun rdzob kyi bden pa la gnas pa/_de
[\[112b.2\]]bzhin du rgyun du goms pa dang ldan pa de'i yang spyod yul ma yin pa de brjod du med pa'i phyir bgrod du med pa'o/_/de'i rang bzhin nyid kyi phyir rtogs par dka' ba'o/_/mi 'gyur ba la gnas pa'i phyir brtag par dka' ba'o/_/gzugs med pa'i phyir zhes bya ba ni ma yin pa'o/_/gang gi phyir/_'khor
[\[112b.3\]]ba'i rgya mtsho rab 'jigs las/_/sgrol bar 'gyur ba'i bsam pa yis/_/zhes gsungs pa'i rigs pas so/_/lus can rnams kyi dbus gnas pa/_/sgrol ba yi ni mtshan nyid brjod/_/ces pa ni/_sems can rnams kyi lus kyi dbus su rang rig pa'i ye shes gnas zhes pa'i don to/_/_
[\[112b.4\]]bsgom pa zhes pa ni rab kyi mthar song ba de'i mtshan nyid bstan pa 'chad bzhin pa las gsungs te/_mtshon bya mtshon byed mtshan nyid ni/_/rnam shes rnams ni ye shes bsam/_/zhes bya ba la sogs pa la/_mtshon byed ces bya ba ni/_srog dang thur sel bcings pa'i sbyor bas brtan pa dang g.yo
[\[112b.5\]]ba'i dngos po mi g.yo bar byed pa'o/_/'dir brtan pa ni phung po lnga rnams so/_/g.yo ba ni srog la sogs pa'i rlung bcu rnams so/_/de la brten nas sna tshogs pa'i ming can 'jig rten dang 'jig rten las 'das pa'i chos thams cad kyi rnam par rtog pa glo bur ba rnams skye ba'o/_/de rnams kyi mtshon
[\[112b.6\]]bya a wa d+hU tIr bcug cing de 'gog pas rgyu mthun pa la sogs pa'i 'bras bu thob pa ste/_las kyi phyag rgya dang /_chos kyi phyag rgya dang /_ye shes kyi phyag rgya dang /_phyag rgya chen po'i 'bras bu yang 'thob pa 'chad bzhin pa'i 'khor lo bzhi'i dbye bas ston te/_de ltar mtshon pa sku mthong ba khams gsum
[\[112b.7\]]pa'i bdag nyid do/_/mtshan nyid ces pa ni 'dir ji ltar 'ga' zhig ting nge 'dzin rnyed pa'i bsgom pa'i rim pas mtshan ma mthong ngo /_/de bzhin du 'dir yang mthong bas sangs rgyas rnams kyi sprul pa'i dbang gis mar me'i rtse mo bzhin phyi'i chos rnams la brten te 'byung bar 'gyur ro/_/de'i las
[\[113a\]]
[\[113a.1\]]kyis sems can gyi don du sngon gyi smon lam gyi stobs kyis da ltar mtshan nyid rnams dang ldan no/_/rnam par shes pa ye shes bsam/_/zhes pa ni chos rnams thams cad kyi mtshan nyid 'di rnams longs spyod rdzogs pa'i sku las byung ste/_ye shes bsam zhes pa'i phyir ro/_/de
[\[113a.2\]]bzhin du yang 'dir ye shes ni lhan cig skyes pa'i sku'o/_/bsam zhes pa ni chos kyi sku'i mtshan nyid do/_/shes rab dang thabs 'di dag snyoms par 'jug pa ni longs spyod rdzogs pa'i sku zhes brjod do/_/sngon du gsungs pa nye bar brtags pa de'i dbang gis rnam par shes pa zhes pa de skyed par byed do/_/_
[\[113a.3\]]de'i phyir mtshon bya dang mtshon byed dang mtshan nyid rnams dang ldan pa'i bcom ldan 'das su grub bo/_/yang na mtshon bya ni chos kyi sku'o/_/mtshon byed ni longs spyod rdzogs pa'i sku'o/_/mtshan nyid ni sprul pa'i sku ste/_des 'gro ba'i don bya ba'i phyir sku dang gsung dang thugs kyi bdag nyid de bstan
[\[113a.4\]]te de bzhin gshegs pa'i nges pa'o/_/da ni gang zag gi chos la gnas pa'i sems can rnams kyi ye shes dang shes bya'i mtshan nyid med par gzung ba dang 'dzin pa'i dbye ba brjod de/_ye shes kyis ni shes bya blta/_/shes bya rnams kyis 'gro ba brtag_/ces pa la sogs pa la/_ye shes
[\[113a.5\]]kyis ni zhes pa ni mig la sogs pa'i skye mched rnams las skyes pa'i rnam par shes pa de ni yul can zhes brjod de/_des gang phyi'i gzugs la sogs pa la dmigs pa de ni shes bya la blta ba'o/_/'gro ba brtag ces pa ni dbang po'i rtog pa 'gro bas dngos po mthong ba la rtog pa'o/_/shes
[\[113a.6\]]pa dang shes bya 'di dag snyoms par 'jug pa'i don to/_/'gro ba zhes pa ni gzhan du 'gro ba la 'jug pa'o/_/de ci zhe na/_rtog pa'i sems kyis rang dga' la sogs lam 'gror 'gyur/_/zhes gsungs so/_/bsam zhes pa ni sems las byung ba'i dngos por 'gyur ro/_/rtog pa zhes pa ni
[\[113a.7\]]de'i rang bzhin gyis lta ba ste/_de'i sngon gyi bag chags kyi dbang gis so/_/rang 'dod la sogs zhes pa ni rang nyid kyi las kyi rjes su 'brangs pas so/_/sogs pa'i sgras ni mig la sogs pa'i skye mched rnams kyis gang byas pa'i las des 'gro ba'o/_/lam zhes pa ni lam der bgrod par
[\[113b\]]
[\[113b.1\]]bya ba yin pas na de la de skad ces bya'o/_/yang na ye shes kyis zhes pa ni kun gzhi rnam par shes pas so/_/shes bya blta zhes pa ni/_gang phyi rol sngon po dang ser po la sogs pa'i rnam pa rnams la mig la sogs pas blta ba'o/_/shes bya rnams kyis zhes pa ni dngos po mtha' dag pa de
[\[113b.2\]]rnams kyi'o/_/'gro ba zhes pa ni de rnams la kun gzhi rnam par shes pa 'jug pa'o/_/lta ba zhes pa ni lha'i dbang po'i sgo nas lta bas khyab par byed pa khams gsum mthong ba zhes pa'i don to/_/de yang gcig dang du ma'i rang bzhin gyis sems las byung ba'i dngos por brjod de bag
[\[113b.3\]]chags mang po'i dbang gis so/_/'gro ba ni de'i bgrod pa ste dngos po so so tha dad pa mthong ba'o/_/de'i phyir rang gi 'dod pas rang rang gi las dang rjes su mthun pas lam la 'jug cing lam la sogs pa la bgrod de de la brten zhes zhen pa'i don to/_/de ltar dge ba'i las can bden pa
[\[113b.4\]]gnyis la brten pa dge ba'i grogs bzang po dang phrad pa'i dbang gis 'grub ste/_sngon du gsungs pa'i nang du 'ga' zhig dge ba'i dbang gis 'grub pa'i don to/_/'on kyang 'chad bzhin pa'i tshul gyis bar bar du bshad par bya'o/_/da ni sngon du gsungs pa'i stong pa nyid kyi lus kyi rim las
[\[113b.5\]]byang chub sems kyi sgom pa'i thabs kyi de kho na nyid brjod de/_ye shes lnga zhes pa la sogs pa la/_'dir ye shes lnga'i dngos po de nyid ces pa ni de bzhin gshegs pa lnga'am khams lnga'o/_/de yang srog la sogs pa'i rlung lnga rnams so/_/de kho na nyid ces pa ni hUM ye shes kyi phung po'o/_/_
[\[113b.6\]]yungs kar sbom po'i tshad tsam ste/_/zhes pa ni 'dir ma gsungs kyang gtum mo'i sbyor bar brjod de/_'dir lte ba 'dab ma drug cu rtsa bzhi pas sprul pa'i 'khor lo kha dog ser po'o/_/de'i dbus kyi lte bar a 'od zer lnga'i rang bzhin 'phro ba'o/_/snying gar 'dab ma brgyad pa chos kyi 'khor
[\[113b.7\]]lo kha dog sngon po 'phro ba'o/_/de'i lte bar hUM kha dog sngon po kha 'og tu blta ba'o/_/de bzhin du mgrin par longs spyod rdzogs pa'i 'khor lo 'dab ma bcu drug pa kha dog dmar po 'phro ba'o/_/de'i dbus kyi lte bar oM mdog dmar po kha steng du bltas pa'o/_/spyi bor bde ba chen po'i 'khor
[\[114a\]]
[\[114a.1\]]lo 'dab ma sum cu rtsa gnyis pa kha dog dkar po 'phro ba'o/_/de'i dbus kyi lte bar mi shigs pa zla ba'i 'od 'phro ba kha 'og tu bltas pa'o/_/spyi gtsug tu nam mkha'i 'khor lo 'dab ma lnga pa ljang gu'o/_/de'i dbus kyi lte bar khaM gi sa bon ljang sngon no/_/de bzhin du
[\[114a.2\]]gsang bar ye shes kyi 'khor lo 'dab ma sum cu rtsa gnyis pa kha dog sna tshogs pa'o/_/de'i dbus su ho dkar po dang dmar por snang ba'o/_/de ltar 'khor lo drug la rim pa bzhin rnam par snang mdzad dang /_mi bskyod pa dang /_'od dpag med dang /_don yod grub pa dang /_rin chen 'byung
[\[114a.3\]]ldan dang /_rdo rje sems dpa'o/_/de bzhin du khams kyi dbye bas spyan ma dang /_mA ma kI dang /_gos dkar mo dang /_sgrol ma dang /_rdo rje dbyings kyi dbang phyug ma dang /_bdag med ma'o/_/de rnams kyi dbus su rtsa gsum te/_la la nA dang /_ra sa nA dang /_a wa d+hU tI rnams so/_/de'i phyir
[\[114a.4\]]yungs kar zhes pa ni 'khor lo lnga'i nang du chud pa'i lus dang ngag dang sems kyi bdag nyid rtsa gsum mo/_/de'i nang nas kyang byang chub kyi sems 'dzag pa ni a wa d+hU tI zhes bya ste/_sems kyi gzugs yin pa'i phyir ro/_/gang phyir chos rnams thams cad la/_/sems kyis khyab par byed
[\[114a.5\]]pa'i phyir/_/zhes gsungs pa'i phyir ro/_/de ltar yi ge gsum gyi nges pa'i tshig bstan pa'i phyir/_yungs kar zhes gsungs te/_saR+Sha ba zhes pa'i yi ge dbus ma phyi ba'i phyir sarba zhes 'brel to/_/de ltar sarba bstir zhes gsungs pa'i phyir ro/_/sbom po zhes pa ni rtsa stong phrag bdun
[\[114a.6\]]cu rtsa gnyis rnams la khyab par byed pa'o/_/tshad tsam zhes pa ni a tsam mo/_/ci phyir a'i gug skyed tsam zhe na/_de ltar yang gsungs pa/_a ni yig 'bru kun gyi mchog_/don chen yi ge dam pa ste/_srog chen po ni skye ba med/_/tshig tu brjod pa spangs pa ste/_/zhes gsungs pa'i phyir ro/_/de
[\[114a.7\]]bzhin du R+Sha zhes pa ni chags pa chen po'i rang bzhin yin pa'i phyir/_haR+Sha zhes pa lhan cig skyes pa'i dga' ba'i rang bzhin kun rdzob kyi rnam pa zhes pa'i don to/_/gsang ba zhes pa ni 'khor lo lnga po rnams kyi bar bar du khyab par byed pa nyid kyis na gsang ba ste/_sbas pa zhes pa'i
[\[114b\]]
[\[114b.1\]]don to/_/de'i phyir ye shes kyi 'khor lo zhes brjod do/_/de ltar kun rdzob dang don dam par gsungs par 'gyur ro/_/de bzhin du 'dir don dam pa bstan pa'i phyir/_de'i dbus na zhes bya ba la sogs pa gsungs te/_de'i zhes pa ni sngon du gsungs pa'i bde ba chen po'i dbus
[\[114b.2\]]su gnas pa'o/_/de ci zhe na/_lha zhes pa ste/_snang ba med pa'i ye shes rang bzhin gyis 'od gsal ba'o/_/mi gsal gsal ba'i rang bzhin can/_/zhes pa ni de nyid ye shes chen po ste/_sangs rgyas rnams kyi skad cig ma gcig la mngon par rdzogs par byang chub pa'i mtshan nyid
[\[114b.3\]]dbang po'i sgo rnams kyi spyod yul ma yin pa de'i phyir mi gsal ba'o/_/de'i rang bzhin nyid kyi phyir gsal ba ste/_des na de'i rang bzhin zhes pa'i don to/_/gug skyed phyed pa mchog phra ba/_/thig le'i gzugs can yid lta bu/_/zhes pa ni/_'dir kun rdzob dang don dam pa dbyer
[\[114b.4\]]med pa'i phyir ro/_/gug skyed phyed pa zhes pa bsgom pa rtogs pas mthong ba'i rnam pa tsam gyi sgra zhes pa'i don to/_/phul du byung bas na mchog go/_/phra ba zhes pa ni dmigs pa dang bral bas so/_/thig le zhes pa ni yi ge lta bu'o/_/gang gi phyir mi 'dzag pa'i phyir yi ge ste rtsa'i khong stong
[\[114b.5\]]nas steng du 'gro ba'i phyir 'dzag pa'i ye shes kyi bdud rtsi'i pha rol tu son pa zhes pa'i don to/_/rtag tu snying gi dbus na gnas/_/gzi byin chen po'i 'od bzhi ldan/_/zhes gsungs pa la/_'dir snying zhes pa ni snying po'i don to/_/'on kyang dbus ma a wa d+hU tI la brten pa'i sems so/_/_
[\[114b.6\]]de yang dbang po dang bral ba ste/_sgo dgu 'gog pa'i phyir/_de'i phyir spyi gtsug la sogs pa las 'ongs pa'i byang chub sems kyi thig le de'i dbus su'o/_/rtag tu gnas zhes pa ni chos kyi sku'o/_/de'i gzi brjid chen po ni chos thams cad snang ba ste/_ye shes dang shes bya dag gcig
[\[114b.7\]]cing stong pa dang snying rje gnyis med pa'o/_/de bzhin du 'od ldan zhes pa ni longs spyod rdzogs pa'i sku ste/_byams pa dang snying rje dang dga' ba dang btang snyoms kyi rang bzhin bsam gtan bzhi'i bdag nyid do/_/yang na snang ba bzhi'i bdag nyid de/_de yang snang ba dang snang ba mched pa dang snang ba thob
[\[115a\]]
[\[115a.1\]]pa dang 'od gsal ba'o/_/de ni 'od zer bzhi zhes pa'i don to/_/bcu gnyis mtha' dang dgu yi mtha'/_/rkang pa nas ni spyi mthar thug_/ces pa ni 'dir sngon du gsungs pa'i ye shes lnga'i rang bzhin dbugs te/_de yang dkyil 'khor lnga'i rang bzhin gyis rab tu rgyu
[\[115a.2\]]ba rtogs par bya'o/_/'dir g.yon dang g.yas kyis sna'i bu ga dag las spro ba dang sdud pa'i dbye bas dkyil 'khor lnga lnga rgyu bar 'gyur te/_g.yon nas nam mkha' la sogs pa'o/_/de bzhin du g.yas nas sa la sogs pa'o/_/de ltar dkyil 'khor bcu rgyu ba'i rim pas srog gi rlung
[\[115a.3\]]du brjod de/_de yang ye shes lnga'i bdag nyid ces pa'i don to/_/de ltar yang 'dus pa phyi ma las bcom ldan 'das kyis/_ye shes lnga yi rang bzhin dbugs/_/yungs kar sbom po'i tshad tsam ste/_/sna yi rtse mor nan tan du/_/rnal 'byor rig pas rtag tu bsgom/_/zhes gsungs
[\[115a.4\]]so/_/de nyid 'chad bzhin pa las bshad par bya'o/_/de bzhin du 'dir bcu gnyis mtha' zhes pa ni 'dir dbugs dbyung ba dang 'jug pa'i sbyor ba dag las gang gi phyir 'gro ba'i srog de ni sor bcu gnyis kyi tshad tsam du 'byung ngo /_/dgu'i mtha' zhes pa ni srog de nyid 'jug pa'i lam
[\[115a.5\]]nas sor gsum mi tshang bar 'gyur ro/_/rkang pa nas ni spyi mthar thug_/ces pa ni spyi gtsug nas mthe bo'i bar du bla ma'i man ngag gi tshul gyis gzhu'i rnam pa lta bu ni gug skyed phyed pa'o zhes brjod pa'i phyir brtan pa las ni khyab par byed do/_/de'i phyir 'gog par brjod do/_/yang na
[\[115a.6\]]mgrin pa nas dpral ba dang mgo bo'i mtshams kyi mthar thug pa ni phyi'o/_/nang du de tsam du srog 'gro ba'i phyir bcu gnyis kyi mtha'o/_/slar la de nyid smin ma'i dbus nas mgrin pa'i mthar thug par 'ong ba de ni dgu'i mtha'o/_/de bzhin du yang gsang ba dang lte ba dang snying ga'i 'khor
[\[115a.7\]]lo rnams su sngon du gsungs pa'i rigs pas rnal 'byor gyi lam la dga' ba'i rnal 'byor pas thun tshod kyis dus kyi khyad par gyis sam/_yang na rgyun mi 'chad par goms par bcu gnyis kyi mtha' dang dgu'i mtha' nye bar mtshon par bya'o/_/de'i phyir ji skad du gsungs pa de la de
[\[115b\]]
[\[115b.1\]]skad ces bya'o/_/'khor lo 'di rnams kyi bsgom pa'i khyad par gsungs pa/_snal ma gcig ni yang dag 'byung /_/zhes bya ba la sogs pa la/_cha lnga pa yi tshad dang ldan/_/zhes pa ni 'dir sngon du gsungs pa'i ha'i gdan u'i ming can no/_/'on kyang klu dbang rnam par rab rgyas
[\[115b.2\]]pa/_/zhes pa lte ba'i steng du khung du 'khyil pa'i rnam pa skor phyed dang bzhi'i bdag nyid de'i snal ma gcig yang dag par byung zhing spyi gtsug gi mthar thug par song ba'o/_/de yang gtum mo zhes brjod de/_gang gi phyir/_lte bar gtum mo sbar ba yis/_/de bzhin gshegs pa
[\[115b.3\]]lnga bsregs shing /_/spyan ma la sogs pa ni bsregs/_/bsregs pas ri bong can haM 'dzag_/ces bcom ldan 'das kyis gsungs so/_/cha de yang ni phyed nas su/_/rdo rje dbus su nges par byung /_/zhes pa ni/_klu dbang las byung ba snal ma gcig po de mi shigs pa
[\[115b.4\]]rdo rje sems dpa' la 'khyud cing ro gcig par byas pa bum pa gang ba bzhin bdud rtsi'i rgyun 'dzag pa'o/_/de'i phyir yang 'ongs te/_gang gi phyir dzA lan+d+ha ra'i sgo ru song nas/_o D+yan gyi sgor yang 'ong ba'o/_/de'i phyir dbyer med cing gcig tu 'dres par 'gyur ro/_/rdo rje'i dbus su
[\[115b.5\]]zhes pa ni/_de bzhin du a wa d+hU tI'i dbus su rtsa gnyis byung ba'i phyir shes rab dang thabs kyi bdag nyid khong stong gnyis te/_de ltar a wa d+hU tI'i steng dang 'og tu 'bab pa gnyis so/_/de'i phyir rdo rje zhes brjod de/_gang gi phyir sems rdo rje rdo rje der song nas rdo rje de las kyang 'ong ba'o/_/de
[\[115b.6\]]bzhin du dbus su nges par byung ste/_zhig nas slar yang snying rje chen po'i dbang gis rang rig pa skye'o/_/phyag rgya chen po bde ba'i dbang gis dam tshig gi phyag rgya zhes brjod de/_longs spyod rdzogs pa'i sku'i khyad par can zhes pa'i don to/_/ji ltar sangs rgyas thams cad kyi 'dus pa'i dus
[\[115b.7\]]des chos thams cad 'dus pa'o/_/dam tshig dang chos 'di dag phyag rgya snyoms par 'jug pa de ni dam tshig gi phyag rgya'o/_/'di dag gi rab kyi mthar thug pa'i phyag rgya chen po thob pa ni rdo rje sems dpa' zhes brjod do/_/'dir gsungs pa/_rdo rje mi phyed ces gsungs pa/_srid gsum
[\[116a\]]
[\[116a.1\]]gcig pa sems dpa'o/_/shes rab rig pa 'di yi ni/_/rdo rje sems dpa' zhes su brjod/_/ces so/_/sa bon skye gnas dbus su gnas/_/zhes bya ba la sogs pa ni de bzhin du sngon du gsungs pa ni o rgyan gyi sgo las kyang 'ongs pa'i byang chub sems
[\[116a.2\]]kyi thig le skye gnas dbus su gnas pa zhes pa lte ba'i dbus su gnas pa'o/_/sa bon zhes pa ni ji ltar dngul chu gsad pa dang gzags pa'i rim pas gsad pa dang 'dzag pa las byed de brgya stong phrag du ma dang ji srid grangs med par 'byed do/_/de bzhin du 'dir yang rdzogs pa'i rim
[\[116a.3\]]pas sa bon gyi gzugs su gnas pa ni ye shes chen po zhes pa'i don to/_/de chos kyi dbyings su zhu bar byas shing kun gzhi rnam par shes pa la thim par gyur zhes pa'i don to/_/ma rig pa la sogs pa'i sgrib pa zad par nges par gsungs pa'i tshig go/_/de ltar dngul chu bzhin
[\[116a.4\]]kun gzhi rnam par shes pa la sogs pa bsad cing de bzhin du phung po dang khams dang skye mched bcu gnyis dang /_de bzhin du las kyi dbang po drug dang de'i bya ba drug kyang bsad ces pa'i don to/_/'dis ni rang dbang thob pa'i de bzhin gshegs par 'gyur ro/_/rang dbang
[\[116a.5\]]thob pa de ni gang dang gang du 'gro 'dod pa de dang der 'gro bar 'gyur te gzhan du ni ma yin no/_/de bzhin du/_de yi rim gyis 'pho bar 'gyur/_/zhes pa ni ting nge 'dzin la gnas pas ye shes kyi dbang gis sgo dgu nas gang du 'dod pa der 'pho bar byed de/_de yang mig la sogs
[\[116a.6\]]pa'i skye mched kyi sgo nas 'gro ba'i don to/_/'on kyang ji ltar sgra brnyan dang sna tshogs nor bu bzhin sngon gyi dngos pos so/_/thams cad du zhes pa ni rnam pa thams cad kyis so/_/tshangs pa'i me ni 'di de bzhin/_/zhes pa la/_me zhes pa ni chags pa chen po'o/_/des ni tshangs pa zhes
[\[116a.7\]]pa ni sangs rgyas so/_/'di zhes pa ni rang gi gnas kyi sems rtogs pa'i phyir ro/_/de bzhin zhes pa ni mchog gi go 'phang rtogs pa'i phyir tshangs pa'am/_rang bzhin gyis sdud pa'i phyir me ste gtum mo zhes pa'i don to/_/yang na me zhes pa ni dus me ste dbang po thams cad sreg
[\[116b\]]
[\[116b.1\]]pa'i phyir ro/_/de'i phyir tshangs pa 'di ni bdag med pa'i de kho na nyid rig pa'o/_/de bzhin gshegs pa ni 'chad bzhin pa'i sgo'i dbye ba las so/_/'dir sgo'i dbye bas gsungs pa/_sa zhes bya ba la sogs pa la/_'dir sgo dgu rnams la bu ga bcu drug nyid du 'gyur te/_'di
[\[116b.2\]]rnams la dgu ni gsal lo/_/de bzhin du bdun ni mi gsal ba ste/_de yang rim pa bzhin mgrin pa gnyis dang /_de bzhin du dpung pa'i rtsa ba dag dang /_snying ga dang /_lce'i rtsa ba dag dang /_de bzhin du khu ba'i bu ga'o/_/'di rnams kyis dgag pa'i phyir rang bzhin gyis grub pa'i
[\[116b.3\]]sa bon gyi yi ge rnams brjod do/_/de la sa yi sa bon gnyis/_/zhes pa ni spyir la lA'i sa bon gnyis so/_/de bzhin du rlung gi sa bon ya yA'o/_/nam mkha'i ha hA'o/_/sogs pa'i sgras ni me'i sa bon ra rA'o/_/bdud rtsi'i k+ShaM ngo /_/chu'i ni baM mo/_/'phyang ba dag gi u U'o/_/glo
[\[116b.4\]]ba'i hu hU'o/_/snying gi gong bu'i hU'o/_/'khyil ba can gyi a A'o/_/nges pa'i tshig can gyi yi ge gsungs pa/_a i r-i u l-i zhes pa ni nam mkha' la sogs pa'i'o/_/de ltar yang gsungs pa/_a ku ha kaM tsheg drag mgrin pa can/_/zhes pa ni nam mkha'i bdag nyid do/_/i
[\[116b.5\]]tsu ya sha rkan can zhes pa ni rlung gi bdag nyid do/_/ri Tu ra Sha me ste spyi bo can zhes pa ni me'i bdag nyid do/_/u pu wa pa mchu can zhes pa ni chu'i bdag nyid do/_/li tu la sa so can sa'i bdag nyid du 'gyur zhes pa'i rigs pas so/_/de'i phyir sa la sogs pa'i sa bon rnams
[\[116b.6\]]brjod de/_l-i l-I i I aM aHr-i r-I wa wa U d+h+ri d+h+rI huM hUM duM aM aH'o/_/yang na 'jigs ma dang gtum mo dang drag mo la sogs pa'i sa bon rnams gzhan du go sla ba nyid kyi phyir ma bris so/_/de ltar 'di rnams kyi sa bon rnams bsam par bya ste/_rim pa bzhin nges par bzung ste/_
[\[116b.7\]]bsam zhes gsungs pa'i phyir ro/_/de ltar sa bon de rnams la srog dang thur sel 'gog pas dbang po thams cad dang mig la sogs pa yang thim par bya'o/_/bdud rtsi zhes pa ni gsang ba'o/_/sogs pa'i sgras ni dri chen dang dri chu'i bu ga dag gzung ngo /_/dbang phyug gtso
[\[117a\]]
[\[117a.1\]]zhes pa ni bsrub cing bsrub pa'i sbyor bas lce gnyis dang rkan gnyis kyi bdag nyid bde ba ste/_'jig rten dbang phyug ces pa'i don to/_/mgrin par zhes pa ni lce chung gnyis so/_/dpung par zhes pa ni dpung pa'i bu ga'i rtsa ba nas mchan khung gi lam du song
[\[117a.2\]]zhing glo ba'i mthar thug par song ba'o/_/snying ga'i phyogs su skyong ba zhes pa ni pad+ma'i rtsa ba'i snal ma lta bu'i rtsa des mdud pas mdud pa thams cad du khyab pa ste/_mgo bo dang lag pa dang rkang pa la sogs pa'i sor mo rnams su yang khyab pa'i don to/_/phyugs zhes pa ni
[\[117a.3\]]'dir gsungs pa/_gang du skyes pa'i phyugs thams cad/_/khu ba lhung ba'i rgyu yis ni/_/gsang ba'i gnas su 'di gsal te/_/rang nyid sems ni med par 'gyur/_/gang gi phyir pha dang ma yang dag par sbyor bas kun gzhi rnam par shes pa dang /_lhan cig brgyal
[\[117a.4\]]brgyal ba de'i phyir don med par byed pa de'i phyir phyugs zhes brjod do/_/de bzhin du khu ba dang bu ga'i gnas de dag gsad pa 'dir chags pa dang bral ba skyes pa'i don to/_/lte ba'i rtsa bar zhes pa ni/_gsang ba dang lte ba dag tu gzung ba'i phyir gnyis gnyis dang bral ba'i
[\[117a.5\]]sbyor ba skye bar 'gyur ro/_/yan lag brgyad kyi zhes pa ni sngon du gsungs pa'i yan lag brgyad kyi sa bon rnams so/_/yan lag ni mig la sogs pa'i skye mched rnams so/_/de'i sa bon ni rnam par shes pa dang dbang po'o/_/de'i 'gog pa ni cho gas yan lag brgyad du dgod
[\[117a.6\]]pa'o/_/de ltar sa bon dang yan lag tu gzung bas so/_/cho gas zhes pa ni sngon du gsungs pa'i rigs pas so/_/slar yang 'bras bu dang rgyu'i ting nge 'dzin dang 'brel pa'i phyir rab kyi mthar son cing nang la gnas pa'i rnal 'byor pa rnams kyi phyi'i rten bstan pa'i phyir/_'gro
[\[117a.7\]]ba kun la khyab pa po/_/zhes bya ba la sogs pa la/_khyab pa po zhes pa ni rang rig pa'i ye shes kyi bdag nyid kyi sems so/_/'gro ba zhes pa ni khams gsum pa'i 'gro ba rnams so/_/kun zhes pa ni sgo nga las skyes pa dang /_mngal nas skyes pa dang /_drod gsher las skyes pa dang
[\[117b\]]
[\[117b.1\]]rdzus te skyes pa'o/_/brtan pa zhes pa ni/_shing la sogs pa dang /_ri dang 'byung ba chen po bzhi yang gzung ngo /_/g.yo bar bcas pa zhes pa ni rkang gnyis pa dang rkang bzhi pa la sogs pa'i sems can de rnams la yang khyab par 'gyur ro/_/de yi rten du gyur pa yin/_/zhes pa
[\[117b.2\]]ni khyab bya dang khyab par byed pa'i shes bya la sogs pa'i sgrib pa spong ba'i stobs bcu dang /_mi 'jigs pa bzhi la sogs pa'i yon tan dang ldan pa sangs rgyas kyi chos ma 'dres pa bco brgyad dang ldan pa yan lag bcu gnyis spong ba byang chub kyi phyogs sum cu rtsa bdun gyi chos
[\[117b.3\]]rnams yang dag par rjes su rtogs pa/_sbyin pa la sogs pa pha rol tu phyin pa rdzogs pa/_lus dang ngag dang sems gsum gyi dri ma dang bral ba bdag dang bdag gi dang /_gzung ba dang 'dzin pa'i dngos po dang bral bar byams pa la sogs pa'i gnas rab tu skyong ba la
[\[117b.4\]]sogs pa'i yon tan dang ldan pa de'i rten du 'gyur te/_de bzhin du tshangs lha dang lha min gyi yang ngo /_/sogs pa'i sgras ni khyab 'jug dang drag po dang mi dang mi ma yin pa la sogs pa bsdu'o/_/de ltar khyab bya dang khyab byed nyams su myong bas sgyu ma lta bu'i ting nge 'dzin nye bar
[\[117b.5\]]mtshon par bya'o/_/gtso bo gang du spyod pa yi/_/gnas ni b+ha ga zhes su gsungs/_/zhes pa ni gnas zhes brjod de/_de la yang phyi dang nang gi gzugs can no/_/de la nang gi lus ni lus la gnas pa'i rtsa stong phrag bdun cu rtsa gnyis so/_/rtsa de la b+ha ga zhes brjod do/_/dbang
[\[117b.6\]]phyug la sogs pa'i yon tan rnams dang ldan pa'i phyir ro/_/rtsa de rnams la gtso bo gang du spyod pa zhes pa srog gi rlung ye shes kyi bdag nyid rgyu ba ste/_dus kyi khyad par dang 'pho ba bcu gnyis kyi dbye bas zhes pa ni mdor bsdus pa'o/_/'on kyang rtsa'i dbye bas stong phrag
[\[117b.7\]]bdun cu rtsa gnyis brjod do/_/ci'i phyir zhe na 'pho ba'i phyir na 'pho ba zhes brjod do/_/'dis ni nyi khri chig stong drug brgya'i srog rgyu ba'i phyir zhes pa bstan to/_/yang na rtsa ji lta ba bzhin de'i mtshan nyid kyi rnal 'byor ma rnams so/_/de bzhin du gnas dang nye ba'i gnas dang
[\[118a\]]
[\[118a.1\]]zhing la sogs pa rtogs par bya'o/_/ji ltar phyi ru yang stong gsum gyi stong chen po'i 'jig rten gyi khams sna tshogs pa'i 'jig rten gyi khams rnams shar dang nub dang lho dang byang dang 'og dang steng du 'phyar bar gnas te/_slar yang de re re la yang de ltar 'gyur
[\[118a.2\]]ro/_/'di dag thams cad ni khams gsum pa'o/_/de bzhin du nang du rtsa'i dbye bas gnas dang nye ba'i gnas la sogs pa rtogs par bya'o/_/de bzhin du bcom ldan 'das kyi sprul pa'i sku'i mtshan bstan par 'gyur te/_des 'gro ba'i don byed pa'i bya ba yang dag par nye bar
[\[118a.3\]]spyod par 'gyur ro/_/ji srid lus la gnas kyi bar/_/de yi las dang las min 'gyur/_/zhes pa ni/_'dir spyir sems can rnams kyi lus la lus dang ngag dang sems kyi bdag nyid kyi las kyis 'khor bar 'ching ste/_de yang las ni gnyis te/_dge ba dang mi dge ba'o/_/sems
[\[118a.4\]]can rnams ni rnam pa gsum du 'gyur ro/_/de ci zhe na/_gsungs pa/_dge ba'i las dang mi dge ba'i las dang 'dres pa'i las so/_/de ltar gang dag dge ba bcu'i las kyi lam rnams la chags pa de dag ni dge ba'i las can no/_/de bzhin du gang dag rim pa las bzlog
[\[118a.5\]]pa la chags pa de dag ni mi dge ba'i las can no/_/de bzhin du gnyis po de dag gang la yod pa zhes pa de dag thams cad 'dren ma can no/_/de'i phyir/_lus dang ngag dang yid kyi las/_/rang byas dge dang mi dge gang /_/'jig rten de yi 'bras la spyod/_/byed po gzhan ni su yang med/_/_
[\[118a.6\]]ces gsungs so/_/gang gi phyir 'khor ba las dang nyon mongs pa dang sdug bsngal glo bur ba rnams kyi dang /_rten cing 'brel pa yan lag bcu gnyis kyi tshul gyis 'khor bar 'khor bar 'gyur ro/_/ci'i phyir zhe na/_ji srid nye bar len pa'i phung po lnga las te/_lus zhes pa ni lus
[\[118a.7\]]de la gnas pa'i kun gzhi rnam par shes pa la sogs pa'i rnam par shes pa tshogs brgyad do/_/'on kyang kun gzhi rnam par shes pa 'ba' zhig las 'jug pa'i rnam par shes pa drug dang nyon mongs pa can gyi yid kyang skye ste/_sngon gyi bag chags kyi dbang gis so/_/yang
[\[118b\]]
[\[118b.1\]]dang yang las kyi rnam par smin pas sems bskyed de/_de'i las dang las ma yin par 'gyur te/_mgal me'i 'khor lo bzhin no/_/blo dang ldan pa'am byang chub sems dpa'i sprul pa'i sku'i dbang gis las zhes pa ni/_sems can sna tshogs pa yongs su smin pa'i phyir chos ston to/_/_
[\[118b.2\]]gang gi phyir sangs rgyas rnams kyi gang ci yang rung ba'i ngag gi las de ni chos ston pa la gnas zhes gsungs pa'i phyir ro/_/las min zhes pa ni ston pa de sgra brnyan bzhin te/_rkan dang lce dang mgrin pa dang mchu rnams kyis brjod pa ni ma yin no/_/de'i zhes pa ni sangs rgyas bcom ldan
[\[118b.3\]]'das de'i'o/_/'gyur zhes pa ni nges par ro/_/'on kyang /_ji srid lus la rnam gnas par/_/zhes pa ni/_gang du de bzhin gshegs pa'i chos ston pa'i dus su 'khor 'dus pa de ni 'dir sngon gyi las kyi dbang gis theg pa gsum la mos pa rnams dang /_bla na med pa'i theg pa
[\[118b.4\]]la gnas pa rnams kyi rang gi sems bskyed pa'i dbang gis so/_/'di dag thams cad sems kyi nang du 'dus shing sems kyang thams cad kyi nang du 'dus so/_/de'i phyir sngon gyi lus las byung ba'i sems can rnams kyi lus de rnams nyid 'khor 'dus pa yin gyi gzhan ni ma yin
[\[118b.5\]]no/_/de ltar yang bcom ldan 'das kyis thams cad gsad pa'i rgyud las gsungs pa/_rnal 'byor pa dang sems can kun/_/'dod dang mi 'dod dngos po yis/_/nyon mongs bag chags nges pas bsgos/_/lus can nges par 'khor bar 'gyur/_/sems gang sdug
[\[118b.6\]]bsngal de nyid de/_/lus can gyis ni lus 'byung phyir/_/sems de so sor rtogs pa yis/_/skye bo yis ni sdug bsngal gnon/_/rnam par snang mdzad rgyal ba mgon/_/sangs rgyas thams cad gcig 'dus pa/_/sems can thams cad sangs rgyas nyid/_/sangs rgyas
[\[118b.7\]]sems can sgrol byed pa'o/_/zhes bya ba la sogs pas rtogs par bya'o/_/yang de nyid las gsungs pa/_rang sems nyid ni rdzogs sangs rgyas/_/rtogs par bya ba'i sems nyid de/_/rang sems nyid ni gsad bya ste/_/sems ni gsad par bya ba yin/_/rnal 'byor
[\[119a\]]
[\[119a.1\]]ba ni 'byor 'brel phyir/_/res 'ga' 'ang dngos po 'byung ba min/_/sangs rgyas gang de rnal 'byor pas/_/sangs rgyas nga rang zhes ni bsgom/_/mdor na ting 'dzin ye shes ni/_/sangs rgyas nyid du 'byung ba yin/_/sangs rgyas rnal 'byor ma rtogs par/_/sangs
[\[119a.2\]]rgyas rnal 'byor pas mi 'thob/_/ji ltar phra mo'i dngos po mthong /_/de ltar dngos dang dngos med bsgom/_/dngos dang dngos med dngos po min/_/bsgom pa yongs su brtag pa nyid/_/dngos po bsgom pa dngos po med/_/bsgom pa nyid ni bsgom pa min/_/dngos dang dngos med dag
[\[119a.3\]]gi dngos/_/rang gi sems kyi las ni nyid/_/sangs rgyas yul ni sangs rgyas min/_/sems can yul du mi 'gyur te/_/sangs rgyas rtogs la sangs rgyas min/_/rang sems thul ba sangs rgyas nyid/_/ces pa la sogs pas rtogs par bya'o/_/de'i phyir me long gi gzugs brnyan bzhin
[\[119a.4\]]du sems can rnams kyi rang gi bdag nyid kyi dbang gis sangs rgyas mthong bar 'gyur gyi/_rigs gzhan ni med ces pa'i don to/_/dge dang mi dge gang cung zad/_/byas pa'i las rnams thams cad byed/_/ces pa ni gang gi phyir 'dod chags dang zhe sdang dang gti mug la sogs
[\[119a.5\]]pas g.yogs pa gdul dka' ba la sogs pa'i sems can rnams la de'i las rnams byed de las tshogs kyi tshul gyis chos ston zhes pa'i don to/_/thams cad ces pa ni gsad pa dang bskrad pa dang dbye ba dang rmongs pa dang dbang la sogs pa'o/_/byas pa zhes pa ni sngon gyi las kyi
[\[119a.6\]]rnam par smin pas rang gi cha las bskyed pa'i dbang gis de bzhin gshegs pa'i las de ni byas pa'i las te gang la yod pa de la de skad ces bya'o/_/de'i rang gi sems kyi mi dge ba'i dbang gis gsad pa la sogs pas rnam par gzhom mo/_/bde ba'i dbang gis ni thams cad kyis dge
[\[119a.7\]]ba nyams su myang ngo /_/gang gi phyir/_rang nyid byed po rang 'phrog go/_/rang nyid rgyal po rang gtso bo/_/zhes gsungs pa'i phyir ro/_/'on kyang thun mong ba'i sems can mi dge ba'i grogs la chags pa rnams mi dge ba'i dbang gis mnar med pa la sogs pa'i sdug bsngal nyams su
[\[119b\]]
[\[119b.1\]]myong bar 'gyur ro/_/de bzhin du dge ba'i dbang gis mtho ris la sogs pa rnams su longs spyod rnyed ces pa ni thams cad du grags pa'o/_/da ni las dang po pa'i tshul gyis bsgom pa'i sbyor ba gsungs pa/_sbyor ba zhes bya ba la sogs pa la/_'dir 'chad bzhin pa'i tshul gyis
[\[119b.2\]]dbang ji lta ba bzhin thob pa'i slob ma yang dag par rjes su gnang ba de'i rang dang gzhan gyi don du bskyed pa'i rim pa'i tshul gyi dkyil 'khor gyi 'khor lo la sogs pa'i rnam par lha dmigs pas tha mal pa'i nga rgyal yongs su spang ba'i don du lha'i nga rgyal 'chang ngo /_/de'i sbyor ba zhes
[\[119b.3\]]pa ni gnas bsrung ba dang bdag bsrung ba dang rnal 'byor bsrung ba dang /_dang po'i sbyor ba dang /_dkyil 'khor rgyal po mchog dang /_las rgyal po mchog dang /_thig le'i rnal 'byor dang /_phra mo'i rnal 'byor ro/_/du'i sgra ni nges par gzung ba'o/_/mnyam pa nyid ces pa ni
[\[119b.4\]]sbyor ba des sems rnam par g.yengs pa spangs pa'i phyir de'i zhi ba ni mnyam pa nyid du gsungs te/_sbyar bar bya zhes dgongs so/_/de'i phyir bsgom pa ru ni 'gyur/_/zhes pa ni dngos po bsgom par bya'o/_/de ci zhe na/_bcom ldan 'das kyi gzugs dpal he ru ka'i rnam pa la
[\[119b.5\]]sogs pa dmigs pa'o/_/de nyid bsgom par bya bar 'gyur/_/zhes pa ni nges pa'o/_/de'i rang bzhin nyid kyis na kun gzhi rnam par shes pa de rab kyi mthar song ba'i phyir ro/_/bsgom pa'i dngos po dang sgom pa po gcig tu 'dres pa'i bdag nyid ces pa'i don to/_/gang
[\[119b.6\]]tshe las kyi lus zhig na/_/de lta bu yi lus su 'gyur/_/zhes pa ni 'dir gang tshe 'chi ba'i dus su phung po lnga rnams 'jig par 'gyur ba de'i tshe lus dang ngag dang sems kyi las rnams kyang 'jig go/_/'on kyang snga ma la ltos pa'i phyir bag chags kyang 'jig pas chos thams
[\[119b.7\]]cad la dmigs pa dge ba'am mi dge ba'i 'bras bur 'gyur ro/_/de'i phyir 'dir yang dpal he ru ka la sogs pa'i dmigs pas de 'dra ba'i lha ru 'gyur ro/_/de ltar rnal 'byor pas 'chi ba'i tshe gang dang gang gi gzugs bzang ba de dang de ru snang ngo /_/ji ltar skyes pa'am bud med
[\[120a\]]
[\[120a.1\]]'ga' zhig gnyid ma log pa'i gnas skabs su chags pa yid la byed pa de nyid kyis gnyid log pa'i gnas skabs su rnam par rtog pas rmi lam du yang nyams su myong bar 'gyur ro/_/gang gi phyir/_'ga' zhig gnyid log sad pa na/_/reg dang nyams su myong mi
[\[120a.2\]]rnyed/_/des na de ni brdzun par 'gyur/_/de 'di sems kyi tho 'tshams pa'o/_/de'i phyir rnal 'byor pa'i sems nyid lha'i gzugs su 'gyur ro/_/de yi nus pa de tshe des/_/gang gis brtan dang g.yo ba khyab/_/ces pa ni lha de'i gzugs kyi nus pa ni stobs so/_/de tshe zhes pa ni nges par
[\[120a.3\]]gzung ba'o/_/de'i zhes pa ni sgrub pa po'i 'o/_/gang gis khyab ces pa ni ston ga'i nam mkha' nyi ma phyed du snang ba lta bu kun gzhi rnam par shes pa des khyab pa'o/_/brtan g.yo zhes pa ni khyab bya'o/_/brtan pa ni snod la sogs pa'o/_/g.yo ba ni rkang gnyis pa dang rkang bzhi
[\[120a.4\]]pa la sogs pa'o/_/de ltar thams cad kyis khyab par byed pa de la de skad ces bya'o/_/yang na chos rnams thams cad kyi rtag pa nyid kyis na khyab par byed pa ni chos kyi sku'o/_/rnal 'byor de nyid kyi sems rdo rje 'chang lha'i gzugs des phyi dang nang gi gzugs rnams la khyab
[\[120a.5\]]pa'o/_de yi kha dog shes par bya/_/lung dang mnyam pa lta bu'o/_/zhes pa ni/_de'i lha'i bdag nyid kyi sems kyi'o/_/kha dog ni dkar po dang /_ser po dang /_dmar po dang /_nag po dang ljang gu'o/_/gang lung dang mnyam pa lta bu zhes pa ni bya ba dang /_spyod pa dang rnal
[\[120a.6\]]'byor dang rnal 'byor bla ma dang rnal 'byor bla ma'i rgyud rnams su gang bcom ldan 'das kyis gsungs pa'i zhi ba la sogs pa'i las kyi tshul gyis shes par bya zhes pa de nyid sgrub pa pos mos pa'i dbang gis lte bar mtshon par bya'o/_/yang na kha dog thams cad do/_/mya
[\[120a.7\]]ngan 'das nas dpa' bo ni/_/gos pa med cing dri mas sbags/_/zhes pa'am/_mya ngan 'das zhes pa ni chos sku'o/_/dpa' bo zhes pa ni lhan cig skyes pa'i sku'o/_/mi 'dzag pa'i phyir dpa' bo ste/_yan lag ma rnams kyis bde ba la reg pas res 'ga' yang 'dzag par
[\[120b\]]
[\[120b.1\]]mi 'gyur zhes pa'i don to/_/yang na dpa' bo dang bcas pa'i lhan cig skyes pa rdo rje lta bu'i ting nge 'dzin gyis de bzhin gshegs pa rnams nam mkha'i khams kyi mthar thug par bzhugs pa ni dpa' bo ste/_mi 'dzag pa'i rgyud ces pa'i don to/_/yang na bdud bzhi bcom pa'i
[\[120b.2\]]phyir snying rje chen po mngon du byed cing phyir mi ldog pa'i phyir dpa' bo'o/_/yang na dpa' bo rnams thul ba'i phyir dpa' bo'o/_/gos pa med ces pa ni 'dod chags dang zhe sdang dang gti mug dang phrag dog la sogs pas ni gos pa ste/_nam mkha' la sprin bzhin 'gebs par
[\[120b.3\]]byed pa de bzhin du sems la ma rig pa la sogs pa'i nyon mongs pa dang nye ba'i nyon mongs pa glo bur ba'i dri ma rnams kyis 'gebs par byed do/_/de rnams dang bral ba ni gos pa med pa ste/_longs spyod rdzogs pa'i sku'o/_/dri mas sbags zhes pa ni sprul pa'i sku'o/_/de
[\[120b.4\]]yang ma dang pha yang dag par sbyor ba'i dbang gis phung po lnga la sogs pa rnams la rten par byed do/_/dri ma de rnams kyis 'od gsal ba'i ye shes stong pa dang /_snying rje'i bdag nyid kyi sems sbags pa'o/_/gang gi phyir phung po lnga ma gtogs par sangs rgyas rnams kyis
[\[120b.5\]]sems can gyi don du mi 'gyur ro/_/rgyu des na skyes rabs sna tshogs pa rnams su 'khrungs pa'i phyir ma 'ongs par yang sprul pa'i skus cung zad 'dod chags la brten pa'i thugs kyis rten par byed do/_/'dod chags ni sems kyi dri ma ste/_dngos po rnams la chags
[\[120b.6\]]pa'i dri mas des sbags pa ni sangs rgyas kyi ye shes 'jug pa'i don to/_/de ltar sku bzhi go rims bzhin rnal 'byor pa rnams dang 'brel par bya'o/_/da ni phyi dang nang du rtsa'i dbye bas 'pho ba bcu gnyis kyi dbang gis sa bcu gnyis bstan pa dang /_rigs kyi rnal 'byor ma
[\[120b.7\]]rgyu ba'i dam tshig bstan pa'i phyir ma dang sring mo zhes pa la sogs pa gsungs te/_'dir lte bar 'khor lo rtsibs bcu gnyis pa'i rang bzhin thun mong du bstan pa'o/_/'on kyang tshad ma ni rtsibs bcu'o/_/de ci zhe na/_'dir phyogs brgyad kyi dbye bas rtsibs brgyad thun brgyad
[\[121a\]]
[\[121a.1\]]kyi bdag nyid do/_/de bzhin du thun tshod gnyis dbye bas gnyis lhag pa'o/_/de ltar rtsibs bcu dkyil 'khor bcu 'bab pa'i phyir yang bcu'o/_/de'i 'og dang steng gi dbye bas 'dab ma gnyis te/_rtsa gnyis khu ba dang khrag 'bab ba'o/_/de ltar rtsibs bcu
[\[121a.2\]]gnyis 'dir rim pa bzhin rtsa rnams 'dus te/_ma ni ser skya ma'o/_/sring mo ni yid bzangs ma'o/_/bu mo ni i Ta'o/_/gnyen mo ni snar ma'o/_/bram ze mo ni glang po che'i lce'o/_/rgyal rigs mo ni rgyal zhes pa'o/_/rje'u rigs mo ni rgyal ma'o/_/dmangs rigs ni i da'o/_/gar
[\[121a.3\]]mkhan ma ni sreg ma'o/_/tshos mkhan ma ni dung can ma'o/_/'og tu ye shes can te de ni g.yung mo'o/_/steng du rnam par shes pa ste/_de ni gtum mor shes par bya'o/_/shes rab thabs kyi cho ga yis/_/zhes pa ni shes rab ni rnal 'byor ma bcu gnyis so/_/de rnams kyi thabs ni srog la
[\[121a.4\]]sogs pa'i rlung rnams so/_/cho ga yis zhes pa ni dus kyi khyad par gyis so/_/mchod par bya zhes bya ba ni ji lta ba'i dus kyis nye bar mtshon par bya'o/_/de nyid rig pas zhes pa ni rnal 'byor pa de kho na nyid tshol zhing rig pa de ni de nyid rig pa'o/_/de kho na nyid ces pa ni rang rig pa'i
[\[121a.5\]]ye shes rab kyi gnas skabs su son pas rdo rje 'dzin pa chen po'i sa thob bo/_/dus 'di'i cho ga ma gsungs kyang bla ma brgyud pa las rtogs par bya'o/_/de'i rim pa ni 'di yin te/_rtsibs bcu'i dbye ba rnams la rtsibs re re rtsa re re'i bdag nyid kyis 'pho ba bcur 'gyur te/_'og
[\[121a.6\]]dang steng gi rtsa nyid kyis dbye bas thun tshod bzhi dang lhan cig 'pho ba gnyis so/_/ci'i phyir zhe na/_phyi rol du yang lug dang srang gi 'pho ba'i dus gnyis mnyam pa'i phyir ro/_/de ltar nang du mnyam par sbyor ba'i phyir rdo rje lta bur srog dang thur sel 'gog pas rtsa gnyis rtogs
[\[121a.7\]]par bya'o/_/de ltar 'pho ba bcu gnyis nye bar mtshon par bya'o/_/ji ltar phyi rol de bzhin nang gi bdag nyid do/_/de yang 'pho ba re re la g.yon dang g.yas kyi sna'i bu ga'i dbye bas dkyil 'khor lnga lnga rgyu bar 'gyur te/_dkyil 'khor re re la sum brgya drug cu'i srog rnams su
[\[121b\]]
[\[121b.1\]]'gyur ro/_/de ltar dbyug tshod drug cu dang rtsa drug cu rnams su yang 'gyur ro/_/de bzhin du a wa d+hU tI'i ye shes kyi dkyil 'khor gyi cha la dkyil 'khor bcu gnyis su brjod de/_de rnams lhan cig bdun cu rtsa gnyis su 'gyur ro/_/de rnams las rnal 'byor ma dang /_/rnal
[\[121b.2\]]'byor gyi rgyud rnams skye ba brjod do/_/de la de ltar spro ba dang sdud pa dang g.yon gyi rtsa rnams la rnal 'byor ma'i rgyud drug tu 'gyur ro/_/de bzhin du g.yas kyi rtsa la rnal 'byor gyi rgyud drug tu 'gyur ro/_/de yang g.yon rnams la 'khor lo sdom pa dang /_gdan bzhi pa dang /_rnal
[\[121b.3\]]'byor rjes su rig pa dang /_kun du spyod ma dang /_brjod pa bla ma dang /_he ru ka mngon par 'byung ba'o/_/de bzhin du g.yas rnams la 'dus pa dang /_sgyu 'phrul dra ba dang /_rdo rje bdud rtsi dang /_rdo rje 'jigs byed dang /_gshin rje'i dgra dang dpal mchog dang po'o/_/de
[\[121b.4\]]ltar rnam pa gnyis ni kha sbyor zhes brjod de/_dus kyi pho nya drug drug gi dbye bas so/_/de las rnal 'byor ma dang rnal 'byor gyi rgyud dag 'byung ste/_sum cu gnyis drug cur 'gyur zhes sbyar ro/_/de las dpal dgyes pa'i rdo rje 'bum phrag lnga pa zhes rtog pa sum cu rtsa gnyis
[\[121b.5\]]kyi bdag nyid do/_/des na rgyud nyung ngur byang chub kyi sems 'bab pa'i rtsa sum cu rtsa gnyis gsungs te/_de ni sdud pa'i don to/_/de de ltar mi shes pa'i sems can rnams la kha sbyor thig le las byung ba'i rnal 'byor gtsor bcom ldan 'das kyis bstan to/_/slar yang rtsa 'di
[\[121b.6\]]dag rnams kyi rtsibs bcu gnyis rnams la rlung rnam par gzhag pa brjod de srog dang /_thur sel dang /_mnyam pa dang /_gyen rgyu dang /_khyab byed lnga'o/_/klu dang /_rus sbal dang /_rtsangs pa dang /_lhas byin dang /_nor rgyal zhes pa bcu ni rtsibs bcu la'o/_/de bzhin
[\[121b.7\]]du 'og dang steng du ye shes 'char ba dang /_rnam par shes pa 'char pa'o/_/de rnams kyi 'pho ba bcu gnyis kyi dbye bas dkyil 'khor rgyu ba'i dbang gis dang bla ma'i man ngag gi dbang gis a wa d+hU tIr srog rgyu bas 'pho ba'i dkyil 'khor rnams 'gog par 'gyur ro/_/rgyun du goms
[\[122a\]]
[\[122a.1\]]pa'i sbyor ba'i yan lag bcu gnyis rnams 'gog par 'gyur ro/_/des na sa bcu rnams kyi 'bras bu la longs spyod par 'gyur te/_gang gi phyir ma zhes pa la sogs pa tshos mkhan ma'i mthar thug par rab tu dga' ba la sogs pas sa bcu rnams kyi ting nge 'dzin
[\[122a.2\]]gyi yon tan don dam pa'i bden pa'o/_/'di'i rgyu yang kun rdzob kyi bden pa la sogs pa'i rtsa rnam pa bcu pha rol tu phyin pa bcu ste/_des rab tu thob pa'i sangs rgyas kyis kun du 'od rnam pa kun gyi mchog dang ldan pa stong pa nyid yang dag pa'i mtha' ni g.yung mo zhes brjod do/_/dang ni
[\[122a.3\]]sdud pa'i don to/_/de dag ni ma gsungs kyang don gyis rtogs par bya zhes pa'i don to/_/de bzhin du snying rje'i dbang gis mos pas spyod pa'i sa ni bcu gnyis so/_/de yang dang por 'gyur te/_gang gi phyir rnal 'byor pa'i bsam gtan thams cad kyi dang por snying rje la dmigs pa'i
[\[122a.4\]]bsam gtan de bzhin gshegs pas bstan to/_/de yang gtum mo zhes brjod de shin tu gdug cing gtum pa'i log pa'i chos kyis nye bar bsnun pa rnams kyis blo ngan pa rnam par gzhom pa'i phyir drag po la sogs pa'i gzugs dang snying rjes brlan pa'i thugs kyis las tshogs
[\[122a.5\]]sna tshogs pa de bzhin gshegs pas gsungs so/_/de'i phyir gtum mos gtum po'i las rnams gzhom pa'i phyir steng gi rtsa dgag go/_/de ltar srog dang thur sel gyi sbyor ba'i shes rab dang thabs kyi cho ga'i sbyor ba des rdo rje lta bu'i sems mchod par bya'o/_/yang na dbang gi dus su
[\[122a.6\]]rnal 'byor ma bcu slob mas slob dpon la dbul bar bya'o/_/g.yung mo dang gtum mo'i bu mo skye gnas ma nyams pa gnyis khrus kyi don du yang dbul lo/_/de rnams dang lhan cig slob dpon gyis snyoms par 'jug par bya ste/_slob ma la gsang ba'i dbang bskur ba'i rgyur ro/_/_
[\[122a.7\]]de yang bung ba dang 'dra ba kha phye ba dang dpyang thag dang /_bskums pa dang /_brkyang ba la sogs pa 'byed pa'i tshogs 'dod pa'i bstan bcos su gsungs pa'i tshul gyis rtogs par bya'o/_/de bzhin du bcu'i nang nas gcig dbang phyi ma'i don du slob ma la gtad par bya'o/_/gcig
[\[122b\]]
[\[122b.1\]]kyang 'bras bu dang rgyu'i dbang gis bcur 'gyur te/_de ci zhe na/_gsungs pa/_dang po nu ma la reg pa'i phyir ma zhes brjod do/_/de yang gdung ba dang bcas pas lta ba ni sring mo'o/_/brtse ba brtan pas 'khor ba'i sdug bsngal sel to/_/da ni nges par gzung ba'o/_/de yang thams cad
[\[122b.2\]]kyi rjes su 'brel bar bya'o/_/de bzhin zhes pa ni ma lta bu dang sring mo lta bu'o/_/bu mo lta bu zhes pa ni yang dang yang du'o bya ba'i phyir ro/_/de bzhin du gnyen mo ni 'khyud pa'i phyir ro/_/bram ze mo ni dam pa'i don rig pa'o/_/rgyal rigs ma zhes pa ni shin tu chags pa'i sbyor bas res 'ga'
[\[122b.3\]]yang yongs su mi tshim pa'o/_/yang na shin tu gdungs pas kyang mi tshim pa'o/_/yang na bram ze mo zhes pa ni tshangs pa'i gnas su shes par bya ba ste/_rang gi lag pas mtshan ma bzung nas rang gi mtshan mar reg par byed pa'o/_/de bzhin du rje'u rigs mo zhes pa ni cha lugs
[\[122b.4\]]sna tshogs pa'am gzugs sna tshogs pas 'dod pa'i bstan bcos kyi tshul gyis srid ces pa'am/_ha zhes pa 'don pa'o/_/de bzhin du dmangs rigs mo ni 'dzag pa ste/_ji ltar ri'i rtse mo nas chu rgyun 'dzag pa de bzhin du pad+ma'i lte ba nas byang chub sems kyi rgyun 'jag pa'o/_/_
[\[122b.5\]]de bzhin du gar mkhan ma zhes pa ni yan lag brgyad kyis bskyod pa'i phyir ro/_/de bzhin du tshos mkhan ma zhes pa ni chags pa chen po'i bde bas mchod pa'i phyir sna tshogs pa'i bde bas bde ba mi 'chor bar byed pa'o/_/de ltar 'dod pa'i gnas skabs bcu rgyas pa las shes
[\[122b.6\]]par bya'o/_/de nas g.yung mo zhes pa ni lhan cig skyes pa dga' ba'i dus su ye shes smrar med pa dang reg tu med pa'i phyir dbang po rnams kyi spyod yul ma yin pa nyid kyis ngag gi lam dang bral zhes pa'i don to/_/de nyid gtum mor shes par bya ste/_rnam par rtog pa'i shing
[\[122b.7\]]bsreg pas gtum mo'o/_/dga' ba dang bral ba rnams bral bar byed cing de bzhin bde bar byed pa'o/_/de ltar phyi dang nang gi sbyor ba ni dam tshig ces pa'i don to/_/de ni 'dus pas dam tshig tu blta'o/_/de nyid rig pas mchod ces pa ni gnyis te/_sgyu ma lta bu dang rnam
[\[123a\]]
[\[123a.1\]]par rig pa'o/_/sgyu ma lta bu'i ni sngon du gsungs pa'i 'khor lo rtsibs bcu gnyis pa'i tshul gyis sa la brten pa'o/_/de'i phyir rnam par rig pa ni da lta'i sems can rnams kyis rang gi sems kyi bsam pas las kyi phyag rgya dang sbyar bas sangs rgyas nyid
[\[123a.2\]]thob pas de la de skad ces bya'o/_/da ni dam tshig bsrungs pa dang nyams pa'i skyon dang yon tan bstan pa'i phyir/_ji ltar dbye ba skye med par/_/zhes pa la sogs pa gsungs te/_'dir sngon du gsungs pa'i ting nge 'dzin brten pa'i dus su de yang rab tu 'bad pas brten par
[\[123a.3\]]bya'o/_/rab tu 'bad pas zhes pa ni lus dang ngag dang sems kyi nyes pas rtsa rgyu ba'i dus su ji ltar sems rnam par g.yeng bar mi 'gyur ba de ltar dus 'jig par byed de skad cig ma gcig la mtshon pa zhes pa'i don to/_/gang gi phyir rnam par g.yeng bar 'gyur ba de'i tshe
[\[123a.4\]]nyes pa skye ste/_ting nge 'dzin la gnas pa'i sems nyams so/_/sems nyams pa des ji ltar dbye ba zhes pa dus kyi dbye ba skye'o/_/des na skal ba med par 'gyur te/_mig la sogs pa'i rnam par shes pa rnams g.yeng ba'i don to/_/de mthong ba'i nyes pa'i phyir dam tshig nyams
[\[123a.5\]]par 'gyur ro/_/yang ni dbang la sogs pa'i dus su dam tshig la spyod pa'i dbang gis gsad par mi byed ces pa ni gdul dka' ba'i sems can nyan thos la sogs pa rnams kyis de mthong bas sdug bsngal zhes pa ni mnar med pa la sogs pa'i dmyal ba rnams su 'gyur te/_rnal
[\[123a.6\]]'byor gyi spyod pa la tho 'tshams pa sbrul la sogs pas bsad nas sdug bsngal nyams su myong bar 'gyur ro/_/de'i phyir/_dam tshig bsrungs pas dngos grub 'thob/_/ces pa ni nges pa'o/_/da ni rnal 'byor ma zhing skyes brgyad kyi rigs rnams bstan pa'i phyir/_rigs kyi
[\[123a.7\]]dbye bas phye ba zhes bya ba la sogs pa gsungs te/_'dir zhing dang nye ba'i zhing la gnas pa'i rnal 'byor pa rnams kyi rigs kyi dbye bas phye ba zhes pa ni de bzhin gshegs pa lnga'i rang bzhin gyi bdag nyid mtshon par bya ba'o/_/des na nye bar mtshon pas sgrub pa po rnams la
[\[123b\]]
[\[123b.1\]]mchog ster bar 'gyur ro/_/ci'i phyir zhe na/_sems kyi rigs kyi dbang gis gcig dang du ma'i sems las byung ba'i dngos po'i phyir des na dag pa'i rang bzhin gyis 'khor lo las phyi rol du rnal 'byor ma rnams skye'o/_/des na yang sgom pa tsam gyis rnam par rtog pa'i dbang
[\[123b.2\]]gis sgrub pa po rnams kyang dus mnyam pa la skye'o/_/de'i phyir gcig las gcig mthong bas grol bar 'gyur ro/_/de ltar zhing brgyad kyi rnal 'byor ma rnams rang gi rigs dang 'khyud pas phyag rgya zhes pa phyag rgya chen po'i dngos grub thob par 'gyur ro/_/de yang rnam pa lnga ru
[\[123b.3\]]gsungs te/_bram ze mo la sogs pa'o/_/de bzhin gshegs par 'dod ces pa ni rnam par snang mdzad 'dod ces pa'o/_/dpag med rdo rje zhes pa ni 'od dpag med pa'i rigs las skyes pa'o/_/las kyi rigs las skyes pa ni don yod par grub pa'i rigs las skyes
[\[123b.4\]]pa'o/_/dmangs ma mo ni zhi ba mo la sogs pa'i rig ma'o/_/rnam snang mdzad ni chen por 'dod/_/ces pa ni nang du rang rigs pa'i gzugs lhan cig skyes pa'i rnal 'byor ma zhes pa'i don to/_/rdo rje zhes pa ni mi bskyod rdo rje'o/_/rin chen zhes pa ni rin chen 'byung ldan gyi
[\[123b.5\]]rigs so/_/phyag rgya rnam pa lngar nges pa'o zhes pa ni sngon du gsungs pa'i zhing skyes kyi rnal 'byor ma rigs lnga las skyes pa rnams so/_/de ltar phyag rgya chen po lngar nges pa'i don to/_/de bzhin gshegs pa rnams kyi rigs/_/'di ni mdo ru bsdus par brjod/_/ces
[\[123b.6\]]pa ni rigs lnga po 'di dag ni 'dod chags chen po dang /_zhe sdang chen po dang /_gti mug chen po dang /_phrag dog chen po dang /_ser sna chen po'i rigs lnga'o/_/rigs de rnams kyis phyag rgya chen po'i dngos grub tu song ba de bzhin gshegs pas mdor bsdus te rab tu
[\[123b.7\]]bstan to/_/'on kyang rigs mtha' yas pas phyag rgya yang mtha' yas te/_gcig la gcig 'khyud pa'i dbang gis rang gi rigs la mngon par 'grod pas de rnams dang lhan cig 'grub pa la 'dir som nyi med do/_/su'o zhe na/_de bzhin nyid du song nas zhes bya ba
[\[124a\]]
[\[124a.1\]]la sogs pa gsungs te/_de bzhin nyid dang yang dag pa'i mtha' dang rnam pa kun gyi mchog dang ldan pa stong pa nyid shes rab kyi pha rol tu phyin pa gnyis med pa'i 'od gsal ba grol ba'i lam gyi mtshan nyid dngos po rnams dang ro gcig par byed pa'i phyag
[\[124a.2\]]rgya ni phyag rgya chen po zhes brjod de/_der song ba ni sems dang sems las byung ba'i dngos po gnyis so/_/dpal ldan zhes pa la/_dpal zhes pa ni gnyis su med pa'i ye shes so/_/ldan zhes pa ni de la rig pa'i sems de'i bdag nyid do/_/de bzhin du slar 'ongs pa zhes pa ni
[\[124a.3\]]de las yang rten cing 'brel par 'byung ba bzhin du de nyid las 'ongs pas sprul pa'i sku bzung nas sems can gyi don byed cing slar yang de nyid du song nas sngags kyi theg pa chen po'i chos rjes su dran pa sku bzhi thob pa'o/_/de ltar/_de bzhin gshegs pa slar yang byon/_/zhes pa'i
[\[124a.4\]]don to/_/shes rab 'di'i zhes bya ba la sogs pa ni go sla'o/_/rigs zhes bya ba la sogs pa ni 'dir sngar gsungs pa'i rigs lnga po de'i khyad par nyid brjod pa'o/_/mtha' yas zhes pa ni rang bzhin rnams mtha' yas pa des na mtha' yas pa'i rigs so/_/brgya zhes pa ni rang
[\[124a.5\]]bzhin de re re las rigs brgyar 'gyur te/_dbyug pa dang yud tsam gyi dbye bas so/_/de yang stong phrag tu 'gyur ro/_/de ltar rigs mtha' yas pa ni sems so/_/de bzhin du rigs brgya ni lus so/_/rigs stong ni ngag go/_/phyis zhes pa ni sku dang gsung dang thugs kyi dbye bas
[\[124a.6\]]zhes pa ste/_nye bar bsdu ba'i don to/_/slar yang tshigs su bcad pa phyed phyed dkrugs te gsungs pa/_rdo rje zhes bya ba la sogs pas bskyed pa'i rim pa bstan to/_/de ci zhe na/_gsungs pa/_rdo rje zhes pa ni mi bskyod rdo rje ste/_mi phyed pa'i ye shes de 'dzin pa'i phyir ro/_/des
[\[124a.7\]]sangs rgyas rnams kyi rnam par shes pa'i phung po bskyed pa ni nam mkha'i khams so/_/rin chen zhes pa ni rin chen 'byung ldan te/_yang dag pa'i ye shes 'dzin pa'i phyir ro/_/des sangs rgyas rnams kyi tshor ba'i phung po bskyed de/_rigs pa'i ye shes zer ba'i phyir ro/_/_
[\[124b\]]
[\[124b.1\]]pad+ma zhes pa ni 'od dpag med de pad+ma'i rtsa ba'i snal ma lta bu'i rtsa rkang pa nas spyi bor 'dzin pa'i phyir yang dag pa'i dran pa des sangs rgyas rnams kyi 'du shes kyi phung po bskyed de/_yang dag pa'i ting nge 'dzin mngon du bya ba'i phyir ro/_/nor bu zhes pa ni don yod grub pa'o/_/ci'i phyir
[\[124b.2\]]nor bu yin zhe na/_in+d+ra nI la lta bu'i ral gri 'dzin pa'i phyir ro/_/nyon mongs pa dang nye ba'i nyon mongs pa sna tshogs pa'am/_'dod chags la sogs pa rnam pa lnga 'joms pa'i phyir des sangs rgyas kyi 'du byed kyi phung po bskyed par 'gyur ro/_/'khor lo zhes pa ni rnam par
[\[124b.3\]]snang mdzad de rnam par snang mdzad ces pa'i rlung chen po de 'gog pa'i phyir des sangs rgyas rnams kyi gzugs kyi phung po bskyed pa'o/_/de bzhin du sa dang chu dang me dang rlung gi khams rnams rim pa bzhin du rtogs par bya'o/_/de'i phyir dkrugs pas sngar gyi tshigs su bcad pa phyed
[\[124b.4\]]kyi don bstan pa'i phyir ro/_/'byung ba zhes bya ba la sogs pa gsungs te/_'dir gang gi phyir ye shes lnga rnam par gzung ba'i phyir de'i dus su rigs gcig nas brtsams te/_ji srid grangs med pa'i rigs rnams bskyed par 'gyur ro/_/ci'i phyir zhe na/_gsungs pa/_
[\[124b.5\]]phung po lnga'i zhes pa ni srog lnga la sogs pa'i rlung rnams so/_/de ltar 'byung ba chen po lnga'i rang bzhin de ni brten pa'o/_/de rnams kyi rten ni phung po lnga'o/_/de'i rang bzhin khams rnams so/_/khams rnams las rigs rnams 'byung ngo /_/de'i rigs rnams kyis byang chub
[\[124b.6\]]sems dpa' rnams kyi rigs su 'gyur te/_bya ba byed pa dang 'brel ba'i phyir ro/_/de ltar yang bcom ldan 'das kyis lang kar gshegs pa las gsungs te/_du ba las ni mer shes shing /_/chu skyar las ni chu yin te/_/byang chub sems dpa' blo ldan gyis/_/rigs ni
[\[124b.7\]]mtshan ma rnams las shes/_/zhes so/_/de ltar sangs rgyas dang byang chub sems dpa' rnams skyes zhes pa ni phung po lnga dang khams lnga po de'i rang bzhin du bskyed par 'gyur ro/_/de'i phyir rigs zhes pa ni sems can sna tshogs pa'i khams rnams su bskyed pa'o/_/sems
[\[125a\]]
[\[125a.1\]]can thams cad 'dod chags dang /_zhe sdang dang /_gti mug dang /_phrag dog dang /_dregs pa dang /_ser sna dang nga rgyal gyi dri mas bsgribs pa 'gro ba drug tu sdug bsngal nyams su myongs ba ma yin nam/_ci'i phyir sangs rgyas dang byang chub sems dpa'
[\[125a.2\]]rnams kyi rigs rnams su skyes/_gang gi phyir gsum la skyabs su 'gro ba tsam gyis kyang ngan 'gror mi 'gro na gzhan lta ci smos/_gang dag sangs rgyas skyabs 'gro ba/_/de dag ngan 'gror mi 'gro'o/_/mi yi lus ni spangs nas su/_/de yis lha yi lus ni rnyed/_/de bzhin du chos
[\[125a.3\]]dang dge 'dun la skyabs su 'gro bas kyang ngo /_/khyad par dus bcu'i dbang phyug sangs rgyas dang byang chub sems dpa' rnams kyi rigs rnams su skyes pa'i sems can thams cad kyi khams rnams dmyal ba la sogs pa'i sdug bsngal nyams su myong bar 'gyur snyam pa'i dogs pa 'ga'
[\[125a.4\]]zhig la yod de/_de'i phyir 'dir lan gsum gsungs/_bden mod 'on kyang mi shes pa'i dri mas bsgribs pas mu stegs pa la sogs pa'i byis pa rnams log pa'i chos la chags pa mi dge ba'i grogs kyi dbang gis phyin ci log gi chos rnams la yongs su rtog go/_/de'i phyir de rnams kyi
[\[125a.5\]]lta ba ngan pa rnams rnam par gzhom pa'i phyir de bzhin gshegs pas chos sna tshogs ston par mdzad do/_/gang gi phyir ting nge 'dzin bar bar du chad pas ji srid du/_sems rab kyi mthar thug par ma gyur pa de'i phyir/_de kho na nyid kyi le'u tshul gyis de kho na nyid bsgom pa bcom ldan 'das
[\[125a.6\]]kyis bstan te/_gang dmigs pas sems rtse gcig par 'gyur ro/_/de ci zhe na/_sgom pa po med ces bya ba la sogs pa gsungs pa/_sgom pa po med bsgom bya med/_/ces pa ni 'dir sems can rnams kyi gzung ba dang 'dzin pa'i dngos pos dbang po'i sgo nas phyi'i dngos po
[\[125a.7\]]rnams la 'jug par 'gyur ro/_/de'i phyir phung po lnga'i nga rgyal las slar yang dge ba dang /_mi dge ba'i bag chags kyi dbang gis ma dang /_pha yang dag par sbyor bas phung po dang khams la sogs pa la brten pa 'dzin to/_/gang las she na/_sems kyi rtog pa'i dngos po las
[\[125b\]]
[\[125b.1\]]so/_/sems kyang mi bden pa te/_mi bden pa la brten par yongs su brtags pa des 'khor bar 'ching bar 'gyur te/_mi shes pas so/_/'di ni 'gal lo/_/ci zhe na/_der bstan pa ci gang dang gang bstan pas sems can thams cad kyi nyon mongs pa rnams zad par byed do/_/de
[\[125b.2\]]yang rnam par rtog pa'i bdag nyid du 'gyur te/_sdud par byed pas gsungs pa'i dam pa'i chos sna tshogs pa'i glegs bam gyi tshul gyis de rnams su ngag gi rnam par rtog pas dngos po'i dpe brjod pa'i phyir ro/_/de 'dir brjod de/_'dir sangs rgyas rnams kyis gzung ba dang
[\[125b.3\]]'dzin pa'i bag chags dang bcas pa'i sgrib pa thams cad dang /_nyon mongs pa rnams spangs pa'i phyir rnam par mi rtog pa'i bdag nyid kyi lam bskyed do/_/gang gi phyir dgra bcom pa rnams kyi ni lhag ma dang bcas pa'o/_/de bzhin gshegs pa rnams kyi ni lhag ma med pa'i mya ngan
[\[125b.4\]]las 'das pa'i lam du 'gyur ro/_/de'i phyir de bzhin gshegs pa rnams kyis rnam par mi rtog pa'i bdag nyid kyi sems rang bzhin dang bral ba chos kyi dbyings kyi bdag nyid do/_/'on kyang kun rdzob kyi rgyus sems ming tsam du brjod do/_/de ltar yang rgyal ba'i yum las gsungs
[\[125b.5\]]te/_rab 'byor sems gang sems de ni sems med par yang dag pa ji lta ba bzhin du rab tu shes pa'i sems de ni sems med pa'o/_/de bzhin du yang /_yod pa ma yin med pa min/_/yod dang med pa gnyis ka min/_/gnyi ga'i bdag nyid med pa'ang min/_/mtha' bzhi las ni rnam
[\[125b.6\]]grol ba/_/de nyid dbu ma pa yis shes/_/de phyir sgom pa po med de/_/sems med ces pa'i don to/_/de med pa'i phyir phung po lnga'i nga rgyal yang med de/_phung po lnga med pa'i phyir mig la sogs pa'i skye mched rnams kyang med do/_/skye mched rnams med pas 'dzin pa yang med do/_/_
[\[125b.7\]]'dzin pa med pas gzung ba'i dngos po yang med do/_/ci'i phyir med ce na/_gcig dang du ma dang bral ba'i phyir ro/_/khams rnams kyi gong bu rdul phra rab tu son cing rdul phra rab kyang cha drug tu phye zhing phyogs cha drug gi dbye bas cha med pa nyid du 'gyur ba'o/_/de ltar phung po lnga dang skye
[\[126a\]]
[\[126a.1\]]mched rnams bden par med do/_/de'i phyir sgyu ma lta bu'i chos/_/bden pa ma yin brdzun pa min/_/sgyu ma'i dpe ni bcu gnyis kyis/_/rtogs par bya'o 'di lta ste/_/sgyu ma dang ni smig rgyu dang /_/dri za yi ni grong khyer dang /_/mdun gyi chu yi zla ba dang /_/me long gi ni
[\[126a.2\]]gzugs brnyan dang /_/de bzhin rmi lam dpa' bo'i gzhu/_/sprin gyi grib ma gsal snang dang /_chu yi chu bur mig 'phrul dang /_/mun pa yi ni rab rib po/_/dam pa'i kun rdzob kyi bden pa gsungs pa ni sna tshogs kyi don 'byung ba'i phyir ro zhes pa ni nges pa'o/_/rigs pa 'dis dngos
[\[126a.3\]]po med ces pa ni rnal 'byor gyi sred pa bsal ba'o/_/yang na bsgom par bya ba dang bsgom pa dang sgom pa po bsgom par bya ba'i rnal 'byor la goms pas cung zad nyams su myong ba dang bcas pa'i sems kyi lam mthong ngo /_/'di gnyis 'di ltar bsgom par bya ba mi phyed pa'i sbyor ba
[\[126a.4\]]blta'o/_/rtsa rnams kyi rang bzhin gyis 'khor los srog dang thur sel 'gog pa yang phan tshun phyi dang nang 'khyud pa'o/_/de ltar bsgom pa yang de dag gi sgyu ma lta bu gsal ba tsam nyid kyis te/_gzhan du de kho na nyid 'di mos par bya ba ma yin no zhes dgongs so/_/da ni don dam pa'i
[\[126a.5\]]bden pa'i lta ba bstan pa'i phyir sngags med ces bya ba la sogs pa gsungs te/_'dir rnal 'byor pa rnams kyi sngags zhes pa la/_sngags ni rnam pa gsum mo/_/de'i rim pa ni 'di lta ste/_dbyibs dang byang chub sems dang rlung ngo /_/de la dbyibs ni rnam pa gnyis te/_sngags dang dbyibs
[\[126a.6\]]kyi bdag nyid do/_/de yang yid skyob pa'i don gyis de bzhin nyid kyi bdag nyid do/_/de bzhin du byang chub sems kyi dbye ba gnyis te/_gcig ni lus la dbyibs kyi rtsa'o/_/de bzhin du byang chub sems rgyu ba'i dus su gang rnal mar brjod pa de'o/_/de bzhin du rlung yang rnam pa gnyis te/_gcig ni
[\[126a.7\]]don dam pa'i srog go/_/de bzhin du gnyis pa ni de rgyu ba'i phyir snal ma dang snal ma med pa ste/_sbas pa nyid kyi yan lag drug gi sbyor bas shes pa'o/_/de yang med de/_bsgom pa'i rnam par rtog pa'i dbang gis so zhes pa ni nges pa'o/_/lha yang med ces pa ni don dam par rang rig pa'i ye
[\[126b\]]
[\[126b.1\]]shes kyi lha de yang med ces pa'i don to/_/de ci zhe na/_gsungs pa/_gzung ba dang 'dzin pa'i dngos po'i phyir ro/_/de ltar ma yin na der ci zhig rtogs par bya zhe na/_spros pa med pa zhes bya ba la sogs pa gsungs te/_'dir spros pa med pa las bzlog pa bsgom par kun du 'dzin pa'o/_/_
[\[126b.2\]]de bzhin du 'khrul pa rnams kyi spyod yul ma yin pa chos kyi dbyings dang de bzhin du yang bzhi pa las 'das pa'i ye shes kyi khams so/_/de dag gnyis med pa ni spros pa med pa dmigs pa yang dag pa'i ye shes bde ba chen po'i rang bzhin 'khrul pa'i rgyu thams cad chub pas na spros pa med pa'o/_/_
[\[126b.3\]]yang dag pa'i ye shes de nyid kyis kun nas nyon mongs pa'i sa bon thams cad zad pa'i phyir rdo rje 'dzin pa chen po'i sa bcu gsum pa zag pa med pas spros pa med pa 'od gsal ba'i ye shes zhes pa'i don to/_/de nyid sngags dang lha de'i bdag nyid du bzhugs zhes sbyar ro/_/sngags rnams
[\[126b.4\]]las byung ba'i lha nyid sngags kyi lha ste/_yan lag drug gi sbyor bas 'od gsal ba'o/_/gang gi phyir sna tshogs pa de'i rang bzhin de'i bdag nyid ces pa ni nges pa'o/_/de ltar yang bcom ldan 'das kyis gsungs pa/_'od gsal rang bzhin sna tshogs pa/_'od gsal
[\[126b.5\]]las ni sna tshogs 'byung /_/de nyid 'od gsal bdag nyid do/_/'di nyid du ni thim par 'gyur/_/'on kyang sgyu ma ltar sangs rgyas/_/sems can rnams kyi lus su 'byung /_/snang ba yi ni rang bzhin chos/_/bstan nas de nyid du thim 'gyur/_/de ltar yid ches tshogs pa rnams/_/sangs
[\[126b.6\]]rgyas rnams kyis bstan pa ni/_/yid ches pa ni 'ba' zhig tsam/_/sems can rnams ni bsgral ba'i rgyur/_/gang dang gang gi las kyis ni/_/sems can rnams ni bsgral ba'i phyir/_/de dang de yi lam nyid ni/_/de bzhin gshegs pa rnams kyis bstan/_/lta ba drug la gnas pa ni/_/sems
[\[126b.7\]]can de nyid 'dod gang dag_/de rnams rang gi sems dbang gis/_/bstan pa de nyid ces su brjod/_/da ni sangs rgyas bcom ldan 'das khyab bya dang khyab byed kyis de kho na nyid bstan pa brjod de 'dir dang po nyid du sangs rgyas pa rnams de bzhin gshegs pa drug gi gzugs kyis de'i rang bzhin
[\[127a\]]
[\[127a.1\]]gyi bdag nyid rnams la de kho na nyid bstan pa'i phyir/_rnam snang zhes bya ba la sogs pa gsungs te/_rnam snang mdzad dang mi bskyod pa/_/rin chen dpag med sems dpa' rnams/_/zhes pa la dang gis ni don yod grub pa bzung ngo /_/sems dpa' zhes pa ni
[\[127a.2\]]rdo rje sems dpa'o/_/de dang po brjod par 'dod pas gsungs pa/_'dir rdo rje sems dpa' gcig pur 'grub pa rtog pa thams cad kyi cho ga dang gzhan rnams su bar bar du ji ltar 'dod pa nges par sbyor ba'i phyir ro/_/de ltar yang bcom ldan 'das kyis sangs rgyas mnyam sbyor
[\[127a.3\]]las gsungs pa/_sna tshogs cho ga 'dod rnams kyis/_/sna tshogs cho ga'i sbyor ba yis/_/sems can rnams ni 'dul don du/_/bde ba thams cad rab grub phyir/_/zhes bya ba la sogs pas so/_/de nyid rnam par snang mdzad shin tu stong pa dang ldan pa'o/_/des sems can
[\[127a.4\]]thams cad 'byung ba'i phyir der 'gog pa'i chos nyid la 'gog cing yongs su mya ngan las 'das pa de rnams ji srid nam mkha'i mthar thug par gzhug par bya ba'i phyir de bzhin gshegs pas bskul lo/_/de ltar yang bcom ldan 'das kyis gsungs pa/_de nyid bcom ldan
[\[127a.5\]]'das sbyor ba/_/rdo rje sems dpa' de bzhin gshegs/_/rnam thar thams cad rnam dag phyir/_/sangs rgyas mya ngan 'das pa 'dzin/_/stong pa ma yin mi stong min/_/dbu ma dmigs par mi 'gyur te/_/shes rab pha rol phyin sbyor ba/_/snying rje thabs kyi bdag nyid do/_/de phyir
[\[127a.6\]]snying rje bcas pa'i thabs/_/shes rab pha rol phyin par gsal/_/rnam par mi rtog lhag mos pas/_/rtog pa thams cad brtag par bya/_/rnam par mi rtog chos rnams la/_sems can don ni yongs su brtags/_/brag ca sgra ni lta bu ru/_/chos kyi gsungs ni blta bar bya/_/zhes bya ba la
[\[127a.7\]]sogs pas so/_/de ltar 'gro ba'i don bsgrub pa mchog mnyam pa med pa rtag tu snang bar byed pa brtse ba chen po'i bdag nyid snying rje mi 'dor ba 'dis rnam par snang mdzad do/_/de nyid mi bskyod rdo rjer kun du 'byung ste/_shin tu gdug cing gtum la drag pa'i sems can rnams kyi las des ngu
[\[127b\]]
[\[127b.1\]]'bod pa la sogs par ltung ngo /_/der shi nas slar sems kyi bag chags kyi sbyor bas sems can du 'gyur te/_shin tu gdug pa che rgyal po/_/bdud kyis byin gyis brlabs pa rnams/_/rims dang dug dang sbyar dug nad/_/mkha' 'gro'i nye bar 'tshe dang gdon/_/bdud dang log 'dren nyid dang
[\[127b.2\]]ni/_/shin tu gdug pa chen por 'gyur/_/srid pa gsum ni rlog par byed/_/legs pa rnams ni zad byed cing /_/lha la sogs pas skyo bar byed/_/bstan pa rnams ni 'joms par byed/_/de'i phyir dbang po dang bcas pa/_/tshangs pa la sogs pa la brten/_/de rnams kyi skyabs la nye bar brten
[\[127b.3\]]to/_/tshangs pa la sogs pa de rnams kyang rdo rje 'dzin la skyabs su 'gro'o/_/de ltar yang bcom ldan 'das kyis gsungs pa/_de'i phyir dbang por bcas pa'i lha/_/tshangs pa la ni nye bar brten/_/tshangs pa dbang por bcas pa'i lha/_/khyab 'jug la ni skyabs su song /_/tshangs pa dang ni
[\[127b.4\]]khyab 'jug lha/_/lha chen po la nye bar brten/_/tshangs pa khyab 'jug dbang phyug che/_/rdo rje can la skyabs su song /_/zhes so/_/de'i phyir mi bskyod rdo rje'i ting nge 'dzin gyis/_dpal he ru ka la sogs pa drag po'i gzugs snying rje chen po can mngon du mdzad do/_/de bzhin du rdo rje sems dpa'i
[\[127b.5\]]yang dag pa'i sbyor ba shes rab dang thabs kyi bdag nyid kyis sangs rgyas thams cad dang khro bo la sogs pa 'dus par bya'o/_/de rnams kyang rdo rje 'chang gi bka' tsam gyis 'khor gyi 'khor lo 'dus pas khams gsum yang nges par bsreg go/_/gang phyir sangs rgyas kun byon na/_/gzhan
[\[127b.6\]]dag smos lta ci zhig dgos/_/shin tu gdug cing drag rnams la/_/zhi ba nyid ni nyer mi sbyar/_/sangs rgyas kun nam ci yang rung /_/khams gsum pa ni khyad par nyid/_/de nas sna yi rtse mo ru/_/yid kyis brtan por gzung bar bya/_/sna yi dbugs ni spro bsdus pas/_/phyag rgya'i sbyor bas
[\[127b.7\]]rgyal ba ni/_/he ru ka sogs spro bar 'gyur/_/de ltar yang glegs bam la lar bcom ldan 'das kyis gsungs pa 'di lta ste/_de nyid bcom ldan 'das sbyor bas/_/rdo rje khro bo rnam par spro/_/he ru ka dpal drag chen po/_/'jigs pa'i thal ba nye bar 'bar/_/sems dpa' sngon po 'bar
[\[128a\]]
[\[128a.1\]]rang bzhin/_/'od kyi dkyil 'khor dmar 'bar ba/_/'jigs pa chen po'i lus ltar 'bar/_/dur khrod kyi ni me lta bu/_/skra las 'od ni chen po 'bar/_/thod pa dag ni cod pan bcings/_/'jig pa chen po'i dus ltar drag_/dur khrod lta bur 'jigs shing gtum/_/_
[\[128a.2\]]drag po la sogs nyams sbyor bas/_/sna tshogs zhal ni rnam par 'khor/_/de ni rnam 'khor smin ma gnyer/_/mar me 'od ltar gar byed pas/_/drag po'i dbang po nye dbang po/_/zla ba nyi ma gshin rjer bcas/_/srid pa gsum ni nye bar 'bar/_/thal bar 'jigs par byed pa 'di/_/_
[\[128a.3\]]rdo rjer bcas shing kha T+wAM bcas/_/dril bur sil sil sgra sgrogs pas/_/yang dag phab nas slar thams cad/_/thal bar song ba de yang 'tshe/_/de las nyi ma'i 'od mi 'byung /_/grib ma mchog tu rno ba'o/_/bdud la sogs pa ma lus spro/_/bdud kyi khrag ni gsol bar spyod/_/de rnams
[\[128a.4\]]lhan cig rgyal po ni/_/dur khrod du ni thal bar byed/_/thams cad rdo rje mnyam par sbyor/_/mkha' 'gro ma dkyil nye bar 'bar/_/shin tu gdug cing drag po gtum/_/sems can khams ni rnam dag nyid/_/sangs rgyas zhing ni dag rnams su/_/sangs rgyas byang chub la ni bzhugs/_/_
[\[128a.5\]]rdo rje can 'dod khro sogs kyis/_/rtog pa thams cad bla med pas/_/nam mkha'i khams kyi mthar thug par/_/sems can khams ni rab tu bsgrubs/_/zhes pa ni bcom ldan 'das kyi nges pa'o/_/de nyid ni rin chen pa ni rdo rje nyi ma'o/_/'dir shin tu gdug cing brkam pa des sems
[\[128a.6\]]can thams cad 'dod pa'i bdag nyid can du 'gyur ro/_/shin tu ser sna che ba des kyang sems can rnams dmyal bar ltung bar 'gyur ro/_/der yang shi nas kyang dbul ches par 'gyur ro/_/de'i phyir ltogs pa dang skoms pa la sogs pa'i nyes pa rnams kyi pha rol gyi rdzas 'phrog pa de
[\[128a.7\]]rnams 'dul ba'i don du de ltar bcom ldan 'das kyis gsungs pa/_de nyid bcom ldan 'das sbyor bas/_/don dam pa ni nor chen po/_/shin tu gdug pa dag don du/_/rdo rje nyi ma 'byung bar 'gyur/_/nam mkha'i snying po kun gyi bdag_/bsam pa thams cad yongs rdzogs byed/_/_
[\[128b\]]
[\[128b.1\]]mkha' las btsun mo sogs rin chen/_/rin chen thams cad sgyur byed pa/_/shin tu gdug cing gtum rnams la/_/zhi ba nyid ni nyer sbyin min/_/shes rab thabs dngos nyi mas ni/_/sgrub po thams cad gdung bar byed/_/byed pa dang ni gzung ba dang /_/'phrog po yi ni khyad par nyid/_/'di
[\[128b.2\]]don thams cad rnam par bsam/_/srid pa gsum ni 'dud par 'gyur/_/khams gsum rnam par rgyal sogs kyi/_/rtog pa kun gyi bla med pas/_/nam mkha'i khams kyi mthar thug par/_/sems can khams ni rab tu bsgrubs/_/zhes pa ni bcom ldan 'das kyi nges pa'o/_/de nyid 'jig
[\[128b.3\]]rten mgon po ste/_/de bzhin du pad+ma gar gyi dbang phyug go/_/log pa'i lta ba la chags pa dang /_de bzhin du mu stegs pa la sogs pa gzhan yang ngo /_/des sems can thams cad bskyed de/_de yis kyang shin tu gdug cing mi bzad pas ngu 'bod chen po rnams su ltung bar 'gyur ro/_/de
[\[128b.4\]]rnams kyi yang rnam par gzhom pa'i phyir bcom ldan 'das kyis gsungs pa/_de nyid bcom ldan 'das sbyor ba/_/rdo rje sems dpa' rnam dag phyir/_/pad+ma rA ga'i rang bzhin sbyor/_/rdo rje chos ni rab tu gnas/_/ji ltar pad+ma dmar po 'di/_/'dod chags dri mas mi gos te/_/de bzhin
[\[128b.5\]]bag chags skyon rnams ni/_/sna tshogs kyis dag khams gsum pa/_/de la kun tu bltas pa'i phyir/_/dbang phyug dag gi rgyal bar 'gyur/_/dpal ldan kun tu gzigs dbang phyug_/rdo rje sems dpa' de bzhin gshegs/_/'dod chags thams cad rnam dag phyir/_/bcom ldan
[\[128b.6\]]mchog ni ster ba'i mchog_/sna tshogs 'dul ba'i thabs dang ni/_/sna tshogs 'dul ba'i spro ba yi/_/spyan ras gzigs dbang phyug rgyal po/_/pad+ma gar gyi dbang phyug 'gyur/_/pad+ma 'bar ba mnyam sbyar ba/_/mkha' 'gro ma yi dra ba sdom/_/dpal ldan gar gyi dbang sogs kyis/_/rtog
[\[128b.7\]]pa kun ni bla med pas/_/nam mkha'i khams ni mthar thug par/_/sems can khams ni rnam par sbyangs/_/zhes pa ni nges pa'o/_/de bzhin du de nyid dang gi rta mchog tu bzung ste/_shin tu brtson 'grus dman pa'i phyir de las sems can thams cad bskyed par 'gyur te/_/slar yang
[\[129a\]]
[\[129a.1\]]brtson 'grus dman pa des mnar med pa'i dmyal bar ltung bar 'gyur te/_de rnams kyis brtson 'grus thob par bya ba'i phyir/_rta mgrin gyi ting nge 'dzin gyis bcom ldan 'das kyis gsungs pa'i tshig brjod de/_de nyid bcom ldan sbyor ba ste/_/rdo rje sems dpa' de
[\[129a.2\]]bzhin gshegs/_/dpal ldan rta yi sbyor cho gas/_/rta yi mchog ni 'byung bar 'gyur/_/thams cad dag par mos pa yis/_/rab bsgrubs stobs kyis mi 'gro'o/_/thams cad gnon pa nyid kyis ni/_/'jig rten thams cad rab gzir bya/_/sems can khams ni sna tshogs par/_/shin
[\[129a.3\]]tu gdug cing mi bzad gtum/_/byi byed chom po gsod byed pa/_/thams cad de ltar rnam sbyang bya/_/dor thabs dang ni rgyud nyid kyis/_/rab bsgrubs stobs dang ldan de bzhin/_/mtshon cha lnga dang nye mtshon lngas/_/'jig rten kun las rgyal de tshe/_/'gro ba brtan dang g.yo ba ni/_/ma lus
[\[129a.4\]]sna tshogs pa ni 'grub/_/sna tshogs 'dul ba'i thabs rnams kyis/_/rgyal srid chags pa rjes su bskyang /_/'dod can rnams la 'dod par 'gyur/_/drag po rnams la drag por 'gyur/_/zhi ba rnams la zhi bar 'gyur/_/gzhi rnams kyang ni rnam par gnon/_/dbang phyug dam pa gnas
[\[129a.5\]]par bya/_/rab bsgrubs stobs kyis mi 'gro'o/_/'jigs pa'i lha mo bkug nas ni/_/rang nyid nye ba'i longs spyod spyod/_/khyab 'jug yang dag par mnan par/_/rab bsgrubs stobs kyis de mi 'gro/_/dpa' mo yang dag bkug nas ni/_/rang gi nye ba'i longs spyod spyod/_/skye dgu'i
[\[129a.6\]]bdag po yang dag gnas/_/rab bsgrubs stobs kyis mi 'gro'o/_/rab zhi lha mo yang dag mnan/_/rang ni nye ba'i longs spyod spyod/_/'dod pa'i lha ni yang dag mnan/_/rab bsgrubs stobs kyis de mi 'gro/_/dga' ma brtse brtan dbang phyug ma/_/yang dag bkug nas nyer longs
[\[129a.7\]]spyod/_/de sogs mtha' med dang po ni/_/chos dbyings mnyam dang mi mnyam pa/_/nam mkha'i khams kyi mthar thug par/_/rdo rje bu mo mchog ni gdon/_/nam mkha' kun gyi skabs na dpal/_/rdo rje sems dpa' rab tu bzhugs/_/bsgrubs pa'i rta yi sbyor ba yi/_/skyes bu
[\[129b\]]
[\[129b.1\]]gzhon nu'i sgrub thabs kyis/_/ma lus 'jig rten gsum rgyal po/_/rdo rje 'dzin bcas yang dag thob/_/byang chub sems ni mtha' med brtse/_/btsan thabs sbyor bas bsgrub par bya/_/thams cad bdag la mos pa yis/_/bsgrubs pa'i stobs kyis de mi 'gro/_/pha rol
[\[129b.2\]]stobs ni mnan pa yis/_/sangs rgyas byang chub rab brnyes byas/_/bdud med dka' spyod kyis bsgrub cing /_/sangs rgyas byang chub bde chen po/_/de yi sbyor ba'i bdag nyid thob/_/go 'phang mchog tu rtag pa'o/_/sems can khams ni sna tshogs pa/_/ma lus pa ni mngon du bya/_/_
[\[129b.3\]]bdud med dka' spyod byang chub pa/_/sems can rnams la gnas brtan ster/_/ma lus lus pa med pa yi/_/rtog pa thams cad dbang du 'gyur/_/rta yi mchog gi rnam 'phrul gyis/_/sems can don ni thams cad byed/_/de phyir dpal ldan rta sogs kyis/_/rtog pa kun
[\[129b.4\]]ni bla med pas/_/nam mkha'i khams ni mthar thug par/_/sems can khams ni rab tu bsgrubs/_/zhes pa ni bcom ldan 'das kyi nges pa'o/_/de sogs mtha' med dang po ni/_/chos dbyings mnyam dang mi mnyam pa'o/_/chos kyi ye shes rang byung ba/_/nam mkha' kun gyi skabs
[\[129b.5\]]na dpal/_/rdo rje sems dpa' rab tu bzhugs/_/thams cad bdag nyid rab tu 'jug_/dngos grub dbang phyug rab tu ster/_/de ltar sangs rgyas rnams kyis 'khor los sgyur ba drug gi tshul gyis chos ston pa ni de bzhin gshegs pa'i nges pa'o/_/gang gi phyir/_bdag rig gzhan rig thams
[\[129b.6\]]cad la/_/kun la phan pa'i gang zag mchog_/dper bya kun las 'das pa'o/_/shes dang shes bya bdag po mchog_/ces sgyu 'phrul dra bar bcom ldan 'das kyis gsungs pa'i tshig gis so/_/yang na don dam pa'i bden pa 'od gsal ba'i bdag nyid de nyid rnam par snang mdzad de/_
[\[129b.7\]]snang ba tsam nyid kyis snang ba gsum mthong ba'i phyir snang ba tsam de bstan pa'i phyir snang ba med pa'i gzugs su 'gyur ro/_/de nyid mi bskyod pa ste/_mi g.yo ba'i ting nge 'dzin yin pa'i phyir chos kyi sku'o/_/de nyid don yod grub pa ste/_don sna tshogs byed pa'i phyir ro/_/de nyid rin po che ste/_sangs
[\[130a\]]
[\[130a.1\]]rgyas thams cad kyi chos rnams rnyed pa'i phyir ro/_/de nyid ni 'od dpag med de/_de rnams kyis bdag yang dag par yongs su bcad pa'i phyir ro/_/de ltar ye shes lnga'i rang bzhin nyid kyi phyir/_de nyid sems can te/_ye shes nam mkha' lta bu mi g.yo ba'i phyir rdo rje sems
[\[130a.2\]]dpa' zhes pa'i don to/_/da ni tshangs pa la sogs pa'i chos kyis tshangs pa la sogs pa'i longs spyod la brten pa'i sems can rnams 'dul ba bstan pa'i phyir/_tshangs pa zhes bya ba la sogs pa gsungs te/_'dir sngon du gsungs pa'i de bzhin gshegs pa lnga la sogs pa ni brten pa'o/_/de
[\[130a.3\]]yang tshangs pa la sogs pa rten du gyur pa nyid kyis na sangs rgyas rnams 'byung ba'i don to/_/ci'i phyir zhe na/_tshangs sogs lha dang lha dang lha ma yin/_/de la brten par 'gyur ba yin/_/zhes bcom ldan 'das kyis gsungs pa'i phyir ro/_/de ltar tshangs pa la sogs pa'i lta ba lnga rim pa bzhin rtogs par
[\[130a.4\]]bya ba'o/_/de'i rim pa ni 'di yin te/_tshangs pa zhes pa ni tshangs pa'i lta ba'o/_/de bzhin du khyab 'jug gi lta ba dang zhi byed kyi lta ba'o/_/kun zhes pa ni gcer bu'i lta ba'o/_/rnam rtog ces pa ni 'jig rten rgyang 'phen pa'i lta ba'o/_/gang dag lta ba de rnams la gnas pa de dag ni de'i lta bar 'gyur
[\[130a.5\]]te/_de thams cad kyang de kho na nyid 'dod pa'o/_/'on kyang mi dge ba'i grogs kyi dbang gis dmyal ba la sogs pa'i sdug bsngal nyams su myong ngo /_/'dir de bzhin du de rnams kyang sngon log pa'i chos la sems kyis rtog go/_/de las sems can rnams byung ba'i phyir lta ba rnams kyi rjes su
[\[130a.6\]]'brang ngo /_/de'i phyir sangs rgyas dang byang chub sems dpa' rnams tshangs pa la sogs pa'i lus rnams su 'khrung bar 'gyur ro/_/des na sems can sngon gyi las kyi rjes su 'brangs pa rnams la chos ston to/_/de rnams kyang gcig la gcig gis rjes su 'brang ngo /_/de ltar thams cad kyis
[\[130a.7\]]de kho na nyid ces brjod do/_/ci'i phyir zhe na/_de kho na nyid brjod ces gsungs pa'i phyir ro/_/ji srid du sangs rgyas kyi chos rnams la brten par mi byed pa de srid du 'gro ba rigs drug po 'dir yang 'khor bar 'gyur ro/_/gang gi phyir de 'dir gsungs pa/_/tshangs pa mya ngan 'das sangs rgyas/_/zhes pa ni
[\[130b\]]
[\[130b.1\]]sems can gang dag tshangs pa'i ye shes 'dod pa de rnams kyi mya ngan las 'das pa zhes pa ni mya ngan las 'das pa'i lam bstan pa'o/_/de yang sangs rgyas zhes pa ni shin tu rnam par dag pa rtogs pa'i rang bzhin gyi phyir 'di ni sangs rgyas te de kho na nyid de bzhin du bram ze mchog gi lam bstan pa'i
[\[130b.2\]]phyir ro/_/ci rigs byed la sogs pa la/_mngon sum du spyod pa ma yin nam/_gsungs pa de ni bden mod/_'on kyang gdul dka' ba la sogs pa'i sems can rnams gdul ba'i don du de bzhin gshegs pas thabs kyi sgo nas sprul pa sprul te bya ba byed do/_/gang gi phyir/_sems can gang dang
[\[130b.3\]]gang gi ni/_/sems ni dngos po la reg pas/_/sems can de dang de yi ni/_/gzugs dang mthun la brten pa yin/_/las dang rigs dang bya de bzhin/_/zhes so/_/'dir las ni bzo sna tshogs kyi las dang /_bzo ma yin pa'i las so/_/rigs ni rigs drug cu rtsa drug gi khyad par te tshong
[\[130b.4\]]pa dang phreng rgyud ma la sogs pa rnams so/_/de bzhin bram ze la sogs pa rigs bzhi'am rus so/_/bya ba zhes pa ni sems can 'di rnams kyi rang rang gi las dang rjes su mthun pas bya ba sna tshogs pa chos dang chos ma yin pa rnams la 'jug pa'o/_/de ltar las la sogs pa gsum la
[\[130b.5\]]brten te de bzhin gshegs pa rten par mdzad pa'i gzugs kyi thabs gdul bya'i don du mdzad de/_rgyal po la sogs pa'i chad pas ni ma yin no/_/de'i phyir rig byed la sogs pa'i mu stegs kyi chos kyi tshul gyis de bzhin gshegs pas skabs su bstan pa la nyes pa ci yod/_gang phyir sna
[\[130b.6\]]tshogs 'dul ba'i thabs/_/gzugs byas nas ni de nyid du/_/snying rje'i ro la dmigs nas su/_/de bzhin gshegs pas de nyid gsungs/_/de bzhin du/_'jug pas khyab 'jug ces su brjod/_/ces pa ni mngon du gsungs pa'i sems can rnams de'i bdag nyid kyis rang rang gi chos la
[\[130b.7\]]'jug pa'i phyir dang /_phyis zab pa'i chos bstan pa'i phyir ro/_/bi Sha'i skad dbyings las bi Sha pra be Sha ste/_rim gyis 'jug pa'i don to/_/zhi byed rtag tu dge ba yin/_/zhes pa ni de ltar zhi byed nyid kyis dus thams cad du dge ba ster bar byed pa ni thar ba ster zhes pa'i don to/_/lhag ma ni sngon
[\[131a\]]
[\[131a.1\]]bzhin no/_/kun ni thams cad bdag nyid bzhugs/_/zhes pa ni de ltar gcer bu ba'i rigs drug ces bya ba la sogs pa'i chos rnams la gnas shing de rnams kyi bdag nyid kyi chos de ston par byed pa la gnas te/_de'i lam gyis sangs rgyas kyi chos la 'jug cing rig par byed
[\[131a.2\]]pa nyid la gnas pa'o/_/de bzhin du bde ba dam pas de kho na chub pas rnam par rtog par bzhed ces pas ni 'jig rten rgyang 'phen gyi gzhung lugs rnams la de'i gzugs la brten te des bstan pas rnam par rtog pa'o/_/ci'i phyir zhe na/_rtogs par 'dod pas so/_/bde ba dam pa zhes pa ni stong pa
[\[131a.3\]]dang snying rje dbyer med pa nyid kyis ni de kho na nyid de/_de rtogs par 'dod pa ni gzhan rnams la ston par byed pas lam la 'dzud pa zhes pa'i don to/_/'on kyang da ltar gyi mu stegs la sogs pa'i sems can rnams kyi mu stegs pa'i ye shes gsal ba'i don du rtog pa brgyad pa'i rab tu byed pa gnyis
[\[131a.4\]]par bcom ldan 'das kyis gsungs te/_bdag gis kyang de nyid du cung zad bshad par bya'o/_/de ltar lta ba drug bstan pa ni bcom ldan 'das kyi nges pa'o/_/yang na phyi dang nang du rnam par snang mdzad la sogs pa 'khor lo drug gi dbye bas rnam par gnas par gsungs te/_'dir rnam par snang
[\[131a.5\]]mdzad ni lte ba'i 'khor lo'i gtso bo ste/_de yang sa'i khams so/_/mi bskyod pa ni snying ga'i 'khor lo'i gtso bo ste/_chu'i khams so/_/de bzhin du 'od dpag med ni mgrin pa'i 'khor lo'i gtso bo ste/_me'i khams so/_/don yod grub pa ni dpral ba'i 'khor lo'i gtso bo ste/_rlung gi khams so/_/_
[\[131a.6\]]rin chen 'byung ldan ni gtsug tor gyi 'khor lo'i gtso bo ste/_nam mkha'i khams so/_/sems dpa' can ni gsang ba'i 'khor lo'i gtso bo ste/_ye shes kyi khams so/_/de rnams kyang grangs bzhin du tshangs pa ni lte bar ro/_/khyab 'jug ni snying gar ro/_/zhi byed ni mgrin par ro/_/thams cad ni
[\[131a.7\]]dpral bar ro/_/rnam par rtog ni gtsug tor du'o/_/de nyid ni gsang bar 'gyur ro/_/kun rdzob tu dri chen la sogs pa thams cad 'og tu 'bab pas khams drug zad par rtogs par bya'o/_/don dam par ni yang thams cad steng du 'bab par 'gyur ro/_/de ltar yang /_tshangs pa mya ngan 'das
[\[131b\]]
[\[131b.1\]]sangs rgyas/_/zhes gsungs te/_dri chen gyi khams mi 'dzag pa'i phyir ro/_/'jug pas khyab 'jug ces pa ni dri chu'i khams 'dzag pa 'gro ba med pa'i phyir ro/_/brjod ces pa ni sangs rgyas bcom ldan 'das zhes pa'i don to/_/de bzhin du zhi byed ces pa ni khu ba 'dzag pa med pa'i phyir ro/_/de yang
[\[131b.2\]]rtag tu shin tu rnam par dag pa'i dge ba byed pas sangs rgyas zhes pa ste/_gzhan ni ma yin zhes pa'i don to/_/thams cad bdag nyid bzhugs zhes pa ni don yod grub pa ste srog gi rlung ngo /_/de yang rtsa rnams thams cad kyi bdag nyid khams sum cu drug po de rnams la khyab par byed pa'i rlung ste/_
[\[131b.3\]]de mi zad pa'i phyir 'du byed med pa'o/_/de yang thams cad kyi bdag nyid ye shes dang rnam par shes pa ro gcig par gyur pa zhes pa'i don to/_/chub pas rnam par rtog par bzhed/_/ces pa ni rin chen 'byung ldan te/_khrag gi khams de 'dzag pa med pa'i phyir sdug bsngal med pa'o/_/de
[\[131b.4\]]med pa'i phyir bde ba dang sdug bsngal mthar byed pa de rtogs pa'i phyir lha'i mig la sogs pas gzhan gyi sems shes pa la khyab pa'i phyir rnam par rtog pa zhes pa'i don to/_/de bzhin du/_bde ba dam pas de kho na nyid ces pa ni mchog tu mi 'gyur ba'i bde ba dmigs pa med pa zad
[\[131b.5\]]pa med pa stong pa nyid mtshan ma med pa smon pa med pa mngon par 'du ma byas pa/_rnam par thar pa bzhi gcig pa'i bzhin snying rje la sogs pa bzhi'i rang bzhin can dmigs pa med pa'i rang bzhin gyis mi dmigs pa shes rab dang thabs kyi bdag nyid sangs rgyas zhes brjod de/_/de ltar gang ye
[\[131b.6\]]shes kyis dmigs pas sems dang sems las byung ba gnyis su med pa ni de kho na nyid ces brjod do/_/de gang la yod pa'i lha de ni de kho na nyid ces brjod do/_/de nyid gsungs pa/_lus las byung ba nyid kyi phyir/_/lha zhes bya bar brjod pa yin/_/zhes pa ni 'dir sngon du gsungs pa'i lha'i 'khor lo
[\[131b.7\]]drug gi tshul gyis rnal 'byor pa rnams kyi lus las mi 'dzag pa'i phyir rdo rje lus so/_/de las byung pa ni gnyis su med pa'i ye shes stong pa nyid dang snying rje dbyer med pa'i bdag nyid kyi byang chub kyi sems shes rab dang thabs kyi bdag nyid bdag med pa'i ye shes rdo rje 'chang gi sku de nyid blta'o/_/de'i
[\[132a\]]
[\[132a.1\]]phyir kun rdzob kyi bden pas brjod ces pa ni dmigs pa de'i rang bzhin du bya zhes pa'i don to/_/yang 'chad bzhin pa'i pho nya mo bcu gnyis kyi bdag nyid du sangs rgyas 'khrungs te/_kun gzhi rnam par shes pa'i yang dag par sbyor bas ma'i lto bar sngon gyi lus 'ongs pa de'i phyir kun
[\[132a.2\]]rdzob kyi bden par dgongs so/_/'di la skal pa yod pa zhes pa ni dmigs pa sngon du 'gro ba de gang la yod pa de ni sangs rgyas kyi skal pa rig pa nyid de kun rdzob dang don dam pa de'i skal pa dang ldan pa de bzhin nyid kyi bdag nyid kyi phyir ro/_/gsungs zhes pa ni shes par bya/_/zhes dgongs pa'i
[\[132a.3\]]don to/_/dbang phyug la sogs yon tan ni/_/skal ba rnam pa drug du bshad/_/ces pa ni 'dir skal ba'i sgra ni rnam pa drug ste/_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs pa ste/_/drug po de la ldan zhes brjod/_/de ltar
[\[132a.4\]]yon tan gyi khyad par gyis ji lta ba'i dus kyis 'khor lo drug rnams su ji lta ba'i rim pas rtogs par bya'o/_/yang na nyon mongs la sogs bcom/_/zhes pa ni sngon du gsungs pa'i tshangs pa la sogs pa'i lta ba la gnas pa 'dod chags dang zhe sdang dang gti mug la sogs pas sbags
[\[132a.5\]]pa'i sems can de rnams kyi bag chags 'joms pa'i phyir bcom ldan 'das zhes brjod do/_/yang na bag chags dang bcas pa'i sgrib pa thams cad spangs pa'i phyir/_bcom ldan 'das kyi sgrar brjod do/_/da ni 'khor lo drug rnams su spro ba dang bsdu ba'i bdag nyid kyi rnal 'byor ma bcu
[\[132a.6\]]gnyis rnams kyi bskyed bya dang skyed byed kyi dbang gis sangs rgyas rnams kyi rdzogs pa'i rim pa las bskyed pa'i rim pas bskyed pa brjod de/_'gro ba'i zhes pa la sogs pa la/_'dir bskyed ma zhes pa ni ma'o/_/shes rab ces pa ni sngon gyi lte ba'i bu ga nas yod pa dang med pa nye bar mtshon pa'i
[\[132a.7\]]phyir blo'o/_/phra ba zhes pa ni rab kyi mthar thug pa song ba nyid kyis ni shes rab bo/_/de'i dz+nyA zhes pa ni shes par byed pa'i phyir ro/_/gang gi phyir dz+nyA khong du chud par skad kyi dbyings nas brjod do/_/de la cung zad chags pa de'i sems de'i rang bzhin skyes pa ni yan lag ma ste/_de yang zhes brjod
[\[132b\]]
[\[132b.1\]]do/_/gang gi phyir 'gro ba bskyed pas ma/_/zhes pa la gang gi phyir zhes pa ni 'dir sems can thams cad rnams kyi skyed par byed pa ni pha las 'ongs pa'i khu bar brjod do/_/de'i yang bskyed pa ni shes rab kyi rdul gyi khams so/_/su zhig bskyed ce na/_'dir gsungs pa/_las kyis byin gyis
[\[132b.2\]]brlabs pa'i dri za'i sems can no/_/'on kyang 'phags pa rnams kyis ni las bzang pos byin gyis brlabs pa'o/_/de bzhin du so so'i skye bo ni las ngan pas byin gyis brlabs pa'o/_/de yang 'chi ba'i mthar rdzus te/_skyes pa'i yan lag kun gzhi rnam par shes pa'o/_/de yang 'dir 'gro
[\[132b.3\]]ba zhes pa'i sgras brjod do/_/gang gi phyir kye rgyal ba'i sras dag khams gsum pa 'di dag ni sems tsam mo zhes gsungs pa'i phyir ro/_/de'i phyir 'gro ba'i sgra nyid ni 'gro ba bskyed pas shes pa'i rigs pas so/_/de ltar shes rab dang thabs kyi bdag nyid ni rdul dang khu ba'i khams so/_/shes rab
[\[132b.4\]]de nyid la sring mo zhes brjod do/_/cha shas du ma ston pa'i phyir/_/zhes pa ni khrag gi ba spu dang pags pa la sogs pa'i khams rnams 'gyur ba'i mtshan nyid do/_/de bzhin du khu ba'i rtsa dang rkang la sogs pa'i khams rnams kyi cha shas 'gyur ba'i phyir ro/_/de ltar yang gsungs pa/_ma las
[\[132b.5\]]'gyur ba rnam pa gsum/_/de bzhin pha las gyur pa gsum/_/drug gi sbubs can gong bu 'di/_/lus kyi khams su brtags pa yin/_/shes rab de nyid yon tan 'jo ba'i phyir/_/zhes pa la yon tan ni lnga ste/_gzugs dang sgra la sogs pa'i yul de rnams la de rnams 'jo ba'i phyir yang dag
[\[132b.6\]]pa'i ye shes gzung zhes pa'i don to/_/yang na sngon du gsungs pa'i khu ba dang khrag las byung ba'i khams rnams thams cad pad+ma'i rtsa ba'i snal ma bzhin ro mnyam par byed pa'i phyir de bzhin gshegs par 'gyur te/_shes rab de la bu mo zhes brjod de nyon mongs pa'i phung po 'joms par byed cing
[\[132b.7\]]lha'i phung po skyed pa'i ngang tshul can zhes pa'i don to/_/khams de rnams thams cad kyi dbang po'i sgo nas skyed pa ni bu mo'o/_/de la re zhig dbang po drug dang /_gzugs la sogs pa'i skye mched drug go/_/de la de bzhin gshegs pa'i spyan lnga gzung ba'i phyir sha'i spyan dang /_lha'i spyan dang /_shes
[\[133a\]]
[\[133a.1\]]rab kyi spyan dang /_ye shes kyi spyan dang /_sangs rgyas kyi spyan no/_/de bzhin du sgra ni lnga ste/_thun mong gi sgra dang /_lha'i sgra dang /_shes rab kyi sgra dang /_mi shigs pa'i sgra dang /_ye shes kyi sgra'o/_/de bzhin du dri lnga ni sha la sogs pa'i dri dang /_lha'i dri dang /_mchog tu mi 'gyur
[\[133a.2\]]ba rang rig pa bde ba'i dri dang /_bzlas pa'i dri dang /_bsam gtan gyi dri'o/_/de bzhin du ro lnga ni sems can thams cad kyi ched du snying rje la sogs pa'i ro dang /_dam pa'i chos kyi ro myang ba'i ro dang /_bla ma'i man ngag gi dbang gis brtags pa'i bde ba'i ro dang /_mchog gi bdud rtsis tshim pa'i ro
[\[133a.3\]]dang /_reg pa'i ro'o/_/de bzhin du reg bya la yang rnam pa lnga ste/_dang po nyid du ma dang pha'i dbang gis kun du sbyor ba'i reg bya'o/_/da yang mngal du zhugs pa nas skyes pa la thug par myang ba'i reg bya'o/_/de bzhin du snying rjes phan pa'i sems can la dbang po'i shes pa la kun lta ba'i reg bya'o/_/phung
[\[133a.4\]]po lnga la sogs pa nas khams sum cu rtsa drug 'jug pa'i mthar thug pas de rnams kyi so so tha dad par byang chub kyi phyogs kyi chos bskyed pa'i tshul gyis gnas dang nye ba'i gnas su rgyu ba des na 'chad bzhin pa'i rab tu byed pa gnyis par lta ba'i bde ba skyed pa'i reg bya'o/_/mya ngan las 'das pa'i
[\[133a.5\]]reg bya ni lnga pa'o/_/de dag ni thabs so/_/'di'i shes rab kyi rang bzhin gzugs drug pa dang /_sgra drug pa dang /_dri drug pa dang /_ro drug pa dang /_reg bya drug pa'o/_/de dag thams cad drug pa chos kyi dbyings gnyis su med pa'i ye shes kyi bdag nyid de bzhin gshegs pa'i nges pa'o/_/de bzhin
[\[133a.6\]]du/_shes rab tshos mkhan ma zhes brjod/_/ces pa ni mngal gyi gnas nas 'byung bas tshos mkhan ma ste/_de'i lus thams cad ye shes kyi bdud rtsis bsgos pa de nyid mthong ba ste/_sems can thams cad 'tshed pas zhes pa dbang po la sogs pa'i lha dang mi la sogs pa rnams snying rjes
[\[133a.7\]]chags pas 'tshed pa'i phyir ro/_/tshos mkhan ma ni de bzhin brjod/_/ces bya ba ni de bzhin gshegs pa'i'o/_/brjod pa ni nye bar mtshon par bya ba'i don to/_/brtse ba chen po g.yo bas na/_/shes rab gar mkhan ma zhes brjod/_/ces pa ni 'dir de bzhin gshegs pa 'khrungs pa'i phyir/_gar
[\[133b\]]
[\[133b.1\]]mkhan ma zhes pa ni chos ston pa'i sgo nas sems can rnams 'dul ba'i phyir byang chub kyi lam du gshegs nas byang chub bsgrubs te bdud bcom par mdzad pa'i sangs rgyas rnams kyi rol mo ni gar ro/_/de'i phyir shes rab de ni gar mkhan ma ste/_sngon gyi byang chub kyi ro'i gar byed pa'i phyir rab kyi mthar
[\[133b.2\]]song bas g.yo ba ni rtog pa spangs pa'i don du gnas med pa ni sbyor bas sems de nyid gnas med pa nyid de/_ting nge 'dzin phul du song ba nyid kyis sems nyid sems med pa nyid du gyur pa'o/_/brtse ba chen po zhes pa ni rdo rje snying po la 'bod pa'o/_/'on kyang de bzhin gshegs pa nyid rdo rje snying po ste dbyer
[\[133b.3\]]med pa'i ye shes las de bzhin gshegs pa 'khrungs pa'o/_/dbyer med pa'i ye shes chos kyi dbyings kyi de ni rdo rje'o/_/de las mar me'i rtse mo lta bu'i de bzhin gshegs pa'i snying rje'i dbang gis byon pa'o/_/de'i phyir brtse ba chen po zhes pa bdag nyid la byed pa yin gyi/_gzhan la ni ma yin zhes
[\[133b.4\]]dgongs so/_/de bzhin du shes rab de ni g.yung mo ste/_gang gi phyir bsam gtan gyi sbyor bas bde ba sna tshogs pa'i 'gyur ba 'byung ste/_bde ba'i mthar thug pa'o/_/de yang brjod du med pa'i phyir reg tu med pa'o/_/de'i phyir de bzhin gshegs pa'i rdzu 'phrul dang cho 'phrul rab tu bstan pa'i phyir yang
[\[133b.5\]]g.yung mo'o/_/DiM ni nam mkha' 'gro ba zhes pa 'dir skad kyi dbyings las brjod do/_/am+ba'i zhes pa la/_am+ba ni ma ste/_shes rab ma de nam mkhar 'gro ba'i don to/_/de ltar rdzu 'phrul gyi cho 'phrul nam mkhar bstan pa gang gi phyir bcom ldan 'das la de'i bdag nyid kyi blo gang la yod pa de la de skad ces
[\[133b.6\]]bya'o/_/de bzhin du lte bar ma'o/_/snying gar sring mo'o/_/mgrin par tshos mkhan ma'o/_/dpral bar bu mo'o/_/gtsug tor du gar mkhan can ma'o/_/de bzhin du gsang bar g.yung mo'o/_/'dir sdud pa las phyi ru spro ba'i rim pas bskyed pa ni nges pa'o/_/de bzhin du ma gsungs kyang dgongs bshad
[\[133b.7\]]gzhan gyi man ngag gis gnyen mo la sogs pa rnal 'byor ma drug rnams kyi nges pa'i tshig bstan pa'i phyir/_bzlas pa zhes bya ba la sogs pa gsungs te/_'dir bzlas pa'i yul gnyen mo shes rab ma'o/_/de bzhin du dkyil 'khor gyi yul la bram ze mo shes rab ma'o/_/de bzhin du lag pa'i
[\[134a\]]
[\[134a.1\]]bya ba rnams la rgyal rigs ma'o/_/de bzhin du blang ba dang dor ba'i bya ba la rje'u rigs ma'i shes rab ma'o/_/de bzhin du bde ba'i las ni dmangs rigs ma'i shes rab ma'o/_/de bzhin du 'chi ba'i gnas skabs 'joms pa ni gtum mo'i shes rab ma zhes pa de nges pa'o/_/de'i phyir
[\[134a.2\]]de bzhin gshegs pa'i bzlas pa zlos par bshad pa zhes pa ni gang dag gis brjod cing zlos pa de ni bzlas pa brjod de/_dbyangs dang gsal byed kyi tshogs so/_/yang na srog dang rtsol ba'i sbyor bas bstan pa'o/_/dkyil 'khor zhes pa ni dbus ma a wa d+hU tI'o/_/rkang pas 'dri 'gyur zhes pa ni la
[\[134a.3\]]la nA dang ra sa nA'i rtsa gnyis kyi srog mnan pa ni rkang pa'o/_/a wa d+hU tIr 'jug pa ni 'dri ba ste/_sngon goms pa'i phyir ro/_/'gyur zhes pa ni nges par zhes pa'i don to/_/nyed phyir dkyil 'khor zhes byar brjod/_/ces pa la nyed pa ni rdul chags chen po rang rig pa'i ye shes mchog tu bde ba ste/_des
[\[134a.4\]]sna tshogs rgyas btab pa 'dis na dkyil 'khor te/_rang dang gzhan kun rdzob pa dag cig pa de la de skad ces bya'o/_/de bzhin lag pa brkyang ba zhes bya ba la sogs pa la/_lag pa ni sna tshogs 'dul ba'i 'od zer rnams te/_de rnams kyi brkyang ba pa ni gsal bar 'gyur zhes sbyar ro/_/phyag rgya zhes pa ni
[\[134a.5\]]khams gsum sa rnams bdud rtsi'i ro rnams kyis tshim par byed pa'i phyir phyag rgya ste/_sems can rnams kyi gzugs brnyan gyi mtshan nyid ces dgongs so/_/sor mo bskum pa'ang de bzhin no/_/zhes pa ni chos kyi bdud rtsi'i 'od zer rnams kyi bskum pa ni bskum pa ste/_sems can thams cad rang gi ye
[\[134a.6\]]shes kyis de rnams dang ro mnyam par byed pa'i phyir ro/_/gang zhig bsam pa de bsam gtan zhes pa ni de bzhin du sems can thams cad kyi rim gyis rnam par gzhag par bya ste/_gang zhig bsam pa de bsam gtan du gzung bar bya ba rnal 'byor pa'i sems kyis gzhan gyi sems shes par
[\[134a.7\]]byed pa'o/_/gang phyir rnam bsam bsam gtan no/_/zhes pa ni gang gi phyir bsam du med pa de bzhin gshegs pa'i gzung ba dang 'dzin pa med pa'i phyir rnam par mi rtog pa'i lam zhes pa'i don to/_/'on kyang rnal 'byor pa rnams kyis gang bsam pa pha las thob pa'i bde ba gang zhes pa ni lnga pa'i don
[\[134b\]]
[\[134b.1\]]la bdun pa'o/_/pha las thob pa'i 'chi ba'i mthar bskyed pa'i bdag nyid bde ba 'dzag pa'i gnas skabs su myong ba'i bde ba de nyid lo bcu drug gi mthar skyes pa rang nyid kyis spyod do/_/bud med kyis kyang lo bcu gnyis mthar rang nyid kyis spyod do/_/gang gi phyir bde ba gang gi 'dir mi 'chi zhes pa ni
[\[134b.2\]]'dir 'khor ba pa rnams ni skad cig tsam gyi bde bas 'khor ba nas 'khor bar 'khor ro/_/blo dang ldan pa rnams kyis ni gang gi tshe bde ba nyid bstan par 'gyur ba de'i tshe rnal 'byor pa rnams kyi bsam gtan du brjod do/_/gang gi phyir/_bcom ldan bde ba'i rnam pa ste/_/bde bas 'gro ba khyab pa nyid/_/'dir
[\[134b.3\]]ni bde las bde gzhan gyi/_/'ching dang skye ba 'byung mi 'gyur/_/zhes bcom ldan 'das kyis gsungs so zhes pa ni rgyud 'di'i brjod pa zhes bya ba la sogs pa ste go sla'o/_/sogs pa'i sgras ni bstan pa dang /_/ston pa la 'brel ba la sogs pa rnams ni sngon du gsungs so/_/de kho na nyid kyi rab
[\[134b.4\]]tu byed pa zhes pa ni rtog pa bcu gcig gi mdor bsdus pa ste/_de rnams la khyab par byed pa'i phyir ro/_/de kho na nyid ni dam pa'i don la 'jug pa'i don to/_/de ni rtog pa thams cad kyi rab tu 'byed pa'o/_/de yang phyag rgya chen po'i dngos grub ster bar byed pa rab kyi mthar 'gro ba'i phyir rab tu 'byed pa'o/_/_
[\[134b.5\]]de nyid dang po ste/_dang po'i ming yin pa'i phyir ro/_/'di ni de bzhin gshegs pa'i nges pa'o/_/kha sbyor thig le'i rgyud kyi rab tu byed pa dang po'i rgya cher bshad pa yang dag par lta ba'i dran pa'i snang ba zhes bya ba'i gzhung mdor bstan pa ste dang po'o//_//da ni byang chub kyi phyogs kyi chos rnams
[\[134b.6\]]sum cu rtsa bdun gyi rnam par 'grel ba bcom ldan 'das kyis gsungs pa bstan pa'i phyir/_de nas zhes bya ba la sogs pa gsungs te/_de nas zhes pa ni kho na nyid kyi rab tu byed pa'i rjes thogs su rab tu byed pa gnyis pa bshad ces pa'i don to/_/yang na de nas zhes pa ni gcig gi tshig gi rigs te/_rab
[\[134b.7\]]tu byed pa dang po de'i don sna tshogs 'byed cing rtogs par byed pa'i bstan bcos zhes bya ba zhes pa'i tshad ma'i ngag ces pa'i don to/_/'dir byang chub kyi phyogs kyi chos rnams sum cu rtsa bdun zhes pa ni 'dir byang chub kyi chos rnams ni phung po lnga dang /_khams lnga dang /_yul lnga dang /_de bzhin du las kyi
[\[135a\]]
[\[135a.1\]]dbang po lnga dang /_de'i bya ba lnga'o/_/de la drug pa ye shes kyi phung po dang /_ye shes kyi khams dang /_ye shes kyi dbang po dang /_ye shes kyi yul dang /_de bzhin du ye shes kyi las kyi dbang po dang /_de'i bya ba'o/_/de rnams la khyab par byed pa ni sum cu rtsa bdun pa ste/_de yang chos can ye shes kyi
[\[135a.2\]]khams zhes pa'i don to/_/de ltar chos rnams sum cu rtsa bdun te/_chos de rnams kyi phyogs so/_/phyogs zhes pa ni yan lag ces brjod do/_/de'i yan lag ni rnam gsum mam rnam pa mang por 'gyur ba'o/_/de thams cad bshad par bya zhes pa ni 'chad bzhin pa des rgyas par gsungs te/_nang
[\[135a.3\]]gi lus zhes pa la lus zhes pa ni gzugs kyi phung po'o/_/de yang rnam pa gsum ste/_de ni lus kyis nye bar mtshon par bya'o/_/'dir nang gi lus gsungs pa/_gang rnal 'byor pa rnams kyi gtum mo'i tshogs pa rdo rje lta bu'i ting nge 'dzin gyis srog gi rlung gzung ba'i gnas der lus kyi rjes su lta ba
[\[135a.4\]]zhes pa ni rang rig pa'i ye shes rang gi sems dang gnyis su med pa'i dngos po'o/_/de yang sems can rnams la rab tu bstan pa ste/_rang dbang thob pa'i sems can rnams 'khor lo can thob par bya ba'i phyir te/_rnam par spyod ces pa ni spros pa'i phyir ro/_/des na shes bzhin zhes pa dang gi
[\[135a.5\]]sgra ni sdud pa'i don to/_/des shes bzhin ni yang dag par rab tu shes pa ste/_lha'i dbang pos sems can rnams kyi lus kyi las shes pa'o/_/des na dran pa dang ldan pa'i 'jig rten gyi rnam par gsal te zhes pa ni sngon du mngon shes thob pas rang las byung ba'i 'jig rten gyi gdul bya de rnams
[\[135a.6\]]des dran pa de'i bdag nyid kyis dran zhing rtogs pa'i don to/_/gang gi phyir rang gi bdag nyid las byung ba'i sems can sngon dge ba'i rtsa ba bsags pa de rnams kyi ci zhig rnam par gsal zhes brjod de sa bon gyi khyad par las 'bras bu'i khyad par skye bar 'gyur ba ma yin nam/_ji ltar 'bras kyi
[\[135a.7\]]myu gu las 'bras kyi 'bras bu 'byung gi khre ni ma yin no/_/'di ltar shin tu rnam par dag pa'i sems kyi sa bon dang /_las khyad par can las 'bras bu khyad par can skye bar 'gyur ro zhes 'ga' zhig som nyi za bar 'gyur na/_de la brjod pa de ni ma yin te/_de ci'i phyir zhe na/_ma rig pa dang yid
[\[135b\]]
[\[135b.1\]]mi bde ba zhes gsungs te/_'dir sngon nas 'khor bar skye bar byed pa ni ma rig pa'o/_/des na sems can thams cad kyi rnam par rtog pa'i bag chags kyi nyes pa rnams kyis 'ching bar 'gyur ro/_/rtogs pa rnams kyis ni de rnam par bcom pa'i phyir bcings pa las grol bar 'gyur ro/_/'on kyang
[\[135b.2\]]sngon gyi las kyi bag chags kyi dbang gis ji srid du sangs rgyas su mi 'gyur ba de srid du 'khor ba'i bcings pa las grol bar mi 'gyur te/_rang gi phung po la sogs pa'i sgrib pa rnams zad pa'i phyir grol bar brjod do/_/de ltar phan tshun zo chu'i 'khrul 'khor bzhin sems can gyi rigs grangs
[\[135b.3\]]med pa dang /_sangs rgyas kyi rigs grangs med pa rnams nye bar mtshon par bya'o/_/'o na 'di ltar pha las bu skye bar 'gyur mod pha ni mkhas pa chen pa bya ba chos dang ldan pa la sogs pa'i yon tan dang ldan la/_de'i bu ni las ngan pa la dga' ba rmongs pa chos mi byed pa la sogs pa'i nyes pas
[\[135b.4\]]gos pa dang ldan no/_/des na 'dir ma rig pa dang yid mi bde bas sems khyad par can rnams skyed par byed do/_/phyi'i lus la brten pa de thams cad nyes pas gos par 'gyur ro/_/ji ltar me long gsal ba nyid la dngos po sna tshogs pa bstan pa'i phyir de la gzugs brnyan snang bas gsal ba yang sngar
[\[135b.5\]]gyi gzugs spangs nas bems por 'gyur ro/_/'on kyang 'dir lus dang ngag dang sems gsal ba rnams mi gsal bar 'gyur te/_des na skye bo la sogs pa rnams kyi dngos po sna tshogs pa mthong bas gsal ba'i sngon gyi gzugs spangs nas rmongs pa nyid du 'gyur ro/_/de rnams btul ba'i rgyus
[\[135b.6\]]de bzhin gshegs pa'i shes bzhin no/_/de rnams 'dul ba'i dus su yang de bzhin gshegs pa mthong ba'i phyir sems dran pa dang ldan par 'gyur ro/_/de bzhin du dus gsum rim pa bzhin du rtogs par bya'o/_/de la rim pa ni 'di yin te/_nang gi bdag nyid kyi lus de bzhin gshegs pa
[\[135b.7\]]skyed par byed pa'i rgyu'o/_/de yang sngon du gsungs so/_/de nas phyi'i lus rgyan gyi bdag nyid de bzhin gshegs pa'i gzugs so/_/de bzhin du nang dang phyi'i lus ni 'jig rten gyi bsam pa byang chub sems dpa'i rigs so/_/de yang 'bras bu'i bdag nyid can sangs rgyas kyi mdzad pa byed pa'i
[\[136a\]]
[\[136a.1\]]phyir zhes pa'i don to/_/de ltar gzugs kyi phung po rnam par snang mdzad kyi rigs sku gsum du rnam par gzhag pa'am yang na chos dang longs spyod rdzogs pa dang sprul pa'i sku'o zhes pa ste nges pa'o/_/da ni de bzhin du tshor ba rnam pa gsum bstan pa'i phyir/_nang gi tshor ba zhes pa
[\[136a.2\]]la sogs pa gsungs te/_'dir tshor ba'i phung po ni rin chen 'byung ldan te/_de'i lus dang ngag dang sems kyi bdag nyid kyi tshor ba ni rnam pa gsum mo/_/'dir rin chen 'byung ldan ni rdul gyi khams so/_/de las byung ba ni tshor ba ste/_bde ba dang sdug bsngal ba dag go/_/de la gang tshor ba bde ba ni
[\[136a.3\]]nang gi bdag nyid do/_des bde ba'i rnam pa'i bcom ldan 'das rang rig pa'i lus kyi bdag nyid ces pa'i don to/_/des gang tshor ba sdug bsngal ba de ni sems can la dmigs pa'i snying rje ste/_ngag gi brjod pas chos mang po ston pa'i phyir ro/_/gang tshor ba bde ba dang sdug bsngal ba de ni sems
[\[136a.4\]]can gyi rigs can gyi ste/_dngos po'i tshogs pas gzhan gyi sems khong du chud pa de'o zhes pa'i don to/_/des na yang tshor ba'i rjes su lta zhes pa ni sems can de rnams la yang dag par rdzogs pa'i byang chub kyi lam rjes su ston pa'i tshor ba don mthun pa nyid kyi bsdu ba'i dngos po zhes pa'i don to/_/_
[\[136a.5\]]shes bzhin dang rnam par spyod ces pa la dang gi spyod ni sems can de rnams kyis yang dag pa'i lam shes nas spyod pa ste/_kun rdzob dang don dam pa'i rnal 'byor gyis ji srid nam mkha'i mthar thug par sems can gyi don byed pa'o/_/ma rig pa dang yid mi bde ba zhes pa ni de ltar tshor ba rnam pa
[\[136a.6\]]gsum la brten pa'i sems so/_/tshor ba zhes pa gang zhe na/_ma rig pa'i dbang gis tshor ba'o/_/de sad pa ni tshor ba bde ba'o/_/dran pa dang ldan pa ni rig pa bzang po skyed par byed do zhes pa'i don to/_/de ltar lus bzhi'i bdag nyid tshor ba ni tshor ba'i phung po'o/_/de'i yang dag par dran
[\[136a.7\]]pa'i phyir dran pa nye bar gzhag pa'i gnyis pa'o/_/de bzhin du chos rjes su dran pa nye bar gzhag pa bstan pa'i phyir/_nang gi chos rnams zhes bya ba la sogs pa gsungs te/_'dir lus dang ngag dang sems kyi bdag nyid chos rnams kyi tshig gi lam gyis nges par gsungs shing bcom
[\[136b\]]
[\[136b.1\]]ldan 'das kyis chos bstan to/_/de yang stong pa nyid dang /_mtshan ma med pa dang /_smon pa med pa'i bdag nyid de/_de dag ni lung gzhan rnams las rgyas par rtogs par bya'o/_/bdag gis ni gzhung rgyas pas 'jigs pas ma brjod do/_/'on kyang man ngag gis brjod de/_nang gi chos rnams
[\[136b.2\]]zhes pa ni rtsa stong phrag bdun cu rtsa gnyis pad+ma'i skud rtsa lta bu rnams la gang brten pa'i sems te/_de yang chos can zhes brjod de rang rig pa'i bdag nyid kyi phyir ro/_/de'i phyir de'i rang bzhin gyis yul dang yul can rnams la lta ba'i chos ni nang gi chos rnams so/_/phyi'i chos rnams zhes pa ni de lta bu'i
[\[136b.3\]]chos rnams la bltas pas dngos po sna tshogs pa'i ming rnams la 'jug ste/_de'i rang gi las kyi dbang gis dge ba 'am mi dge ba 'byung ngo /_/des dngos po sna tshogs pa bskyed de 'byung ba chen po'i bdag nyid 'byung bar 'gyur ro/_de bzhin du rnal 'byor pa rnams dang byang chub sems dpa' rnams kyi
[\[136b.4\]]tshe rabs snga ma'i bag chags kyi dbang gis dge ba'i las kyis dam pa'i chos sna tshogs pa'i dngos po rnams la sems bskyed do/_/las des phyi ru brag ca bzhin chos ston to/_/nyan pa dang /_ston pa dang klog pa dang /_rgyas par yang dag par rab tu ston to/_/de bzhin du dam pa'i chos sna tshogs
[\[136b.5\]]ston pa'i glegs bam rnams sdud par byed pa dang /_'dzin par byed pa la sogs pa shes rab kyi pha rol tu phyin par yang bcom ldan 'das kyis gsungs pa'i bka' thams cad byed do/_/de bzhin du nang dang phyi'i chos rnams la zhes pa ni 'dir chos la dmigs pa'i snying rje gang dag sna tshogs par sprul
[\[136b.6\]]pa'i sems can de rnams kyi blo ngan pa'i nyes pa gzhom pa'i phyir/_chos rnams la rjes su lta ba zhes pa ni rnam pa kun gyi mchog dang ldan pa'i stong pa nyid kyi lam gyi rjes su lta ba'o/_/des na rgyas par yang chos ston pa'o/_/rnam par dpyod pa dang shes bzhin zhes pa ni de ltar sems can de
[\[136b.7\]]rnams kyi bag chags tsam spang ba'i phyir btul zhes pa ni sngon bzhin du bcom ldan 'das kyi ting nge 'dzin gyi tshul gyis rjes su zhugs pa'o/_/ma rig pa dang yid mi bde ba zhes pa ni bdag tu 'dzin pas gzung ba dang 'dzin pa la dmigs pa'i phyir ma rig pa'o/_/des na yid mi bde ba zhes
[\[137a\]]
[\[137a.1\]]pa cung zad 'dod chags kyis g.yogs par 'gyur ro/_/dran pa dang ldan pa zhes pa ni de'i phyir de bzhin gshegs pa mthong bas sngon gyi gzugs spangs te/_rang bzhin gyi gzugs kyi rjes su dran pa'o/_/ji ltar nyi ma 'char bas pad+ma kha bye ba bzhin du 'gyur ro/_/de bzhin du
[\[137a.2\]]ma rig pas g.yogs pas kyang sangs rgyas kyi nyi ma 'char ba mthong bas kha bye bar 'gyur ro/_/de ltar de rnams kyis yang dag pa'i lam rab tu shes pas na shes bzhin no/_/'jig rten gyi btul te zhes pa ni de las byung ba'i phyir ro/_/'jig rten de las chos ston par byed do/_/des bag chags
[\[137a.3\]]spangs pa'i bdag nyid bcom nas rang dang mnyam par byed ces pa'i don to/_/de bzhin du rnam par spyod pa ni thog ma dang bar ma dang tha mar ro/_/de ltar yang bcom ldan 'das kyis thog mar dge ba bar du dge ba zhes bya ba la sogs pa gsungs pas dus gsum du dge ba la rnam par spyod do/_/de yang
[\[137a.4\]]'du shes kyi phung po 'od dpag tu med pa'i chos de'i yan lag ni phyogs de yang byang chub de ni sgrub thabs kyi phyir dran pa nye bar gzhag pa gsum pa'o/_/bzhi pa'i dbang du byas te gsungs pa/_nang gi sems zhes bya ba la sogs pa la/_'dir sems ni rnam pa gsum ste/_de la kun gzhi rnam
[\[137a.5\]]par shes pa ni nang gi sems so/_/phyi'i sems zhes pa ni nyon mongs pa can gyi yid do/_/nang dang phyi'i sems zhes pa ni 'jug pa'i rnam par shes pa'o/_/rnam par shes pa de rnams bkag pa'i phyir/_gang nang gi sems de ni snang ba med pa'i ye shes te/_rnal 'byor pa rnams kyi sngon du
[\[137a.6\]]bkag pa'i phyir ro/_/gang phyi'i sems de ni brdzun te/_gang gi phyir sems las byung ba'i dngos po sgyu ma lta bu'o/_/de bzhin du sangs rgyas rnams kyi sku la rnam par rig pa 'gog pa'i phyir ro/_/de'i phyir gang nang gi sems pa'i phyi'i sems sgrib pa med pa de ni dmigs pa med pa'i snying rje ste/_sngon
[\[137a.7\]]du rnam par shes pa 'gog pa'i phyir ro/_/ma rig pa dang yid mi bde ba zhes pa ni gang gi phyir sngon du 'gog pas dmigs pa med par 'gyur te/_de'i tshe nye ba'i nyon mongs pa cung zad 'dzag pa de ni ma rig pa'i chags pa rnam par bcom pa'i phyir sems kyi rjes su lta ba'o/_/sems can nad
[\[137b\]]
[\[137b.1\]]rnams kyi sems gang sems med par bstan pa snying rje gsum las snying rje chen po bsgrubs pa ste/_chos kyi dbyings gnyis med pa stong pa nyid yang dag pa'i mtha' don dam pa 'od gsal ba de kho na nyid ces pa rnam grangs te/_de'i rjes su lta zhing bcom ldan 'das rnam par spyod ces sbyar ro/_/ci
[\[137b.2\]]la rnam par spyod ce na gsungs pa/_shes bzhin dang zhes pa ni de ltar sems can gyi ris la yang dag par shes bzhin pa la ma ston pa des nye bar mtshon pa dran pa dang ldan pa zhes pa rdo rje 'chang gi sku'o/_/'jig rten gyi btul de zhes pa ni de nyid sgyu ma lta bu'i chos te/_rang byin gyis brlabs pa'i
[\[137b.3\]]chos kyis 'dod chags zad pa'i sku kun rdzob dang don dam pa dag dbyer med pa la rnam par spyod ces dgongs so/_/de ltar 'du byed kyi phung po ni don yod par grub pa'i chos so/_/de'i yan lag byang chub kyi phyogs dran pa nye bar gzhag pa bzhi pa sems su bshad pa des ni rnam par spyod ces pa ni
[\[137b.4\]]bcom ldan 'das kyi nges pa'o/_/bzhi po zhes pa ni grangs tsam mo/_/de rnams zhes pa'i de ltar sngon du gsungs pa'o/_/dran pa nye bar gzhag pa rnams zhes pa ni 'khor rnams la bstan pa'o/_/da ni yang dag par spong ba bzhi rnams brjod pa'i phyir/_sdig pa mi dge ba'i chos zhes bya ba la
[\[137b.5\]]sogs pa gsungs te/_'dir sangs rgyas kyi zhing shin tu rnam par dag pa rnams su sangs rgyas dang byang chub sems dpa' rnams 'byung bar 'gyur ro/_/de'i dus 'byung ba chen po bzhi'i bdag nyid kyi sems can rnams skye bar 'gyur ro/_/de yang rnam pa bzhir 'gyur te de la rdzus te skyes pa ni
[\[137b.6\]]gzugs med pa'i khams so/_/de rnams kyi las ni rlung dang rnam par shes pa'i bdag nyid de/_des na gzugs med par gnas so/_/de la gtsug tor nas dpral ba'i 'khor lo'i mthar thug par sor bzhi rnams su gzhan bzhi dang ldan par 'byung bar 'gyur ro/_/de rnams kyi bag chags
[\[137b.7\]]kyi nyes pa bzlog pa'i phyir sgrol ma rlung gi khams bsam ste/_de yang yang dag par spong ba'o/_/sdig pa mi dge ba'i chos ma skyes pa rnams zhes pa ni gzugs med pa'i khams 'gog pa'i ting nge 'dzin la snyoms par zhugs pa 'di rnams kyi ting nge 'dzin gyis ji srid du de rnams kyi gnas su
[\[138a\]]
[\[138a.1\]]'chi bar mi 'gyur ro/_/sngon gyi bag chags kyi dbang gis shi nas sdig pa mi dge ba'i chos rnams la blo 'jug ste/_des sdug bsngal sna tshogs pa nyams su myongs bar 'gyur ro/_/de'i phyir de rnams kyi mi bskyed par bya ba'i phyir zhes pa ni sdig pa'i blo dang /_mi dge ba'i blo dang /_
[\[138a.2\]]chos ma yin pa'i blo dang ji srid du skye bar mi 'gyur ba de srid du bcom ldan 'das kyis bstan to/_/de nyid bstan pa'i phyir 'dun pa skyed do zhes pa ni sngon gyi gnas rjes su dran par byed pa'o/_/'dun pa dang rim pa dang 'dra ba'i tshig gam sngon gyi chos dang las de dang 'dra ba ni de bzhin gshegs
[\[138a.3\]]pa'i gsungs zhes pa'i don to/_/des ni sangs rgyas kyi chos rnams la 'jug par 'gyur ro/_/de ni lus rnam par dben pa shes so/_/lus rnam par dben pas lus kyi ting nge 'dzin la rten par byed do/_/de yang spros pa dang bcas pa ste/_rdo rje sems dpa' la sogs pa'i dkyil 'khor gyi
[\[138a.4\]]'khor lo la dmigs pa'o/_/des na dben no zhes pa ni de rnams la slar de la sogs pa ston cing 'dzin par byed cing slar yang mi skye ba 'dzin par byed do/_/de'i phyir brtson 'grus rtsom mo zhes pa ni bla ma dang dge ba'i bshes gnyen rnams mnyes par byed do/_/brtson 'grus kyi spro bas sbyin pa dang shin tu
[\[138a.5\]]sbyin pa dang sbyin pa chen po ster ro/_des na theg pa gsum la sogs pa'i chos rnams nyan to/_/de'i phyir bla ma'i man ngag la dmigs so/_/des kyang nyon mongs pa'i phung po rnams yongs su spong bar byed cing dngos grub kyang thob par 'gyur ro/_/de ltar yang bcom ldan 'das kyis gsungs pa/_brtson 'grus
[\[138a.6\]]spro ba'i rang bzhin chos/_/sgrub pa po ni pha rol 'gro/_/brtson 'grus dang ni bral na ni/_/sgrub pos dngos grub thob mi 'gyur/_/de ltar brtson 'grus brten pa yis/_/mkhas pa rnams ni 'grub par 'gyur/_/ji srid mi ru ma skyes par/_/brtson 'grus nyid ni bya ba yin/_/chos ni mang po mnyan
[\[138a.7\]]pa dang /_/bsgom pa rnams ni sgrub par byed/_/sems can rgyu ru bdag bsgrub par/_/smon lam yang ni 'debs par byed/_/de bzhin du sems rab tu 'dzin to zhes pa ni stong pa'i ting nge 'dzin yongs su spangs te/_sbyin pa la sogs pa'i pha rol tu phyin pa drug ston cing des yang dag pa'i smon lam
[\[138b\]]
[\[138b.1\]]rdzogs par byas pa'o/_/smon no zhes pa ni sems can thams cad rnams la yang dag pa'i lam ster zhes pa ste nges pa'o/_/de bzhin du gzugs kyi khams rnams kyi bstan pa'i phyir/_sdig pa mi dge ba'i chos skyes pa rnams zhes bya ba la sogs pa gsungs te/_'dir gzugs kyi khams pa'i lha ni
[\[138b.2\]]gtsor me'i khams kyi bdag nyid do/_/de rnams kyang sngon gyi dge ba'i rtsa bas bdag nyid chen por 'gyur ro/_/'on kyang dge ba'i grogs mchog dang bral ba'o/_/des na dge ba'i chos rnams la sems bskyed par mi 'gyur te/_gang dang gang yang dag par spong bskyed pa'i dge ba'i chos des yang dag
[\[138b.3\]]par rdzogs pa'i byang chub rnyed par 'gyur ba'o/_/gang 'dun pa skyed do zhes bya ba la sogs pa ni sngon bzhin du rtogs par bya ste/_gang gi phyir dpral ba nas mgrin pa'i 'khor lo'i mthar thug par sor bcu drug nas der skye ste/_gzugs na spyod pa bcu drug gi lha rnams kyi gnas bcu drug po de rnams su skye
[\[138b.4\]]bar 'gyur ro/_/de'i phyir de bzhin gshegs pa'i gdul bya'o/_/de bzhin du me'i khams gos dkar mo'o/_/des na yang dag par spang bar bya'o/_/gang du bsgom par bya ba yang der skyes pa'i sems can rnams sdig pa mi dge ba'i chos rnams kyi blo dang ldan te/_des na 'khor bar yang dang yang du sdug bsngal
[\[138b.5\]]nyams su myong bar 'gyur ro/_/des na 'dun pa skyed do zhes pa dge ba dang mi dge ba'i chos ston pa nyan to/_/des na 'dun pa dang ldan par gyur to/_/bcom ldan 'das mthong bas sor phreng bzhin rgyal bar 'gyur te/_phyis dran par byed do/_/de yang 'bad do zhes pa ni de ltar bcom ldan 'das kyi bka'
[\[138b.6\]]dran pa'am 'dzin par byed do/_/sdig pa mi dge ba'i chos rnams 'dor zhes dgongs so/_/dge ba'i rtsa ba bskyed pa'i phyir/_brtson 'grus rtsom mo zhes bya ba la sogs pa ni sngon bzhin te/_/yang dag par spong ba gnyis pa'o/_/de bzhin du yang dag par spong ba gsum pa'i dbang du byas te gsungs pa/_
[\[138b.7\]]dge ba'i chos ma skyes pa rnams zhes bya ba la sogs pa ni 'dir 'dod pa'i khams kyi lha rnams ni gtsor chu'i khams kyi bdag nyid do/_/lhag ma ni de'i nang du 'dus so/_/de la mgrin pa nas snying ga'i 'khor lo'i bar sor mo bcu gnyis po de rnams las de sor gnyis gnyis po de las gnas drug
[\[139a\]]
[\[139a.1\]]rnams su 'dod pa'i khams drug po rnams 'byung bar 'gyur te/_sngon du gsungs pa'i yon tan gnyis dang /_phyi ma dang yon tan gsum las 'byung ngo /_/lha ma yin yang de'i nang du 'dus te/_de yang snying ga'i 'og tu sor gnyis las 'byung bar 'gyur ro/_/de bzhin
[\[139a.2\]]de mA ma kI ni chu'i khams so/_/de rnams kyang bsod nams kyi bdag po chen por bstan pas sbyin pa la sogs pa dang ldan pa ye shes kyi snang ba spangs pa dge ba'i grogs dang bral ba shin tu 'dod pa la chags pa'o/_/de rnams kyi spong ba ni yang dag par spong ba'o/_/'on kyang 'dod pa la sred pa de gang
[\[139a.3\]]gi phyir mi bskyod pa sems te/_de yang zhu ba'i rang bzhin no/_/des na mA ma kI chu'i khams so/_/des na 'dod pa la sred pa'i sems kyi 'dod pas skyes ma rnams dang snyoms par 'jug go/_/de'i phyir lha rnams 'dod pa la sred pa'o/_/des na dge ba'i chos ma skyes pa rnams skyed pa'i phyir 'dun pa skyed
[\[139a.4\]]ces pa la/_'dun pa ni ting nge 'dzin rnyed pa ste/_chos kyi dbyings lta bur shes par byed pa'o/_/'bad do zhes pa ni de yang dag par 'bad pa'o/_/des na brtson 'grus zhes bya ba la sogs pa sngon bzhin rtogs par bya'o/_/de bzhin du yang dag par spong ba bzhi pa bstan pa'i phyir/_de bzhin du dge
[\[139a.5\]]ba'i chos skyes pa rnams zhes bya ba la sogs pa gsungs te/_de bzhin zhes pa ni sngon du gsungs pa'i yang dag par spong ba gsum po rnams nye bar bsdu ba'i don to/_/de rnams thams cad grangs bzhin du/_/bzhi dang de bzhin bcu drug dang /_/gnas bdun du ni gang bshad pa/_/gsum po rdzus te
[\[139a.6\]]skye bar 'gyur/_/de bzhin du yang mngal nas skyes pa ni rkang gnyis pa mi la sogs pa'o/_/de rnams kyi dge ba'i chos skyes pa rnams gnas par bya zhes pa ni de ltar rdzus te skyes pa srid pa gsum gyi lha rnams mngal nas 'byung bar skyed pa'i phyir sngon gyi mi'i dngos 'dzin to/_/des na mi de rnams
[\[139a.7\]]kyang dge ba'i chos yongs su rdzogs pa'i rang bzhin gyis gnas te/_de rnams yongs su rdzogs par bya ba dang /_yang dag pa'i lam sbyin par bya ba'i phyir de bzhin gshegs pa'i sprul pa'i skur 'gyur te/_rten cing 'brel par 'byung ba bzhin/_/kha ton mar me me long sogs/_/zhes
[\[139b\]]
[\[139b.1\]]so/_/ji ltar kha ton las kha ton dang mar me las mar me dang /_me long las gzugs brnyan no/_/de de bzhin du sngon gyi smon lam gyi dbang gis sprul pa'i skur 'gyur ro/_/lus de sems can rnams kyis bsgom par bya ba'i thabs tshad med pa zhes pa ni 'dir de bzhin gshegs pas rnal
[\[139b.2\]]'byor dang rnal 'byor ma sna tshogs pa'i rgyud rnams su thabs sna tshogs pa'i sgom pa sna tshogs pa la brten te/_sems can rnams la zhi ba dang drag po dang shin tu drag po'i thabs kyis te/_bcom ldan 'das kyi skus man ngag sna tshogs pas bstan pa'o/_/yongs su rdzogs par bya ba la/_/zhes pa ni lnga pa'i
[\[139b.3\]]don la bdun pa'o/_/sems can gang dang gang gi rang gi sems chos de rnams kyis yongs su rdzogs par bya ba'i phyir ro/_/slar yongs su rdzogs par bya ba zhes pa ni slar gyi sgras mir 'jig rten du 'jug pas lha dang klu dang gnod sbyin dang mi'am ci la sogs pa rnams chos kyi sku bdud rtsis yongs su
[\[139b.4\]]rdzogs par byed pa'o/_/byol song dang dmyal ba de rnams yongs su rdzogs par bya ba'i phyir yang dang yang du skyes nas chos ston par byed do/_/sgom pa 'phel ba dang rgyas pa'i phyir zhes pa ni de yang sgo nga las skyes pa dang drod gsher las skyes pa'i sems can byol song rnams dang /_sgo nga las skyes
[\[139b.5\]]pa rkang bzhi pa la sogs pa yang mi'i skye ba thob pas sgom pa sna tshogs pa rgya chen po 'phel bar 'gyur ro/_/sgom pa des sangs rgyas su 'gyur te ye shes 'phel ba'i phyir ro/_/'dun pa skyed do zhes bya ba la sogs pa ni go sla'o/_/'on kyang mi de rnams ni gtsor sa'i khams kyi rang bzhin te/_lhag ma
[\[139b.6\]]ni de'i nang du 'dus pa'o/_/yang na khams thams cad kyi rang bzhin gyi bdag nyid do/_/de rnams kyi snying ga'i 'og tu sor gnyis nas lte ba'i mthar thug pa sor bcu las skye bar 'gyur te/_gang gi phyir spyan ma sa'i khams te de'i rten lte ba'i 'khor lo yin pa'i phyir ro/_/de ltar khams bzhi'i rang
[\[139b.7\]]bzhin yang dag par spong ba bzhi rnams ni bcom ldan 'das kyi nges pa'o/_/da ni mi rnams kyi rdzu 'phrul gyi rkang pa bzhi sgom pa rnams bcom ldan 'das kyis rnam par bshad pa bstan pa'i phyir/_'dun pa'i ting nge 'dzin zhes bya ba la sogs pa gsungs te/_'dir 'dun pa zhes pa nas rkang pa zhes pa'i
[\[140a\]]
[\[140a.1\]]mthar thug pa ni mdor bstan pa'o/_/'di'i bshad pa ni dben pa zhes pa la sogs pa'o/_/dben pa zhes pa ni lus rnam par dben pa ste/_de'i dbang po'i sgo nas phung po dang khams rnams dang skye mched la sogs pa nye bar mtshon par bya ba'o/_/de yang rnal 'byor gyi rgyud
[\[140a.2\]]du ma rnams su bcom ldan 'das kyis rgyas par gsungs shing chos mngon pa la sogs pa rnams su yang gsungs so/_/des na bdag gis ma bstan te/_gzhung rgyas pas 'jigs pa'i phyir ro/_/yang na de rnams kyi phung po dang /_khams dang skye mched la sogs pa rnams kyi bdag nyid kyis
[\[140a.3\]]sems can thog ma med pa nas tha mal pa'i nga rgyal gyis rnam par gnas pa rnams de'i rang bzhin gyi phyir 'dun pa'o/_/de'i spong ba ni sgom pa dben pa ste/_des na ting nge 'dzin ni rdo rje sems dpa' la sogs pa'i nga rgyal lo/_/da yang lhag par mos pa'i rnam par rtog pa'o/_/des na 'jig
[\[140a.4\]]rten pa'i gang zag tu lta ba'o/_/brten pa zhes pa ni lta ba la brten pa'i sems so/_/'dod chags dang bral ba zhes pa ni de'i 'dod chags dang bral ba ni man ngag rnam par dben pa ste/_des rab tu zhi ba'o/_/de yang rdo rje bzlas pa'i tshul gyis rlung gi sbyor ba nyid sna'i rtse mor sgom pa'i rim pas
[\[140a.5\]]nye bar mtshon par bya'o/_/des ni sems brten par 'gyur ro/_/de ltar yang bcom ldan 'das kyis gsang ba 'dus pa las gsungs te/_rin chen kha dog sna lnga pa/_/nyungs kar sbom po'i tshad tsam du/_/sna yi rtse mor nan tan du/_/rnal 'byor rig pas rtag tu bsgom/_/zhes bya ba la sogs
[\[140a.6\]]pa rgyud sna tshogs las rgyas par gsungs so/_/de'i phyir rdzogs pa'i rnal 'byor med par slar rnam par rtog pa'i sems su 'gyur te/_de gsungs pa/_rten zhes pa ni rnal 'byor pa la dmigs pa'i phyir/_sems yod ces sbyar ro/_/de'i 'gog pa zhes pa ni sems rnam par dben pa'o/_/de yang
[\[140a.7\]]sems dang sems las byung ba'i gnas skabs kyi rang bzhin gyi chos rnams lung rnam pa mang po'i tshul gyis khong du chud par bya'o/_/'on kyang de'i ji srid du sgyu ma lta bu'i ting nge 'dzin sngon du ma byas pa de srid du de'i 'gog par mi 'gyur ro/_/de yang bcom ldan 'das kyis thabs sna tshogs pa bstan
[\[140b\]]
[\[140b.1\]]mod/_/rmongs pa rnams kyis mi shes so/_/brten pa zhes pa ni de la yang brten to/_/'o na gang las shes she na/_'ga' zhig sgyu ma rnam pa dang bcas pa goms pa med par dmigs pa'i phyir bstan pa'i rgyun nyid do/_/rnam par spong bas yongs su bsgyur ba zhes pa ni nyes pa dang yon tan no/_/_
[\[140b.2\]]de yang rnam pa dang bcas pa'i bden pa'am rnam pa med pa'i sgyu ma lta bu de'i nyes pa rnams yongs su thim pa'i sems nyid ye shes te/_de brjod du med pa'i 'od gsal ba'i ye shes zhes pa'i don to/_/rdo rje sems dpa' la sogs pa'i 'dod pa'i lha'i nga rgyal tsam gyis lus dang ngag dang sems
[\[140b.3\]]dri ma med pas sems can thams cad grol bar gyur pa ma yin nam/_ji ltar ting nge 'dzin sna tshogs pa la nye bar spyod pas sems gong nas gong la brten par 'gyur/_de ni ma yin no/_/de ci'i phyir zhe na thog ma med pa'i bag chags kyis rnam par rtog pa la nye bar spyod pa'i phyir ro/_/gang gi phyir
[\[140b.4\]]'gro ba'i don byed pa'i phyir/_/bdag gi mdun du zhum par ma gyur zhes pa ni 'dir byang chub sems dpa' rnams ni rnam par rtog pa tsam bzhed de smon lam gyi dbang gis so/_/rigs pa des na sngon gyi rnam par rtog pa ngan pa'i bag chags kyi dbang gis smon lam sngon du song ba'i rnam par
[\[140b.5\]]rtog pa bzang pos rang gi don dang /_gzhan kyi don dag sgrub par byed kyi rang gi don gyi rnam par rtog pa tsam 'dzin pa ni ma yin no/_/des na 'dir smon lam 'debs so/_/'dun pa zhes pa ni cung zad rdo rje 'chang la sogs pa'i gzugs su sprul pa'i rang bzhin gyis de'i yang dmigs pa rang
[\[140b.6\]]bdag nyid de dang 'dra bar 'gyur zhes pa'i don to/_/shin tu zhum par ma gyur cing sgyu ma'i sems de yang shin tu ches zhum par ma gyur cig ces pa ni smon lam mo/_/shin tu 'dzin par ma gyur zhes pa ni res 'ga' cung zad gnas pa der yang gnas par mi byed pa'i smon lam mo/_/'o zhes
[\[140b.7\]]pa ni de de bzhin/_/zhes pa'i don to/_/de la rdzu 'phrul gyi rkang pa yang ci zhe na/_sngon du gsungs pa'i phung po bzhi po der lnga pa rnam par shes pa'i ni 'dun pa'i rdzu 'phrul gyi rkang pa'o/_/de yang mi bskyod pa'i chos te/_de'i 'gog pa nges par gsungs pa des na de la de skad ces bya'o/_
[\[141a\]]
[\[141a.1\]]de ltar ldan pa zhes pa ni rnal 'byor pa rnams kyi gnyis med pa'i rgyun du rnal 'byor dang ldan pa'i sems de yang bsam du med pa'i 'du byed nyid kyis 'dun pa de 'gog pa la gnas pa'am mi gnas zhes pa ni nges pa'o/_/de bzhin du rdzu 'phrul gyi rkang pa gnyis pa bstan
[\[141a.2\]]pa'i phyir/_brtson 'grus kyi ting nge 'dzin zhes bya ba la sogs pa gsungs te/_brtson 'grus kyi ting nge 'dzin zhes pa nas/_rkang pa zhes pa'i bar gyi mdor bstan pa'i tshig go/_/de'i bshad pa dben pa zhes bya ba la sogs pa ni sngon bzhin du rtogs par bya'o/_/'on kyang sngon du gsungs pa'i
[\[141a.3\]]rdzu 'phrul gyi rkang pa gang yin pa ni rags pa'o/_/'dir rdzu 'phrul gyi rkang pa gnyis pa ni de nyid kyi phra ba'i mtshan nyid do/_/de'i phyir phra ba ni lus rnam par dben pa'o/_/de bzhin du ngag dang sems kyang ngo /_/rdzu 'phrul gyi rkang pa yang ci zhe na/_sngon du khams bzhi gsungs pa de'i lnga pa ni nam mkha'i
[\[141a.4\]]khams te/_de yang rdzu 'phrul gyi rkang pa pad+ma 'bar ba'i chos de'i 'gog pa la de skad ces bya'o/_/de bzhin du spyod pa'i ting nge 'dzin zhes bya ba la sogs pa ni go sla'o/_/'on kyang rdzu 'phrul gyi rkang pa ni shin tu phra ba ste/_de yang dben pa zhes pa ni sngon bzhin rtogs par bya'o/_/rdzu 'phrul gyi rkang
[\[141a.5\]]pa yang ci zhe na/_dbang po rnams la dbang po drug pa ni chos kyi dbyings te de yang rdzu 'phrul gyi rkang pa ste/_kun du bzang po'i chos de'i 'gog pa'o/_/lhag ma ni snga ma bzhin no/_/de bzhin du rdzu 'phrul gyi rkang pa bzhi pa'i dbang du byas te gsungs pa/_sems kyi ting nge 'dzin zhes bya ba la sogs pa ni
[\[141a.6\]]sngon bzhin te/_de yang ches phra ba'o/_/de'i dben pa zhes bya ba la sogs pa go sla'o/_/'on kyang rdzu 'phrul gyi rkang pa ci zhe na/_de'i yul chos kyi dbyings so/_/de yang sems las byung ba bcom ldan 'das byams pa'i chos de 'gog pa'o/_/yang na gzugs rdo rje dang /_sgra rdo rje dang dri rdo rje dang /_
[\[141a.7\]]ro rdo rje'i rang bzhin can rdzu 'phrul gyi rkang pa bzhi po de'i chos rnams de'i 'gog pa'o/_/de rnams 'gog pa'i phyir 'dod pa'i yon tan lnga rnams 'gog pa'o/_/lhag ma ni snga ma bzhin no/_/'di ni slob dpon rnams kyi lugs so/_/de ltar rdzu 'phrul gyi rkang pa bzhi shin tu dben pa dang /_/shin tu
[\[141b\]]
[\[141b.1\]]dpyad pa dang shin tu yon tan gyi tshul gyi rnal 'byor pa rnams kyis bsgom par bya'o/_/da ni dbang po lnga rnams brjod pa'i phyir/_de 'dod pa na spyod pa zhes bya ba la sogs pa gsungs te/_de ltar sngon du gsungs pa'i rdzu 'phrul gyi rkang pa bzhi mi la sogs pa'i rang dbang du 'gyur ro/_/des na 'dod pa
[\[141b.2\]]na spyod pa zhes pa ni 'dod pa'i khams na spyod pa'i sems can de rnams kyang las kyi sar skyes nas byang chub kyi sa bon rab tu 'debs te/_las des 'jig rten pa zhes pa ni rang gi phyir khams gsum gyi sems can rnams mi'i gzugs rnams su 'jug pa de'i tshe yang dag pa'i lta ba phun sum tshogs
[\[141b.3\]]pa la dad par byed ces dgongs so/_/rang gi las zhes bya ba la sogs pa ni sems can de rnams kyang chung ngu dang 'bring dang chen por 'gyur te/_kha cig ni rang gi dge ba'i las kyi rnam par smin pa'i dbang gis mtho ris la sogs pa'i longs spyod la spyod do/_/kha cig ni las mi dge bas byol
[\[141b.4\]]song dang yi dgas dang dmyal ba rnams su skye bar 'gyur ro/_/kha cig ni shin tu dge ba'i las kyis yang dag par rdzogs pa'i byang chub kyi lam bgrod par 'gyur ro/_/de ltar de'i las kyi rnam par smin pa bdag gis bstan par bya'o/_/de rnams la bstan pa tsam gyis nyon mongs pa zad par
[\[141b.5\]]byas nas thams cad sangs rgyas su 'gyur ro/_/de ltar rang gi las zhes pa nas/_so sor myong bar 'gyur zhes pa'i mthar thug pa ni smon lam nyid de/_de bzhin gshegs pa'i nges pa'o/_/de srog gi phyir yang zhes bya ba la sogs pa'o/_/'dir sems can gang dag gi bdag 'tsho
[\[141b.6\]]ba'i don du srog gcod pa la sogs pa dang /_tshong sna tshogs pa 'tshong bar byed do/_/yang gi sgras 'chad pa dang rtsod pa dang chom pa la sogs pa gzung ngo /_/des na sdig pa'i las rnams bdag nyid mngon par 'du mi byed pa'o/_/gal te byed pa na des ni dmyal ba la sogs par sdug bsngal
[\[141b.7\]]nyams su myong bar mi 'gyur ro/_/de rnams kyi/_'di ni dad pa'i dbang por brjod/_/ces pa ni 'dir rnal 'byor pa rnams kyi chos rnams kyi dang po ni dad pa'o/_/gang gi phyir chos rnams thams cad kyi dang por bskyed pa ni dad pa'o/_/de'i tshe chos gang dag ces pa ni nyan thos dang /_rang sangs
[\[142a\]]
[\[142a.1\]]rgyas dang /_theg pa chen po dang /_yang dag par rdzogs pa'i byang chub kyi chos rnams ji ltar gsungs pa bzhin byed pa ste/_gzhan 'jig rten pa'i chos la ni ma yin no zhes dgongs so/_/de ltar de rnams ni mig gi dbang po'i yul lo/_/de yang gzugs rdo rje ma'i chos te/_de'i
[\[142a.2\]]bya ba la nye bar spyod pa de la de skad ces bya'o/_/de bzhin du rna ba'i yul sgra rdo rje ma'i chos brtson 'grus kyi dbang po'o/_/de bzhin du sna'i yul dri rdo rje ma'i chos dran pa'i dbang po'o/_/de bzhin du lce'i yul ro rdo rje ma'i chos ting nge 'dzin gyi dbang po'o/_/de bzhin du lus kyi yul reg bya rdo rje ma'i chos shes rab
[\[142a.3\]]kyi dbang po'o/_/de bzhin du chos de rnams brtson 'grus gang gis shes pa nas de dag ni stobs lnga zhes pa'i mthar thug pa ni go sla'o/_/'on kyang yul can lngas sa snying la sogs pa'i byang chub sems dpa' lnga po de rnams stobs lnga'o/_/de bzhin du byang chub kyi yan lag bdun rnams bstan pa'i
[\[142a.4\]]phyir/_de la byang chub kyi yan lag bdun zhes bya ba la sogs pa gsungs te/_de la zhes pa ni sngon du gsungs pa'i rdzu 'phrul gyi rkang pa la sogs pa'i gnas rnams la'o/_/ji lta bu zhe na zhes pa ni tshad ci zhes rdo rje snying pos gsol ba btab pa'o/_/'di lta ste zhes bya ba la sogs pa ni bcom ldan
[\[142a.5\]]'das kyi lan gyi tshig go/_/'on kyang dran pa yang dag byang chub kyi yan lag ni kun gzhi rnam par shes pa'i khams te/_de yang 'jam dpal gyi chos so/_/lhag ma ni go sla'o/_/chos rnam par 'byed pa la sogs pa rnams ni lus rnam par dben pa la sogs pa rnams la nges par sbyar bar
[\[142a.6\]]bya'o/_/byang chub kyi yan lag bdun zhes pa la sogs pa'i sgra ni 'phags pa'i lam yan lag brgyad po rdzu 'phrul gyi rkang pa'i gnas rnams la bsgom zhes pa ste/_de bzhin gshegs pa dam bca' ba'o/_/'di ni nges pa'o/_/chos rnam par 'byed pa la sogs pa drug po 'di rnams kyis chos
[\[142a.7\]]rnams rnam par gzhag pa gsungs te/_de rnams thams cad rim pa bzhin du gshin rje mthar byed dang /_shes rab mthar byed dang pad+ma mthar byed dang /_bgegs mthar byed dang /_gnod mdzes rgyal po'o/_/las kyi dbang po lnga'i dngos po'i phyir ro/_/de bzhin du las kyi dbang po rnams las
[\[142b\]]
[\[142b.1\]]btang snyoms yang dag byang chub kyi yan lag ni gtsug tor 'khor los sgyur ba'i chos so/_/de yang mtshan ma'i sgo'o/_/de ltar drug par brjod do/_/lhag ma las kyi dbang po'i bya ba rnams 'chad bzhin pa las shes par bya'o/_/da ni 'phags pa'i lam yan lag brgyad pa brjod
[\[142b.2\]]pa'i phyir/_'phags pa'i lam yan lag brgyad ces bya ba la sogs pa gsungs te/_ji lta bu zhes pa ni byang chub kyi yan lag gi gnas rnams su ji lta ba'i rang bzhin rnams bsgom par bya zhes dgongs so/_/'jig rten las 'das pa'i lta ba gang gis zhes bya ba la sogs pa ni go sla'o/_/_
[\[142b.3\]]'on kyang cung zad brjod do/_/yang dag pa'i lta ba ni las kyi dbang po'i bya bas mi g.yo ba'i chos rkang pa'i bya ba'o/_/de bzhin du yang dag pa'i rtog pa ni nye bar gnas pa mjug ma'i bya ba dbyug sngon can gyi chos so/_/de bzhin du yang dag pa'i ngag ni tshig gi bya ba 'dod pa'i rgyal po'i chos so/_/de bzhin du
[\[142b.4\]]yang dag pa'i las kyi mtha' ni lag pa'i bya ba ste/_stobs po che'i chos so/_/de bzhin du yang dag pa'i 'tsho ba ni khu ba 'dzag pa drug pa ye shes kyi phung po rdo rje sems dpa'i chos so/_/de bzhin du yang dag pa'i rtsol ba ni nam mkha' mthar thug pa a wa d+d+hU tIr rang rig pa 'dzin pa'i phyir drug pa ye shes
[\[142b.5\]]kyi khams te/_chos kyi dbyings rdo rje ma'i chos so/_/de bzhin du yang dag pa'i dran pa ni rdo rje'i lam nas chags pa chen po chags pa'i khams steng du 'gro ba'i phyir drug pa ye shes las kyi dbang po ste/_de yang bdag med pa'i chos so/_/de 'dzin pa'i phyir drug pa ye shes las kyi dbang po'i bya ba'i snying
[\[142b.6\]]rje'i chos so/_/'di rnams kyi cod pan na bzhugs pa'o/_/de bzhin gshegs pa de rnams kyang chos te de ltar chos sum cu rtsa bdun gyi rang bzhin gyi bdag nyid yang dag pa'i ting nge 'dzin gyi chos can bcom ldan 'das dpal he ru ka dpa' bo'i chos so/_/chos sum cu rtsa bdun po de rnams rnal 'byor gyi
[\[142b.7\]]rgyud rnams la brten te mdor bsdus nas gsungs so/_/de'i phyogs ni byang chub kyi phyogs kyi chos rnams te/_de yang mdor bsdus te gsungs so/_/rgyas par yang gzhung sna tshogs pa'i lung rnams las rtogs par bya'o/_/lhag ma ni go sla'o/_/da ltar de dag yang dag bshad/_/rab tu dga'
[\[143a\]]
[\[143a.1\]]la sogs pa'i sa/_/zhes pa ni de dag ces pa sngon du gsungs pa'i byang chub kyi chos sum cu rtsa bdun rnams so/_/de ltar zhes pa de rnams thams cad do/_/yang dag bshad ces pa ni 'gro ba'i don gyi rgyur bdag gis yang dag bshad ces pa'i don to/_/rab tu dga' ba la
[\[143a.2\]]sogs pa/_/zhes pa la sogs pa'i sgras ni rim pa bzhin sa bcu gnyis rnams gzung ngo /_/nyid ni nges par gzung ba'o/_/byang chub sems dpa' rnams kyi gnas zhes pa ni sa de rnams thams cad ni byang chub sems dpa' rnams kyi rten no/_/byang chub sems dpa' de rnams dbang po la
[\[143a.3\]]sogs pa rang bzhin can zhes pa la sogs pa'i sgra ni yul dang yul can las kyi dbang po dang de'i bya ba'o/_/de rnams kyi rang bzhin ni yang dag pa'i lam rjes su rtogs pa'o/_/byang chub bsgrub pa'i tshul yod pa'i sems can ni byang chub sems dpa'o/_/de rnams kyi gnas ni byang chub sgrub pa'i
[\[143a.4\]]rten rang gi lus zhes pa'i don to/_/sangs rgyas thams cad rnams kyi gnas pa zhes pa ni de bzhin du sngon du gsungs pa'i sa bcu gnyis kyi bdag nyid kyi gnas te/_de rnams bsdus pa'i lus ni yang dag par rdzogs pa'i byang chub kyi sgrar bstan to/_/so sor phye na rnal 'byor gyi rgyud sum cu rtsa drug
[\[143a.5\]]rnams su brjod de bskyed pa'i rim pa'i phyir ro/_/rten de'i brten pa rnal 'byor ma'i rgyud sum cu rtsa drug tu brjod de/_de rnams kyang lus kyi rtsa sum cu rtsa gnyis te/_'chad bzhin pa'i rim pas ston to/_/de rnams 'dus pa'i bdag nyid rtsa gsum mo/_/tha mal ba'i a wa d+hU tI de rnams 'dus
[\[143a.6\]]pa'i rtsa gcig ni ye shes kyi a wa d+hU tI'o/_/de ltar rtsa sum cu rtsa drug po de yang gnas te/_sangs rgyas thams cad rnams dang /_rang rig pa'i ye shes sems dang sems las byung ba rnams kyi rten yin pa'i phyir ro/_/phung po la sogs khyad par nyid/_/ces pa ni sangs rgyas thams cad rnams
[\[143a.7\]]'ba' zhig gi gnas ma yin te/_phung po la sogs pa rnams kyi yang gnas so/_/sogs pa'i sgras khams dang skye mched rnams kyi yang ngo /_/'on kyang de rnams la khyad par yod de/_gzhan gzugs la sogs pa'i phung po dang /_gzhan khams rnams dang /_gzhan skye mched rnams
[\[143b\]]
[\[143b.1\]]dang /_gzhan yul rnams dang /_gzhan las kyi dbang po rnams dang /_gzhan de'i bya ba rnams so/_/de ci zhe na/_sngon du gsungs pa'i byang chub kyi phyogs kyi chos sum cu rtsa bdun gyi tshul gyis chos kyi dbyings shin tu rnam par dag pa'i bdag nyid du 'gyur ba'o/_/de'i ye shes kyi snang ba mthong bar
[\[143b.2\]]bya ba'i phyir de rnams kyang /_sangs rgyas byang chub sems rnams kyis/_/sangs rgyas nyid ni 'byung ba'i mchog/_/ces pa ni 'dir shin tu rnam par dag pa'i sangs rgyas dang byang chub sems dpa' rang gi lus las byung ba de'i bdag nyid rnams ji srid dngos su rdo rje 'chang gi sa la brten par mi byed
[\[143b.3\]]pa de srid du de rnams ma rig pa'i dbang gis brgya la cung zad lam ma rdzogs pa'i dbang gis 'khor bar 'jug par 'gyur ro/_/de'i phyir/_sangs rgyas nyid 'byung ba'i rtsa'i mchog_/ces phul du byung ba gzung ba dang /_'dzin pa dang bral ba sngon gyi rim pas rab tu dag pa'o/_/'on kyang
[\[143b.4\]]sum cu rtsa gnyis zhes pa ni tha mal pa'i gnas skabs su yang slob bzhin pa nyid kyi phyir rnal 'byor pa rnams kyi rdzogs pa'i rim par 'os pa shin tu bsdus pa 'dod pa'i phyir byang chub bsgrub pa la brtson pa'o/_/gang gi phyir rtsod pa'i dus su nga rgyal can tshe thung ba sgyu can las ngan pa la dga'
[\[143b.5\]]ba 'byung ngo /_/des na bcom ldan 'das kyis rnal 'byor ma'i rgyud kyi rim pa rnams su rdzogs pa'i rim pa bstan pa des na rtsa sum cu rtsa gnyis bstan to/_/de rnams kyi ming 'chad bzhin pas brjod pa'i phyir rgyu ba rtogs par bya'o/_/byang chub sems rnams sum cu gnyis/_/gang tshe zhes
[\[143b.6\]]pa ni de ltar yang rtsa de rnams la dus thams cad du byang chub sems rgyu bas tha mal pa'i gnas skabs su yang bla ma'i man ngag gis bsgom pa'i dus su gang ba zhes pa ni dus thams cad du byang chub kyi sems kyis gang bar gyur te/_mgal me'i 'khor lo bzhin rgyun mi 'chad par 'gyur ba de'i tshe 'chad
[\[143b.7\]]bzhin pa'i dus su 'khor lo bzhi'i dbye ba rnams las bshad pa'i phyir ro/_/dbang po zhes bya ba la sogs pa ni rtsa rnams 'ba' zhig byang chub sems kyis gang bar ma zad kyi dbang po rnams dang 'byung ba rnams dang phung po la sogs pa rnams kyang gang ba ste/_'chad bzhin pa'i dus su rang rig
[\[144a\]]
[\[144a.1\]]pa'i ye shes nyams su myong zhes pa'i don to/_/de ltar rnal 'byor gyis nyams su myong bas 'jig rten pa'i kun rdzob kyi bden pa mthong ngo /_/de nas kun rdzob dang don dam pa'i bden pa dbyer med pa'i mtshan nyid gnyis su med pa zung du 'jug pa'i bdag nyid dngos po dang
[\[144a.2\]]dngos po med par ro mnyam pa'i rang bzhin nyid do/_/de nyid bstan pa'i phyir/_de rjes sangs rgyas nyid ces pa ni sgrib pa med pa'i ye shes zhes bya ba la sogs pa dang bral ba mchog tu mi 'dzag pa'i rnal 'byor rang bzhin gyis 'od gsal ba'i bdag nyid de bzhin nyid bgrod du med pa rgyud med pa dang
[\[144a.3\]]po'i dang po thog ma med pa'i sems dpa' rdo rje 'dzin gyi sa'o/_/mi phyed pa'i phyir rdo rje ste/_dus gsum du rgyud nyams pa med pa rtog ge pa rnams kyis bgrod par bya ba ma yin pa sangs rgyas rnams kyi yul brjod du med pa'o/_/gang phyir rtogs pas sangs rgyas nyid/_/sems nyid rdzogs
[\[144a.4\]]pa'i sangs rgyas te/_/sangs rgyas gzhan du bstan pa min/_/rang rig pa yi mchog ni rnyed/_/ces pa ni de bzhin gshegs pa'i nges pa'o/_/dkyil 'khor gyi 'khor lo dmigs pa la sogs pa dang /_sku gsum rnam par bsgom pa dang /_de bzhin du sku gzugs dang /_mchod rten dang dam
[\[144a.5\]]pa'i chos rnams 'dus bya ba la nye bar spyod pa dang /_de rnams kyi dkyil 'khor bya ba dang /_sbyin pa pa'i lci ba zhes bya ba la sogs pa ni maN+Dal gyi tshigs su bcad pa brjod pa'i phyir pha rol tu phyin pa drug thob ste/_de'i phyir pha rol tu phyin pa bzhi ni bsod nams kyi tshogs kyi don du'o/_/de bzhin du shes rab
[\[144a.6\]]kyi pha rol tu phyin pa 'ba' zhig ni ye shes kyi tshogs so/_/brtson 'grus kyi pha rol tu phyin pa ni tshogs 'di gnyis ka la 'jug pa'o/_/de ltar tshogs gnyis yongs su rdzogs pa'i phyir te/_de bzhin gshegs pas sangs rgyas pa nyid du gsungs pa ma yin nam/_de ji ltar sems rang rig pa'i phyir sangs rgyas nyid
[\[144a.7\]]'thob ste/_gzhan du bstan pa min zhes brjod do/_/sems nyid shes rab kyi pha rol tu phyin pa'i rang bzhin te/_de yang chos kyi sku'o zhes gal te 'ga' zhig sems par gyur na de'i phyir gsungs pa/_/rang gi lus la sangs rgyas bzhugs/_/gzhan du gang na'ang sangs rgyas med/_/ces bya ba
[\[144b\]]
[\[144b.1\]]la sogs pa de rnams bzlog pa'i phyir bcom ldan 'das kyis gsungs so/_/'dir gang dag pha rol tu phyin pa'i theg pa la brten pas rig pa'i ye shes ma rtogs pa rang gi mngon par 'dod pa de ni ma yin no/_/ci'i phyir zhe na/_brjod par bya ste/_'dir dang po re zhig sems can rnam pa gsum
[\[144b.2\]]du 'gyur te/_chung ngu dang 'bring dang chen pos sangs rgyas kyang rnam pa gsum mo/_/lus dang ngag dang sems kyi chos can gyis theg pa gsum ste/_nyan thos dang rang sangs rgyas dang theg pa chen po'o/_/de la gang dag dbang po rtul po'i sems can de dag la bskyed pa'i rim pa'i tshul gyis
[\[144b.3\]]bstan to/_/gang dag dbang po cung zad rno ba'i sems can de dag la bskyed pa'i rim pa'i rdzogs pa'i rim pa bstan to/_/de rnams kyang slob bzhin par 'gyur ro/_/gang dag dbang po rnon po'i sems can de dag la rdzogs pa'i rim pa bstan to/_/de bzhin du gang dag dbang po rnon po'i sems can de dag
[\[144b.4\]]la yang dag par rdzogs pa'i rim pa bstan to/_/'on kyang rdzogs pa'i rim pa'i yongs su rdzogs pa'i rim pa ste/_rgyu dang 'bras bu'i tshul gyis phan tshun ltos pa'i phyir ro/_/de la bskal pa bzang po'i dus su rnam par gzigs nas 'od srungs kyi mthar thug pa'i de bzhin gshegs pa rnams kyis theg pa gsum bstan to/_/_
[\[144b.5\]]rdzogs ldan gyi dus su yang dbang po rnon po'i sems can rnams kyis theg pa gsum gyi nang du rdo rje theg pa 'dus par shes te/_des na de bzhin gshegs pa rnam par gzigs la sogs pa rnams kyis glegs bam la sogs pa ma bstan zhing dam pa'i chos kyi mdzod kyang ma mdzad do/_/'khor
[\[144b.6\]]thams cad kyis rig cing rang gi bdag nyid kyis yongs su shes pa'i phyir ro/_/de'i phyir 'dir rtsod pa'i dus su shAkya thub pas rdo rje theg pa yang dag par bstan to/_/sdud pa po rnams kyis kyang dngos su thos shing sdud pa pos glegs bam rnams bris pa'am gzung ba'i don to/_/des na gzhan dang
[\[144b.7\]]gzhan las brgyud de 'ongs pa gang dag yang sngon nas dbang po rnon po slob bzhin pa de rnams thams cad pha rol tu phyin pa'i theg pa rnams kyis grub ste/_rdo rje theg pa nang du 'dus pa'i phyir ro/_/rdo rje theg pa yang lus kyi rim pa lus la brten pa'i sems des lus su song zhing 'jug pa'i phyir sems
[\[145a\]]
[\[145a.1\]]nyid rang rig pa'i bdag nyid do/_/des na nyams su myong bas rab kyi mthar thug pa phung po dang khams dang skye mched rnams kyis thar pa thob ste/_gang gi tshe de'i rjes su sangs rgyas nyid dam rdo rje 'chang ba nyid sgrib pa dang bral ba spros pa med pa'i ye shes thob ces pa'i don to/_/des na
[\[145a.2\]]rang gi lus la zhes pa ni rnal 'byor pa rnams kyi rdo rje'i sku la'o/_/rdo rje'i sku ni dbyer med pa'i ting nge 'dzin dang ldan pa'i phyir ro/_/des na sangs rgyas nyid bzhugs zhes pa ni rang rig pa'i ye shes te/_de'i phyir gzhan brjod du med pa'i bde ba la gnas pa ste/_bde ba'i mthar thug ces pa'i
[\[145a.3\]]don to/_/gzhan du zhes pa ni rang gi lus ma gtogs par zhes pa'i don to/_/gang na'ang med ces pa ni rang rig pa'i mtha' de dang yang bral ba gang na yang med pa ste bstan bcos brjod pa la yang gnas pa ma yin zhes pa'i don to/_/de nyid bstan pa'i phyir lus la zhes bya ba la sogs pa gsungs
[\[145a.4\]]te/_rang gi lus spangs nas gzhan du sangs rgyas nyid ces pa nyan thos dang rang sangs rgyas dang theg pa chen po rnams la yang med do/_/de'i phyir/_mi shes pa yis bsgribs par 'dod/_/ces pa la rdo rje theg pa dang bral ba de rnams kyi 'dod pa ni rang gi sems kyi bsam pa'o/_/byis
[\[145a.5\]]pa rnams kyi phyogs gcig pa'i phyir des sdug bsngal nyams su myong bar 'gyur ro/_/rang lus ye shes chen po'i gnas/_/zhes pa ni mchog gi longs spyod rdzogs pa'i sku chags pa chen po 'bras bu chen po 'byung ba'i phyir ro/_/de nyid kyis na/_kun rtog thams cad spangs pa nyid/_/ces
[\[145a.6\]]gsungs te/_bdag dang bdag gi dang gzung ba dang 'dzin pa dang bral ba ma bcos pa skad cig ma'i bde ba spangs pa'o/_/de yang chos kyi sku'i mtshan nyid thams cad mkhyen pa bgrod bya ma yin pa'o/_/dngos po kun la khyab byed pa/_/zhes pa ni brtan pa dang g.yo ba la sogs pa'i dngos po rnams
[\[145a.7\]]la khyab par byed pa'i chos kyi sku rnam pa kun gyi mchog dang ldan pa stong pa nyid kyi mtshan nyid do/_/de yang lus la gnas kyang zhes pa ni sprul pa'i sku'i lus shes pa'i phyir skyes bu chen po'i mtshan sum cu rtsa gnyis kyi bdag nyid dpe byad brgyad cus brgyan pa'i lus de yang sngon gyi gzugs
[\[145b\]]
[\[145b.1\]]brnyan gyi phyir bde ba'i rang bzhin de yang sgyu ma lta bu'i lta ba las byung ba'o/_/ci'i phyir zhe na/_yang dag par lta ba nyid kyi phyir te/_gang gi phyir gang 'jig rten las 'das pa'i bdag gi lta ba kun las mi ldang ba zhes bya ba la sogs pas so/_/lus ma skyes pas ni brjod du med pa'i phyir kun rdzob
[\[145b.2\]]dang don dam pa'i bden pa dag gcig pa nyid kyis dbyer med pa'i mtshan nyid do/_/des na ye shes dang shes bya gcig pa nyid do/_/de'i phyir lus dang sems dag kyang mi phyed pa'i phyir lus las ma skyes pa'o/_/gang gi phyir sems ma rtogs par shes par mi nus pa de'i phyir brjod du med pa'o/_/gal te 'di ma yin
[\[145b.3\]]na/_de ci zhe na/_'od gsal ba'i ye shes can gyis grub pa'i phyir dbang pos dmigs pa dang bral ba des na lus kyis nges par gzung ba'i dngos po med do/_/de'i phyir rang rig pa las dam pa zhes pa'i don to/_/de nyid byang chub dang byang chub chen po de nyid sangs rgyas te rang nyid kyis rab tu rtogs
[\[145b.4\]]pa'i chos kyi dbyings nyid go 'phang dam pa mi zad pa nyid kyis na sangs rgyas nyid do/_/de yang sangs rgyas rnams kyi yul/_/zhes pa phung po lnga rnams dang dbang po lnga rnams dang khams lnga rnams kyi yul nyams su myong ba'i phyir rang rig pa'i spyod yul de'i mthar thug pa de rnams kyi spyod yul ma yin
[\[145b.5\]]pa dbang po dang phung po dang khams tha mal pa rnams spangs pa brjod du med pa zhes pa'i don to/_/de'i phyir rtsod pa'i dus kyi sems can rnams rdo rje theg pa med par dngos su dngos grub med nges pa'o/_/gang gi phyir tshe 'di nyid la sangs rgyas nyid dam rdo rje 'chang ba nyid du 'gyur zhes bcom ldan 'das
[\[145b.6\]]kyis gsungs pa'i phyir ro/_/de ltar sems nyid ni shes rab kyi pha rol tu phyin pa'i rang bzhin no zhes pa ni bden mod/_'on kyang dbang po rtul po rnams la dngos grub med do/_/de ci'i phyir zhe na/_sngon blo rnon po ma yin pa'i phyir zhes pa ste nges pa'o/_/de ltar yi ge don mtha' dag gsungs par
[\[145b.7\]]'gyur ro/_/slar yang de nyid kyi don man ngag nyid kyis gsungs pa/_'dir dkar po'i phyogs dang nag po'i phyogs kyi dbye bas rtsa sum cu rtsa gnyis rnams kyi gnas skabs brjod do/_/de la dkar po'i phyogs la spro ba'i rim pas zla ba'i cha bco lnga'o/_/de bzhin du nag po'i phyogs la
[\[146a\]]
[\[146a.1\]]sdud pa'i rim pas nyi ma'i cha bco lnga'o/_/de bzhin du nya'i mthar cha gcig go/_/de bzhin du gnam stong gi mthar yang cha gcig go/_/des na spro ba'i rim pas dbang po zhes pa ni dga' ba la sogs pa'i tshes lnga'o/_/dkar po'i tshes gcig nas tshes lnga'i mthar thug pa 'di lta
[\[146a.2\]]ste/_dga' ba dang bzang po dang /_rgyal ba dang stong pa dang rdzogs pa'o/_/de bzhin du phung po zhes pa ni lnga ste drug pa nas bcu pa'i mthar thug pa dga' ba la sogs pa'i tshes lnga'o/_/de bzhin du 'byung ba zhes pa ni lnga ste/_bcu gcig la sogs pa'i nya'i mthar thug pa sngon bzhin du tshes lnga'o/_/'di rnams
[\[146a.3\]]kyi cha a la sogs pa thung ngu yon tan dang ya Na'i rkyen bsgyur ba'o/_/de bzhin du nag po'i tshes gcig la sogs pa sdud pa nyid 'byung ba dang phung po dang de bzhin du dbang po rnams te/_lnga dang lnga dang de bzhin lnga nas stong gi mthar thug pa'i cha bco lnga ya Na'i rkyen bsgyur ba la sogs pa ring po rnams so/_/de
[\[146a.4\]]bzhin du rjes dbyangs dang tsheg drag gi cha dag bcu drug pa mtha' ma nyid do/_/de ltar rtsa'i rgyu ba rnams kyis srog dang thur sel phrad pas a wa d+hU tIr 'jug pa rtogs par bya'o/_/de la re zhig rtsa ni rnam pa gsum du 'gyur te/_dang po khong stong rgyus pa'i dbyibs kyi rtsa'o/_/gnyis pa ni byang chub sems kyi
[\[146a.5\]]rtsa'o/_/de bzhin du byang chub sems skyed par byed pa rlung gi rtsa'o/_/gang gi tshe rtsa de rnams gnam stong dang nya dag gi mthar gang bar 'gyur zhing mtha' ma dag gi cha gnyis 'dus pa de'i tshe byang chub sems rgyu bar mi 'gyur ro/_/de mi rgyu ba'i phyir rtsa rnams kyi rgyu bar mi 'gyur ro/_/de mi rgyu ba'i phyir rtsa rnams dang
[\[146a.6\]]byang chub sems ro mnyam pa nyid du 'gyur ro/_/der ro mnyam pa'i phyir sha'i khams 'ju bar 'gyur ro/_/de zhu ba'i phyir rus pa'i khams 'ju bar 'gyur ro/_/de yang zhu ba'i phyir pags pa'i khams zhu bar 'gyur ro/_/de dag yongs su zad pa'i phyir lus la sogs pa'i khams gsum yongs su zad
[\[146a.7\]]par 'gyur ro/_/des na dbang po dang phung po dang 'byung ba'i khams rnams yongs su zad par 'gyur ro/_/des na gzung ba dang 'dzin pa rnams mi dmigs so/_/de ltar cha gnyis gnyis med pa'i dngos po srog dang bde ba dag ro gcig pa'i dngos po'i srog gi brda ni tsheg drag ste/_de yang dngos po'i
[\[146b\]]
[\[146b.1\]]dbye bas thabs so/_/dngos po rnams mthar byed pas na shes rab bo/_/de bzhin du bde ba ni rjes dbyangs te/_de yang dngos po'i dbye bas shes rab dang thabs nyid du gyur pa'o/_/de ltar khams gsum pa'i 'gro ba brtan pa dang g.yo ba la sogs pa thams cad shes rab dang thabs kyi bdag nyid do/_/de rjes
[\[146b.2\]]sangs rgyas nyid ces pa ni shes rab dang thabs kyi sbyor ba dag gi rjes su sangs rgyas kyi spyan gyis gang mthong ba'i dngos po de thams cad ni gzhon nu ma'i chags pa bzhin no/_/de yang bdag gis bla ma brgyud pa'i man ngag las shes mod kyi 'on kyang gzhung 'dir ma brjod de/_brjod du med pa'i phyir ro/_/de yang
[\[146b.3\]]bla ma dang lung dang bdag nyid la yid ches pas brgyud pa las bdag nyid kyis rtogs pa'i phyir ro/_/yang na bla ma dang dpa' bo dang rnal 'byor ma'i bka' drin gyis rtogs pa'i don to/_/de la rang gi lus la zhes bya ba la sogs pa'i tshigs su bcad pa gnyis kyi don bcom ldan 'das kyis dgongs
[\[146b.4\]]bshad gzhan gyis gdan bzhir gsungs te/_de bzhin du tshigs bcad dang po phyed kyis bdag gi gdan no/_/gnyis pa ni tshigs bcad phyed kyis gzhan gyi gdan no/_/gsum pa'i tshigs bcad phyed kyi sbyor ba'i gdan no/_/bzhi pa'i tshigs bcad phyed kyis gsang ba'i gdan bstan te mdor
[\[146b.5\]]bsdus pa'o/_/de la rang gi lus la spyod pa ni sangs rgyas nyid de 'dir bdag gi gdan gyi rkang pa nas gtsug tor gyi bar gyi rtsa stong phrag bdun cu rtsa gnyis kyi 'khor lo de rnams la khyab par byed pa'i srog gi rlung ngo /_/de yang bdag gi gdan te/_gang gi phyir bdag srog la brten pa'o/_/de yang rang gi
[\[146b.6\]]lus sngon du gsungs pa'i phung po dang khams la sogs pa rnams zad pa'i phyir rdo rje'i sku ste/_de yang bde ba'i rang bzhin no/_/de nyid du sangs rgyas bzhugs te/_bdag nyid kyis bde ba rtogs pa'i phyir/_gzhan gang na yang med ces pa ni khyad par gyi don to/_/'on kyang bdag nyid sangs rgyas te bdag
[\[146b.7\]]nyid rtogs pa de la de skad ces bya'o/_/gzhan du gzhan gsungs pa/_lus las gzhan du sangs rgyas nyid/_/ces pa ni lus ni sngon du gsungs pa'i srog gam cha gnyis po shes rab dang thabs dag go/_/lus las zhes pa ni de las gzhan pa ni gzhan gyi gdan zhes pa'i ming can 'od gsal ba'i ye
[\[147a\]]
[\[147a.1\]]shes te/_de yang sangs rgyas nyid de lhan cig skyes pa'i dga' ba'i mtshan nyid do/_/mi shes pa yis bsgribs par 'dod/_/ces pa ni de la/_sangs rgyas med gnyis med pa med/_/kho na nyid med ye shes med/_/ces pa la sogs pa'i rnam grangs du mas bstan te/_de thams cad kyi dngos po med
[\[147a.2\]]pa'i phyir zhes pa ni/_mi shes pa yis bsgribs par 'dod/_/ces de bzhin gshegs pas gsungs so/_/de ltar 'jig rten las 'das pa'i kun rdzob med par dngos grub med do/_/de yang mchog tu zab pa'i phyir don dam pa'o/_/de'i phyir kun rdzob dang don dam pa dag dbyer med pa'i phyir sbyor ba'i
[\[147a.3\]]gdan gsungs te/_rang lus ye shes chen po'i gnas/_/zhes pa ni 'dir 'chad bzhin pa'i 'khor lo bzhi'i tshul gyis 'khor lo bzhi rab tu phye bas sngon du gsungs pa'i byang chub sems zhu ba'am/_rgyu ba la sogs pas gang lus la byang chub sems kyi rang bzhin gyi lha dang lha mo bsgoms pa las lhan
[\[147a.4\]]cig skyes pa'i ye shes kun rdzob nyid bskyed pa de ni rang gi lus la gnas pa'i byang chub sems kyi rnam pa rtsa'i ye shes so/_/de yang /_rtog pa thams cad spangs pa nyid/_/ces pa ni de ltar gsungs pa'i ye shes chen po rtsa stong phrag bdun cu rtsa gnyis po re re'i bde ba sna tshogs pa'i yang dag pa'i rtog
[\[147a.5\]]pa las/_bdag dang bdag gi rtog pa spangs pa ye shes dang shes bya dag dbyer med pa ni sbyor ba'i gdan no/_/de bzhin du gsang ba'i gdan gsungs pa/_dngos po kun la khyab byed pa/_/zhes pa ni 'dir rang rig pa'i ye shes 'byung ba chen po lnga'i bdag nyid de ni rnal 'byor pa rnams kyi sgom pa'i dus su
[\[147a.6\]]yang sems rang rig pa'i rang bzhin sna tshogs pa'i bde ba nye bar dmigs pa'i phyir ro/_/des na nye bar dmigs pas bsam du med pa yang bsam pa nyid du 'gyur ro/_/de ni gsang ba'i gdan no/_/gang gi phyir gsang bar bya bas na gsang ba'am dpag par dka' ba cung zad kyang snang ba med pa gang
[\[147a.7\]]gis kyang mi dmigs pa sus kyang mi mthong ba'o/_/de bzhin du rang rig pa'i sems dang sems las byung ba'i chos 'byung ba dang 'byung ba las gyur pa de yang snod la sogs pa bcud dang bcas pa brtan pa dang g.yo ba'i dngos po'o/_/de la sogs pa dngos po'i mtha' yas pa rnams kyis brjod
[\[147b\]]
[\[147b.1\]]pa'i dngos po de thams cad la khyab par byed pa de nyid kyis na rang rig pa'i ye shes kyi rang bzhin gyi sems so/_/de yang lus la gnas kyang lus ma skyes zhes pa ni rnal 'byor pa rnams kyi lus te sku'o/_/de rnams kyi lus la gnas pa ni rtog pa'i ye shes so/_/de yang lus las phyir byung ba'o/_/_
[\[147b.2\]]de'i phyir lus la gnas kyang de lus las ma skyes te gzugs med pa'i phyir ro/_/rgya che ba'i phyir lus dang khams rnams la brtags bzhin pa na gang las kyang ma skyes te/_gnas med pa'i phyir ro/_/de'i phyir 'di ni gsang ba'i gdan no/_/de ltar gdan bzhi'i bdag nyid kyi rnal 'byor ni lnga pa
[\[147b.3\]]de kho na nyid kyi gdan te/_de yang rnal 'byor pa rnams kyis rtag par rgyun du bsgom par bya zhes pa ste nges pa'o/_/da ni 'khor lo bzhi'i rab tu dbye ba bstan pa'i phyir/_rdo rje snying pos zhes bya ba la sogs pa gsungs te/_gsol to zhes bya ba ni sdud pa po'i tshig go/_/lus la rtsa ni du zhig
[\[147b.4\]]mchis/_/zhes pa ni rdo rje snying pos gsol ba'o/_/bcom ldan 'das kyis bka' stsal pa/_/zhes pa ni bstan pa'i sgo nas bstan pa'o/_/bcu phrag gnyis lhag brgya phrag gcig/_/'khor lo bzhi'i rab dbye nyid/_/ces pa ni mdor bsdus pa'i tshig go/_/de la lte bar pad+ma 'dab ma drug cu rtsa bzhi pa'o/_/de
[\[147b.5\]]bzhin du snying gar 'dab ma brgyad pa'o/_/mgrin par 'dab ma bcu drug pa'o/_/spyi bor 'dab ma sum cu rtsa gnyis pa'o/_/de ltar sku dang thugs dang /_gsung dang /_ye shes kyi 'khor lo rnams rim pa bzhin drug cu rtsa bzhi dang brgyad dang /_bcu drug dang /_sum cu rtsa gnyis kyi rab tu dbye ba
[\[147b.6\]]nyid de mdor bsdus na/_brgya phrag gcig dang nyi shu'o/_/'on kyang rgyas par ni bye ba phrag brgyad cu ste/_rang bzhin gyi chos rnams kyi dbang gis so/_/gzhan 'jig rten du grags pa ni bye ba phrag phyed dang bzhi ste ba spu dang skra'i chos nyid do/_/de ltar 'khor lo bzhi'i rab tu dbye ba'i rtsa lha'i rang bzhin rnams ni
[\[147b.7\]]gdan bzhi la sogs pa rnams su shes par bya ste/_des na 'dir ni rgyas par ma gsungs so/_/'on kyang 'dir ni bdag gis bla ma brgyud pa'i man ngag gis 'di rnams kyi bshad pa cung zad tsam brjod do/_/de la re zhig_/rang bzhin 'khor lor mi rtog pa/_/byang chub sems ni bde chen po/_/rnal 'byor ma
[\[148a\]]
[\[148a.1\]]ni drug cu bzhi'o/_/lte ba'i rtsa yi pad+mar 'jug_/dbus rtsar btsan thabs sbyor ba yis/_/lag pas rkang pa gnyis bzung nas/_/ltag pa nas ni sker gzung zhing /_/gru mo gnyis kyis sna ni gzir/_/de tshe rlung ni bzung bar byed/_/dbugs stong 'gro ba'i sbyor ba yis/_/sems ni
[\[148a.2\]]pad+mar gzhug par bya/_/chos rnams thams cad stong rang bzhin/_/phung po khams ni brgyad po gzhom/_/rtsa bcings pa yis rlung la zhugs/_/rlung gnyis dbyer ni med zhugs pas/_/pad+ma'i mdud pa dbye bar bya/_/mgrin par brgyad gnyis kyi ni rtsa/_/dbu ma yi ni mdud par 'bar/_/sngon gyi byed pa'i
[\[148a.3\]]bcings pas 'dor/_/bde ba chen po'i pad+mar 'jug_/sum cu gnyis su zhugs pa yis/_/rtsa las rgyun mi 'chad par 'bab/_/mthe bong nas ni rlung bkug cing /_/gtsug tor bar du 'dzag par bya/_/de nas bla ma'i bka' drin ni/_/rnal 'byor ma yi sde yi chos/_/'di ni su la'ang bstan mi bya/_/_
[\[148a.4\]]mi thogs 'gro ba'i gtso bor 'gyur/_/rtsa'i 'khor lo gzung ba'i man ngag 'dis dngos grub thob cing dus su 'chi ba yang slu na dus ma yin par 'chi ba lta ci smos/_'dis rgyun mi 'chad par bslabs pa'i sbyor bas sangs rgyas nyid dam rdo rje 'chang ba nyid kyang 'thob bo/_/slar yang gang gi tshe rnal
[\[148a.5\]]'byor pa rnams man ngag bsgom pa'i dus su rtsa sum cu rtsa gnyis khong stong de rnams kyi nang rnams su byang chub sems kyi bdag nyid kyi rgyun de rnams 'byung ba de rnams bstan pa'i phyir/_byang chub sems kyi rang bzhin zhes bya ba la sogs pa gsungs te/_'dir byang chub sems ni rnam pa gnyis te/_de
[\[148a.6\]]la gcig ni rgyun 'dzag pa'i rang bzhin no/_/gnyis pa ni yi ge'i don nyid do/_/de dag la rgyun 'dzag pa de ni kun rdzob kyi bden pas rnal 'byor pa rnams la bde ba ster bar byed pa'o/_/de bzhin du gang yi ge'i don de ni don dam pa'i bde ba ster bar byed pa'o/_/de yang rtsa sum cu rtsa gnyis rnams kyi ming
[\[148a.7\]]gi dbye bas ji srid mchog tu mi 'gyur ba de srid rnal 'byor pa rnams kyis mtshan rnams thob pa'o/_/de bzhin du mchog tu 'dod ces pa ni mchog tu mi 'gyur ba'i bde ba 'dod ces pa'i don to/_/de yang 'di lta ste zhes bya ba la sogs pa gsungs te/_de bzhin gshegs pa'i bya ba tshig 'bras
[\[148b\]]
[\[148b.1\]]bu la nye bar spyod pa'i phyir zhes sbyar te de nyid kyi las ni mi phyed ma zhes bya ba la sogs par dgongs so/_/de nyid la gsungs pa/_a/_thog ma par dang mtha' ma ru/_/b+he/_rkang pa nas ni mgo ru dbye/_/byA bdud rtsi yis ni dga' bzhin pa/_/sU/_khong stong thams cad du ni 'gro/_/k+Sh+ma/_de nyid du ni 'dzin
[\[148b.2\]]par byed/_/rU/_bde ba zhes pa brten pa yin/_/pA/_don dam pa yi sems ni nyid/_/tsa/_dpyad pa yis ni byang chub mchog_/di/_nyin mo'i dus su rtsa ni grang /_/byA/_mgo yi spyi gtsug bar du khyab/_/bA/_tshig ni lce dbang pad+ma ru/_/mA/_ma du lung ga'i mgo bo ru/_/tu/_bzhi pa rdo rje'i rtse mo'i rtsar/_/bA/_g.yon tu khu
[\[148b.3\]]ba'i bu ga ru/_/ma/_nor bu gnas su song ba tsam/_/NI/_byang chub sems su thim pa'o/_/kU/_dbang po thams cad la ni khros/_/rma/_dbu ma'i rtsa ru rtogs pa yi/_/dzA/_gtum mo yi ni gzugs kyis 'dzag_/b+ha/_dngos dang dngos med zad byed ma/_/ba/_sgrub po rnams kyis mchog gi gzugs/_/kI/_grags
[\[148b.4\]]dang bde bas sgeg pa mo/_/si/_mchog de kho na nyid ni brten/_/kA/_'dod pa'i bstan bcos rjes 'brangs ma/_/d+hU/_/du ba'i lam ni snying nyid do/_/yang na/_'og lta'i bzang mo'i gzugs can ma/_/ShA/_tshar gcad rjes su bzung byed ma/_/bi/_dben pa'i bdag nyid skyed byed ma/_/Sh+TA/_khams ni bco brgyad
[\[148b.5\]]'bab pa mo/_/rtsa/_lus rnams thams cad du ni rgyu/_/mA/_mgrin pa dang ni rkang du mdar/_/tu/_/myur 'gro'i mchog ni lte ba ru/_/rA/_'dod chags me ni rab 'bar ma/_/sa/_rgyu dang mi rgyu snying 'khor lor/_/rba/_rkang rnams bcing bar sbyor byed ma/_/rI/_khu ba thams cad du ni 'phangs/_/shI/_bar gyi mtshams
[\[148b.6\]]ni tshol 'gro ma/_/tA/_shing gi gzugs su'ang de shes bya/_/dA/_byang chub kyi ni sems nyid gzung /_/u/_u yi yi ge yi ni gzugs/_/Sh+mA/_sna yi gnas su 'gro 'ong byed/_/tsa/_thams cad spyod par song ba ni/_/la la nA bcings sbyor ba yis/_/ra sa nA ni rkan gyi lam/_/dwe/_rtsa gnyis
[\[148b.7\]]a wa d+hU tIr ma/_/pra/_lte ba yi ni bu gar zhugs/_/mA/_nga rgyal can rnams rtogs byed ma/_/nA/_sna bug gnyis ka las ni steng /_/kr-i/_dbang po thams cad dgug par bya/_/Sh+Na/_dro ba'i sgor ni song ba'i rtsa/_/wa/_yur ba yi ni ngo mtshar byed/_kha dog sna tshogs spangs pa nyid/_/tsa/_gtum
[\[149a\]]
[\[149a.1\]]byed gtum pa'i ma mo'o/_/sA/_bu ga snying po las 'bar ma/_/mA/_der ni bdag nyid mchod par byed/_/n+ya/_gang zhig snang ba gsum spangs pa/_/he/_de yi rgyu ni 'od gsal ba'o/_/tu/_bzhi pa'i dbang gis rtsa ni gang /_/dA/_blo ldan mkha' bzhin rtag tu bsam/_/ye/_gang
[\[149a.2\]]dag gi ni khams thams cad/_/kA/_lus can gyi ni rtsa mang po/_/bi/_de nyid du ni ngal ni bsos/_/yo/_rnal 'byor bde ba mi 'gyur ba'o/_/gA/_der ni shin tu brje dbang gis/_/rtsa/_rgyu ba dag gi rtsa 'dra ba/_/pre/_de nyid du ni gzhug par bya/_/ma/_gnad gcod sred pa mthar byed ma/_/NI/_khug rna du ba la sogs kyis/_/_
[\[149a.3\]]si/_phyag rgya'i dngos grub 'dod can ma/_/d+hA/_rtsibs bcu gnyis kyi 'khor lor bshad/_/tsa/_rgyu ba'i srog ni mdzes pa'o/_/bA me yis rab tu gang bar bya/_/ba/_nyon mongs pa ni slu zhing gsad/_/kI/_sgra yi rnam pa lta bu'i rtsa/_/su/_yid bzangs steng du rab rgyu ma/_/ma/_yid srub steng du song ba nyid/_/_
[\[149a.4\]]na/_mi yi sna ni 'phyang bas na/_/ta/_de bzhin gshegs pa rnams kyis gsang /_/thA/_de yi gnas ni steng bu ga_/tri/_rtsa gsum zla nyi sgra gcan te/_/bri/_dus me zhes pa'i bya ba'ang bcings/_/tA/_skar ma rnams dang mig sman mkha'/_/kA/_thams cad kyi ni kha ni 'byed/_/mi/_dbang pos mchog ni
[\[149a.5\]]rtogs pa'i phyir/_/nI/_/rtsa gang dag ni mdud pa med/_/ge/_glu yi sgra ni rjes 'gro ma/_/hA/_hA zhes pa las 'char ba nyid/_/tsaM/_gtum mo yi ni gnas su 'ongs/_/rA/_sgo nga rnams ni 'dir 'gas nyid/_/kA/_gti mug la sogs smos ci dgos/_/mA/_'byung ba thams cad rnams kyi gzhi/_/rA/_de nyid du ni
[\[149a.6\]]dga' bar bya/_/dA/_byang chub lam la sems dpas gzung /_/rI/_dgra bo rnams ni zad byed ma/_/kA/_'dod pa'i mchog ni kun du sba/_/rtsa sum cu rtsa gnyis po kun rdzob dang don dam pa'i gzugs kyi bdag nyid brgyud pa'i rim pa bla ma dang dge pa'i grogs mchog de nyid kyi kha nas khong du chud par bya'o/_/rtsa
[\[149a.7\]]'di rnams zhes pa ni slar yang rdo rje snying pos zhus pa'o/_/de rnams ni sngon du gsungs pa'i rtsa sum cu rtsa gnyis so/_/bcom ldan 'das ji lta bu zhes pa ni bcom ldan 'das la dris pa'o/_/ji lta bu zhes pa ni/_rang bzhin ji lta bu zhes pa ste/_'dir gang gi phyir kun rdzob kyi bden pas rnal 'byor ma'i
[\[149b\]]
[\[149b.1\]]rgyud rnams la dmigs pa de rnams thams cad ni rtsa rnams te/_de yang ci bsgoms pa'i gnas ma yin nam lus rang grub pa'i phyir ro/_/yang na lus kyi nang rnams su pad+ma'i rtsa ba lta bu tha dad pa'i 'khor lo yod dam de ji lta bur 'gyur zhes dgongs so/_/de'i phyir bcom ldan 'das kyis srid pa gsum
[\[149b.2\]]zhes bya ba la sogs pas lan gsungs te/_'dir dgongs bshad gzhan gyis lus la sku dang gsung dang thugs kyi 'khor lo ni srid pa gsum du gsungs te/_de yang gcig tu 'dus pa ni lus te/_de'i yongs su gyur pa zhes pa ni lus thams cad kyi ba spu'i bu ga la sogs pa dang tshigs de rnams
[\[149b.3\]]thams cad du rtsa sum cu rtsa gnyis nang du 'dus par 'gyur ba ni khu ba'i rnam pa nyid do/_/de'i phyir thams cad gzung ba dang 'dzin pa spangs pa'o zhes gsungs so/_/gal te re zhig byang chub sems kyi bdag nyid gzhan rgyus pa dang rtsa khong stong rnams ji lta bu zhe na/_ji ltar bu ram shing gi sdong bu'i
[\[149b.4\]]khams sna tshogs pa ni bems po'i bdag nyid do/_/ro ni thams cad la khyab par byed pa'o/_/de bzhin du lus kyi rgyus pa sna tshogs pa dang rtsa rnams kyang bems por gyur pa ste/_de rnams la byang chub sems ni ro gcig tu thams cad la khyab par byed pa'o/_/'on kyang de ni gnas sum cu rtsa
[\[149b.5\]]gnyis su skyes pa'o/_/de la re zhig mi phyed pa ni spyi bor ro/_/phra gzugs ma ni spyi gtsug tu/_/zhes pa la sogs pa ni dgyes pa'i rdo rjer gsungs pa'i tshig las shes par bya'o/_/ji ltar 'dir bu ram shing sdong bu gcig nyid la mdud pa sna tshogs pa yod pa de bzhin du lus la yang mdud
[\[149b.6\]]pa sna tshogs pa yod pa'o/_/des na gzung ba dang 'dzin pa spangs pa'i don to/_/ji lta bu ram shing gi sdong bu 'khrul 'khor gyis ro drangs te dngos po logs su byas pa de yang gang du 'dod pa der khyer te chang la sogs pa bsing ba'i phyir ro/_/de bzhin du lus la lte ba'i 'khrul 'khor gyis te dbus
[\[149b.7\]]steng dang 'og tu 'gro bas byang chub sems kyi bcud drangs pa logs su byas pa'i dngos po ni khams rnams las tha dad pa nyid de/_byang chub sems kyi bcud de yang gang du 'dod pa der khyer te rtsa sna tshogs par rgyu ba'i phyir ro zhes sbyar ro/_/byang chub sems de la yon tan med pa med de dri ma med pa'i phyir
[\[150a\]]
[\[150a.1\]]ro/_/de'i phyir gzung ba dang 'dzin pa spangs zhes pa'i don to/_/gal te re zhig dbang po gnyis yang dag par sbyor ba las byung ba'i byang chub sems lag pa'am nya phyis la sogs pas blangs pa de'i tshe de la cung zad kyang srog gi gzugs med de bems po de nyid kyi phyir ro/_/'on te
[\[150a.2\]]gal te srog med na de las ji ltar 'jig rten rnams skye bar 'gyur zhe na/_de gsungs pa ma dang pha yang dag par sbyor ba las 'gyur te/_pha med par ma 'ba' zhig las mi skye'o/_/de bzhin du ma med par pha 'ba' zhig las kyang mi skye'o/_/de'i phyir bde ba tsam 'ba' zhig gi rang bzhin nyid du
[\[150a.3\]]'gyur ro/_/ji ltar bu ram shing gi ro mngar ba'i rang bzhin de la srog yod pa ni ma yin te bems po'i phyir ro/_/de ltar dngos po'i sbyor bas bems po ma yin pa'i dngos po rnams skye bar 'gyur ro/_/ji ltar sa la sa bon sna tshogs pa btab pas 'bras bu sna tshogs pa skye bar 'gyur zhes pa la
[\[150a.4\]]sogs pa ni bden pa'am mi bden par 'khrul par mi bya'o/_/'o zhes pa ni de ltar zhes pa'i don to/_/de ltar phung po dang /_khams la sogs pa'i bdag nyid rnal 'byor gyi rgyud dang /_de bzhin rtsa ba'i bdag nyid rnal 'byor ma'i rgyud do/_/des na kun rdzob dang don dam pa kha sbyor shes rab dang
[\[150a.5\]]thabs kyi bdag nyid kyi rnal 'byor 'dis rnal 'byor pa rnams kyi ye shes skye ba de la de skad ces bya'o/_/de bzhin du byang chub kyi phyogs zhes bya ba la sogs pa ni bshad zin to/_/'on kyang dran pa nye bar gzhag pa bzhi dang yang dag par spong ba bzhi dang rdzu 'phrul gyi rkang pa bzhi ni dbang po lnga la sogs pa
[\[150a.6\]]bzhis bshad de/_des na bstan pa dang bshad pa nges pa'o/_/byang chub sems zhes pa ni 'dir 'jig rten las 'das pa don dam pa de la 'jug pa'i ming gang la yod pa ni byang chub kyi sems la 'jug pa zhes pa'i rab tu byed pa'o/_/de yang las gang gis bskyed pa de byed pa'i phyir rab tu byed pa'o/_/_
[\[150a.7\]]dang po la ltos pas na gnyis pa'o/_/kha sbyor thig le'i rgyud kyi rgyal po rtog pa dang po'i rab tu byed pa gnyis pa'i rgya cher 'grel pa yang dag par lta ba'i dran pa'i snang ba zhes pa'i gzhung bstan pa ste gnyis pa'o//_//da ni de kho na nyid dmigs pa'i rab tu byed pa gsum pa bstan pa'i
[\[150b\]]
[\[150b.1\]]phyir/_de nas zhes bya ba la sogs pa gsungs te/_de nas zhes pa ni byang chub sems la 'jug pa'i rab tu byed pa bstan pa'i rjes thogs su'o/_/bcom ldan 'das zhes pa ni ye shes dang shes bya dag ro gcig par gyur pa'o/_/de bzhin gshegs pa thams cad kyis mchod de zhes pa ni sgyu ma'i
[\[150b.2\]]gzugs brnyan gyi bdag nyid do/_/de rnams kyis mchod par bya zhes pa ni rnam pa sna tshogs pa'i bdag nyid la yid ches pas so/_/phyag btsal ni zhes pa ni de rnams kyis yang dang yang du phyag 'tshal ba'o/_/de'i phyir de bzhin gshegs pa rnams la gsol ba 'debs par byed do/_/gsang
[\[150b.3\]]chen zhes bya ba la sogs pa la snying po zhes pa ni 'jig rten las 'das pa'i ye shes kyi yang gong ma'o/_/gsang chen zhes pa ni sangs rgyas thams cad kyi yang spyod yul ma yin pa'i ye shes so/_/bla na med ces pa ni khyab 'jug dang dbang phyug la sogs pa dang /_nyan thos la sogs pa las
[\[150b.4\]]bla na med pa ste de rnams kyi gong ma phul du phyung ba yang dag pa'i ye shes thams cad mkhyen pa'i bgrod bya'o/_/de'i phyir bcom ldan 'das kyis lan gyi tshig gsungs so/_/de nas zhes pa ni gsol ba btab pa'i rjes thogs su bcom ldan 'das kyis snying rje la dmigs te/_rmi lam bzhin de
[\[150b.5\]]bzhin gshegs pa rnams kyis gsol ba btab pa mkhyen pa'i phyir ro/_/rgyud thams cad ces pa ni sngon du gsungs pa'i rnal 'byor gyi rgyud dang rnal 'byor gyi rgyud dang rnal 'byor ma'i rgyud rnams so/_/snying po zhes pa ni de rnams kyi snying po zhes pa'o/_/de ci zhe na gsungs pa/_ye shes sgron ma rdo rje zhes bya ba'i ting nge
[\[150b.6\]]'dzin zhes bya ba la/_ye shes zhes pa ni khams gsum pa thams cad lag mthil gyi skyu ru ra bzhin du des yongs su shes pa ste/_yang dag par rdzogs par sangs rgyas nas mar me bzhin du rig pa'i phyir ro/_/rdo rje zhes pa ni dngos po dang dngos po med pa ye shes kyi snang ba de'i rang bzhin nyid ces
[\[150b.7\]]pa'i ting nge 'dzin de la de skad ces bya'o/_/de'i phyir rgyud thams cad ces pa ni rnal 'byor dang rnal 'byor ma'i rgyud do/_/de gsang chen zhes pa ni rnam par mi rtog pa'i phyir gsang chen zhes pa'i don to/_/de yang gsungs pa zhes pa ni brag ca'i sgra ltar nyan pa po rnams gzhug pa'i phyir der de gsungs
[\[151a\]]
[\[151a.1\]]so/_/gsang ba zhes bya ba la sogs pa ni 'dir lus la bu ga bcu drug tu 'gyur te/_de rnams kyang yi ge bcu drug gi ming rnams kyis mtshon to/_/gang dag bu ga zhes pa de dag ni mtshams rnams te/_'di ltar ra gsum ni lte ba dang snying ga dang mgrin pa'i mtshams rnams
[\[151a.2\]]su'o/_/de bzhin du ha ni spyi bo'i mtshams su'o/_/lhag ma yi ge bcu gnyis ni rim pa bzhin lag pa dang rkang pa la sogs pa'i mtshams rnams su'o/_/de ltar ra gsum dang ha ni a wa d+hU tI la yang dag par sbyar ba'o/_/de bzhin du yi ge bcu gnyis ni la la nA dang ra sa nA la drug drug yang dag
[\[151a.3\]]par sbyor ba'o/_/gzhan sgo dgu rnams kyi bu ga dgu ni rab tu byed pa dang por gsungs so/_/de ltar bu ga nyi shu rtsa lnga'i bdag nyid kyi lus so/_/gang snying ga'i bu ga de ni gtsug tor gyi bu ga'o/_/de bzhin du sngon du gsungs pa'i lte ba dang snying ga dang mgrin pa dang mgo bor yi ge rnams te/_de nyid
[\[151a.4\]]der rim gyis 'og dang steng du 'bab pa'o/_/de'i phyir dpal gsang ba 'dus pa'i lha nyi shu rtsa lnga'i bdag nyid do/_/de yang sangs rgyas kun dngos po/_/zhes pa ni sangs rgyas nyi shu rtsa lnga ste lha dang lha mo rnams kyi rang bzhin zhes pa'i don to/_/sems dpa' zhes pa ni chos kyi dbyings la sems
[\[151a.5\]]dpa' zhes brjod de/_sems dpa' 'byung ba'i phyir ro/_/yang na rtag pa'i rang bzhin nyid de sems can thams cad rang bzhin gyis dri ma med pa nges na chos kyi sku'i rgyun gyi sbyor bas phul du phyung ba nyid do/_/gang gi phyir de bzhin nyid kyi bdag nyid ni sangs rgyas thams cad kyang yin la/_
[\[151a.6\]]de bzhin gshegs pa yang yin te/_des na ma skyes shing mi 'gag pa ni de bzhin gshegs pa'o/_/rdo rje sems dpa' zhes pa ni de bzhin du rdo rje'i sgras ni chos kyi sku gzung ngo /_/mi phyed pas na rdo rje'am/_/dus thams cad du mi 'jigs pa'i chos ni rdo rje'o/_/khyab par byed pa'i phyir chos kyi dbyings
[\[151a.7\]]ni sems dpa'o/_/'di dag snyoms par 'jug pa ni rdo rje sems dpa'o/_/yang na rnal 'byor dang rnal 'byor ma'i rgyud rnams te sangs rgyas te/_de rnams kyi rang bzhin gang la yod pa de ni rdo rje sems dpa'o/_/de ci zhe na/_rgyud med pa'o/_/bde ba zhes pa ni bde ba yang bya ba tsam zhes pa'i don to/_/_
[\[151b\]]
[\[151b.1\]]bde ba'i mchog ces pa ni lhun gyis grub pa'i bde ba dpes rtogs par byed pa bzang mo longs spyod rdzogs pa'i sku dang lhan cig nyid med par gyur pa thog ma med pa nas grub pa de nyid ma grub pa bsgrub bya med cing sgrub pa po yang med pa sgrub pa yang cung zad med pa/_dngos po thams cad rgyud med
[\[151b.2\]]pa'i phyir ro/_/de bzhin du grub pa'i ye shes 'di la dpyad pa'i yon tan gsungs te/_'di ni zhes bya ba la sogs pa la/_'di zhes pa 'di ni rnal 'byor 'di'o/_/ni zhes pa ni gang gi phyir zhes pa'i don to/_/bcom ldan rnal 'byor zhes pa ni rnal 'byor de ni sangs rgyas dang byang chub sems
[\[151b.3\]]dpa' la sogs pa'i bla ma ste/_rang 'byung nyid kyi phyir ro/_/de'i bcom ldan ni rnal 'byor gyi khyad par ro/_/gang gi phyir rnal 'byor ni rnal 'byor bla na med pa dang /_rnal 'byor gong na med pa'o/_/de ni bcom ldan zhes pa'i sgra'o/_/brtan zhes pa ni de ltar gong na med pa'i rnal 'byor chen po
[\[151b.4\]]rtag pa dang chad pa dang bral ba'o/_/de yang sku bzhi med par mi skye zhing mi 'gag pa'o/_/ci'i phyir zhe na/_sku bzhi sangs rgyas rnams kyis gong nas gong du 'jug pa ste/_tshogs kyi yon tan rgyas pa'i phyir ro/_/de nas 'dir de yang 'dra ba'i ye shes brtan pa'i phyir ro/_/nges pa'o/_/de'i phyir
[\[151b.5\]]mchog tu rtag pa zhes pa'i don to/_/'on kyang yid srubs zhes pa ni 'dod pa'o/_/de yang da ltar byung ba zhes pa ni rnal 'byor pa rnams kyi rang bzhin gyi sku'o/_/des ming sna tshogs pa'i blos sangs rgyas rdo rje 'dzin pa la sogs pa'i dngos po rnams 'dod pa'o/_/rtag tu zhes pa ni dus bzhi gang gi
[\[151b.6\]]dang po dang bar ma dang tha ma rnams su byang chub sems dpa' 'dod chags kyi bdag nyid rnam par rtog pa mi 'dor bas 'gro ba'i don byed pa'i phyir ro/_/de bzhin du/_rang bzhin gyis ni 'da' dka' ba/_/zhes pa ni dka' spyod 'dor bar mi nus pa'i phyir ro/_/de nyid gsungs pa/_'dir sems can rnams
[\[151b.7\]]kyi bsam pa sna tshogs pa mdzes par 'dod pa de rnams sna tshogs pa'i las kyi sbyor ba'i rjes su 'brangs te/_'jig rten pa'am 'jig rten las 'das pa'i lam de la de skad ces bya'o/_/de bzhin du/_sangs rgyas rdo rje 'dzin sogs pas/_/zhes pa ni 'dir gal te re zhig rnal 'byor pa rnams kyis las
[\[152a\]]
[\[152a.1\]]dam pa'i dbang gis te/_las des sangs rgyas nyid dam rdo rje 'dzin pa nyid thob par 'gyur ba de'i tshe mdzad ces pas sangs rgyas la sogs pa yang mdzad par 'gyur ro/_/mdzad pa la yang skyon yod de/_de yang gsungs pa/_'o na sangs rgyas rdo rje 'dzin pa la sogs pa de
[\[152a.2\]]rnams kyang rgyu med pa'i phyir ro/_/'di ltar/_dang po sangs rgyas rgyu med pa/_/zhes gsungs pa'i phyir ro/_/de'i phyir 'dul ba med pa ma byas pa las med pa yin na ji ltar las sna tshogs par 'grub ce na/_de nyid bstan pa'i phyir sangs rgyas zhes bya ba la sogs pa gsungs te/_'dir brtan pa dang
[\[152a.3\]]g.yo ba zhes pa'i snod dang bcud la sogs pa'i dngos po sna tshogs pa'i khams gsum pa'o/_/sangs rgyas kun zhes pa ni de yang mchog tu bde ba dmigs pa med pa stong pa dang snying rje'i bdag nyid do/_/sogs pa'i sgras 'od gsal las 'byung bar 'gyur ba gzung ngo /_/de yang /_dngos po kun du
[\[152a.4\]]'dir 'gyur ro/_/zhes pa ni brtan pa dang g.yo ba'i dngos po de rnams kyi rang bzhin mi zad pa'i ye shes zhes pa'i don to/_/de rnams kyang rnam par rtog pa thams cad kyi rang bzhin can rgyu dang 'bras bu'i phyir ro/_/yang na sangs rgyas kun ni nyan thos dang rang sangs rgyas dang theg pa chen po dang yang dag
[\[152a.5\]]par rdzogs pa'i sangs rgyas so/_/sogs pa'i sgra ni byang chub sems dpa' rdo rje 'chang la sogs pa bzung ste/_de rnams kyi dngos po ni chos kyi dbyings su 'gyur ba'o/_/de yang /_sangs rgyas kun dang mnyam sbyor ba/_/zhes pa ni phung po dang khams dang skye mched la sogs pa dngos su sangs
[\[152a.6\]]rgyas su byed pa'o/_/mkha' 'gro ma yi dra ba sdom/_/zhes pa la mkha' 'gro ma ni sprul pas nam mkhar 'gro zhing rgyu bas khyab pa'o/_/ki ni a ka'i skad dbyings las/_/gya gyur 'gro ba'o/_/nI ni 'od zer phra ba'i gzugs can de byang chub sems kyi bdag nyid kyi rtsa'i tshogs so/_/sdom pa zhes
[\[152a.7\]]pa ni 'di dag gi sdom pa chos kyi dbyings dang snyoms par 'jug pa'i rnal 'byor las byung zhes pa'i don to/_/'dis zhes pa ni gsungs pa'i rigs pa 'dis sgyu ma'i rnal 'byor du 'gyur te/_des na sgyu ma'i rang bzhin sgyu 'phrul chen mo skyed par byed pa'o/_/thams cad du sna tshogs mchog ces
[\[152b\]]
[\[152b.1\]]pa ni thams cad kyi rnam pa'i bdag nyid ye shes chen po de yang bsam du med pa'i zhes pa'i don to/_/sangs rgyas la sogs 'dul bas 'grub/_/ces pa ni las khyad par can sna tshogs la sogs pa bstan pas sangs rgyas dang rdo rje sems dpa' la sogs pa byas par 'grub po/_/de 'ba' zhig
[\[152b.2\]]grub par ma zad de/_sems can kun don bla na med/_/ces pa des kyang bya ba'i phyir bla na med ces pa ni yang dang yang byed pa'o/_/bud med kun zhes bya ba la sogs pa la bud med kun zhes pa ni lha mo thams cad de/_de rnams nyid sgyu ma'i lha mo zhing skyes dang /_sngags skyes dang lhan cig skyes pa
[\[152b.3\]]gnas dang nye ba'i gnas na gnas pa'i rnal 'byor ma rnams so/_/rnal 'byor de rnams dang sgyu mas grub pa'o/_/de bzhin du sangs rgyas de thams cad dang rnal 'byor ma rnams gang du grub pa 'dir gsungs pa/_'dir dam pa'i las kyis sngon gyi gzugs spangs te phung po rnams 'dor bar
[\[152b.4\]]'gyur ba'i tshe khams gsum pa rnal 'byor ma'i gzugs kyis sangs rgyas par 'gyur ro/_/da bzhin du rang gi gzugs yongs su brjes pa zhes pa slar bdag gi gzugs spangs nas sangs rgyas pa'o/_/sangs rgyas zhes pa ni nye bar btags pa'i tshig go/_/'on kyang byang chub sems
[\[152b.5\]]dpa' dang rnal 'byor ma rnams su shes pa'i don to/_/de'i phyir grub ces pa ni bsam du med pa'i ye shes kyi rang bzhin no zhes pa'i don to/_/de bzhin du bsam du med pa dang /_shin tu bsam du med pa dang /_ches bsam du med pa dang /_ches pas kyang ches bsam du med pa de nyid
[\[152b.6\]]kyang bsam du med pa'o/_/sna tshogs zhes bya ba la sogs pa ni de ltar lnga po che ba'i che ba che ba'i ye shes bsam du med pa de nyid kyang bsam du med pa sna tshogs pa de nyid bsam pa des na sgyu ma dang shin tu sgyu ma dang sgyu ma chen po sgyu ma'i phyag rgya de yang chen po'i chen po phyag rgya chen po'o/_/de yang
[\[152b.7\]]'dir mkha' 'gro ma zhes pa dgongs bshad gzhan gyis bstan te/_de ltar Dai ni nam mkhar 'gro ma zhes pa la sogs pa skad dbyings las brjod de/_Dai nam mkha' 'gro ba ni stong pa'i bdag nyid du byed pa'o/_/'di rnams kyis don chen po'i dngos 'grub bstan pa'i phyir nges pa'i tshig gsungs
[\[153a\]]
[\[153a.1\]]te/_nam mkha' zhes bya ba la sogs pa la/_'dir sangs rgyas dang rdo rje 'chang la sogs pa dang brtan pa dang g.yo ba la sogs pa'i dngos po thams cad kyi go skabs ster ba zhes pa ye shes kyi nam mkha' shin tu zab pa'i chos kyi dbyings kyi yul snang ba med pa dang /_snang
[\[153a.2\]]ba med pa ma yin pa dang /_stong pa med pa dang /_stong pa med pa ma yin pa dang /_brdzun pa med pa dang brdzun pa med pa ma yin pa dang /_dngos po med pa dang /_dngos po med pa ma yin pa dang /_sa bon med pa dang /_sa bon med pa ma yin pa dang /_mi 'gyur ba med pa dang /_mi 'gyur ba med pa ma yin pa
[\[153a.3\]]dang /_skabs med pa dang /_skabs med pa ma yin pa dang /_brjod du med pa dang /_brjod du med pa ma yin pa dang /_brjod kyis mi lang ba dang brjod kyis mi lang ba ma yin pa dang /_gnyis med pa dang /_gnyis med pa ma yin pa dang /_'od med pa dang /_'od med pa ma yin pa dang /_gzugs med
[\[153a.4\]]pa dang /_gzugs med pa ma yin pa dang /_bems po med pa dang /_bems po med pa ma yin pa dang /_bstan du med pa dang /_bstan du med pa ma yin pa dang /_bdag med pa dang /_bdag med pa ma yin pa dang /_bsam du med pa dang /_bsam du med pa ma yin pa de la sogs pa'i yon tan rgya chen
[\[153a.5\]]pos nam mkha' gang ba 'di spyod pa de thams cad ni nam mkha' la spyod pa 'grub cing /_dpag tu med pa de dang lhan cig spyod pa zhes pa phung po drug dang khams dang skye mched la sogs pa thams cad sgrib pa med pa de la de skad ces bya'o/_/mkha' 'gro ma zhes pa ni gcig gi tshig can gyi rigs te/_dngos
[\[153a.6\]]po 'di dag thams cad kyi rang bzhin gyis bdag nyid bdag med pa de bsgrubs pas na de mi bzad pa'i gnas so zhes bya ba ni rang dang gzhan gyi don rab tu sgrub ces dgongs so/_/yang na dngos po thams cad kyi go skabs 'byed pa gang dag yin pa de dag thams cad ni nam mkha' ste/_rnam par
[\[153a.7\]]snang mdzad la sogs pa'i 'khor los sgyur ba drug go/_/de dag lhan cig spyod pa zhes pa de ni de bzhin du skyes pa nyid kyis gcig gis tshig can te/_rnam par snang mdzad la sogs pa'i sgrub thabs zhes pa'i don to/_/de dag gis ni dngos grub de nyid rdzogs pas khyab pa rnam pa kun gyi mchog dang
[\[153b\]]
[\[153b.1\]]ldan pa stong pa nyid kyi tshul gang yin pa de ni mkha' 'gro ma ste/_bsam du med pa'i ye shes kyi rang bzhin nyid kyi phyir ro/_/de ltar rab tu grub pa ste/_de ltar byung ba la des 'grub par 'gyur ro/_/des na zhing skyes la sogs pa'i mkha' 'gro ma thabs kyi bdag nyid can 'grub ces pa ni tshul lo/_/kun
[\[153b.2\]]du zhes pa ni phyogs bcur ro/_/sna tshogs ni phung po la sogs pa'o/_/rgyas 'debs pa ni kun du sna tshogs phyag rgya ste lha mo'o/_/de yang mkha' 'gro ma la sogs par de bzhin du blta ba dang 'khor los sgyur ba drug tu blta bar bya'o/_/dang gi sgra ni khyad par te tha mal pa'i bud med kyi gzugs nyid lha
[\[153b.3\]]mo'i gzugs can zhes pa'i don to/_/yang na kun du sna tshogs phyag rgya ni khams gsum gyi sems can thams cad yang dag pa'i ye shes kyis rgyas btab pa'o/_/kun du zhes pa ni sems can de rnams des rgyas gdab pa'i phyir/_sdom pa de nyid gsungs pa zhes shes pa ni don 'di'o/_/rdo rje
[\[153b.4\]]zhes bya ba la sogs pa ni yang dag pa'i ye shes kyang rigs lnga'i dbye bas lnga'i rang bzhin te/_de yang rdo rje dang pad+ma dang /_de bzhin du nor bu'o/_/ma gsungs kyang 'khor lo dang ral gri yang gzung ngo /_/de'i phyir sems can bsgom pa la mos pas de rnams khyad par can gyi rigs lnga rnams su
[\[153b.5\]]'gyur to/_'di lta ste/_rdo rje 'dzin gyi rigs dang de bzhin du pad+ma 'dzin pa dang /_nor bu 'dzin pa dang /_'khor lo dang ral gri 'dzin pa'i rigs rnams so/_/dang zhes pa ni ma gsungs pa'i rigs kyang rtogs par bya ba'i don to/_/sems can de dag thams cad ni sangs rgyas rdo rje 'dzin pa la
[\[153b.6\]]sogs pa de rnams kyi rigs can te/_sangs rgyas dang byang chub sems dpa' rnams kyi rigs so/_/de ltar thams cad bsam gyis mi khyab pa'i ye shes kyi bdag nyid de kho na nyid do zhes pa ste/_bcom ldan 'das kyi nges pa'o/_/da ni da ltar byung ba'i rnal 'byor pa rnams kyi ye shes kyi lta ba
[\[153b.7\]]bstan pa'i phyir/_de nas zhes bya ba la sogs pa gsungs te/_de nas zhes pa ni sangs rgyas kyi rigs su skyes pa'i rnal 'byor pa rnams la bsgom pa'i ye shes bstan pa'i phyir de rnams thams cad de bzhin gshegs pa'o/_/de rnams zil gyis gnon pa ni gnyis su med pa'i ye shes so/_
[\[154a\]]
[\[154a.1\]]des na rdul dang bral ba zhes pa ni snying rje'i rdo rje btul te/_rjes su chags pa dngos po'i lta ba de dang bral ba'o/_/gnas zhes pa ni zung du 'jug pa zhes pa des snying rje mngon du byed pa'o/_/de'i phyir don dam pa'i byang chub kyi sems 'di gsungs te/_stong pa ma yin
[\[154a.2\]]zhes bya ba nas/_de nas chos kyi gsung 'di byung /_/zhes pa'i mthar thug pa ni go sla'o/_/de ltar bcom ldan 'das kyis gsungs nas/_de bzhin gshegs pa thams cad kyis yang dag par bstod pa de nyid bstan pa'i phyir ro/_/de nas zhes bya ba la sogs pa gsungs te/_theg pa che las zhes
[\[154a.3\]]pa ni pha rol tu phyin pa'i tshul zab mo'i theg pa chen po rnams las so/_/'byung zhes pa ni de bzhin gshegs pa rnams 'byung ba'o/_/yon tan rab rgyas zhes pa ni sngags kyi theg pa dbu ma chen po las kyang sangs rgyas 'byung ba'o/_/dus gsum du thams cad kyis bstod pa'i rgyal po 'dis 'chad
[\[154a.4\]]bzhin pa des ji lta ba bzhin byed do/_/lhag ma ni go sla'o/_/da ni las dang po pa'i rnal 'byor pa rnams mnyam par gzhag pa'i phyir de kho na nyid brjod de/_yang mchod cing zhes bya ba la sogs pa la bshad du gsol zhes pa ni de kho na nyid bshad du gsol zhes pa'i don to/_/snying po zhes pa ni de kho na nyid do/_
[\[154a.5\]]chos kun gcig pa'i sku zhes pa la/_chos kun ni brtan pa dang g.yo ba la sogs pa ste/_de rnams kyi sku ni chos kyi sku'o/_/de yang ma rig pa'i dbang gis 'jig rten pas yongs su brtags pa'i sems so/_/de'i phyir rdo rje snying pos gsol ba btab pa de'i lan bcom ldan 'das kyis gsungs
[\[154a.6\]]so/_/de ci zhe na/_dbang po gang zhes bya ba la sogs pa gsungs te/_'dir mig la sogs pa'i rnam par shes pas yul rnams la dmigs te/_de yang thams cad 'khrul pas rnam par shes par yongs su rtog go/_/de thams cad sgyu ma nyid kyi phyir/_de dang de'i rang bzhin zhes pa ni bsam
[\[154a.7\]]gyis mi khyab pa'i ye shes kyi rang bzhin du yongs su brtag par bya'o/_/des na mnyam par ma gzhag pa 'khor ba'i sbyor bas so/_/'on kyang de la mos pas rtag tu mnyam par gzhag par 'gyur ro/_/gang gi phyir zhes bya ba la sogs pa la/_dngos kun bdag nyid ces pa ni gnyis med pa'i ye shes
[\[154b\]]
[\[154b.1\]]so/_/de ni rmongs pa 'gas kyang zhes pa ni rnam par rig pa'i ye shes kyis mi shes zhes pa'i don to/_/de rnams tha shal zhes pa ni byis pa'i rigs rnams so/_/de'i phyir rnam par shes pa'i phung po la ni rten zhes pa ni gzung ba la sogs pa la mngon par shes par byed do/_/de nyid kyis na 'khor bar
[\[154b.2\]]'ching bar 'gyur te/_sbubs byed pa'i srin bu bzhin no/_/des na de rnams kyis rnam par dag pa bstan pa'i phyir/_sems zhes bya ba la sogs pa gsungs te/_de bzhin sems su rnam par rtog pa dang sems med par rtog pa la/_gal te re zhig rang gi mtshan nyid kyis sems med de med pa'i
[\[154b.3\]]phyir sems med pa'i dngos po yang med de/_gang gi phyir pha las bu skye bar 'gyur ro/_/de'i phyir pha med na bu su las skye bar 'gyur/_sa bon med par myu gu 'byung bar mi 'gyur ro/_/de bzhin du myu gu med par 'bras bu phun sum tshogs par mi 'gyur ro/_/de'i phyir sems dang sems med par mi
[\[154b.4\]]'gyur ro zhes pa ste nges pa'o/_/sems dngos med ces pa ni sngon po dang ser po la sogs pa so sor snang ba de rnams 'khrul ba'i shes pas dmigs pa ni brdzun pa'o/_/de ltar rnam par shes pa rnam pa gsum bden par ni med do/_/'khrul pa des ni 'khor bar 'khor zhing sdug bsngal nyams
[\[154b.5\]]su myong bar 'gyur ro/_/'dir gsungs pa sems can gyi khams mngon sum gyi tshad ma la snang ba des na rnam par shes pa yod do/_/de las ni sems can gyi khams 'byung ngo /_/des na sangs rgyas dang byang chub sems dpa'i rigs su 'gyur ro/_/gang gi phyir sems can nyid sangs rgyas te/_
[\[154b.6\]]sems can gcig kyang sangs rgyas ma yin pa med ces gsungs pa'i phyir ro/_/gzhan yang kye rgyal ba'i sras dag khams gsum pa 'di dag ni sems tsam mo zhes bcom ldan 'das kyis gsungs so/_/des na kun rdzob kyi bden pa la brten zhing don dam pa'i bden pa de la brten te/_de ltar bden pa gnyis
[\[154b.7\]]rnam par 'chad pa'i rgyun gyis sku bzhis sems can gyi don byed pas sangs rgyas skyes rabs sna tshogs pa len par mdzad pa ma yin nam/_ji ltar sems dang sems med pa sems kyi dngos po med ces brjod/_de med pa'i sangs rgyas dang byang chub sems dpa' rnams sun dbyung bar 'gyur ro/_/des ni
[\[155a\]]
[\[155a.1\]]mnar med pa la sogs par 'gyur ro/_/des kyang sangs rgyas pa'i sems can rnams kyi log pa'i lta ba'i dbang gis mu stegs pa'i lugs brjod de bsod nams dang sdig pa la sogs pa med ces gsungs pa'i phyir des kyang dmyal ba la sogs par 'gro bar 'gyur zhes
[\[155a.2\]]'ga' zhig dogs pa skye bar 'gyur na de'i phyir brjod de/_bcom ldan 'das kyi gsung bstan pa/_rnam shes bya ba la sogs pa ni/_'dir de thams cad ni bden mod/_/'on kyang de bzhin gshegs pas bstan pa'i rnam par shes pa dang ye shes de la yang dgongs pa yod do/_/'bras bu zhes pa
[\[155a.3\]]la/_'dir 'bras bu ni sangs rgyas dang byang chub sems dpa' rnams kyi'o/_/de bzhin du sems can thams cad kyi yang ngo /_/'di rnams ni thog ma med pa'i dus nas rgyud mnyam pa ste/_de rnams kyi thog ma med pa'i bag chags kyi rgyun gyi dbang gis bskyed bya dang skyed byed du 'brel pa'i dngos
[\[155a.4\]]por 'gyur ro/_/des na rgyu dang 'bras bu zhes pa ni rnam par shes pa dang ye shes phun sum tshogs pa bstan pa la sogs pa la 'jug pa'o/_/de bzhin du sbyin pa la sogs pa'i pha rol tu phyin pa bcu bstan te/_des na bla na med pa'i man ngag gis bsgom pa la sogs pa la dmigs so/_/des
[\[155a.5\]]ni ye shes kyi tshogs su 'gyur ro/_/de ltar rnam par shes pa dang ye shes kyi rnal 'byor pa'i phun sum tshogs par 'gyur te/_bsam gyis mi khyab pa'i lam la 'jug pa'i 'bras bu de la de skad ces bya'o/_/de bzhin du chos ni rang bzhin gyis 'byung ba'i chos rnams so/_/chos can zhes pa ni
[\[155a.6\]]gnyis med pa'i ye shes bsam gyis mi khyab pa'i rang bzhin no/_/de sgom pa ni rnam par shes pa dang ye shes ma rtogs par byed do/_/des na gang gi phyir zhes bya ba la sogs pa gsungs te/_'dir sems kyi rang bzhin rnam pa mang po des na sems kyi chos sna tshogs pa'i rnam par rtog pa nyid
[\[155a.7\]]las rnam par rtog pa 'byung ste/_de rnams kyang rgyun mi 'chad par chu bo'i rgyun bzhin rgyun bzhin 'byung ngo /_/des na rgya mtsho zhes pa ni 'dus par 'gyur te/_ji ltar rgya mtshor chu 'dus pa bzhin no/_/des na thog ma med pa'i rgyud kyi dbang gis sems can sangs rgyas la sogs pa'i rigs su 'gyur te/_
[\[155b\]]
[\[155b.1\]]de rnams kyi chos rnams kyis thar bar zhes pa ni thar ba gcig kho na ste/_yang dag par rdzogs pa'i byang chub kyi ye shes su 'gyur zhes pa ste nges pa'o/_/de'i phyir du ma nyid du dmigs pa med cing zhes pa ni sgyu ma lta bu'i chos la brten pa'i rang byin gyis brlabs pas rdo rje 'chang gi rnam pa la sogs
[\[155b.2\]]par dmigs pa'i yul gyi chos de rnams kyang rang gi sems nyid las byung ba sgyu ma'i rnam pa de ni khyad par gyis rtog par bstan to/_/des na sgyu ma'i rnam pa 'byung ba de dmigs pa'i phyir ro/_/de'i phyir dmigs pa med pa ni rnam par mi rtog pa ste sgyu ma mi bden pa'i phyir ro/_/de ltar dmigs pa
[\[155b.3\]]dang bcas pa dang dmigs pa med pa'i sems gsal ba gnyis med pa'i gnyis med par dgongs so/_/bla ma'i zhal nas rnyed par 'gyur/_/zhes pa ni de yang dbang phyi ma'i dus su bla mas bstan pa'i dpe'i lhan cig skyes pa'i dga' ba bzhi pa thob pa'o/_/ji ltar nang du rnam gnas pa/_/_
[\[155b.4\]]zhes pa ni rdo rje'i nor bu lhan cig skyes pa'i dga' ba bde ba'i gzugs su gnas pa de nyid bla ma'o/_/des na kun rdzob des gang gi tshe rang rig par 'gyur ba de'i tshe bla mar shes par bya'o/_/ci'i phyir bla ma zhe na/_ji srid skyes pa nas 'chi ba'i mthar thug par de yang nang gi bde ba nyid rnam par gnas
[\[155b.5\]]pa de'i zhal nas rnyed par 'gyur te/_bde ba nyams su myong ba'i mthar thug par dpes rtogs pa spros pa med pa'i bde ba brjod du med pa'i don dam pa'i ye shes so/_/de yang 'chad bzhin pas bshad par bya'o/_/de ltar bla ma ni rgyud thams cad du dgongs bshad gzhan gyis bstan pa ste/_
[\[155b.6\]]bcom ldan 'das kyi nges pa'o/_/de kho na nyid bstan pa zhes pa ni de kho na nyid yang dag pa'i ye shes yongs su brtag pa 'chad bzhin pas bshad pa des nyams su myong ba 'di bstan pa de'i rab tu byed pa des yang dag par byed pa de la de skad ces bya'o/_/kha sbyor thig le'i rgyud kyi rgyal po'i rtog pa
[\[155b.7\]]dang po'i rab tu byed pa gsum pa'i rgya cher 'grel pa yang dag par lta ba'i dran pa'i snang ba zhes pa'i gzhung bstan pa ste bzhi pa'o//_//da ni sems can sna tshogs pa'i bsam pa sna tshogs pas rang gi las dge bas sangs rgyas su 'gyur ro/_/des na man ngag sna tshogs pa'i don du bsam
[\[156a\]]
[\[156a.1\]]pa sna tshogs pa ston pa'i bsdus don de byed pa bstan pa'i phyir/_de nas zhes pa la sogs pa gsungs te/_de nas zhes pa ni rab tu byed pa gsum gyi mthar te/_rab tu byed pa gsum bstan pa de'i rjes thogs su'o/_/de'i phyir rab tu byed pa de gsum bshad pa'o/_/de yang yang dag bshad
[\[156a.2\]]par bya/_/zhes pa ni yang dag par rab tu bshad par bya ba ste/_rgyas par bshad par bya zhes pa'i don to/_/gang gi phyir sems can thams cad kyis rtogs par 'gyur ba des kyang 'khor ba'i rgya mtsho'i pha rol tu 'gro bar 'gyur ba'o/_/de yang gang zhe na/_rgyud rnams kun gyi zhes bya ba la sogs pa gsungs
[\[156a.3\]]te rgyud kun gyi shes rab dang thabs te/_de rnams kyi gtan la dbab pa ni yang dag par rnam par gzhag pa rnam pa sna tshogs pa'o/_/sbyor ba yang bsam pa sna tshogs pa rnam pa mang po kun rdzob dang don dam pa'i dbye bas thun mong du nges pa'i rgyud thams cad kyi sgra zhes dgongs so/_/de bzhin du nges pa
[\[156a.4\]]yang bstan pa'i phyir/_sems can zhes bya ba la sogs pa gsungs te/_'dir sems can thams cad kyi thun mong gi sbyor ba de ni rnam pa gsum mo/_/de ci zhe na/_lus dang ngag dang sems kyi bdag nyid kyi phyir ro/_/yang na rnam par shes pa gsum gyi bdag nyid do/_/de nas rgya che ba'i gzugs
[\[156a.5\]]zhes pa ni rnal 'byor thams cad kyi bsdus pa'i don to/_/de yang yul dang de bzhin du yul can de rnams kyi rang bzhin de'i bdag nyid chos kyi sku'o/_/gang dag yul yin pa de dag ni gzugs dang /_sgra dang /_dri dang /_ro dang /_reg bya rnams te rnam par shes pa can no/_/yul yang rnam par
[\[156a.6\]]shes pa gsum ste/_de rnams las kun gzhi rnam par shes pa ni sems so/_/nyon mongs pa can gyi yid ni sems med pa'o/_/de bzhin du 'jug pa'i rnam par shes pa ni sems kyi gzugs so/_/de ltar sems can thams cad kyi gru gsum rgya che ba dor te/_dngos por gzung ba'i phyir na sgyu ma'i
[\[156a.7\]]gzugs can zhes pa'i don to/_/de ltar chos kyi sku gcig dang du ma nyid de rnal 'byor pa rnams kyi sems kyi don du'o/_/de'i phyir ting nge 'dzin la dmigs pas rnam par shes pa rnams skye bar 'gyur te/_de bstan pa'i phyir gnas su skye zhes bya ba la sogs pa gsungs te/_'dir sems
[\[156b\]]
[\[156b.1\]]can rnams la gtsor 'dod pa'i khams la brten pa de rnams ni gzugs la sogs pa'i yul rnams la brten to/_/tshangs sogs lha dang lha min zhes pa ni go sla'o/_/sogs pa'i sgras ni gzugs kyi khams dang gzugs med pa'i khams dang lha ma yin dang mi la sogs pa rnams so/_/_
[\[156b.2\]]de ltar dngos po thams cad ni khyab bya'o/_/de rnams la khyab par byed pa ni chos kyi sku'o/_/dngos po rnams kun tu sbyor bas na rnam par shes pa tsam mo/_/dngos po de rnams ni sbyin pa la sogs pa'i pha rol tu phyin pa lnga'i rgyus tshangs pa la sogs pa bdag nyid chen po'i lha dang /_/gzhan yang
[\[156b.3\]]chos dang ldan pa'i mi la sogs pa 'thob bo/_/de bzhin du pha rol tu phyin pa lnga bsod nams kyis tshogs kyi phyir ro/_/de nyid ces pa ni pha rol tu phyin pa lnga po de rnams nyid la shes rab kyi pha rol tu phyin pa khyab par byed pa'o/_/de'i phyir kun rdzob rnam pa'i gzugs can zhes pa ni pha rol tu phyin
[\[156b.4\]]pa lnga la khyab pa can yongs su shes pa'i tshul can stong pa nyid kyi gzugs can rnam pa kun gyi rang gi ngo bo can zhes pa'i don to/_/de nyid yul las 'das zhes bya ba la sogs pa ni go sla'o/_/da ni sems can 'khor bar 'ching bar gsungs te/_gti mug ces bya ba la sogs pa ni go sla'o/_/_
[\[156b.5\]]de rnams grol ba'i rgyur de bzhin gshegs pa nyid kyis thabs gsungs pa/_des na sangs rgyas dbang po'i zhes bya ba la sogs pa gsungs te/_'dir 'khor ba'i sdug bsngal rnams su ltung ba'i sems can de rnams 'byung ba'o/_/des na zhes pa ni de'i phyir zhes pa'i don to/_/dpa' bo sangs
[\[156b.6\]]rgyas zhes pa'i dang po'i sangs rgyas sam thog ma med pa'i sangs rgyas 'od gsal ba las bzhengs pa'i rdo rje 'chang gis so/_/de nyid kyis na nyon mongs pa'i bdag nyid kyi sdug bsngal can la gzigs pa'o/_/de rnams kyis nyon mongs pa rnams kyi rkyen du sprul te rigs pas zhes pa ni shes rab dang
[\[156b.7\]]thabs la sogs pa rgyur bstan pa'o/_/de yang dang po las kyi phyag rgya'i sgo nas 'dod chags kyi bdag nyid can rnams la bstan te/_de rnams kyi rkyen ni 'dod pa'i yon tan lnga la nye bar longs spyod pa'o/_/de nas sprul pa'i rgyud shes shes pa ni de'i phyir rigs pas nang gi bdag nyid kyi sbyor ba bstan te/_de yang
[\[157a\]]
[\[157a.1\]]'chad bzhin pa'i 'khor lo bzhi'i rab tu dbye ba las so/_/'bras bu zhes pa ni de'i phyir shes rab dang thabs dag gcig pa nyid do/_/mtshon zhes pa ni rang rig pa'i ye shes te des 'bras bu mtshon du med pa zhes pa'i don to/_/de yang /_khams gsum rnams su dri med
[\[157a.2\]]snang /_/zhes pa ni snang ba gsum spangs pa'i 'od gsal ba'i ye shes te/_des na gang dang gang gis zhes bya ba la sogs pas ni tshangs pa la sogs pa'i gzugs su sprul te/_des na skyes rabs sna tshogs pa rnams su sprul nas sems can rnams la chos ston to/_/shing dang me yi tshul bzhin
[\[157a.3\]]du/_/zhes pa ni 'dir ji ltar shing gnyis bsrubs pa las me 'byung ste/_me de nyid kyis shing de gnyis bsregs so/_/de bzhin du rang gi ngo bo yongs su shes pas rnal 'byor pa rnams kyis rang bzhin rnams su rab tu 'phro ste/_de sgyu ma sangs rgyas dang byang chub sems dpa' rnams 'byung ngo /_/de
[\[157a.4\]]bzhin du cung zad rang gi ngo bo yongs su shes pa'i dbang gis gdul bya'i sems can ma lus pa rnams 'byung bar 'gyur te/_de ni shing bzhin no/_/de rnams kyi sangs rgyas dang byang chub sems dpa' rnams ni me bzhin te/_dam pa'i chos kyi ye shes kyi mes nyon mongs pa thams cad kyi sgrib pa
[\[157a.5\]]rnams bsregs te/_rang gi rig pa las byung ba'i phyir zhes dgongs so/_/de ltar sangs rgyas kyi rol mo dam pa rnam pa sna tshogs pa'i bdag nyid do/_/bzang po zhes pa ni rang gi ngo bo las byung ba'i byis pa rnams kyis mi rtogs pa rnal 'byor pa rnams kyi ngo mtshar skyed par byed pa dang /_phyag rgya
[\[157a.6\]]chen po'i bde ba ster bar byed pa'o/_/phung po zhes bya ba la sogs pa ni ji skad gsungs pa de de bzhin du bya zhes pa'i don to/_/gti mug ces bya ba la sogs pa ni 'dir tha mal pa'i gti mug la sogs pa rnams gti mug chen po la sogs pas sbyang bar bya'o/_/de ltar rnam par dag pa lnga ni rnam
[\[157a.7\]]par snang mdzad la sogs pa'i de bzhin gshegs pa lnga'o/_/de rnams thams cad sbyong zhes pa ni de rnams ni rdo rje sems dpa' de'i rang bzhin te/_nyon mongs pa lnga rdo rje 'chang dang 'dra bar 'gyur ba'o/_/de dag rigs zhes bya ba la sogs pa ni go sla'o/_/da ni sems can gang dag gis
[\[157b\]]
[\[157b.1\]]bla na med par sngags kyi theg pa chen po mi rnyed pa des na de rnams kyi phyir bcom ldan 'das shAkya thub pa 'byung bar brjod do/_/gang dag bla ma la zhes bya ba la sogs pa la/_sngags dang phyag rgya rnyed mi 'gyur/_/zhes pa ni sngags dang phyag rgya mi shes pa'i don to/_/'ang gi don ni phyag rgya chen po
[\[157b.2\]]yang mi shes pa de la de skad ces bya'o/_/'dzam bu'i gling du zhes bya ba la sogs pa ni 'dir dga' ldan gyi gnas nas de bzhin gshegs pa rnams 'khrung bar 'gyur ba'o/_/'dir yang 'dzam bu'i gling du bdag_/ces pa ni shAkya thub pa sangs rgyas bdag dga' ldan gyi gnas nas rin po che sna bdun
[\[157b.3\]]gyi rang bzhin rdo rje'i rgyan gyi bdag nyid kyi gzhal yas khang rnams su longs spyod rdzogs pa'i sku las sprul pa'i sku 'byung ba ni thun mong gi tshig go/_/nges par gsungs pa'i tshig ni btsun mo zhes pa ni rdo rje'i btsun mo spyan ma la sogs pa dang /_mkha' 'gro ma la sogs pa'o/_/yang na tha mal pa'i
[\[157b.4\]]bud med rnams so/_/de rnams kyi b+ha ga gru gsum ni sa bcu gcig rnam par dag pa'i phyir gong nas gong du spangs pa'o/_/sa bcu'i dbus khong stong gis bcu gcig pa'o/_/'di ni ming tsam mo/_/rang gi ngo bo ni shin tu rnam par dag pa'i b+ha ga ste/_sna tshogs sdud pa'i phyir ro/_/lhan cig skyes pa'i
[\[157b.5\]]dga' ba'i bdag nyid lus dang ngag dang sems gsum gru gsum mo/_/dag pa zhes pa ni rang rig pa'i bdag nyid de nyid gang la yod pa de la dag pa zhes brjod de gtso bo'o/_/de ji ltar dga' ba de bstan pa'i phyir e'i cha byad ces bya ba la sogs pa gsungs te/_'dir e'i rnam pa a wa d+hU tI la'o/_/dbus
[\[157b.6\]]su waM ni blta bar bya/_/zhes pa'i sgra ni bdag nyid rdo rje sems dpa'o/_/de ltar e waM zhes pa shes rab dang thabs kyi mdor sbyor ba bsdus pa bstan pa'o/_/ji lta ba zhes pa ni rags pa'o/_/de nyid bstan pa'i phyir gru gsum pa zhes bya ba la sogs pa gsungs te/_'dir rdzogs pa'i rim pa las skye bar
[\[157b.7\]]'gyur ba de yang rdzogs pa'i rim pa bsgoms pa las bstan pa des na dag pa ste/_shes rab dang thabs kyi bdag nyid sbyor ba'o/_/de'i phyir rdzogs pa'i rim par brjod do/_/gru gsum zhes pa ni la la nA dang ra sa nA dag gi dbus kyi a wa d+hU tI'o/_/de yi dkyil 'khor nyams dga' bar/_/zhes pa ni
[\[158a\]]
[\[158a.1\]]chos kyi dbyings yon tan rgyas pa thams cad 'byung ba thams cad kyi gnas de nyid bla ma'i man ngag gis zhes bya ba la sogs pa'i sgrib pa yongs su zad pa chos kyi dbyings kyi rang bzhin nyams dga' ba la me tog dang 'bras bu sna tshogs gtams pa'o/_/me tog ni ting nge 'dzin
[\[158a.2\]]sna tshogs pa'i bde ba bsam gyis mi khyab pa gzhal du med pa'o/_/'bras bu ni rgyu mthun pa dang rnam par smin pa dang skyes bu byed pa dang dri ma med pa rnams te/_de la sogs pa thob pa'i gnas su rnal 'byor pa rnams kyis bsgom pa rtogs pa'i phyir/_rdo rje rol ba yang dag 'byung /_/zhes pa ni 'dir
[\[158a.3\]]a wa d+hU tIr bsam gyis mi khyab pa'i sems kyis yongs su rtogs pa'i srog dang thur sel 'jug pas byang chub sems dgug pa'o/_/ji ltar de dgug ce na dbu rgyan gyi bu ga nas lte bar 'ong ba de la brten pa'i bde ba de nyid kyi sbyor ba goms pa las bsam du med pa yang steng du 'gro ste/_mi 'dzag pa'i phyir ro/_/_
[\[158a.4\]]des na de las sangs rgyas kyi yon tan rnams skye'o/_/de'i phyir chos kyi 'byung gnas shes pa'i sgrar 'jig rten du grags so/_/de yang btsun mo'i b+ha ga zhes bya ba ni spyan ma la sogs pa'o/_/dang gi sgras ni tha mal pa'i bud med gzung ba'i don to/_/de bzhin du de'i zhes pa ni a wa d+hU tI'i b+ha ga'o/_/pad+ma
[\[158a.5\]]zhes pa ni rtsa brgyad reg bya'i bdag nyid can no/_/ge sar bcas zhes pa ni de'i mdud pa'i bu ga'am/_khong stong la sbyar ba'o/_/de rnams kyi rang bzhin bstan pa'i phyir A li zhes bya ba la sogs pa gsungs te/_de bzhin du rtsa brgyad rnams la/_A li kA li mnyam 'dres pa'i sde tshan brgyad ces pa ni 'dir
[\[158a.6\]]a li ni a la sogs pa'i dbyangs yig bcu drug go/_/de bzhin du kA li ni ka la sogs pa'i gsal byed sum cu rtsa gsum mo/_/'di ni yi ge'i don to/_/'on kyang rtsa rnams la srog mnyam par 'dres pa de ni kA li'i gzugs so/_/de bzhin du A li'i gzugs ni thur sel gyi rlung ngo /_/de dag mnyam du 'dres pa ni
[\[158a.7\]]der thim pa zhes pa'i don to/_/des na sde tshan brgyad rnam par gnas te brdas bstan pa brjod du med pa zhes pa'i don to/_/des na phung po dang khams dang skye mched rnams 'gog cing ming tsam yang med 'gog ces pa ste nges pa'o/_/yang na A li kA li zhes pa ni zla ba dang nyi ma ste khu ba dang rdul lo/_/de dag 'dres pa
[\[158b\]]
[\[158b.1\]]ni sgra gcan te/_kun gzhi rnam par shes pa'i ming can no/_/de yang dbus su gnas pa'i ge sar gang gi mjug ma de ni du ba mjug rings te/_de'i rnam par thar pa brgyad ni rtsa brgyad de rnams kyi dbus su rnam par shes pa brgyad 'dab ma brgyad bzhin du rtsa brgyad la gnas te de la shar gyi 'dab ma la nyon mongs
[\[158b.2\]]pa can gyi yid nyi ma'o/_/de bzhin du nub kyi 'dab ma la kun gzhi rnam par shes pa sgra gcan gyi ming can no/_/de bzhin du lho'i 'dab ma gsum la shar la sogs pa rim pa bzhin du sna'i rnam par shes pa dang /_lce'i rnam par shes pa dang /_rna ba'i rnam par shes pa'o/_/de rnams dang spen
[\[158b.3\]]pa dang phur bu dang mig dmar gyi ming can no/_/de bzhin du byang gi 'dab ma gsum la/_shar la sogs pa rim bzhin du mig gi rnam par shes pa dang /_lus kyi rnam par shes pa dang /_yid kyi rnam par shes pa'o/_/de rnams kyang gza' lag pa dang zla ba dang pa sangs kyi ming can no/_/de ltar
[\[158b.4\]]gza' brgyad kyi res brgyad dam thun brgyad de sgra gcan gyi longs spyod kyi dbang gis so/_/rtsa brgyad po de rnams kyang sgo brgyad rnams su song ba'i don to/_/lus can zhes bya ba la sogs pa ni 'dir sems can thams cad kyi rang rang gi ming gi dang po'i yi ges zhi ba la sogs pa'i las rnams byed do/_/_
[\[158b.5\]]gang gi phyir rang gi lus su bsgrubs pa'i sngags sde tshan brgyad rang bzhin gyis grub pa'o/_/de rnams kyang spros na yi ge lnga bcu'i brdas dbye ba rnams zhes pa ni 'dir lus la gdan lnga bcu'i gnas rnams su mdud pa lnga bcur 'gyur te/_de rnams la khung bu lnga bcu'am kor lnga bcur 'gyur ro/_/de rnams la
[\[158b.6\]]smig rgyu 'khyugs pa lta bu ga la yod de/_de rnams kyi gnas rnams su yi ge rnams grangs bzhin du a A i I u U r-i r-I l-i l-I e ai o au aM aH/_ka kha ga g+ha nga /_tsa tsha dza dz+ha nya/_Ta Tha Da D+ha Na/_ta tha da d+ha na/_pa pha ba b+ha ma/_ya ra la wa/_sha Sha sa ha k+ShaHzhes pa yang dag par gnas so/_/de ltar yi ge
[\[158b.7\]]lnga bcu po rnams kyi dbyibs ni shar phyogs la sogs pa'i yi ge bzhin du gnas so/_/de rnams nyid kyi gnas gsungs pa de ltar rim pa bzhin spyi bo dang spyi gtsug dang /_rna ba g.yas pa dang rgyab kyi cha dang /_rna ba g.yon pa dang /_smin ma'i dbus dang /_mkhal ma dang /_snying dang /_mchan khung
[\[159a\]]
[\[159a.1\]]gnyis dang /_nu ma gnyis dang /_/glo ba gnyis dang /_sna'i rtse mo dang /_glo ba'i rtsa gnyis dang /_lto ba dang /_la la nA dang /_ra sa nA dag dang /_bshang ba'i rtsa dang skra mtshams kyi bu ga dang /_rgyu zhabs dang /_rnag gi rtsa dang /_brla gnyis dang /_rje ngar gnyis dang /_tshil gyi bu ga
[\[159a.2\]]dang /_rkang pa'i bol gnyis dang /_pus mo gnyis dang /_lhag ma ni lag pa dang rkang pa'i sor mo nyi shu'i bu ga rnams so/_/de ltar rang bzhin brjod do/_/gnas de rnams su sngags gzhan rnams mgrin pa dang /_rkan dang mchu la sogs pas yi ge nyis brtsegs dang sum brtsegs la sogs pa sna
[\[159a.3\]]tshogs par sbyor ba'i rang bzhin can brjod do/_/de ltar rgyud rnams dang gzhan yang phyi'i bstan bcos rnams te/_sgra'i bstan bcos la sogs pa rnams 'byung ste/_de'i rang bzhin nyid kyi phyir ro/_/de ltar 'di dag ces bya ba la sogs pa la/_rdo rje snying po'i rang bzhin zhes pa ni rdo rje ni rang rig
[\[159a.4\]]pa'i ye shes so/_/de'i snying po ni ming gi yi ge rnam par shes pa tsam nyid do/_/gzhan ni min zhes pa ni de ltar rang rig pa'i ye shes kyi yi ge rnams ni gzhan tha mal pa 'ga' zhig gi lus las 'byung ba ni ma yin no/_/de'i phyir rnal 'byor pa rnams kyis rtag pa rgyun du yang dag pa'i sbyor bas
[\[159a.5\]]bslab ces pa ste nges pa'o/_/de ltar sde tshan de rnams la/_/a ni mgrin pa dang khar ro/_/de bzhin du ka ni rna ba g.yas par ro/_/tsa ni mig g.yon par ro/_/Ta ni mig g.yas par ro/_/de bzhin du ta ni rna ba g.yon pa la'o/_/ba ni sna'i bu ga g.yon par ro/_/de bzhin du ya ni bu ga g.yas par
[\[159a.6\]]ro/_/de bzhin du sha ni bshang ba'i bu gar ro/_/sde tshan lnga bcu po rnams ni srog gi bu gar ro zhes brjod pa ni dbugs nang du chud pa ste/_sngon du gsungs pa'i btsan thabs kyi sbyor bas so/_/slar yang byang chub sems dang lhan cig rdo rje rol pa ni a wa d+hU tI'i bde bar ro/_/mnyam par gyur pa 'ongs te
[\[159a.7\]]pad+mar zhugs pa'o/_/pad+ma de yang a wa d+hU tI nam mkha' dang mtshungs pa bems po dang bral ba'o/_/de yang so so zhes pa ni rang gi ngo bo lta bu'i phung po dang khams dang skye mched rnams rig pa ste lha'i dbang po dang lha'i rnam par shes pa brgyad kyi rang bzhin zhes bya ba'i don to/_/de rnams dbus kyi zhes
[\[159b\]]
[\[159b.1\]]bya ba la sogs pa ni lha'i rnam par shes pa brgyad po de rnams dbus su'o/_/lte ba zhes pa ni der bskyed pa rang rig pa'i ye shes gtso bo nyid kyi phyir lte ba'o/_/nyams su myong ba'i phyir te de rnams kyi dbus su gnas pa nyid do/_/de'i phyir mchog gi dbang phyug ma ste/_mchog ni ye shes dam pa
[\[159b.2\]]rnam par shes pa rnams dang bral ba de'i rang bzhin tsam nyid do/_/des na dbang phyug ste/_sangs rgyas thams cad kyi yon tan rnams rdzogs pa'o/_/des na 'jig rten dang 'jig rten las 'das pa'i don 'dod pa rnams la dngos grub ster bar byed pa'o/_/des na sde tshan brgyad kyis yang dag
[\[159b.3\]]par bskor ba'o/_/de ci zhe na/_mchog tu mi 'gyur zhes pa ste/_mi 'dzag pa'i phyir ro/_/de yang a ste yi ge thams cad kyi mchog tu 'gyur ba'o/_/don chen zhes pa ni rang gi ngo bos shes rab kyi pha rol tu phyin pa'i rang bzhin no/_/des na grub pa ste/_chos kyi dbyings nyid kyi phyir ro zhes dgongs
[\[159b.4\]]so/_/de bzhin du sde tshan rnams kyi gtso zhes pa ni chos thams cad kyi mchog tu gyur pa'i phyir chos kyi sku rtag pa'i mtshan nyid do/_/de nyid las zhes pa ni gnas 'di rnams las byung ba lus can rnams sngags thams cad rnams ni 'chad bzhin pa de nyid kyis ston to/_/gang ral gri mig sman
[\[159b.5\]]zhes bya ba la sogs pa dngos grub kyi las thams cad ni go sla'o/_/'on kyang de thams cad 'chad bzhin pa la sogs kyi rab tu byed pa las bshad par bya'o/_/da ni sngags 'di rnams kyi gnas kyi dbang gi yon tan gyi rang bzhin brjod pa'i phyir/_sgra ni zhes
[\[159b.6\]]bya ba la sogs pa gsungs te/_'dir sems can thams cad kyi lus kyi rtsa a wa d+hU tI nang du rang rig pa'i ye shes de ni sgra'o/_/de yang a'i yi ge'i ming can bde bas khyab par byed pa'o/_/de'i phyir sngags shes su gsungs par 'gyur te/_sngags rnams brjod pa'i rang bzhin no/_/de yang bde ba sna
[\[159b.7\]]tshogs pa nyid kyi phyogs dpe'i yul ma yin pa'o/_/de nyid kyi dbang du byas te gsungs pa/_sna tshogs mdud pa zhes bya ba la sogs pa la/_'dir lus la sna tshogs mdud pa ni rnam pa gnyis te phyi dang nang ngo /_/phyi de ni rdo rje nor bu'i lte ba'o/_/nang ni lte ba'i lte ba'o/_/de'i gnas chen las zhes pa
[\[160a\]]
[\[160a.1\]]ni 'dir phyag rgya bzhi'i dbye bas dang po goms pa'i sbyor bas lte ba la sogs pa'i 'khor lo bzhi la rim pa bzhin las dang chos dang dam tshig dang phyag rgya chen po'o/_/de rnams kyang 'chad bzhin pas gsal bar bstan pa'i phyir ro/_/de yang dpral ba nas lte ba'i mthar
[\[160a.2\]]thug par bzlog pa de las kyi phyag rgya la sogs par shes par bya'o/_/de'i phyir lte ba'i gnas nas/_chos kyi rol ba yang dag 'byung /_/zhes pa ni 'dir sngon gyi bde ba chen po'i 'khor lo las rdo rje rol pa ni o rgyan gyi sgo nas byang chub sems rang rig pa'i ye shes ro mnyam pa'i gzugs lte
[\[160a.3\]]bar 'ongs pa'o/_/des na sna tshogs mdud pa'i gnas chen las chos zhes pa slar yang dzA lan+d+ha ra'i sgo nas steng du song ba'i chos kyi 'khor lor 'jug pa ni chu'i 'khrul 'khor bzhin no/_'on kyang dgongs bshad gzhan gyis chos kyis sgra ni chos kyi dbyings te/_de yang thams cad la khyad par byed
[\[160a.4\]]ba'o/_/rol pa zhes pa ni dpe'i bde ba sbangs pa'o/_/yang dag 'byung zhes pa ni gang gi phyir lte ba'i steng du bde ba 'gro ba'i phyir bsam gyis mi khyab pa'i bde ba de sems can thams cad la sangs rgyas nyid ster bar byed pa'o/_/de'i tshe ci yang med ces bya ba la sogs pa ni de ltar ci yang med
[\[160a.5\]]pa ni kha cig tu 'ga' zhig gis nges pa 'di las ci yang med de/_rtag tu lte ba la sogs pa rnam par gnas pa ni sngags te/_chos kyi dbyings kyi rang bzhin nyid kyi phyir ye shes kyi gnas phyogs gcig pa gnas pa med par rang bzhin gyis ma skyes shing mi 'gag pa'i dngos po rnams su 'dzin
[\[160a.6\]]pa med pa'i phyir zhes dgongs so/_/dngos grub ces pa ni de'i phyir sngon nas grub pa'o/_/des na dngos grub ni bstan pa'i sgo nas bshad pa'o/_/rdzu 'phrul zhes pa ni mchog tu mi zad pa'i phyir ro/_/de'i phyir rnam gnas zhes pa ni rtag pa rgyun du gnas pa rtag tu dngos po med pa'i mtshan nyid do/_/de yang
[\[160a.7\]]de dag la sogs pa'i yon tan gyi rnam grangs shes par bya ste ming med pa'i phyir ro/_/des na de bzhin du bstan to/_/de yang ma skyes pa zhes bya ba la sogs pa gsungs te go sla'o/_/de ltar sngags dang dbyangs dang gsal byed kyi sde tshan thams cad sgra'i rang bzhin sangs rgyas so/_/gang gi phyir
[\[160b\]]
[\[160b.1\]]sangs rgyas dang sgra la rten cing de las byung ba'o/_/de de'i phyir sngags la sogs pa thams cad sangs rgyas kyi gsung gi sgo nas bstan pa'i bdag nyid ces pa ste nges pa'o/_/da ni sngon du dngos por zhen pa dgag pa'i phyir shin tu rnam par dag pa'i 'khor lo bzhi'i dbye bas rdo rje 'chang gi chos kyi
[\[160b.2\]]'byung gnas kyi nang gi gzhal yas khang du shes rab dang thabs kyi bdag nyid bzhugs pa mchog tu zab pa'i gnas ni kun rdzob kyi bden pa'i dbye bas brjod pa'i phyir ro/_/de nas zhes bya ba la sogs pa gsungs te/_de nas zhes bya ba ni rnal 'byor pa rnams kyi lus rnam par dag pa'i rjes thogs
[\[160b.3\]]su rnal 'byor pa dag pa brjod de/_des na gzhan zhes pa ni mchog tu zab pa las zab pa'i gnas so/_/de yang /_kha sbyor las byung mtshan nyid de/_/zhes pa ni 'dir thun mong du stong pa dang snying rje dbyer med cing gnyis med pa'o/_/khyad par du mngon par 'dod pa ni bsam gyis mi
[\[160b.4\]]khyab pa'i snying rje dang stong pa ste/_des ni kha sbyor ro/_/des na dbyer med cing bsam du med pa shes rab dang thabs kyi bdag nyid zab pa las kyang zab pa gnyis med pa de gang las byung ba yod pa de ni kha sbyor las byung ba ste/_de'i mtshan nyid rab tu bshad par bya zhes sbyar ro/_/de yang e zhes bya
[\[160b.5\]]ba la sogs pas so/_/de bzhin du e ni ye shes kyi a wa d+hU tI'o/_/sa zhes pa ni sa chen por shes par bya ste/_bstan pa'i sgo nas shes par bya'o/_/des na/_las kyi phyag rgya nyid dang spyan/_/zhes gsungs te/_de nyid kyi sga ni nges par gzung ba'o/_/lhag ma ni go sla'o/_/de ltar 'khor lo
[\[160b.6\]]bzhi'i rab tu dbye bas gzhal yas khang bstan pa ni longs spyod rdzogs pa'i sku can te/_de yang rin po che sna bdun gyi rang bzhin sngon nas dag pa'i khams rnams so/_/des na mi zad pa'i phyir rin po che'o/_/de yang pags pa dang /_rgyus pa dang /_sha dang /_rus pa dang /_zhag dang /_khrag dang /_
[\[160b.7\]]khu ba'i rin po che sna tshogs pa'i nye bar spyod pa de rnams kyis spras pa'am sprul pa'o/_/de ltar gnas de'i nang du shes rab dang thabs kyi bdag nyid kyi rnal 'byor bstan pa'i phyir/_e ni zhes bya ba la sogs pa gsungs te/_e zhes pa ni lus dang ngag dang sems kyi dngos por ro mnyam par
[\[161a\]]
[\[161a.1\]]gyur pa'o/_/des na chos kyi dbyings bsam du med pa'i shes rab dmigs pa med pa ye shes kyi bdag nyid e'i cha byad bzang po chos kyi 'byung gnas kyi gnas so/_/de'i dngos po nyid kyis sna tshogs su sprul pa'i mtshan nyid ni thabs te/_de bzhin du waM ni bsam du med pa'i
[\[161a.2\]]snying rje'i bdag nyid rang rig pa bsam du med pa'i thabs lus dang ngag dang sems kyi chos kyi sgyu ma lta bu gsal bar byed pa'o/_/de nyid shes rab kyi bdag nyid dpyad pa'i spyod yul ma yin pa'i e la waM gyis brgyan te/_e'i cha byad kyi shes rab bo/_/e de nyid kyis kyang waM brgyan pa'o/_/nges
[\[161a.3\]]par zhes pa ni/_gdon mi za bar zhes pa'i don to/_/'og dang steng 'di dag phan tshun du snyoms par 'jug pa ni shes rab dang thabs kyi rang bzhin gyis rnal 'byor bsam du med pa/_e dang waM nyid ces kyang gsungs pa'i tshig gis gnyis med cing gnyis med par gsungs so/_/des na e waM
[\[161a.4\]]zhes bya ba/_/zhes pa ni 'dus pa la sogs pa'i rgyud rnams su 'di skad bdag gis zhes pa la sogs pa bstan pa'o/_/tshig phrad ces pa ni 'di skad bdag gi la sogs pa dgongs bshad gzhan gyi tshig gis nges par gzhag pa'o/_/ji ltar 'og dang steng du zhes pa ni/_'og lte ba'i rtsa bar e'o/_/_
[\[161a.5\]]steng snying ga'i gnas su waM mo/_/'di gnyis ka sbyor ba ni shes rab dang thabs kyi bdag nyid kyi rnal 'byor ro/_/des na gnyis med pa las byung ba'i dngos po'i mtshan nyid de ni sangs rgyas thams cad kyi zhal stong phrag brgya du mas kyang bstan par mi nus na/_bdag cag mi rnams kyi lces brjod pa lta
[\[161a.6\]]ci smos/_de'i phyir 'di yang rgyud 'dir rdo rje'i tshig 'dis 'di skad ces pa nas yongs su rdzogs pa'i mthar thug pa'i rgyud bsdus te ston par byed pa ni e dang waM gnyis te/_de bzhin du bsam du med pa gnyis med pa rtog pa bcu gcig gi bdag nyid rgyud 'di bsdus pas bsam du med pa gnyis
[\[161a.7\]]med pa ston to/_de las byung ba'i phyir de ltar rgyud thams cad bde ba'i rang bzhin du dgongs so/_/bde ba de yang e dang waM la rab tu gnas pa ste de ltar yang gsungs pa/_e yi cha byad bzang po gang /_/dbus su waM gyis rnam par brgyan/_/bde ba thams cad kyi ni gzhi/_/sangs rgyas rin chen
[\[161b\]]
[\[161b.1\]]za ma tog/_ces te/_de bzhin gshegs pa'i nges pa'o/_/da ni sems can rnams kyis bsam gyis mi khyab pa'i ting nge 'dzin rnyed par bya ba'i phyir bstan bya dang ston pa po dag gi 'brel pa brjod do/_/bdag gis zhes bya ba la sogs pa ni 'dir rgyud thams cad kyi bla ma'i rgyud kha sbyor zhes pa
[\[161b.2\]]shes rab dang thabs kyi bdag nyid kyi sbyor ba sngon du rtogs te 'khor lo bzhi'i rab tu dbye bas so/_/des na rdzogs pa'i rim pa bsgom pa bstan pa'i phyir sems can gyi don gyi dbang gis bskyed pa'i rim pa'i tshul 'og nas 'chad bzhin pa des de bzhin gshegs par bskyed do/_/de'i phyir de kho na nyid
[\[161b.3\]]khong du chud pas brag ca'i sgra bzhin du gsungs te/_de nyid bdag gis thos zhes pa ni rdo rje snying po khyod kyi sprul pa'i sku ste/_ting nge 'dzin la bzhugs pa'i phyir dang /_sngon du legs par bslabs pa nyid kyi phyir ro zhes bya ba ni e dang waM gyi yi ge gnyis bde ba nyid kyi chos kyi rang bzhin bdag nyid kyis thos te
[\[161b.4\]]bsam gyis mi khyab pa bdag nyid rdo rje snying po'i gzugs su snang ba'o/_/ni zhes pa ni gang gi phyir gyi don to/_/chags pa chen po zhes pa ni bsam gyis mi khyab pa'i snying rje chen po bsam du med pa'i rnam par shes pa dang /_ye shes dag gcig tu 'dres shing e waM gnyis ro mnyam par gyur pas so/_/_
[\[161b.5\]]de rtag tu gnas zhes pa ni sangs rgyas dang byang chub sems dpa' rnams rtag pa'i rang bzhin du nye bar bstan te/_chos kyi dbyings kyi rang bzhin nyid kyi phyir zhes dgongs so/_/de bzhin du thos pa mnyan pa zhes pa ni rang nyid kyi kha nas brjod cing thos par 'dod pa nyid do/_/bstan pa zhes pa ni 'dir rdo rje
[\[161b.6\]]snying po rang nyid som nyi za ba'o/_/gang gi phyir tshig 'di bstan pa 'di'i tshe gang yang bde chen zhes pa ni bcom ldan 'das rdo rje 'chang chen po'i bde ba chen po'i rang bzhin no/_/mgon po zhes pa ni 'jig rten 'don par bzhed pa des na sems can rnams kyi mgon por 'gyur te/_bsam du med pa'i snying
[\[161b.7\]]rje chen po rdo rje 'chang chen po'o/_/de nyid bdag nyid kyis zhes pa la sogs pa ni dam bcas pa nyid de/_de'i tshe thos zhes pa ni bla ma gcig nas gcig tu brgyud pa thos pa ste rna bas thos zhes pa'i don to/_/de nyid kyis nam 'chi ba la thug par dus thams cad du rtogs pa'o/_/shes pas zhes bya ba ni
[\[162a\]]
[\[162a.1\]]mngon par shes pa'i stobs kyis thos shing nges par gzung ba'o/_/de'i phyir rtogs pa ni ma yin zhes pa ni bsgoms pas rtogs par ma byas pa ste/_dus thams cad du thos pa brgyud pas skye ba du mar dgongs shing rtogs pa'o/_/des na yongs su shes pas sam mngon shes kyi
[\[162a.2\]]shes pa nyid kyis thos pa'o/_/des na de nyid kyis ston to/_/snyam mo/_/rtogs pa la zhes pa ni 'dir bsgom pa 'ba' zhig gis de kho na nyid rtogs te/_des na bde ba chen po'i rang bzhin rdo rje 'dzin thob nas ston pa 'di la bcom ldan 'das nyes pa ci mchis zhes pa ni rdo rje snying pos zhus pa'o/_/der bcom
[\[162a.3\]]ldan 'das kyis bka' stsal pa zhes pa ni ci gsungs snyam pa ste/_rdo rje snying po rang nyid kyi the tshom bsal ba'i don to/_/sdud par byed pa zhes pa la sogs pa ni go sla'o/_/rigs kyi bu zhes pa ni nyan pa'i skye bo rnams la bod pa'o/_/lhag ma ni go sla'o/_/bsam gyis mi khyab pa'i rnam par thar pa zhes pa ni gnyis
[\[162a.4\]]med pa'i khyad par can gyi thar pa ste/_gzhan spyir stong pa dang snying rje gnyis med mchog gi thar pa bsam du med pa gnyis med pa sems can thams cad kyi ting nge 'dzin gyis rnyed pa'o/_/bstan to zhes pa ni yang dag bstan pa'o/_/dus zhes pa ni de bzhin bsam gyis mi khyab pa'i ye shes kyi ting nge 'dzin
[\[162a.5\]]rnyed pa'i dus so/_/de yang dus gcig na zhes gsung bar 'gyur te/_rtag pa'i mtshan nyid kyi phyir zhes dgongs so/_/slar yang mi rtag pa'i dus kyi bsgom pa rtogs pa nyid bstan pa'i phyir/_dus ni rnam pa gsum zhes bya ba la sogs pa gsungs te/_dus ni zhes pa nas nyid ces pa'i mthar
[\[162a.6\]]thug pa ni bstan pa'i tshig go/_/'di nyid kyi bshad pa bstan pa'i phyir/_sna rtser zhes bya ba la sogs pa gsungs te 'dir sngon du gsungs pa'i tshul gyis 'khor lo bzhi'i rab tu dbye bas gtum mo sbar te/_/lte ba'i 'khor lo nas bde ba chen po'i 'khor lor song ba'i byang chub kyi sems a
[\[162a.7\]]wa d+hU tI'i sna rtse'i bu ga nas 'ongs pa ni rang rig pa'i ye shes kyi bdag nyid srog gnyis med pa de la dus bzang po zhes brjod do/_/de bzhin du me'i zhes bya ba la sogs pa ni de yang slar la yang byang chub kyi sems me'i gzugs kyis zhes pa gtum mo'i gzugs kyis dzA lan+d+ha ra'i bu ga nas song ba ni
[\[162b\]]
[\[162b.1\]]mi 'dzag par 'gyur ba'o/_/dus ni ngan pa zhes pa ni skad cig de nyid dka' spyod du 'gyur ba'o/_/grags zhes pa ni bstan zhes pa'i don to/_/de dag ces pa ni bde ba'i dus dang sdug bsngal gyi dus dag gcig pa nyid du gyur pa'i dus gcig ni bsam gyis mi khyab pa'i dus de nyid du bstan to/_/'dus pa
[\[162b.2\]]zhes pa ni rnam pa sna tshogs pa'i kun du rtog pa'i bde ba de rnams spangs ba skad cig ma gcig la mngon par byang chub pa'i mtshan nyid de/_de yang bsam gyis mi khyab par son pa'o/_/gang gi phyir mngon par rdzogs par byang chub pa ni mngon par rdzogs par sangs rgyas pa'o/_/sangs rgyas zhes pa ni nye
[\[162b.3\]]bar btags pa'i tshig go/_/'on kyang byang chub sems dpa' rnams kyang mngon par rdzogs par byang chub pa nyid du 'gyur ba'o/_/de yang bsam gyis mi khyab pa ste/_des na stong pa dang snying rje bsam gyis mi khyab pa'o/_/de'i phyir gnyis med pa bsam gyis mi khyab pa thob pa ni gyur pa'i sgrar bstan to/_/_
[\[162b.4\]]'di rnams kyi nges pa'i tshig bstan pa'i phyir/_'dod chags ma yin zhes bya ba la sogs pa gsungs te/_de yang go sla'o/_/slar yang bzhugs pa'i gnas kyi nges pa brjod pa'i phyir 'di lta ste zhes bya ba la sogs pa gsungs te/_de bzhin du dbang phyug la sogs pa'i skal ba drug dang /_yang
[\[162b.5\]]dag par sbyor ba'i phyir bcom ldan 'das te/_de yang gang du bzhugs she na/_de bzhin gshegs pa thams cad kyi zhes bya ba la sogs pa gsungs te/_'dir sku dang gsung dang thugs las byung ba ni de bzhin gshegs pa thams cad de rnal 'byor pa'i rang gi mtshan nyid kyi nang du 'dus pa'o/_/_
[\[162b.6\]]des na de bzhin gshegs pa rnams tshangs pa la sogs pa'i gzugs la brten te/_de rnams kyi sku dang gsung dang thugs la nye bar bsdus pa ni chos kyi dbyings so/_/de rnams nyid snying po ste mi zad pa'i phyir ro/_/de nyid rdo rje zhes pa ni mi phyed pa'i mtshan nyid kyi phyir dang res 'ga' yang mi 'gro ba'i
[\[162b.7\]]phyir ro/_/de nyid kyis na rdo rje lha mo spyan ma la sogs pa 'byung ba chen po'i khams rnams te/_gang gi phyir chos kyi dbyings ye shes lnga'i bdag nyid de rnams ro mnyam par gyur pa ste/_de'i btsun mo'i b+ha ga'o/_/der bzhugs zhes pa ni bsam gyis mi khyab pa gnyis med pa'i ye shes kyi rang bzhin
[\[163a\]]
[\[163a.1\]]zhes pa'i don to/_/yang na 'jig rten las 'das pa'i kun rdzob bde ba chen po'i rang bzhin rang rig pa'i ye shes de la de skad ces bya'o/_/a wa d+hU tI nang gi srog ni ye shes lnga'i bdag nyid de/_de yang dkyil 'khor lnga nye bar bsdus pas byang chub sems 'gugs
[\[163a.2\]]pa'o/_/de nas skad cig thams cad la kun du zhen pa'i sems de'i rnam pa nyid kyi phyir ro/_/b+ha ga ni nyon mongs pa thams cad las kha phyir phyogs pa'o/_/des na tha mal pa'i kun rdzob tu bstan to/_/gzhan yang so so'i skye bo rnams kyi rgyu dang 'bras bu'i gnas thabs la bde ba yang bud med kyi b+ha ga
[\[163a.3\]]la kun du sbyor ba'i phyir der yang bzhugs pa'o/_/gang gi phyir 'jig rten dang 'jig rten las 'das pa yang bdag go zhes brjod pa'i phyir ro/_/des na 'jig rten pa'i kun rdzob tu bstan to/_/de ltar kun rdzob rnam pa gsum gyi b+ha ga la bzhugs te/_chung ngu dang 'bring dang chen po 'chad bzhin
[\[163a.4\]]pas sems can rnams la ston to/_/de nyid gsungs pa/_kye bcom ldan 'das zhes bya ba la sogs pa ni rdo rje snying po'i zhu ba bcom ldan 'das la zhus pa'o/_/kye zhes pa ni bod pa'o/_/ci zhe na/_bzhugs zhes gsungs te/_sngon du gsungs pa 'di lta bu'i kun rdzob rnam pa gsum don dam par
[\[163a.5\]]yang ji lta bu zhes pa'i don to/_/ci gsungs par 'gyur zhes pa ni dgos pa ci yod ces pa'i don to/_/gal te yang bcom ldan 'das don dam pa'i rang bzhin yin pa de'i tshe ma gsungs pa'i phyir kun rdzob rnam pa gsum ji lta bu'i dgos pa yin zhes pa'i don to/_/de'i tshe bcom ldan 'das kyis
[\[163a.6\]]gsungs pa'o/_/ci gsungs zhes pa ni rdo rje snying po'i som nyi bsal te/_rang gi ngo bo'i rang bzhin shes par bya'o/_/ro gcig ces bya ba la sogs pa ni 'dis dang po nyid du don dam pa bstan pa brjod de/_ro gcig ces pa ni rang gi lus dang ngag dang sems kyi chos de'i rang bzhin rnams 'byung ba'o/_/_
[\[163a.7\]]des na de bzhin gshegs pa thams cad ces pa ni de bzhin nyid las byung ba gzhan gyi dbang gis rang bzhin du gyur pa de nyid shes rab kyi pha rol tu phyin pa kun rdzob kyi bden pa'i gzugs can te/_gang gi phyir sems ni de bzhin nyid kyi bdag nyid de gzhan gyi dngos po rnams la thim par gyur
[\[163b\]]
[\[163b.1\]]pa gcig dang du ma'i rang bzhin sna tshogs kyi nor bu'i gzugs bzhin de'i tshe gzhan dbang du gzhag pa rnam pa sna tshogs pa de ni de bzhin gshegs pa'i nges pa'o/_/slar yang brtags pa'i bsgom pa'i dbang gis de bzhin gshegs pa de rnams ro gcig pa nyid de ye shes dang
[\[163b.2\]]rnam par shes pa gcig pa nyid do/_/des na de rnams kyi sku dang gsung dang thugs rnams nye bar bsdus pa des na yongs su grub pa'i chos nyid do/_/de ltar sems dang sems las byung ba'i ma rig pa'i bag chags zad pa ni rgyu'o/_/de'i 'bras bu bstan pa'i phyir de bzhin du sems la
[\[163b.3\]]sogs pa gsum gyi rnam par dag pa gsungs te/_sna tshogs pa zhes bya ba la sogs pa la sna tshogs zhes pa ni thabs kyi khyab par ro/_/ji ltar 'ga' zhig legs pa bzo ba nyid kyis nor bu rnams 'chos shing byed pa de'i nor bu sna tshogs pa'i yon tan gyi skyon yang yon tan du 'gyur ro/_/_
[\[163b.4\]]de bzhin du rnam pa sna tshogs pa'i thabs kyis gdul bya'i skye bo rnams 'dul bar 'gyur ro/_/ji ltar 'gyur zhe na/_gdul bya'i skye bo de rnams kyi yid la 'dod pa 'phrog pa dang ldan zhes pa ni 'dir bsgom pa'i dus su yang las dang po pa des sems can thams cad bsgral ba'i yid des rang
[\[163b.5\]]gis sems kyi 'dod pa sna tshogs pa'i blo de nyid dang /_bla ma'i man ngag gis thabs sna tshogs pa'i nang du chud kyang bde bas sems kyi glo bur zad de/_des na bde ba dang sems can 'di dag la brten pa'i blo skye'o/_/don to zhes pa ni de ltar rdo rje snying po la bod pa'o/_/kun rdzob gsum la bden
[\[163b.6\]]par brten pa 'dis de nyid kyi don yongs su rdzogs pa'i nang du chud kyang bsam gyis mi khyab pa la sems pa'o/_/de'i phyir bsam gyis mi khyab pa'i snying rjes bsgrubs zhes pa'i don to/_/de bzhin du sems can la dmigs pas lhun gyis grub pas dmigs pa med pa'i snying rje skye'o/_/des
[\[163b.7\]]ni chos la dmigs pa'i snying rje bsgrub par bshad do/_/slar yang nye ba bsdu ba bstan pa'i phyir de bzhin gshegs pas zhes pa nas bdag gis thos zhes pa'i mthar thug pa gsungs so/_/ci thos she na/_gsungs pa 'di lta ste zhes bya ba la sogs pa la/_'dir gang gis zhes pa ni yang dag
[\[164a\]]
[\[164a.1\]]pa'i ye shes kyi nyon mongs pa bcom pa de la de skad ces bya'o/_/yang na shes rab ces pa ni stong pa nyid rnam pa kun gyi mchog dang ldan pa stong pa nyid bcu drug las gtsor gyur pa de ni gang gi phyir nyon mongs pa thams cad 'joms pa de'i phyir shes rab la b+ha ga zhes brjod do/_/_
[\[164a.2\]]sogs pa'i sgra ni rtsa rnams kyi rgyu bas dkyil 'khor lnga'i srog rnams rgyu ba shes par bya ste/_a wa d+hU tI'i ye shes kyi dkyil 'khor gyi cha de 'jug pa'i dus su de'i b+ha ga la bzhugs pa ste/_gang gi phyir sems dang srog dag gcig pa nyid do/_/yang na tha mal pa'i bud med rnams kyi b+ha ga bde ba
[\[164a.3\]]dang ldan pa de la de'i rang bzhin gnas pa'o/_/de ltar de rnams kyi btsun mo la bzhugs pa'o/_/de bzhin gshegs pa zhes bya ba la sogs pa ni de bzhin gshegs pa thams cad rang rig pa'i bdag nyid can no/_/btsun mo zhes pa ni snying rje bcu drug po de rnams dang lhan cig bzhugs pa
[\[164a.4\]]ste/_spros pa med pa'i chos nyid kyi rnam pa de spros pa dang bcas par gyur pa'o/_/des na byang chub sems dpa'i skye bo'i lus la shes rab dang thabs kyi bdag nyid kyi sbyor ba 'dzin pa bzhugs pa'o/_/de yang nyon mongs nyer bsnun zhes pa ni rang gi cha las byung ba'i sems can de rnams thams cad
[\[164a.5\]]ni mi shes pas bsgribs shing de dang nye bar gnas pa'i sems can 'dul dka' ba la sogs pa la dmigs pa des na mi shes pa de rnams kyis las kyi rnam par smin pa mthong bas 'dul bar 'gyur ro/_/des na 'dod chags la sogs pa nyon mongs pa thams cad 'joms par 'gyur ro/_/de'i
[\[164a.6\]]phyir de bzhin gshegs pa de rnams kyis sems can la dmigs pa'i phyir chos la dmigs pa'i snying rje grub pa'o/_/de nyid kyis na e ma'o zhes bya ba la sogs pas de bzhin gshegs pa thams cad ngo mtshar bar bstan to/_/sangs rgyas thams cad kyi zhes pa ni byang chub kyi lam gyi rjes su 'brang ba
[\[164a.7\]]de rnams kyi'o/_/kun mkhyen ye shes zhes pa ni rab tu son pa'i mthar thug pas 'bras bu gang thob pa'o/_/de nyid kyis bla na med pa zhes pa ni de'i rang bzhin nyid kyi phyir zhes dgongs so/_/ga zhes pa ni gang gi phyir de bzhin gshegs pa rnams kyi bde ba'i don to/_/yang dag par rdzogs
[\[164b\]]
[\[164b.1\]]pa'i byang chub thob pa'i don du'o/_/de'i phyir/_btsun mo nyid du nye bar sprul/_/zhes pa ni rgyal ba'i rnam par sgeg mo snying rje mgrin pa nas skad cig kyang mi 'dor te/_de ni gnyis su med pa'i bde ba dang ldan pas mi 'dor ro/_/gang gi phyir sems can thams cad ni de'i rang bzhin yin pas des na
[\[164b.2\]]de rnams kyi don byed do/_/'di rnams kyi nye bar bsdu ba gsungs pa/_rigs kyi bu zhes bya ba la sogs pa la 'khor rnams rang gi rigs las byung ba ni sangs rgyas kyi sras so/_/des na 'di skad ces pa ni khyod kyi 'di zhes pa'i don to/_/gang gis thos zhes pa ni shes rab dang thabs kyi bdag nyid kyi
[\[164b.3\]]sbyor ba'o/_/de yang ngag gi sgo nas nges par gzung ba ming sngon du 'gro bas na yi ge de yang chos kyi thos sogs rtag tu bzhugs zhes pa ni theg pa gsum la sogs pa'i dam pa'i chos kyi glegs bam la'o/_/sogs pa'i sgras ni snyan dngags kyi bstan bcos dang /_sgra'i bstan bcos la sogs pa dang /_
[\[164b.4\]]gzhan yang 'jig rten pa'i tshig brjod pa la yang ngo /_/rtag tu bzhugs zhes pa ni brjod pa'i ngang tshul zhes dgongs so/_/'on kyang dag pa zhes pa ni 'dir yi ge dag pa de rnams chos kyi dbyings kyi rang bzhin yin pas de nyid kyi nang du thim mo/_/des na brjod du med pas dag pa'o/_/gang gi phyir chos thams
[\[164b.5\]]cad 'dus ma byas shing gdod nas ma skyes pa nyid dngos po med pa'i mtshan nyid mi bden pa brdzun pa'o/_/de'i phyir brjod du med ces dgongs so/_/de ltar rdzogs pa'i sangs rgyas de rnams kyi de bzhin du dngos grub de rnams kyang skyed par byed pa'o/_/brjod du med ces pa ni 'dir gal te yang chos
[\[164b.6\]]rnams thams cad ro gcig pa nyid kyi byang chub de'i bdag nyid sangs rgyas te rdzogs pa'i sangs rgyas so/_/de rnams kyi chos ni rten med pa chos kyi sku'o/_/des na yi ge dang yi ge ma yin pa'i cha brjod du med pa'o/_/des na yi ge brjod pa'i ming gi mtha' nub pa'o/_/de yang snying rjes bsgrub pa dag
[\[164b.7\]]gis zhes pa ni shAkya thub pa sprul pa'i sku bzung nas 'gro ba'i don bya ba'i phyir rtsod pa'i dus su sngags kyi theg pa chen po'i chos rnams phyag na rdo rje la yi ge thams cad kyi gzugs kyis so/_/bstan zhes pa ni shes rab dang thabs kyi bdag nyid kyi sbyor ba'i tshig gi sgo nas bstan zhes dgongs so/_/de'i
[\[165a\]]
[\[165a.1\]]phyir yi ge zhes bya ba la sogs pa gsungs te/_yi ge 'di rnams kyis sems can thams cad kyis mnyan par bya ba dang /_bklag par bya ba dang /_bsam par bya ba dang /_bcang bar bya ba dang /_dam pa'i chos sna tshogs pa'i dgongs pa bla ma'i man ngag gis bsgom par bya'o/_/_
[\[165a.2\]]des na sems can rnams la de skad ces bya'o/_/mtshon bya zhes pa ni mngon du bsgom pa la rtog pa'i bdag nyid can yi ge'i ming can gyis rang rig pa la sogs pa'i mtshon par bya'o/_/de yang sngon du zhes pa ni yang dag par der thim pa'i sems kyis ji srid mtshon pa med pa'i bar du zhes sbyar ro/_/tshe 'di
[\[165a.3\]]nyid la zhes bya ba la sogs pa ni go sla'o/_/de ltar bsdus pa'i don bstan pa'i phyir/_dngos grub kyi mchog ces gsungs te/_gnyis med pa bsam gyis mi khyab pa gnyis med pa'i mchog gi dngos grub ste/_'jig rten pa dang 'jig rten las 'das pa dngos grub rnams kyi mchog 'dus ma
[\[165a.4\]]byas pa'i ye shes kyi dngos grub thob ces pa'i don to/_/rgyud thams cad ces bya ba la sogs pa ni rnal 'byor dang rnal 'byor ma'i rgyud thabs dang shes rab kyi bdag nyid rnams kyi'o/_/de dag gi gleng gzhi zhes pa ni de'i nges pa'i tshig yang dag par bstan pa'o/_/gsang chen zhes pa ni stong pa dang
[\[165a.5\]]snying rje gnyis su med pa'i phyir de dag sbas pa nyid do/_/dpal kha sbyor gyi thig le las byung ba zhes pa ni de bzhin du dpal ni gnyis med pa'i ye shes bsam gyis mi khyab pa gnyis su med pa las byung ba'o/_/rtog pa'i rgyal po zhes pas na de ltar rtog pa thams cad kyi gleng gzhi gtso bor gyur pa
[\[165a.6\]]brjod pa le'u'am dum bu'am rim par phye ba'o/_/de nyid don dam pa byang chub sems las mchog go/_/de nyid don gyi sgras bstan te/_gang gis rtog pa'i rgyal po thams cad mdzes shing 'bar bas na rgyal po'o/_/de de las byung ba ste sgra brnyan lta bu dang de yang dang po'o/_/thog ma dang tha ma don mthun
[\[165a.7\]]pa nyid kyis na rdzogs pa zhes pas ni thob pa'o/_/de ltar sdud par byed pas yi ge'i rnam pas glegs bam la sogs pa rnams su bris pa ni rgyu dang 'bras bu'i phyir zhes 'brel to/_/kha sbyor gyi thig le'i rgyud kyi rgyal po'i bcom ldan 'das gsang chen thams cad kyi rang bzhin la 'jug
[\[165b\]]
[\[165b.1\]]pa'i rtog pa'i rgyal po'i rgya cher 'grel pa yang dag par lta ba'i dran pa'i snang ba zhes pa'i gzhung las rtog pa dang po bstan pa ste lnga pa yongs su rdzogs pa'o/_/rtog pa dang po'i rgya cher 'grel pa rdzogs so//_//da ni rtog pa gnyis pa'i byang chub sems kyi dbang gi rab tu byed pa nas
[\[165b.2\]]brtsams te/_sems can gyi don du de'i dkyil 'khor gyi cho ga bstan pa'i phyir de nas zhes bya ba la sogs pa gsungs te/_de nas zhes pa ni rgyud thams cad kyi gleng gzhi gsang chen gyi rjes su ste de bstan pa'i mthar ro/_/yang dag bshad bya zhes pa ni yang dag pa'i chos bstan pa bshad par bya
[\[165b.3\]]zhes pa'i don to/_/sgrub pa po rnams la zhes pa ni da ltar byung ba'i sems can rnams la zhes pa'i don to/_/phan pa'i phyir zhes pa ni rgyu dang 'bras bu'i bdag nyid kyi chos te gzhan mu stegs pa la sogs pa'i chos rnams dang mtshungs pa ni ma yin no/_/des na 'di ni gang gi phyir zhes pa'i don to/_/_
[\[165b.4\]]slob ma dbang bskur ba'i zhes pa ni 'dir dbang ni rnam pa gnyis te/_'jig rten pa dang 'jig rten las 'das pa'o/_/de la 'jig rten ni de bzhin gshegs pa'i dbugs 'byung ba ste/_de yang rnam pa bcu'o/_/gang 'jig rten las 'das pa de ni rdo rje 'chang gi dbugs dbyung ba ste/_gsang ba dang
[\[165b.5\]]shes rab ye shes dang gong ma'o/_/de ltar de bzhin gshegs pa'i dbugs dbyung bas ni bsod nams kyi tshogs bsags pa dang /_dam pa'i chos kyi snod du byed pa'o/_/de bzhin du rdo rje 'chang gi dbugs dbyung bas ni ye shes kyi tshogs kyi dbang gis sangs rgyas nyid 'thob par 'gyur ba'o/_/de
[\[165b.6\]]ltar phyi dang nang gi bdag nyid 'chad bzhin pa de ni rgyu dang 'bras bu'i phyir te/_gang gis zhes pa ni dkyil 'khor gyi cho gas so/_/cho ga de yang zhes pa la yang gi sgras ni dbang gi cho ga gzung ngo /_/bstan par bya zhes pa ni bshad par bya zhes pa'i don to/_/dang por lha zhes bya ba la sogs pa ni 'dir slob
[\[165b.7\]]mas gsol ba btab pa'i rjes su ste/_de ltar dang po nyid du bla ma dang slob ma dag phan tshun legs par brtags pa bdag la ltos pa med pa rang dang gzhan gyi don bsgrub pa la brtson pa de la sogs pa'i yon tan dang ldan pa'i slob ma la/_bla mas kyang snying rje mngon du bya'o/_/de nas yo byad thams cad
[\[166a\]]
[\[166a.1\]]thob pa de'i tshe dkyil 'khor gyi sar slob dpon song nas dri zhim pa'i me tog la sogs pa rnams kyis yang dag par mchod de sa la bsang gtor bya'o/_/slar yang bla mas rang gi 'dod pa'i lha'i sbyor ba mngon du bya ste/_de'i tshe bum pa la sogs pa dgod cing sa bon dgod pa la
[\[166a.2\]]sogs pa sngon du 'gro bas sa'i lha mo lhag par gnas par bya'o/_/de nyid la gsol ba gdab par bya ste/_me tog la sogs pa phul la bzod pa gsol te/_blos nam mkhar gshegs su gsol lo/_/de nas pus nub tsam brko bar bya'o/_/rus bu la sogs pa'i zug rngu bsal nas mtho gang tsam
[\[166a.3\]]brkos te chus bkang la brtag ste/_gom pa brgya brgyar song la slar log nas blta'o/_/gal te cung zad par ma gyur na de'i tshes gzung bar bya'o/_/gal te cung zad na de'i tshe dor ro/_/ci'i phyir zhe na/_nyes pa du mar thal ba'i phyir ro/_/slar la yang gang gi tshe nyes pa 'di rnams med pa de'i tshe ri nyid
[\[166a.4\]]kyis sa dgang bar bya'o/_/gal te sa lhag na de'i tshe sngags kyi dngos grub 'grub bo/_/gal te nyung na de'i tshe dngos grub med do/_/gal te yang mnyam na de'i tshe zhi bar 'gyur ro/_/de bzhin du bla mas ting nge 'dzin la dmigs par byas nas/_sngags bzlas pa la sogs pa dang mchod pa yang bya ste/_bum
[\[166a.5\]]pa la sogs pa gzhag par bya'o/_/de nas sa'i lha mo spyan drangs te/_de nyid la mchod pa byas nas/_hUM las rdo rje 'bar byas pas/_/zhes pa ni dkyil 'khor de'i gnas su sa'i lha mo de thim par bsam par bya'o/_/de'i tshe hUM yongs su gyur pa las sna tshogs rdo rje'o/_/des na de'i rang bzhin du bya zhes dgongs
[\[166a.6\]]so/_/de'i tshe der phyogs skyong rnams la gtor ma rgya chen po sbyin par bya'o/_/slar yang bla mas ting nge 'dzin gsum gyi tshul gyis srung ba'i 'khor lo la sogs pa nye bar dgod par bya'o/_/de'i rjes su sgrub pa po gal te rgya ji tsam 'dod pa de tsam gyi dkyil 'khor bri bar bya'o/_/de nyid kyi gnas gsungs
[\[166a.7\]]pa skyed mos tshal zhes bya ba la sogs pa ni go sla'o/_/stong pa zhes pa ni dur khrod du zhes pa'i don to/_/slar la yang nyes pa'i don gsungs pa/_'dir chos rnams thams cad kyi gzhi ni ma rig pa'o/_/des ni phung po lnga rnams skye bar 'gyur ro/_/des na sna tshogs pa nyid do/_/de'i phyir rnal 'byor
[\[166b\]]
[\[166b.1\]]pa rang gi lus sbyang bar bya ste/_las dang po pas rnam pa dang bcas pa'i lha'i bdag nyid bsgom pa'o/_/des na sems rtse gcig pa hUM gi brdas bstan pa sems rdo rje can dbyer med pa'i ye shes rdo rjer 'gyur zhes dgongs te/_de'i tshe g.yon dang g.yas kyi sna'i bu ga dag gi srog la sogs pa bcu'i
[\[166b.2\]]dkyil 'khor lnga lnga bsgom par bya zhes pa ni slob pa'i lam mo/_/phyis bsgom pa'i lam gsungs te/_skyed mos tshal zhes pa nas lding khang gi bar ro/_/de yang rim pa bzhin sa la sogs pa nam mkha'i mthar thug pa'i dkyil 'khor lnga sna bug g.yas par sdud pa'i rim pas so/_/de bzhin du nam
[\[166b.3\]]mkha' la sogs pa'i dkyil 'khor lnga sna bug g.yon par spro ba'i rim pas so/_/de ltar dkyil 'khor mchog ces pa ni gnas 'di rnams su bsam par bya'o/_/de yang rang bzhin gyis dag pa de bzhin nyid kyi bdag nyid chos kyi dbyings kyi dkyil 'khor ro/_/'on kyang zhi ba la sogs pa'i las bya ba'i
[\[166b.4\]]phyir 'chad bzhin pa las bstan par bya'o/_/de bzhin du yang phyi'i dkyil 'khor gyi rdul tshon rnams bstan pa'i phyir/_rdul tshon zhes bya ba la sogs pa gsungs te/_dur khrod kyi sol ba dang so phag dang mi'i rus pa'i phye ma dang /_mi rus kyi phye ma ldong ros kyis bsgyur ba'i rdul tshon dang /_de bzhin
[\[166b.5\]]rdul tshon ljang gu'o/_/de rnams ma rnyed na/_rin chen lnga'i rang bzhin zhes pa ni pad+ma rA ga dang in+d+ra nI la dang kar ke ta ka dang baiDUr+ya dang margata rnams so/_/yang na gser dang dngul dang byu ru dang /_mu tig dang mu men rnams so/_/de rnams kyang ma rnyed na 'bras la sogs pa ste/_'bras btags pa'i
[\[166b.6\]]rang bzhin ldong ros la sogs pa'i tshon sna lngas kha bsgyur ba'i phye ma rnams kyis bya zhes pa ni drang ba'i don to/_/de bzhin du nges pa'i don bstan pa'i phyir rdul tshon zhes bya ba la sogs pa gsungs te/_mchog ces pa ni sngon du gsungs pa'i dkyil 'khor re re me long lta bu la sogs pa'i ye shes
[\[166b.7\]]lnga'i bdag nyid do/_/yang na de nyid kyi a wa d+hU tIr bdud rtsi lnga rgyu ba'i phyir ro/_/des na 'bras la sogs pa'i 'bru ma zos pas nad med par 'gyur ba dang /_skra dkar dang gnyer ma spangs pa'i lus kyi dngos grub tu 'gyur ro zhes pa ste nges pa'o/_/da ni slob ma'i dbang gi dkyil 'khor gyi tshad
[\[167a\]]
[\[167a.1\]]bstan pa'i phyir/_khru gsum zhes bya ba la sogs pa gsungs te/_de la khru gsum nas brtsams te khru bzhi la sogs pa'am khru stong gi mthar thug par ro/_/de ltar dkyil 'khor rdzogs nas 'di nyid du slob ma dang /_slob dpon lha gang la mos pa dgyes pa'i rdo rje
[\[167a.2\]]la sogs pa'i lha gnas su dgod de/_ji lta ba'i cho gas mchod pa byas nas gtor ma sbyin no/_/'on kyang dbang bcu ma gsungs mod de bzhin du 'dir go rims ji lta ba bzhin rgyas par bya'o/_/gzhan du dam tshig nyams bar 'gyur/_/zhes pa ste nges pa'o/_/de ni slar la yang 'jig rten las 'das
[\[167a.3\]]pa'i dbang gi don 'dod pa skal pa dang ldan pa'i slob ma rnams kyi gsang ba'i dbang bstan pa'i phyir/_rig ma zhes bya ba la sogs pa gsungs te/_'dir spyir rigs lnga las byung ba'o zhes pa ni bram ze la sogs pa'i rigs pas byung ba'o/_/de bzhin du sngags zhes bya ba la sogs pa la sngags
[\[167a.4\]]kyi lam la kla klo'i lam gyis bstan pa ni rnam pa gnyis te/_gcig ni bla ma'i nus pa ste/_des na khams gsum pa gang su yang rung ba'i bu mo sngags kyi nus pas 'gugs pa'o/_/gnyis pa ni sngags kyi theg pa chen por rnal 'byor la spyod pas rnam par rtog pa mi bya ste/_sngags kyi lam la
[\[167a.5\]]brten pas bud med rnams la rigs can rigs can ma yin par mi brtag pa'i don to/_/blo ldan zhes bya ba la sogs pa ni go sla'o/_/yo byad ces pa ni ches myur bar rnal 'byor 'phel bar 'gyur ro/_/lhag ma ni go sla'o/_/skal bzangs ma zhes pa ni pad+ma can te/_de yang gsungs pa/_rus
[\[167a.6\]]sbal rgyab dang glang po'i dpung /_/pad+ma'i kha dang legs zlum pa/_/spu ni med cing kha rgyas pa/_/drug po de dag skal bzangs brjod/_/bu mo 'di dag gis ni zhes pa ni rig ma brgyad kyis so/_/rigs kyi rim pa bzhin zhes pa ni gau rI la sogs pa'i rigs las byung ba'o/_/yang na gang dang
[\[167a.7\]]gang du skyes pa'i bu mo de dang de nyid bzung ste/_gsum la skyabs su 'gro ba dang dbang bskur ba sngon du 'gro bas dam pa'i chos sna tshogs pa mnyan par bya'o/_/gzhan yang ga ra na sna tshogs pa'i rim pa zhes pa ni 'dod pa'i bstan bcos dang rjes su mthun par legs par bslab pa brjod de/_'khyogs
[\[167b\]]
[\[167b.1\]]dang bskums dang brkyangs pa dang /_/brla gdengs legs par brkyangs pa zhes pa la sogs pa byed pa drug cu rtsa bzhi'i bar la legs par bslabs shing byang bar bya'o/_/de ltar sgrub pa po rnams la gdung ba'i phyag rgya rna cha la sogs pa rgyan thams cad kyis rnam par brgyan pa'o/_/dngos grub
[\[167b.2\]]mchog ster zhes pa ni phyag rgya chen po'i dngos grub ster bar byed pa'o/_/'di lta bu'i phyag rgya gang dag sngon du gsungs pa'i tshul gyis sbyangs pa de dag gis ni ji skad gsungs pa bzhin te/_gzhan du ni ma yin no/_/rig pa 'dzin pa'i grogs la sogs pa dang bcas pa zhes pa ni 'dir rnal 'byor
[\[167b.3\]]gyi nus pas slob dpon gyi dngos grub chen po brgyad thob pa de'i dngos grub 'dzin pas na rig pa 'dzin pa'o/_/dngos grub de rnams kyang dgug par bya'o/_/gang gi phyir 'jig rten las 'das pa'i dngos grub thob pa de'i tshe 'jig rten pa'i dngos grub gzhan bsgrub pa ni grogs su gyur pa'o/_/de'i phyir
[\[167b.4\]]de thams cad slob par 'gyur ro/_/sogs pa'i sgras lha dang mi la sogs pa rnams bsdu'o/_/me tog gi phreng ba zhes bya ba la sogs pa ni de lta bu'i yon tan gyis brgyan pa'i slob dpon la phyag rgyas dbul zhes pa'o/_/gzhan thams cad ni go sla'o/_/da ni slob mas slob dpon la gsol
[\[167b.5\]]ba btab pa gsungs te/_slob ma zhes bya ba la sogs pa ni slob ma'i bya ba bstan pa'o/_/'dud ces bya ba la sogs pa ni gsol ba gdab pa'i phyir bstod pa'o/_/de yang mi bskyod pa'i sgo nas bstod pa'o/_/kun mkhyen ye shes zhes bya ba la sogs pa ni rnam par snang mdzad kyi sgo nas so/_/_
[\[167b.6\]]'gro ba mi shes zhes bya ba la sogs pa ni rin chen 'byung ldan gyi sgo nas so/_/sangs rgyas zhes bya ba la sogs pas ni 'od dpag med kyi sgo nas so/_/de bzhin du dkon mchog gsum zhes bya ba la sogs pa ni don yod par grub pa'i sgo nas so/_/'gro ba zhes bya ba la sogs pas ni rdo rje sems dpa'i sgo
[\[167b.7\]]nas so/_/de ltar mdor bsdus pa'i sangs rgyas kyi yon tan gyi rang bzhin gyis slob dpon gyi yon tan yang dag par gyur pa slob mas brjod par 'gyur ro/_/de nyid bla na med ces bya ba la sogs pa gsungs pa ni gsol ba gdab pa'o/_/rdo rje'i dbang bskur ba zhes pa ni bum pa'i dbang gi rjes su gsang
[\[168a\]]
[\[168a.1\]]ba'i dbang bskur ba'o/_/gsang chen zhes pa la sogs pa ni shes rab ye shes kyi dbang gi rjes thogs su dbang bla ma la gsol ba gdab pa'o/_/de ltar dpal ldan zhes bya ba la sogs pa bla mas kyang ji skad gsungs pa brjod pa de la de skad ces bya'o/_/'dod pa'i
[\[168a.2\]]yon tan lnga zhes pa ni gzugs dang sgra dang dri dang ro dang reg bya rnams te/_rnam pa sna tshogs pa de rnams kyis brgyan pa'i gnas rnams su slob ma dbang bskur bar bya'o/_/'gro ba'i gtso bo zhes pa ni ma gsungs kyang de bzhin du rgyas pa'i dbang rnam pa bcu ston to/_/nyid ni nges par gzung ba'o/_/_
[\[168a.3\]]'on kyang me tog bsgyur nas dam tshig sbyin par bya'o/_/des na rang bzhin zhes pa ni lus sbyang ba'i phyir ro/_/de yang khrag chen po zhes bya ba la sogs pa gsungs te/_khrag chen po zhes pa ni rang 'byung gi me tog go/_/ga pur bcas zhes pa ni yang dag par sbyor ba las byung ba'i byang chub
[\[168a.4\]]sems so/_/des na de dang ldan par 'gyur ro/_/de bzhin du mi'i khrag dang /_tsan+dan yang dag par sbyar zhes pa ni bshad pa dang ldan pa'i mi bskyod pa'o/_/de bzhin sems las 'byung bar bshad/_/ces pa ni yang sngon du gsungs pa'i pad+ma'i snod la gnas pa'o/_/de dag thams cad bdud rtsi lnga'o/_/_
[\[168a.5\]]de ltar dam tshig gsungs so/_/gzhan yang srog chags zhes bya ba la sogs pa ni sdom pa'o/_/de bzhin du sngon du gsungs pa'i zhes bya ba la sogs pa ni gsang ba'i dbang ngo /_/des ni ngag dag par 'gyur ro/_/de bzhin du de nyid du zhes bya ba la sogs pa ni shes rab ye shes kyi dbang ngo /_/_
[\[168a.6\]]des ni sems rnam par dag par 'gyur ro/_/de bzhin du bdag dang gzhan du zhes bya ba la sogs pa ni dbang bla ma'o/_/des ni ye shes rnam par dag par 'gyur ro/_/de bzhin du byang chub kyi snying po zhes bya ba la sogs pa ni rjes su gnang ba sbyin pa'o/_/de ltar slob ma la chos bstan pa smra bar bya'o/_/_
[\[168a.7\]]de bzhin du chos bstan pa thos nas rangs pa'i slob mas 'di brjod do/_/de ring zhes bya ba la sogs pa'o/_/de bzhin du gang dang gang zhes bya ba la sogs pa ni bla ma la yon dang bcas pa sbyin pa'o/_/gzhan de thams cad la gang cung zad ma bstan pa de thams cad ni go sla'o/_/'on kyang don de de
[\[168b\]]
[\[168b.1\]]bzhin 'chad bzhin pas bshad par bya'o/_/des na kha cig tu don gsal bar khong du chud par bya zhes pa ste/_drang ba'i don to/_/da ni 'di nyid kyis bsdus pa'i nges pa'i don bstan pa'i phyir/_khru gsum pa zhes bya ba la sogs pa gsungs te/_'dir lus la rkang pa nas ji srid du mgrin pa'i mthar thug
[\[168b.2\]]par khru gsum dang sor bcu gnyis lhag par 'gyur ro/_/des ni dbyibs kyi rlung bstan pa'i don to/_/bzhi zhes pa ni ko sko nas sna'i bar la sor bzhi'o/_/'dis ni las kyi rlung bstan pa'o/_/ci'i phyir bstan zhe na gsungs pa/_rig ma zhes bya ba la sogs pa ni rig ma ni spyan la sogs pa'i
[\[168b.3\]]lha mo lnga dkyil 'khor lnga de bzhin gshegs pa lnga'i rang bzhin can no/_/de yang sngags kyi lam gyis te/_yi ge gsum gyi rang bzhin gyis rdo rje bzlas pa'i tshul gyis dkyil 'khor thams cad nang du thim par bya ba'o/_/gang gis sems dbang bskur bar 'gyur bas skad cig thams cad
[\[168b.4\]]du bde ba la dmigs pa thob bo/_/de bzhin du mngon sum du phung po thams cad kyi ste/_de ltar yang ji ltar chos kyi 'byung gnas kyi nang du byang chub sems kyi dkyil 'khor phung po dang khams dang skye mched thams cad kyi bdag nyid de bde ba'i gnas so/_/de ltar sems bde ba nyid du yongs
[\[168b.5\]]su brtags to/_de las byung ba'i phyir zhes dgongs so/_/de'i phyir ji ltar sems dbang bskur bar 'gyur ba de bzhin du/_'jig rten khams ni mtha' yas zhes pa ni lus dang ngag dang sems kyi bdag nyid rtsa stong phrag bdun cu rtsa gnyis la sogs pa de thams cad blos gzung bar bya'o/_/_
[\[168b.6\]]'dis ni kun rdzob kyi bden pa rang byin gyis brlabs pa'i bdag nyid 'thob po/_/des ni khams gsum pa sna tshogs pa'i rang bzhin bskyed do/_/des kyang 'gro ba'i don byed de rnal 'byor pa rnams kyi dam tshig chen po bsrungs pa'i phyir 'grub bo/_/de bzhin du sngags kyi lam gyis don dam
[\[168b.7\]]pa rdzogs pa'i byang chub kyi rgyur rdo rje lta bu'i srog 'jug par 'gyur ro/_/de'i tshe rdo rje sems dpa' la sogs pa de bzhin gshegs pa drug rnams skyed par 'gyur ba ni don dam pa'i dam tshig go/_/'di don thams cad ni dbang gi don te rgyal ba'i bdag nyid gang gis yang dag par thob po/_/mdor
[\[169a\]]
[\[169a.1\]]na thams cad la khyab par byed pa'i rnal 'byor gyi rdo rje slob dpon bcom ldan 'das shAkya thub pa yon tan gyi rgya mtsho bzhin zhes so/_/des na ma la sogs pa rnal 'byor ma bzhi rim pas bzlog pas dam tshig gi phyag rgya la sogs pas sgrub par byed do/_/yang na phyag rgya gcig
[\[169a.2\]]bsam gtan gyi khyad par gyis ji ltar thob pa de dang lhan cig bya zhes dgongs so/_/gang de ltar mi 'gyur ba de'i tshe gzhan rig ma brgyad pa zhes pa bram ze mo la sogs pa'o/_/de rnams kyi yang yi ge'i don brjod de rnal 'byor pa'i rgyud rgyas pa rnams las ji lta ba bzhin gsungs pa/_dwi/_lce gnyis
[\[169a.3\]]'dus pa'i gnas su'o/_/dza/_rgod ma yi ni me ni 'bar/_/d+ha/_ye shes thig le 'ong bar 'gyur/_/rA/_'dod chags la sogs lnga zad pas/_/ma/_dregs pa 'bab pa'i rtsa ni gang /_/tha/_nu ma'i dbus su rnam par gzung /_/bA/_bag chags dam pa shes par bya/_/rA/_'dod chags phul
[\[169a.4\]]dbyung byed pa yin/_/dza/_rigs 'byung de ni rnam par 'joms/_/kI/_skra yi mtshams su song ba'i rtsa/_/a/_ma mchu'i bdud rtsi bza' ba'o/_/tha/_gang tshe mgrin par 'dar zhing 'dar/_/bA/_tshig gi tshogs mi 'gog pa'o/_/tsaM/_bdud rtsi'i ro ni myang ba'o/_/b+ha/_tshangs sgo zhes pa tshol 'gro
[\[169a.5\]]ba/_/li/_der ni mi shigs pa la 'khyud/_/kA/_dus dang dus min gnyis dus min/_/do/_sbrul bzhin du ni shugs 'gro ma/_/bI/_sa bon gzugs ni bdud rtsir song /_/ma/_nor bu'i bu ga gnyis las g.yas/_/Ni/_de 'gro bar ni sems can sbrul/_/ku/_rigs dang rus ni rab tu
[\[169a.6\]]skyes/_/la/_dbang ni thams cad thob pa yin/_/dza/_sprul pa po ni rtag tu 'byung /_/a/_'byung ba thams cad rnams ni gnas/_/tha/_brtan pa la sogs g.yo dang bcas/_/bA/_a wa d+hU tI'i steng du 'gro/_/rA/_'dod chags bdud rtsi mi 'dzag phyir/_/dz+nyI/_rtag tu bdag ni shes rnam pa/_/na/_
[\[169a.7\]]shes pa med cing shes bya med/_/Ta/_sgrub thabs thams cad dran bzhin te/_/da/_dngos grub thams cad 'ong bar 'gyur/_/rA/_rgyal po dgra yis 'jigs thams cad/_/shil/_mdun nas dal ba nyid du song /_/pi/_sems can gang dag spro chung ba/_/ka/_'di lta bu yi mchog ni byed/_/ma/_yid can gyis ni
[\[169b\]]
[\[169b.1\]]yod med byed/_/tha/_srog ni rdo rje lta bur brtan/_/bA/_bag chags bde ba tsaM ni nyid/_/rdo rje rlung bu bstan pa yin/_/'di ni sbyor ba'i lam yin no/_/de nas mthong ba'i lam gsungs pa/_/ri dgas mig la sogs pa yi/_/'dir ri dgas bzhin du rnal 'byor mig_/bsgom pa rtog pa yi ni sems/_/_
[\[169b.2\]]rgya che bar ni lta ba'i lus/_/dbu ma phra ma spangs pa'o/_/bde dang sdug pa ro smad nyid/_/chos kyi dbyings ni rgya che'i phyir/_/nu ma mthon po zhes pa 'dir/_/srid dang mya ngan 'das pa nyid/_/lta ba'i sdong po spangs pa nyid/_/de dag gnyis med mchog tu 'gyur/_/skal bzangs zhes pa 'di ni gsungs/_/_
[\[169b.3\]]su/_/bder gshegs 'ching ba dang ni bral/_/b+ha/_rang gi bag chags kyis ni 'khor/_/gA/_sems can rnams kyi rigs ni gzung /_/de yang bsam med gnyis su med/_/sgyu ma nyid de sgyu ma'i sgyu/_/'khrul bas smig rgyu'i tshogs la ni/_/chu yi rnam pa nyid du mthong /_/'khrul ba'i phyir na chu ni med/_/_
[\[169b.4\]]de ltar thams cad du ni dor/_/zab mo'i chos kyi dbyings ni nyid/_/bcom pa'i gzugs la 'das pa'i sgra/_/bskal pa'i dang por rtag tu gnas/_/dam tshig ces pa dus mi 'gyur/_/spyad pas gnyis med rab tu 'thob/_/de ltar shin tu gus gnas su/_/de nyid brjod med mchog mdun du/_/sngags
[\[169b.5\]]dang rgyud sogs thams cad ni/_/smig rgyu bzhin du rtag shes bya/_/'di dag gnyis med bu mo yang /_/gnyis med chos nyid du ni gsungs/_/lus ngag gsum gyi srid gsum du/_/rin thang med pa bsgom pa'i bdag_/'di nyid kyis ni sems can kun/_/dbang bskur nyid bdag de yi dngos/_/de
[\[169b.6\]]ltar bdag nyid dngos grub ni/_/chos rnams kyis ni rig rim gyis/_/yang na ji lta phyag rgya ni/_/zab mo'i chos kyi nges pas so/_/da ni rgyu ba gsung pa ste/_/lo ni bcu drug ma la sogs/_/lo ni bcu drug ma zhes pa/_/'di ni dgongs bshad gzhan nyid kyis/_/'pho ba bcu drug tu ni brjod/_/de yis
[\[169b.7\]]rnal 'byor ma rgyu 'gyur/_/gnas ni bcu drug gnas su'o/_/'khor lo rtsibs ni bcu drug tu/_/thams cad du ni srog rnams rgyu/_/de bzhin 'khor lo'i don ni gsungs/_/thig le lnga pa lnga nyid de/_/phreng ba bzhin du yongs su grags/_/zur bzhi'i thig le rnams dang ni/_/dbus kyi thig le
[\[170a\]]
[\[170a.1\]]nyid kyang dbye/_/thams cad du ni dor bya ste/_/cha ni bcu drug rgyu ba'i phyir/_/thun mtshams bzhi'i thig le bzhi/_/stong pa'i thig le rnams su brtag_/gnas lnga'i bu ga rnams su ni/_/thig le'i gnas sogs sngon 'gro ba/_/mchog gi de nyid shes par bya/_/lnga gsum
[\[170a.2\]]gcig la rgyu ba'i phyir/_/de yang pad 'dab bzhin zhes bya/_/dang po thig le gtsug tor ming can las/_/nyi ma'i cha ni byung nas su/_/gnyis pa yi ni dang por 'gro/_/yang ni gsum pa'i gnyis par 'ong /_/bzhi pag yi ni dang por song /_/lnga pa yi ni gnyis par 'gro/_/de bzhin bzhi ba'i gsum par
[\[170a.3\]]'gro/_/yang ni lnga pa'i bzhi par 'ong /_/bzhi pa yi ni lnga par 'gro/_/de nas gsum pa'i bzhi par ro/_/gnyis pa yi ni lnga par 'gro/_/de nas dang po'i bzhi par ro/_/gnyis pa yi ni gsum par 'gro/_/dang po'i thig le'i gnyis par 'gro/_/rtag tu g.yas nas bskor ba ru/_/yang dag par
[\[170a.4\]]ni byed par 'dod/_/de bzhin rim pa bzhin shes bya/_/rkang pa'i mthe bong g.yon pa nas/_/phrag pa g.yon pa'i mtshams su 'gro/_/bdud rtsi yi ni gnas su 'ong /_/lag pa'i mthe bong tshigs su 'gro/_/yang ni lce yi rtse mor 'ong /_/rkang pa g.yas pa ru ni 'gro/_/phrag pa yi ni mtshams
[\[170a.5\]]su 'gro/_/de nas mtshan ma'i 'bras bur 'gro/_/de las rtsa ba'i bu gar ro/_/mgrin pa nas ni rkan du 'gro/_/de las dregs pa 'bar bar 'gro/_/sna yi bu ga dag tu 'gro/_/de ltar 'pho ba bcu gnyis ni/_/pad+ma 'dab ma brgyad du grags/_/phyogs bzhi ru ni thig le bzhi/_/shar la sogs
[\[170a.6\]]pa'i 'dab mar gnas/_/'char ba dang ni nub pa'i rgyus/_/phun sum tshogs pa'i rim shes bya/_/nyi ma 'char dang zla ba 'char/_/de bzhin sgra gcan thig le yang /_/de rnams 'dzin pa sngon 'gro ba/_/de rnams gnas ni rim pa bzhin/_/dngos grub rgyu ru bstan par bya/_/la la nA yi khong
[\[170a.7\]]stong gnas/_/dang po rtag tu shes par bya/_/gnyis pa ra sa nA dbus nyid/_/gsum pa a wa d+hU tI'i gnas/_/bzhi pa mgo bo yi ni mtshams/_/'di ni mchog gi de nyid de/_/rnal 'byor ma yi tshogs rgyu phyir/_/rab tu 'bad de shes par bya/_/dus dang dus tshod nyer mtshon pa/_/de yang
[\[170b\]]
[\[170b.1\]]grangs ni bcu drug la/_/srog dang rtsol ba nyer brtag phyir/_/dkyil 'khor de nyid rlung gis ni/_/rnal 'byor pa yi grangs bgrang ba/_/dbugs ni drug brgya lhag pa yi/_/stong phrag nyi shu rtsa gcig gis/_/cha ni rim par rnam shes pas/_/rgyu ba de nyid rgya yis gdab/_/de dag bcu drug lha chen mo/_/_
[\[170b.2\]]de yi dbus du grangs med pa/_/rang bzhin dang ni skyes bur shes/_/sems kyi gzugs ni mthong ba'i phyir/_/de yang nag mo gcig la sogs/_/gdan bzhi pa las shes par bya/_/de bzhin rdo rje mkha' 'gro ru/_/dus kyis rnal 'byor mas shes bya/_/ye shes ro mnyam gyur pa yi/_/bdud
[\[170b.3\]]rtsi'i rgyun ni 'bab par 'gyur/_/'dis ni 'bab par shes bya ste/_/gnas bcu drug tu 'dzag phyir ro/_/de bzhin a wa d+hU tI'i cha/_/gzhon nu la sogs legs byed phyir/_/de yi cha ni de tshe shes/_/dus kyi rtsa ni brtags pa yin/_/de nyid kyis ni dang por 'gyur/_/lang tsho nad med 'phel ba'i
[\[170b.4\]]phyir/_/de ltar phyag rgyar rtag tu bshad/_/sangs rgyas pa ni 'dod bzang lha/_/'di lta bu yi phyag rgyas gdab/_/phyag rgya 'di ni phyag rgya che/_/de yi gzugs kyis phyi rol sdud/_/gsum la skyabs 'gro sogs don bzhin/_/'on kyang sems can don dbang las/_/phyi ru don nyid bstan pa yin/_/_
[\[170b.5\]]rang rig bdag nyid las ni gzhan/_/gzhan du phyag rgya brjod pa min/_/de ltar 'di ni bstan pa yang /_/slob ma rnams la brtse dbang gis/_/de yang snga ma bzhin du 'byung /_/mi bskyod la sogs bde gshegs drug_/'dir ni bstod pa yang ni byed/_/bdud ces bya sogs tshigs bcad kyis/_/_
[\[170b.6\]]stong pa dngos po kun gyi mchog/_/de yi snying po rdzogs longs spyod/_/de yang lhan cig skyes pa tsam/_/rtog pa yi ni dra ba spangs/_/'od gsal zhes pa'i chos 'di ni/_/thams cad mkhyen pa nyid kyi rgyu/_/ye shes kyi ni sku de yis/_/bla ma dam pa phyag 'tshal bstod/_/mi bskyod dngos
[\[170b.7\]]po'i gzugs kyis ni/_/rtag tu gtso bo kun du bzhugs/_/slar la yang ni rnam snang mdzad/_/mgon po dmigs pa yi ni mchog_/de yi bstod pa'i nang chud pa/_/sangs rgyas gang+gA'i bye mar 'dod/_/'gro ba zhes sogs tshigs su bcad/_/de ltar sems can thams cad ni/_/de rnams la ni
[\[171a\]]
[\[171a.1\]]bstan pa'i chos/_/rin chen 'od zer snying gsang ba/_/rdo rje mi phyed byed pa ni/_/sems dpa' rtag tu rgyun chags pas/_/chos kyi dbyings ni de yi gzhi/_/de ltar rin chen rdo rje che/_/bla ma ston pa 'gro ba'i gtso/_/ma byon rdo rje sems dpa' ni/_/dngos po kun gyis phyag
[\[171a.2\]]'tshal lo/_/yang ni dpag med rdo rje ru'i/_/yang dag bzhugs pa khyod dpa' bo/_/rdzogs sangs rgyas dag thob phyir dang /_/sems can thams cad 'dul ba'i phyir/_/de bzhin byang chub sems bsgyings nas/_/de nyid la sogs yang dag bstan/_/de ltar yang ni lus la ni/_/byang chub sems
[\[171a.3\]]ni 'byung ba ni/_/don dam pa yi gzugs ni nyid/_/de yi rang bzhin can phyag 'tshal/_/de bzhin dkon mchog gsum la sogs/_/theg pa che la sogs chos nyid/_/lus las yang dag 'byung ba yin/_/don yod grub pa dbang bsgyur bas/_/bstan pa dang ni g.yo sna tshogs/_/gtso bo khyod
[\[171a.4\]]kyis sprul byed cing /_/khams gsum la sogs bskyed pa dang /_/'du byed zhi bar byed pa'o/_/de ltar sku sogs rdo rje gsum/_/dpa' po yis ni pha rol 'gro/_/dpa' bo 'gro ba'i bya ba spyod/_/don yod grub la phyag 'tshal bstod/_/de bzhin yid bzhin nor bu sogs/_/rdo rje sems dpa'
[\[171a.5\]]bdag dngos kyis/_/gtso bo khyod ni yang dag bzhugs/_/rdo rje sems dpa' 'gro ba nyid/_/gzugs brnyan bzhin du mdzad pa'o/_/des na khyod kyi sku nyid ni/_/'dod pa yi ni dngos grub ste/_/dpal ldan la sogs go sla'o/_/de bzhin gshegs pa drug rnams kyis/_/sras po gnyis la
[\[171a.6\]]phyag 'tshal bstod/_/yon tan la sogs go sla'o/_/zhes pa ni nges pa'o/_/da ni ting nge 'dzin yang dag pa'i sbyor bas byang chub sems kyi gsang ba'i dbang brjod pa'i phyir/_/dpal ldan rdo rje zhes bya ba la sogs pa gsungs te/_'dir slob dpon ni sngon nas grub pa'i phyir de'i lus kyi dkyil 'khor
[\[171a.7\]]dang po'o/_/gnyis pa ni byang chub sems kyi dkyil 'khor ro/_/de yang phyag rgya'i sbyor bas bskyed par bya'o/_/slar yang de nyid ni gcig ste bdag gi dngos po'o/_/gnyis pa ni gzhan la phan pa'o/_/gang bdag gi dngos po de yang nang gi bla ma'o/_/de'i phyir pad+ma'i snod a wa d+hU tI'i dbus su 'ongs te/_/lte
[\[171b\]]
[\[171b.1\]]ba'i dbus su ngal ba sos pa'i byang chub sems so/_/rgyal ba bdag nyid skyes zhes pa ni de bzhin gshegs pa drug gi bdag nyid do/_/u/_mchog gi de nyid 'byung bar 'gyur/_/d+hU/_pho nya pho nya mo rang bzhin/_/ta/_de ni bden pa chen po'i sems/_/tsa/_sgyu ma yis ni sdud par byed/_/ma/_yid kyis dbang
[\[171b.2\]]bskur ba ni sbyin/_/rai/_'di dag tshogs kyi dkyil 'khor te/_/tshwa/_bde ba'i sku yi dri ma nyid/_/tai/_khams gsum spro ba nyid kyis ni/_/gA_bde ba phun sum tshogs pa gzung /_/thA/_gnas dang gnas min nyams dga' ba/_/ma/_bkra shis yid can rnams kyis yongs su rdzogs/_/ga/_gsang
[\[171b.3\]]ba'i dus su song nas ni/_/la/_bde ba dmigs pa brgyud pa ni/_/g+hi/_ri bo yi ni phyir mchod pa/_/ti/_til las mar khu 'byung ba bzhin/_/b+hi/_'byung ba'i rtsig pa la ni brten/_/de ltar phyag rgya phyag rgya che/_/ldan pa rnal 'byor pa de nas/_/slob ma dbang bskur bya zhes pa/_/de ni 'byung chen bdag nyid
[\[171b.4\]]las/_/'byung las gyur pa'i dngos po 'byung /_/de thams cad ni slob mar 'gyur/_/'gro ba'i gtso bor zhes pa ni/_'gro ba'i gtso bor bya ba'i phyir ro/_/bya zhes pa ni slob dpon gyis dbang ngo /_/de ni khams gsum gyi sems can rnams la de kho na nyid bstan pa'i phyir ro/_/de'i phyir mchog gi dbang phyug tu 'gyur te/_sangs
[\[171b.5\]]rgyas nyid du nges pa'o/_/da ni de rnams kyi rten brjod pa'i phyir/_/bzang po zhes bya ba la sogs pa gsungs te/_sbyin par bya zhes pa ni phyi'i rnal 'byor ma zhing skyes dang sngags skyes dang lhan cig skyes ma gnas las skyes pa/_'chad bzhin pa rnams kyi mngal du 'jug par 'gyur te/_de bzhin du de yang gal te
[\[171b.6\]]rnal 'byor pa sngon du rnal 'byor dang rnal 'byor ma'i rgyud la rnam par mos pas shes rab dang thabs kyi bdag nyid du 'gyur ba de'i tshe rgyu des ni pha dang ma dpa' bo dang dpa' mo'i dbang phyug dag gi rigs las skye bar 'gyur zhes sbyar ro/_/'on te rnal 'byor gyi rgyud gcig pu la mos pa des na pha ni dpa' bo la sogs
[\[171b.7\]]pa yon tan gyis brgyan cing /_ma ni tha mal pa'i bud med do/_/de bzhin du rnal 'byor ma'i rgyud la mos pa des na ma ni dpa' mo la sogs pa'i yon tan gyis brgyan te pha ni tha mal pa'i skyes pa'o/_/des na cung zad ma gyur par 'gyur ro/_/de'i phyir shes rab dang thabs kyi bdag nyid kyi sbyor ba
[\[172a\]]
[\[172a.1\]]gzung bar bya'o/_/des na dag pa'i sems de sbyin par bya zhes sbyar ro/_/des na nyid kyi sgra ni nges par gzung ba'o/_/de ltar dam tshig ces pa ni brda'i skad kyis gsungs pa'o/_/nyams dga' zhes pa ni rang rig pa'i bdag nyid do/_/bzang po zhes pa ni sna tshogs pa nyid kyi
[\[172a.2\]]rang bzhin dang bral ba'i chos kyi dbyings kyi rang bzhin gyis yongs su dag pa'o/_/'dus byas zhes pa ni chos kyi sku'i ngo bo de'i gnas so/_/khrag chen po zhes pa ni 'dir de'i rang gi ngo bo las byung ba'i sems de ma yis kyang rnal 'byor gyi nus pas de'i dus su mthong ngo /_/de'i tshe rang gi bdag nyid chags
[\[172a.3\]]pa chen po'i ting nge 'dzin la dmigs par bya ste/_des rang byung gi me tog bskyed pa de ni khrag chen po'o/_/de dang ga bur bcas zhes pa ni rang rig pa'i bdag nyid kyi byang chub sems te/_de yang de bzhin du bskyed ces pa'i don to/_/'on kyang tsan+dan dmar po dang sbyar zhes pa ni/_pha chags pa
[\[172a.4\]]chen po skyes pa des na rnal 'byor ma bskul te/_des kyang 'khyud pa la sogs pa byed do/_/dmar po ni chags pas mchod pa'i phyir de'i tshe tsan+dan dri bzhin bri ba'o/_/ji ltar phyi'i rnam par rtog pas rdul phra rab lta bu'i sems can rnams shin tu phra bar 'gyur te/_dri snom pas na dri za'o/_/de bzhin
[\[172a.5\]]du 'dir yang tha mal pa'i byang chub sems ni dri ma med pa ste/_tha mal pa'i bag chags kyi dbang gis so/_/rnal 'byor pa rnams kyis ni de lta bu ma yin te/_chags pa chen po'i bdag nyid tsan+dan bzhin du dri shes par bya ste/_bag chags khyad par can las rang rig pa nyid du 'gyur ro/_/de bzhin
[\[172a.6\]]du yang ji ltar tsan+dan go shiR+Sha'i dri bsnams pa tsam gyis gdung ba chen po nye bar zhi bar 'gyur ro/_/de bzhin du rang rig pa'i bde ba nye bar mtshon pa tsam gyis 'khor ba'i bag chags rnams kyi gdung ba chen po nye bar zhi bar 'gyur ro/_/de yang de nyid bag chags su 'gyur te/_de'i tshe
[\[172a.7\]]dri ni sems can thams cad kyi ming can de de bzhin no/_/ma dang pha'i dri zhim po'i tsan+dan bzhin du de dag gi dri bsnams zhes pa ste nges pa'o/_/rdo rje chu dang bcas pa zhes pa ni pha'i byang chub sems 'dzag pa'i dus su'o/_/lnga pa sems las byung ba zhes pa ni kun gzhi rnam par shes pa dri za nye bar
[\[172b\]]
[\[172b.1\]]'khor gyi sems can de yang rnal 'byor pa rnams kyi sems khyad par can las byung ba de nyid ma dang pha'i bde ba dang lhan cig ro gcig par gyur pa skyed par byed pa de la de skad ces bya'o/_/de'i phyir/_'di de dam tshig yang dag 'dod/_/ces pa ni bsam gyis mi khyab pa'i dus te dus kyi mtshan
[\[172b.2\]]nyid de yang de bzhin gshegs pas dpal 'dus pa la sogs pa'i rgyud thams cad sangs rgyas thams cad yang dag par bzhed pa gsungs so/_/de rnams kyang thog ma med pa'i dus su gsungs so zhes pa ste nges pa'o/_/de bzhin du bzang po bskyang bar bya zhes bya ba la sogs pa ni go sla'o/_/de bzhin
[\[172b.3\]]du sdom pa ni grub pa'i rnal 'byor pas srog chags gsad mi bya zhes pa ni myur du mya ngan las 'das par mi bya zhes dgongs so/_/bud med rin chen dor mi bya/_/zhes pa ni dpal sgyu ma yongs su mi dor zhes pa'i don to/_/yang na gal te yongs su mya ngan las 'das par byed na/_de'i tshe slob dpon
[\[172b.4\]]gyis te/_de ni dor zhes pa ni 'jig rten gsum spyod par mi 'gyur ba de'i tshe sems can gyi don phun sum tshogs pa mi 'gyur ro/_/de'i phyir sdom pa mi 'dor te/_ji srid du nam mkha'i sbyor ba 'dzin pa/_de srid du sgyu ma'i lus bzhin du brtag ces pa ni mchog gi sdom pa'i nges pa'o/_/sngon
[\[172b.5\]]du gsungs pa zhes bya ba la sogs pa ni 'dir sngon du gsungs pa'i tshul gyis rig ma'i rang bzhin grub pa rnams mthong ba'i phyir gsang ba'i dbang ngo /_/yang na zhes pa ni phyogs gzhan no/_/bdag gi rnal 'byor ma zhes pa ni a wa d+hU tI la brten pas chos kyi dbyings kyi rang bzhin dag
[\[172b.6\]]bde'i tshe snga ma bzhin de la de skad ces bya'o/_/de bzhin du sih+la zhes pa ni sgyu mar yid ches pa rang 'byung chags pa chen po'i khrag snying rje'o/_/ga bur zhes pa ni yi ge lnga ste/_ka ni sdong bu'i rtsa ba ru/_/ri na bu ga lnga ru'o/_/pa ni rlung lnga rnams gu'o/_/u ni yi ge mi 'gyur ba'o/_/ra ni 'tshed pa'i
[\[172b.7\]]chags sbyor bas/_/bud med de ni mi 'jig byed/_/ces pa ni snying rjer bcom ldan 'das kyis gsungs pa'i phyir ro/_/ji srid ces bya ba la sogs pa ni de ltar mchog tu mi 'gyur ba'i rig pa thob pa'o/_/de srid bsten zhes bya ba ni sbyor ba'i yan lag drug gis rgyun du goms par bsten pa'o/_/_
[\[173a\]]
[\[173a.1\]]de srid khu ba dang ldan 'gyur/_/zhes pa ni de goms nas rab kyi mthar thug pas yang dag pa'i ye shes mthong ba'i phyir phyag rgya chen po thob par 'gyur ba'o/_/de bzhin du phyag rgya'i 'bras bu bstan pa'i phyir/_phyag rgya'i zhes bya ba la sogs pa gsungs te/_phyag rgya ni
[\[173a.2\]]rnam pa kun gyi mchog dang ldan pa'i stong pa nyid do/_/gdong ni bkab nas su zhes pa ni bsam gyis mi khyab pa de nyid bems po dang bcas pa'o/_/des na thabs kyi zhes pa ni rnam par shes pa'i bya ba ste/_de yang snying rje chen po rdo rje'i rang bzhin bsam du med pa'i mtshan nyid kyi phyir ro/_/des na
[\[173a.3\]]gdong bcings pa'o/_/de nyid kyis na/_dmigs pa med pa'i bde ba'i rgyu/_/ye shes nyid las ye shes skye/_/zhes pa ni nges pa'o/_/'di dag gi ye shes des slob ma mngon shes drug dang ldan pa rnams kyi kha nas kha ru spros pa'o/_/thams cad de'i rang bzhin zhes pa ni mdor bsdus nas
[\[173a.4\]]sprul pa'i sku zhes pa de la de skad ces bya'o/_/da ni thams cad de'i bdag nyid kyis na ye shes dang ye shes kyi shes rab dang ye shes kyi dbang gi sgo nas byang chub sems slob dpon dang rnam par shes pa slob ma'i 'bras bu brtag pa'i man ngag bstan pa'i phyir de nyid ces bya ba la sogs pa
[\[173a.5\]]gsungs te/_'dir rnal 'byor pa rnams kyi 'og dang steng gi dbye bas ye shes dang shes bya'i bdag nyid du 'gyur ba'o/_/de yang kun rdzob tu steng rkang pa gnyis kyi bar dang de bzhin 'og spyi bo'o/_/de bzhin du thabs ni steng ngo /_/shes rab ni 'og go/_/de dag gi ste 'og dang steng dag tu ye
[\[173a.6\]]shes dang shes bya dag gis snyoms par 'jug par 'gyur te/_des na byang chub sems bla ma de bzhin du gsungs par 'gyur ro/_/de'i dngos po rang rig pa skyed par byed pa ni slob ma'o/_/de'i yang shes rab ni ye shes kyi mtshan nyid do/_/des na mnyam pa'i ro zhes pa ni ril por 'dzin pa
[\[173a.7\]]dang rjes su gzhig pas ro gcig par byed pa'o/_/btsan thabs kyi sbyor ba'i sems kyi srog dang thur sel phrad pa 'di dag gi snyoms par 'jug pa ni slob ma dang shes rab de nyid du 'du shes gsungs pa'i phyir ro/_/yang de nyid du zhes pa ni sngon du gsungs pa'i yi ge gnyis bstan
[\[173b\]]
[\[173b.1\]]pa'o/_/e waM zhes pa rim las bzlog pas waM ni spyi bor ro/_/e ni lte ba'i rtsa bar ro/_/de ltar gnyis ka 'dus pa ni waM zhes so/_/srid pa gsum ni thams cad shes/_/chos kyi 'byung gnas shes rab kyis/_/thig le rdo rje rlung gis ni/_/reg pas der ni thim par 'gyur/_/de
[\[173b.2\]]bzhin shes rab ye shes kyi dbang gi rjes thogs de nyid du tshig gi sgo nas bstan pa/_de ni dba' bla ma zhes brjod do/_/des kyang brtags pa'i phyir man ngag brtan par 'gyur ro/_/de bzhin du bdag dang gzhan zhes bya ba nas/_/ji srid dngos dang dngos med ces pa'i mthar thug pa dpes
[\[173b.3\]]nyams su myong ba'i mthar dpe med pa'i byang chub sems kyi bla ma zhes pa brjod du med pa de ni rang rig pa'i ye shes so/_/lhag ma 'di nyid kyi yon tan gyi khyad par thams cad ni go sla'o/_/de'i man ngag bstan pa'i phyir/_dang po dga' ba zhes bya ba la sogs pa gsungs te/_'dir spyi bo
[\[173b.4\]]nas byang chub sems 'dzag pa'i dus su dang po nyid du dga' ba skye'o/_/de yang mi g.yo ba'i ting nge 'dzin gyis dpa' bo'o/_/slar yang byang chub sems lte ba'i gnas su phyin pa'i tshe dam par dga' ba skye'o/_/rnal 'byor ma zhes pa ni de bzhin du sbyor ba'i lam gyi steng du rgyu ba ste/_rlung phrad
[\[173b.5\]]pa'i phyir zhes gsungs pas so/_/des na shes rab dang thabs kyi bdag nyid la rnal 'byor zhes brjod do/_/gnyis po 'di dag las bde ba bskyed pa'o/_/rtsa thams cad rgyu ba'i phyir a wa d+hU tIs thams cad la khyab ste/_de nyid dkyil 'khor gyi srog gi cha las ye shes kyi dkyil 'khor
[\[173b.6\]]shes so/_/des na mchog tu chags pas dga' ba mi 'dzag pa'o/_/de nyid kyis na ma lus pa ni thams cad la khyab par byed pa'i ye shes so/_/des nyid kyi sgra ni nges par gzung ba'o/_/de bde ba'i thabs kyis thams cad rig_/ces pa la/_de zhes pa ni ye shes kyi rnam par gzhag pa dang /_
[\[173b.7\]]bral ba de nyid kyi ming bstan pa'i sgo nas te/_des na 'di nyid mchog tu chags pa'i dga' ba dang dga' ba la sogs pa gsum gyi thabs kyis chos rnams thabs kyi rang bzhin chos kyi dbyings dang de'i snying po rang rig pa'i ye shes te/_rnal 'byor gyi rang bzhin nyid kyis na 'od gsal ba'o/_
[\[174a\]]
[\[174a.1\]]'di dag gi bsam gyis mi khyab pa ni gnyis med pa'o/_/de'i rigs zhes pa ni skyed par byed pa'i dga' ba gsum mo/_/de'i phyir 'di dag ni bla mar brjod de bskyed bya dang skyed byed 'brel pa'i phyir zhes dgongs so/_/de ltar don dam pa mthong ba zhes pa ni nges pa'o/_/de'i tshe
[\[174a.2\]]'dir gal te 'jig rten dang 'jig rten las 'das pa gcig tu 'gyur na de ji ltar rnal 'byor pa rnams kyis tshe 'dir sems can gyi don byed/_/gal te re zhig phyi'i bya ba bkag na slob ma la chos bstan pa med par 'gyur ro/_/ci'i phyir zhe na/_nang du bsgoms pas so/_/des na rang gi don mi 'byung
[\[174a.3\]]ste/_sngon du ma thos pa'i phyir ro/_/ci'i yang thos pa brgyud pa med par sems can gyi don du 'gyur ram zhes 'ga' zhig gi tshig tu 'gyur na de'i ma brjod de bcom ldan 'das kyis bka' gsungs pa/_dang po dga' ba zhes bya ba la sogs pa 'dir bstan pa'i rgyun thams cad ni go
[\[174a.4\]]sla'o/_/de ltar bstan pa ni 'on kyang bden mod thams cad don dam pa'o/_/ci'i phyir zhe na/_gsungs pa kha cig tu yang khyed cag rnams kyis gtam tsam yang ma thos sam/_de ci zhe na/_gang gi phyir brtan pa dang g.yo ba la sogs pa'i chos thams cad ni mdor bsdus na rang bzhin
[\[174a.5\]]gyis kun rdzob kyi mtshan nyid do/_/des na dang po nyid du lta ba drug la 'jug pa rnams 'di skad ces brjod de/_bdag cag gis thar pa la ji ltar bgrod par 'gyur zhes gcig la gcig 'gro bar 'gyur ro/_/de'i tshe de rnams kyi las kyi rnam par smin pa'i dbang gis dge ba'i grogs dang phrad par
[\[174a.6\]]'gyur ro/_/de nyid ni tshig 'di skad ces brjod de mu stegs la sogs pa'i slob dpon la bsnyen bkur gyis shig_/slob dpon che ge mo'i khyim du song la chos nyon cig_/de'i bka' drin gyis thar pa thob po/_/de'i srid pa zad par byed do/_/de ltar de yang song nas ji skad smras pa de bzhin du
[\[174a.7\]]byed do/_/slob dpon rnams kyang rang rang gi chos de dang de la sbyar ro/_/de'i phyir thams cad dam par 'dod pa'o/_/'on kyang de bzhin gshegs pa'i bstan pa la bden pa gnyis la brten pas thar pa thob po/_/de yang stong pa dang snying rje'i bdag nyid do/_/de bzhin du rgyu dang 'bras bu med na
[\[174b\]]
[\[174b.1\]]grol bar med do/_/de yang kun rdzob dang don dam pa'i bden pa dag go_/de ltar gsungs pa/_dang po nyid du don dam pa ni rgyu'o/_/kun rdzob ni 'bras bu'o/_/de yang 'jig rten las 'das pa'o/_/kun rdzob kyi bden pas don dam pa'i bden pa bsgrubs so/_/des na sangs rgyas de des 'jig
[\[174b.2\]]rten las 'das pa'i bden pa'i sgo nas thams cad mkhyen pa'i rgyu'i phyir bstan te 'jig rten pa'i bden pa'i sgo nas ni ma yin te/_mi nus pa'i phyir rgyal po gzugs can snying po bzhin no/_/de'i phyir phan tshun rgyu dang 'bras bu 'jig rten las 'das pa'i kun rdzob dang don dam pa'o/_/de ltar
[\[174b.3\]]bstan pa ni gtsor sgyu ma yin te/_don dam pa ni gtsor dngos grub kyi rgyu yin no/_/des na thams cad mkhyen pa nyid bstan pa ston to/_/tha mal pa rnams kyis ni ma yin no zhes pa ni nges pa'o/_/'o na ji ltar da ltar sems can rnams ston/_gang gi phyir de bzhin gshegs pa yongs su
[\[174b.4\]]mya ngan las 'das pa'i phyir ro/_/de'i phyir brjod de 'dir de bzhin gshegs pas sngon nyid du rgyu dang 'bras bu'i bdag nyid kyi chos ston te/_de yang sdud par byed pas bsdus nas glegs bam la sogs par grags so/_/de yang phan tshun brgyud pas thos pa dang bsam pas phyag rgya chen po la
[\[174b.5\]]mngon par bgrod do/_/des na da lta'i slob dpon rnams la bcom ldan 'das kyis gsungs pa/_de ring zhes bya ba la sogs pa ni/_slob ma spro ba'i rjes thogs su/_/de nas rdzas ni gang zhes bya ba la sogs pa ni slob dpon gyi yon tan gyi rjes thogs su'o/_/de nas slob ma la chos bstan
[\[174b.6\]]pa'i rjes thogs su slar yang slob ma rnams rgyal tshab nyid du gzhag pa'i phyir/_srid gsum zhes bya ba la sogs pa gsungs te/_de nyid kyis zhes pa ni 'di nyid kyis te/_phyi dang nang gi bdag nyid kyi gzhung lugs dag gis te/_ji ltar gsungs pa'i gzhung lugs zab mo de nyid kyi cho gas
[\[174b.7\]]da ltar gyi slob dpon rnams kyis rang dang gzhan gyi don bya zhes pa ni bcom ldan 'das kyi nges pa'o/_'on kyang slob ma rnams mos pa'i dbang gis chos bstan pa'o/_/des na slob ma zhes bya ba la sogs pa gsungs te go sla'o/_/de ltar dbang bskur ba thob pa'i slob ma'i yon tan gyi
[\[175a\]]
[\[175a.1\]]tshigs bcad bstan pa'i phyir dbang bskur zhes bya ba la sogs pa gsungs te/_mchog ces pa ni rdo rje 'dzin chen po'i dbugs dbyung ba'o/_/de yang zab mo'i sgom pas rtogs pa'o/_/de bzhin du rnyed dka' zhes pa ni thob par dka' ba'o/_/mtshungs med ces pa ni
[\[175a.2\]]sgom pa thams cad dang mtshungs pa med pa'o/_/de yang rnal 'byor pa chen po rnams kyis bgrod pa'o/_/zhing zhes pa ni bla ma'i man ngag gis rang gi lus nyid sbyangs pa'o/_/longs spyod ces pa ni rang rig pa'i ye shes de'i rang bzhin no/_/de'i phyir dpal zhes pa ni gnyis med pa las gnyis
[\[175a.3\]]med pa ni byang chub sems chen po de nyid do/_/de nyid kyis dbang bskur ba'i gang rnal 'byor pa de ni rdo rje 'chang chen po ste/_gang gi phyir rjes gnang zhes bya ba la sogs pa gsungs te de yang go sla'o/_/da ltar kun rdzob dang don dam pa'i dbang bskur ba'i rjes thogs su ye shes ster bar byed pa'o/_/de yang
[\[175a.4\]]byang chub sems kyi dbang bskur ba'o/_/de la bo mchog gi bdag nyid kyis ni rtogs/_/d+hi/_nyin mo'i dus su dmigs pa yis/_/tsita/_sems ni sems med rang bzhin byas/_/tA/_de yis mchog tu gnyis med do/_/b+hi/_sku rnams la ni rang blo med/_/She/_gnyis kyi mgo bo ru ni gtor/_/_
[\[175a.5\]]ko/_/dpa' bo nus pa de ru zhig_/rang gi khyim du sems bla ma/_kha sbyor thig le'i rgyud kyi rgyal po rtog pa gnyis pa'i dbang bskur ba'i rab tu byed pa dang po'i rgya cher 'grel pa yang dag pa'i lta ba'i dran pa'i snang ba zhes pa'i gzhung bstan pa ste dang po'o//_//da ni shes rab dang
[\[175a.6\]]thabs kyi don bsgom pa'i rnam par 'grel pa bstan pa'i phyir/_/de nas zhes bya ba la sogs pa gsungs te/_de nas zhes pa ni 'jig rten pa dang 'jig rten las 'das pa'i dbang bskur ba'i rjes thogs su bsgom pa'i nges pa'o/_/de yang yang dag bshad bya zhes pa ni ji ltar go rims
[\[175a.7\]]bzhin bshad par bya'o/_/gang gi byis pa skye bo rnams kyis rtogs par 'gyur ba de la de skad ces bya'o/_/gzhan don zhes bya ba la sogs pa ni 'dir sems can gang dag gzhan gyi don med par sgom pa byed pa de rnams ni mya ngan las 'das par 'gyur ro/_/ci'i phyir zhe na/_'dir
[\[175b\]]
[\[175b.1\]]gang gi phyir rtsod pa'i dus su sems can thams cad tshe thung zhing brtson 'grus chung ba spro ba chung ba bsod nams chung ba rnams 'byung ste/_de'i tshe sgrub pa po rnams kyi rang gi sems kyi bsam pas sangs rgyas nyid 'dod do/_/de la phan pa'i phyir tshe 'di nyid la rdo rje 'chang ba nyid 'thob pa'o/_/gang
[\[175b.2\]]gis zhes pas 'khor ba'i 'jigs pa zab mo 'dod chags la sogs pa'i nyon mongs pa'i rgya mtsho las sgrol bar 'gyur ro/_/de'i phyir mya ngan las 'das zhes pa ni rang gi don tsam yongs su spangs shing srid pa'i bya ba mi byed pa'o/_/gang gi phyir rab kyi mthar thug pa zhes pa ni sngon du
[\[175b.3\]]gsungs pa'i bsgom pa la ji srid rab kyi mthar thug par ma song ba de srid gzhan gyi sems mi bya zhes pa'i don to/_/'on kyang gang sangs rgyas zhes bya ba la sogs pa 'di ni dam bcas pa'i tshig ste/_de'i phyir dri ma med par byung ba'o/_/des na de nyid bstan pa'i phyir/_'phel ba dang dbri
[\[175b.4\]]zhes bya ba la sogs pa gsungs te/_dbri zhes pa ni chos rnams kyi med pa'i blo'o/_/'phel zhes pa ni de rnams la kun tu 'dzin pa ste 'di dag spangs pa'i blo de la de skad ces bya'o/_/bla med ces bya ba ni thams cad mkhyen pas kyang bsam du med pa brjod du med pa'am/_gdon du med pa'i
[\[175b.5\]]tshig spangs pa/_/zhes pa slob dpon kha cig gi'o/_/de bzhin du dbri zhes pa ni 'dir sems can thams cad kyi rang bzhin gyis rang bzhin gyis rang bzhin brgyad cu rnams la mdor bsdus na sems ni brten pa'o/_/des na yang rtsa rnams kyang brten pa'o/_/de'i phyir shin tu zab pa dgongs pas bshad pa 'di
[\[175b.6\]]nyid gsal bar gsungs pa/_/de yang bsdus na sems kyi rang bzhin gyis mtshan nyid de/_de rnams kyi rang bzhin spangs pa ni dbri ba'o/_/yang na de rnams 'phel ba'i phyir 'phel ba'o/_/'di dag gis rang bzhin spangs shing rnam par grol ba'i rnal 'byor pa de la de skad ces bya'o/_/de
[\[175b.7\]]ltar bsdus pa nyid phung po lnga zhes bya ba la sogs pa la/_sogs pa'i sgra ni khams dang dbang po la sogs pa'i chos rnams te/_de thams cad mi 'dor ba'o/_/des na phyi'i bya ba yang yongs su mi dor te 'jig rten gyi tha snyad kyi phyir ro/_/gang gi phyir 'jig rten pa yid ches pa nyid de bzhin
[\[176a\]]
[\[176a.1\]]gshegs pa thams cad kyis dpe la yid ches pas chos ston to/_/'on kyang de thams cad ni chu shing lta bu zhes bya ba la sogs pas gsungs te/_ji ltar chu shing rnams kyi snying po ni stong pa ste/_brtag pa na de mi dmigs so/_/de bzhin du chos rnams kyi chos nyid
[\[176a.2\]]ni chos kyi dbyings las byung ba'i phyir chos kyi dbyings kyi mtshan nyid do/_/nam mkha'i ngos su nam mkha' 'byung ba bzhin no/_/de dang mtshungs pas na mnyam dang mi mnyam zhes pa nam mkha' yang gdod nas ma skyes pa mi bden pa snang ba'i mtshan nyid de chos kyi dbyings brjod du med pa zhes
[\[176a.3\]]dgongs so/_/de bzhin du dang po nyid du la la nA dang ra sa nA dang a wa d+hU tI'i lus dang ngag dang sems kyi bdag nyid rnams kyi rang bzhin brjod de/_'dir la la ni lus kyi rang gi ngo bo ste/_des na stong pa nyid du mi bsgom zhes pa ni nag po'i phyogs la nyi ma'i cha 'phel ba'i dbye bas zla ba'i cha
[\[176a.4\]]bco lnga zad do/_/de yang nang gi bdag nyid kyi byang chub sems te cha bco lnga'i bdag nyid kyi zla ba'o/_/des na lus kyi dngos po ste/_de spangs na rang gi don dang gzhan gyi don rnams la 'jug par mi 'gyur ro/_/de'i phyir de bsgom par mi bya ste/_rang bzhin gyis grub pa'i phyir ro zhes pa ste
[\[176a.5\]]nges pa'o/_/mi stong par yang zhes pas ni de bzhin du dkar po'i phyogs la zla ba'i cha'i longs spyod 'phel ba'i phyir nyi ma'i cha phri zhing nang du ni ra sa nA dbri'o/_/dkar bo'i tshes gcig la sogs pa cha bco lnga 'phel ba'i dbye bas so/_/de ltar mi stong zhes bya ba ni/_/mi stong pa yang bsgom
[\[176a.6\]]pa min/_/zhes dgongs so/_/de bsgoms pas ni ngag gi dngos po zad par 'gyur ro/_/des na de'i tshig gsungs te/_stong nyid dor mi bya zhes pa ni 'dir a wa d+hU tI'i cha bcu drug pa cha gcig ni sems kyi dngos po'i mtshan nyid kyi phyir ro/_/de ltar stong pa dang mi stong pa'i phyogs
[\[176a.7\]]gnyi ga yang mi dor zhes pa'i don to/_/ci'i phyir zhe na gsungs pa/_mi stong zhes bya ba la sogs pa ni 'dir stong pa'am mi stong pa'i dngos po gcig la sems zhen pa'i phyir nyes pa yod do/_/de ci zhe na/_tha mal pa'i rnam rtog skye zhes gsungs so/_/tha mal pa zhes pa ni dngos po gnyis
[\[176b\]]
[\[176b.1\]]la 'dzin pas so so la zhen to/_/des na gnyis med pa'i blo mi skye'o/_/de ltar bsgom pa dman par 'gyur ro/_/yongs su gtong zhes bya ba la sogs pa ni kun tu rtog pa 'di dag la gang brten pa'i blo de ni yongs su dor ba'o/_/gnyi gar zhes bya ba la sogs pa la/_rnam dag ces pa ni rnal
[\[176b.2\]]'byor ba'i sems so/_/des na rnam par grol bar 'gyur/_/zhes pa ni mi dmigs pa dang bcas pa'i ye shes spangs pa'o/_/de'i phyir bdag ces pa la sogs pa ni go sla'o/_/de bzhin du lus dang ngag dang sems rnams kyi chos kyi rang bzhin brjod de/_/de yang rang bzhin gyis dbye bas rang
[\[176b.3\]]gi ngo bo'i rang bzhin du 'gyur te/_'gyur ba med ces pa la sogs pa la/_chags bral gyi rang bzhin ni la la nA ste/_de ni 'gyur ba med pa'i bsgom pa'i dbang gis so/_/de ltar thams cad la yang khong du chud par bya'o/_/ra sa nA ni chags bral bar ma ste de yang som nyi med pa'o/_/a wa d+hU
[\[176b.4\]]tI'i ni chags bral chen po ste/_de yang 'dod pa med cing dri ma dang bral zhes pa'i don to/_/de ltar sems rnam pa gsum dang bral zhing dri ma gsum gyi rang bzhin spangs zhes pa'i don te de bzhin du sems 'di'i srog rgyu ba rnam pa gnyis te/_dang po ni steng du 'gro ba'o/_/gnyis pa ni 'og tu 'gro
[\[176b.5\]]ba'o/_/de yang skye ba dang 'chi bar dgongs so/_/de dag las nges par grol ba dbus su nam mkha' bzhin du blo dang ldan pas bsgom par bya'o zhes pa ni nges pa'o/_/de bzhin du sems can rgyab kyis phyogs pa'i ni mya ngan no/_/sems can yod par 'dzin par ni mya ngan bar ma'o/_/sems can
[\[176b.6\]]med par 'dzin pa ni mya ngan chen po'o/_/des na kun tu rtog pa gsum du mi brtag go/_/de'i tshe spros pa med pa nyid zhi ba'i gzugs te/_de'i shes rab kyi rtog pa brjod du med pa'o/_/slar yang 'khor ba las 'jigs pa dor ba'i phyir/_yid bzhin nor ltar zhes bya ba la sogs pa gsungs te/_de la
[\[176b.7\]]de skad ces bya'o/_/'on kyang 'jigs pa bar ma ni de bzhin du dmigs pa med pa'i rang bzhin gyis bya ba rtson pa dang bral ba'o/_/des na yang shin tu 'jigs pa ni dmigs pa med pa'i brtse ba snying rje chen po bsam gyis mi khyab ba'o/_/de bzhin du gnyis ka ni srid pa ste/_gcig nyid shes rab
[\[177a\]]
[\[177a.1\]]dang lhan cig pa de nyid srid pa bar ma'o/_/nam mkha' la nam mkha' bzhin du srid pa chen po nyid du nya bar song ba'o/_/de'i tshe nye bar len pa ni skyes bu 'ga' zhig gang na yang ste gang du yang sgom pa po med pa'o/_/des na gang na'ang sgom pa med/_/ces so/_/des
[\[177a.2\]]kyang mi dge ba nyid du 'gyur te/_dge ba'i rnam par rtog pa dang bral zhes dgongs te/_de'i tshe brjod pa bsgom par bya ba'i dngos po cung zad kyang med de rang gi sems yongs su shes pa'i phyir ro/_/gzhan yang rang gi sems kyi rang bzhin las byung ba'i skye bo de thams cad 'khor ba'i dbus
[\[177a.3\]]su skom gyis gdungs te/_de kho na nyid kyi sgom pa la gdungs par byed do/_/de dang bral ba'i phyir de bzhin du 'dir tshor ba'i bya ba cung zad kyang med do/_/de'i tshe spyad par bya ba yod pa ma yin no/_/tshor ba bar ma ni byed pa po nyid de shin tu tshor ba las rnam par grol ba'i phyir ro/_/de'i skad cig
[\[177a.4\]]la mtshon cing spyod pa'i don dam pa'i ye shes de las kyang rnam par grol lo/_des na bsam gyis mi khyab par 'gyur ba'i rnam par bsgom pa'i gnas thob pa'o/_/de bzhin du 'dir so sor rtog pa sgrub pa po yang med do/_/de'i phyir bsgrub par bya ba yang med ces bya ba ni dngos po cung zad
[\[177a.5\]]kyang med pa ste/_gang gi ngo tsha ba'i dbang gis bya ba nye bar brkyang ba yang med pa'o/_/rgyu des na de ltar yang spang bar mi 'gyur ro/_/slar la yang brtse ba yang yod de/_des na dngos po cung zad gzung bar bya'o/_/de yang brtse bar bya ba'i phyir de med de 'dir de yang brtse ba chen po'i dbang gis
[\[177a.6\]]dri za ba la sogs pa'i dpe lngas nye bar 'jal ba des na nye bar mtshon par bya'o/_/de ltar/_dgongs pas dngos po gang dang gang mthong ba/_/zhes bya ba la sogs pa ni go sla'o/_/de bzhin du the tshom nyid kyis dpe gsungs pa/_ji ltar zhes bya ba la sogs pa ni/_'dir ji ltar khye'u dang bu mo'i
[\[177a.7\]]bdag nyid 'ga' zhig rtse ba'i gnas skabs su gnyi ga'i dbang po 'dus par byed de/_de gnyis ma bslabs par yang dben par de dag 'dus nas bde ba'i sems bskyed par 'gyur ro/_/de'i phyir b+ha gar ling rab tu gzhag mod dngos su cung zad kyang nyams su myong bar mi 'gyur te/_
[\[177b\]]
[\[177b.1\]]mi 'dzag pa nyid kyi phyir zhes dgongs so/_/de bzhin du sangs rgyas rjes su dran par bsgom pa'i rnal 'byor pa rnams ser sna'i dbang gis bsnun te/_thog ma med pa'i bskal ba grangs med pa'i bag chags kyi ser sna la sogs pa'i nyes pas nye bar bsnun pa'i phyir shes rab dang thabs
[\[177b.2\]]nyid kyis bsgom pa gdod nas ma skyes pa byed de bskyed pa zhes bya ba la sogs pa go sla'o/_/de ltar la la nA'i rang bzhin rtsa sum cu rtsa gsum gyi bdag nyid kyi rang gi ngo bo gsungs so/_/de ci'i phyir zhe na/_gang gi phyir byang chub sems dpa'i la la nA'i rtsa sum cu rtsa gnyis kyi bdag nyid du 'dod
[\[177b.3\]]pa de'i phyir ro/_/de bzhin du sum cu rtsa gsum pa ni thams cad kyi gcig pa'i rang bzhin gyis rang gi ngo bo nye bar mtshon pa'o/_/slar yang ra sa nA yis gsungs pa/_bskyed pa zhes bya ba la sogs pa ni 'dir la la nA'i rkyen gyis ra sa nA'i bstan te/_de nyid kyang chags pa ni dang po'o/_/_
[\[177b.4\]]de'i mtha' ma ni khrag go/_/bar ma ni gnyi ga'i dri ma med pa'i ye shes mgu bar byed pa bskyed de mgu ba bar ma de nyid kyis ni rang rig pa bskyed do/_/ye shes de nyid ni shin tu mgu ba'i phyir/_lus bor nas gzhan bems po'i dngos po la brjod par mi nus so/_/de bzhin du gzugs
[\[177b.5\]]rnams kun la blta ba zhes pa ni bems po'i gzugs la shes par khyab par byed pa'i phyir/_de mthong bas rang byin gyis brlabs pa de ni dga' ba'o/_/de bzhin du sgra'i bdag nyid dngos po rnams la rtog pa ming sna tshogs pa de rnams la byung ba de ni rab tu dga' ba'o/_/de bzhin du
[\[177b.6\]]rang gis brtags pa'i phyir ngo mtshar bar byed pa'i tshig bsam gyis mi khyab pa de bzhin du dga' ba lta bu'i dgod pa'o/_/'am gyi sgra ni rnam par rtog pa'o/_/gang gi phyir dngos po thams cad nam mkha' dang mnyam pa'i rang bzhin te/_ji ltar dgod pa'i skad cig la sngon gyi dngos po
[\[177b.7\]]yongs su gtang zhing ma 'ongs pa ma thob cing da lta'i gnas pa ni dgod pa'o/_/da lta'i ha si ta'i ha can gyis bsgyur bas ar 'gyur te/_de yang nam mkha'o/_/mkha' zhes pa ni nam mkha' dang mnyam pa zhes pa'i don to/_/de bzhin du tshim pa thob pa ni sna tshogs ro rnams zhes pa
[\[178a\]]
[\[178a.1\]]la ji ltar chags pa chen po'i tshul gyi ting nge 'dzin gyi phung po lnga rnams nam mkha' nyid du 'gyur te/_de rnams ro gcig pa drug pa ye shes kyi ro thams cad kyi gzugs sna tshogs pa'i bde ba'i rang bzhin thob pa'o/_/des 'khyud pas las rnams thams cad byed
[\[178a.2\]]pas zhes pa ni zhi ba la sogs pa'i las rnams thams cad byed pa'o/_/de nyid 'o byed pa ste/_shin tu brtse ba gzhan du song ba'i sems kyis min te phyi'i dngos grub rnams su thal ba'i bsam pas ma yin pa'o/_/de bzhin du rgyun du zhes pa ni ma dub pas dub pa mi 'dor te/_rnal
[\[178a.3\]]'byor bas rgyun mi 'chad par rnal 'byor la goms par byed de/_ji ltar byis pas ma'i nu ma rgyun mi 'chad par 'jib kyang mi skyo ba de bzhin du ye shes la goms par byed de mgal me'i 'khor lo bzhin du yang ngo /_/de bzhin du bstan pas bla na med pa'i sbyor ba skye ste/_/des na de kho na nyid/_/_
[\[178a.4\]]rig pa'i rnal 'byor bas mi zad pa'i ye shes thob par 'gyur ro/_/des na gnyis med pa 'dis brtson 'grus 'grub par 'gyur zhes gsungs te/_des kyang 'dir nga rgyal gyis don dam pa'i byang chub sems dam pa phul du byung ba thob pa'o/_/de yang las kyi rnam par smin pa'i phyir rdo rje ste
[\[178a.5\]]mi phyed pa'o/_/de bzhin du dpal rdo rje sems dpa' chos kyi dbyings kyi mtshan nyid kyis yang dag par thob pa'o/_/de'i stobs kyis gsal bar sangs rgyas byas pa'o/_/de'i byang chub nyid ni spro ba'o/_/de bzhin nyid lhan cig skyes pa'i rgyud de nyid shes rab kyi pha rol tu phyin pa chos kyi sku'i
[\[178a.6\]]rang bzhin no/_/slar yang pha rol tu phyin pa kun dngos zhes pa ni pha rol tu phyin pa bcu'i sa rnams so/_/de bzhin du snang ba med pa'i phyir kun tu 'od de bzhin gshegs pas bcu gcig pa'o/_/de la gnas pa'i phyir lhan cig skyes pa chen por 'gyur te rang gi don du'o/_/de bzhin du lhan cig skyes
[\[178a.7\]]ba bar ma'i ni pha rol tu phyin pa bcu dang kun tu 'od dag gnyis med pa'o/_/de yang drag po kun za ba bzhin 'od gsal ba rnam par rtog pa thams cad za ba'o/_/des na sangs rgyas thams cad kyi sgom pa'i mchog de nyid las rnam par sgeg pa 'di byung ba na 'gro ba brtan pa de la de skad ces bya'o/_/_
[\[178b\]]
[\[178b.1\]]g.yo ba zhes pa ni zhe 'gras pa'i bdag nyid do/_/de bzhin du dge ba'i bsam pas byang chub sems dpa' mtha' yas pa dang rdzogs pa'i sangs rgyas rnams kyis gsungs gsal pos nyan thos la sogs pa rnams la chos bstan to/_/sogs pa'i sgras ni rang sangs rgyas rnams bsdu'o/_/
[\[178b.2\]]de nyid rnal 'byor pas bsgom bya zhes pa ni bden pa'i dngos dang /_de bzhin du mi bden pa'i dngos po de dag dang bral bar nges pa'o/_/de ji ltar nges she na/_dngos po zhes pa ni 'jig rten pa'i kun rdzob kyi bden pa'o/_/dngos po med pa zhes pa ni 'jig rten las 'das pa'i bden pa'o/_/_
[\[178b.3\]]de yang nye bar len pa'i mtshan nyid do/_/de ltar 'jig rten pa dang 'jig rten las 'das pa dag las grol ba ster ba'o/_/des ni don dam pa'i ye shes bsgom par bya'o/_/myur du 'grub 'gyur te zhes pa ni ji ltar 'grub ce na/_'jig rten pa dang 'jig rten las 'das pa dag la bskul ba de
[\[178b.4\]]la de skad ces bya'o/_/rnal 'byor pa de nyid dpa' bo nyid de thabs myur bas 'grub pa'i don to/_/'on kyang kun nas nyon mongs pa zhes bya ba la sogs pa ni go sla'o/_/nyid tsam pa ni nges par gzung ba'o/_/kun nas nyon mongs pa 'di rnams la 'jig rten pa'i bya ba la gnas pas ngo tsha ba mi
[\[178b.5\]]bya ste byis pa bzhin du rnam par dpyad ces dgongs so/_/des na de la mtha' yas zhes bya ba la sogs pa la/_mtha' yas zhes pa ni rnal 'byor pa de la grangs med pa'i yon tan rdo rje 'chang bzhin no/_/skye bar 'gyur zhes pa ni 'dod pa spangs bzhin du'o/_/ji ltar 'o ma las mar
[\[178b.6\]]bzhin du bems po las bems po 'byung ngo /_/de nyid kyis sgrub pa po de'i gsungs pa/_dpal zhes pa ni gnyis med par ston to/_/des na srin po zhes pa ste ji lta ba'i mtshan nyid ma gsungs kyang thams cad bsgrub pa'o/_/de ltar thams cad song ba'i yon tan gnyis med pa las byung ba
[\[178b.7\]]thams cad do/_/de'i 'dod pa ni bde bar gshegs pa'i bzhed pa'o/_/de ltar gnas thob pa'i rnal 'byor pa de nyid ni sangs rgyas rdo rje 'chang la sogs pa'i mtshan du 'gyur ro/_/gzhan yang byis pa skye bo rnams gdug pa dang g.yo dang sgyu la chags pa de rnams rim pa bzhin/_rnam
[\[179a\]]
[\[179a.1\]]rtog chen po zhes bya ba la sogs pa gsungs te/_'dir ji srid du rab kyi mthar ma song ba'i de srid du sngon gyi bag chags kyi dbang gis so/_/chen po zhes pa ni mtha' med pa'i bskal bas rgan pa ni 'od gsal ba'o/_/ji ltar lang tsho gzhon nu mkhas pa ye
[\[179a.2\]]shes can yon tan gyis rgan pa ni rgan pa'o/_/gzhan yon tan med pa rmongs pa mi shes pa can rgan pa ma yin pa yon tan chung ngu de gang la yod pa de la de skad ces bya'o/_/de yang 'khor ba'i rnam par rtog pa'o/_/des na mun pa zil gyis mnan pa zhes pa ni ji ltar dmun long de'i
[\[179a.3\]]kun gzhi rnam par shes pa la sogs pa rnam par shes pa brgyad long ba ni ma yin te/_sngon nas lha'i mig yin pa'i phyir ro/_/de bzhin du byis pa rnam par rtog pa'i shes pa'i mun pas zil gyis mnan cing glo bur ba'i dri ma ste/_g.yo dang gdug pa dang sgyu dang gya gyu'i las
[\[179a.4\]]dang /_de bzhin du chags sogs zhes pa 'dod chags dang zhe sdang dang gti mug dang phrag dog dang ser sna la sogs pa g.yo sgyu'i dbang gis 'dor bar mi nus te/_des na rang bzhin dri ma med pa'i sems dri mas sbags te g.yo sgyu can de rnams gdon pa'i phyir 'khor bar bdud
[\[179a.5\]]rtsi'i rang bzhin gyis thabs gsungs so/_/rdo rje can zhes pa ni rdo rje sems dpa'o/_/de yang 'od gsal zhes bya ba la sogs pa ni go sla'o/_/de ltar thabs kyi rang bzhin bzhi bcur ra sa nA'i rang bzhin gyi rang gi ngo bo gsungs pa ni rdul gyi khams te/_'dod chags kyi bag chags rnams yongs
[\[179a.6\]]su zad pa'i rgyur gsungs so/_/da ni a wa d+hU ti'i rang gi ngo bo bstan pa'i phyir/_des na zhes bya ba la sogs pa gsungs te/_'dir chags pa bar ma ni lhan cig skyes pa'i dga' ba'i skad cig ste/_de nyid 'od gsal ba'o/_/des na 'di las gzhan pa'i dam pa'i dngos po ci yang yod pa ma yin
[\[179a.7\]]no/_/sdug bsngal zhes bya ba la sogs pa ni go sla'o/_/de nyid ni brjed ngas pa byed pa de las gzhan ci yang med ces bya ba la sogs pa byed pa'o/_/rgyu ni zhes pa ni rgyu gtso bo ma yin pa gzhan de ni med de/_'khrul pas 'khor ba'i bde ba sna tshogs pa/_/rjes su tshol ba de ma lus zad pa/_/zhes pa rnam
[\[179b\]]
[\[179b.1\]]par rtog pa'i bde ba zad pa'o/_/de nyid kyis na 'ching ba zad par 'dod pa'o/_/des na mi smra bar 'gyur ro/_/rdzogs sangs rgyas zhes bya ba la sogs pa ni don ji lta ba bzhin no/_/de'i phyir sems zhes pa ni brgya lam na bsgoms pas skyon des shin tu brtags nas 'bad pas brtan par
[\[179b.2\]]bya'o/_/min la le lor 'gyur te/_de'i tshe sems rang bzhin gyis sna tshogs pa'i rnam par des ni gnyis gnyis su 'gyur te/_de'i rang bzhin rang bzhin med pa'o/_/des na 'khor ba'i sdug bsngal de nyid kyi rang bzhin 'gog cing sngon du gsungs pa'i rang bzhin gyis bya ba nye bar 'gro
[\[179b.3\]]ba ste bems po'i khams bzhin no/_/de ltar a wa d+hU tI'i rang bzhin gyis ngo bo gsungs so/_/des na gnyis med par 'gro zhes pa'i tshul gyis so/_/rnam pa bdun gyi bde bas de ltar mdor bsdus na rnam pa gsum la brgyad cu'o/_/rgyas par ni bye ba phrag brgyad cu'i tshad dang grangs med
[\[179b.4\]]pa skad cig dang thang cig la srog gi rang bzhin gyis 'byung ngo /_/de bzhin du ji srid rtog pa zhes bya ba la sogs pa ni go sla'o/_/de bzhin du bsgom pa zhes bya ba la sogs pa ni/_'dir ji skad du rnal 'byor ba 'khor ba la gnas pa de srid du rnam pa dang bcas pa'i bsgom pa la dmigs
[\[179b.5\]]par 'gyur te/_gzhan du na thun mong gi dngos grub rnams bsgrub par mi 'gyur ro/_/des na sems can rnams yid ches par mi 'gyur ro/_/'on kyang rnal 'byor pa sangs rgyas nyid ces pa ni dang po nyid nas sems mthar thug pa'o/_/des na 'gyur zhes pa ni don dam pa'i sgrub thabs la
[\[179b.6\]]nan tan byed par 'gyur ba'o/_/de yang mtshon bya zhes bya ba la sogs pas gsungs te/_'dir mtshon bya'i rnal 'byor goms pa yang gang gis mtshon pa mtshon pa med par bya ste/_sngon du gsungs pa'i rang bzhin gsum gyis rang gi don ngo bo gsum bsgom pa'o/_/de la mos pas
[\[179b.7\]]gnas pa'i rnal 'byor pas de yang srog dang rtsol ba'i rim gyis nye bar mtshon par bya'o/_/de bzhin du srog dang rtsol ba'i rnam pa drug cu rtsa bzhi'o/_/tshig gi dbye bas drug cu rtsa bzhi'i rnam pa'i bsam gtan rnams su 'gyur ro/_/de rnams kyang gnad kyi sgo rnams su mtshon par bya'o/_/_
[\[180a\]]
[\[180a.1\]]de la gnad kyi sgo gsum pa/_'dir lus la gnad phye ba'i sgo gcig kyang drug cu rtsa bzhi'i rnam pa'o/_/lte ba'i gnyis gnyis drug cu rtsa bzhi dbye bas mdud pa drug cu rtsa bzhi rnams su gnyi ga las rgyu ba 'di nyid kyis 'dod pa'i gnas skabs drug cu rtsa bzhi
[\[180a.2\]]rnams so/_/de rnams kyi gnas rnams su rim pa bzhin brjod pa 'di lta ste dkar po'i phyogs kyi dkar po'i tshes gcig la sogs pa la mthe bo nas brtsams te/_mthe chung gi mthar thug par steng du bu ga bzhi'o/_/de bzhin du long bu'i gnas su bzhi ni mdun dang rgyab dang logs
[\[180a.3\]]gnyis su'o/_/de bzhin du pus mo la mdud pa bzhi'o/_/de bzhin du rked pa dang brla'i mtshams su yang snga ma bzhin no/_/sgo nga la yang de bzhin no/_/gsang ba dang lte ba dang snying ga dang mgrin pa'i g.yon logs rnams su yang bu ga bzhir 'gyur ro/_/de bzhin du lag pa
[\[180a.4\]]g.yon pa'i sor mo'i rtsa ba rnams su rkang pa g.yon pa'i sor mo bzhin no/_/lag pa'i mkhrig ma rnams su ni long bu'i gnas bzhin no/_/gru mo'i gnas su ni pus mo bzhin no/_/de bzhin du dpung par ni rked pa bzhin no/_/de bzhin du za yu ba dang mkhur tshos dang rna ba'i rtsa ba dang
[\[180a.5\]]mig g.yon pa'i zur dag tu gnad gnyis su 'gyur ro/_/de bzhin du smin ma'i bu ga dang /_de bzhin du mtshog ma dang dpral mtshams dang /_de'i g.yon zur gyi gnas bzhi ru gnad kyi sgo gnyis gnyis so/_/de bzhin du spyi bo dang gtsug tor dang rgyab kyi char gnad kyi sgo phra mo gnyis
[\[180a.6\]]gnyis drug go/_/de ltar rnam pa drug cu rtsa bzhir rtogs par bya'o/_/de bzhin du nag po'i phyogs kyi nag po'i tshes gcig la sogs pa la g.yas rnams kyi gnad kyi sgo'i rnam pa drug cu rtsa bzhi'o/_/de dag la dbyug pa sor sor re re'i dus kyi dbang gis nya dang gnam stong gnyis 'dus par bya'o/_/_
[\[180a.7\]]des na a wa d+hU tI'i ye shes kyi dkyil 'khor gyi skad cig las te de'i phyir mtshon bya mtshon par bya'o/_/rdo rje rlung gis gnas kyi sgo dbye bar bya ste/_srog gi rgyu bas so/_/de yang /_rang 'dod lha yi skyor ba yis/_/zhes pa ni rang bzhin gyis dag pa thog ma med pa nas chos kyi sku'i mtshan nyid
[\[180b\]]
[\[180b.1\]]kyi lha de bzhin nyid yang dag pa bdag med pa la mos pas thig le stong pa mtshon par bya'o/_/mtshon bya ba de yang mtshon pa med par bya'o/_/de nyid kyis na rdzogs pa'i mtshon bya zhes gsungs so/_/gsum pa zhes ni lus dang ngag dang sems so/_/gnas zhes pa ni bde ba rnams kyi gzhi'o/_/'di
[\[180b.2\]]rnams nam mkha' lta bu zhes pa ni chos kyi dbyings dang mtshungs par 'gyur ba'o/_/de ltar 'dod pa thams cad rab dor te/_/zhes bya ba la sogs pa ni go sla'o/_/'di nyid kyi bsam gtan gyi sbyor ba'i gnas gsungs pa/_ri'i rtsa zhes bya ba la sogs pa ni 'dir las dang po rnams
[\[180b.3\]]kyi ni sgra ji bzhin no/_/rdzogs pa'i rnal 'byor pa rnams kyi 'dod pas mtshan ma'i rgyu'i gnas rnams la de'i tshe ri'i rtse mo zhes pa ni ri brags kyi steng du sprin med pa'i nam mkha' la rnal 'byor ma drug cu rtsa bzhi brtan par 'gyur ro/_/de rnams kyang srog bcu dang de bzhin du dkyil
[\[180b.4\]]'khor bcu dang /_mtshan ma bcu dang /_gnas skabs bcu dang /_ye shes bcu dang /_rang bzhin bcu'o/_/de bzhin du bsam gtan bzhi ste/_drug cu rtsa bzhi po de dag thams cad nam mkha'i mtshan mar shes par bya'o/_/de bzhin du zhi byed gnas zhes pa mtshan nyid gcig pa'i
[\[180b.5\]]gnas rnal 'byor ma rnams kyi brdas 'dul bar 'gyur te/_de rnams kyi sgrub pa po la bka' stsol ba 'grub bo/_/yang na pad+ma'i tshal zhes pa ni mtsho'i nang du mtshan mo dus su pad+ma'i rang bzhin du yongs su brtag pa ste/_nang gi rtsa rnams pad+mar snang ba'i phyir ro/_/des na rang nyid pad+ma'i tshal
[\[180b.6\]]bzhin du so sor snang ngo /_/de'i tshe kun tu skrag par mi 'gyur te/_sngon du phyi'i skyed mos tshal khyad par can te/_gang du me tog dang 'bras bu rnam pa sna tshogs pa'i dngos po rnams kyis brgyan par 'gyur ba'o/_/des na sems de'i bdag nyid can du 'gyur ro/_/de'i tshe rang bzhin dang
[\[180b.7\]]bral bar 'gyur ro/_/yang na 'di lta bu'i gnas su'o/_thams cad ces pa ni skye bo dang bral zhing 'bras bu la sogs pa thams cad kyis brgyan pa de la de skad ces bya'o/_/rgas pa'i dbang gis nus pas kyang res 'ga' rang gi khyim du dngos po thams cad spangs te bsgom mo/_/_
[\[181a\]]
[\[181a.1\]]yang na sems kyi mos pas gang du sems mngon par dga' ba dngos po'i khyad par gyi rang bzhin yid du 'ong bar ro/_/'di dag thams cad mkhyen pa zhes bya ba la sogs pa ni go sla'o/_/gnas ni gang zhes pa ni sems can gang dang gang mos pa'i bdag nyid
[\[181a.2\]]dang des gnas su bya'o/_/gzhan ni go sla'o/_/phyag rgya bzhi zhes bya ba la sogs pa ni gti mug gi gnyen po ni dam tshig gi phyag rgya'o/_/zhe sdang gi gnyen po ni phyag rgya chen po'o/_/phrag dog gi gnyen po ni las kyi phyag rgya'o/_/'dod chags kyi gnyen po ni chos kyi phyag rgya'o/_/phyag
[\[181a.3\]]rgya de dag ces bya ba la sogs pa la de dag ces pa ni gti mug la sogs pa'i rig ma rnams spyan ma la sogs pa'i lha mo'i gzugs su bskyed de tha mal pa'i dbang gis so/_/rang byin gyis brlabs pa'i bdag nyid kyi rnal 'byor ma sna tshogs pa sgyu ma lta bur ro/_/de ltar rnal 'byor pas
[\[181a.4\]]bsten pa ni mchod pa ste/_rig ma ltar bsams nas so/_/mngon sum du zhes pa ni rnal 'byor pa rang nyid kyang lha'i bdag nyid du 'gyur ro/_/de ltar gnyis ka yang lha'i gzugs su so sor snang ngo /_/des na rmongs pas zhes pa ni dkar pos zhi ba'i las so/_/khro bos zhes pa ni nag
[\[181a.5\]]pos drag po'i las so/_/de bzhin du chags pas zhes pa ni dmar pos chags pa'i las byed do/_de ltar 'dod chags dang zhe sdang dang gti mug gi las kyis de rnams kyi gnyen po'o/_/de don du zhes pa ni de'i don du'o/_/rab tu byed pa lnga po zhes pa ni rtog pa dang po'i rab tu byed pa
[\[181a.6\]]dang po ni brjod pa dang rjod par byed pa dang byang chub tu sems bskyed pa la sogs pa'i bsgom pa'i de kho na nyid kyi bar du byed pa'o/_/gnyis pa ni byang chub sems la 'jug pa zhes pa'o/_/gsum pa ni de kho na nyid bstan pa'o/_/bzhi pa ni rtog pa gnyis pa'i rab tu byed pa dang po byang chub sems
[\[181a.7\]]kyi dbang bskur ba'o/_/lnga pa 'di ni shes rab dang thabs kyi bdag nyid kyi bsgom pa ston pas so/_/de'i phyir de rnams kyis rgyal ba yang dag par bskyed pa'o/_/de bzhin du res 'ga' rnal 'byor pa sems can gyi don gyi dbang gis bsgoms pa las langs shing rnal 'byor la mi dmigs
[\[181b\]]
[\[181b.1\]]pa de'i tshe thun tshod bstan pa'i phyir tho rangs zhes bya ba la sogs pa gsungs so/_/phyag rgya'i sbyor ba zhes pa ni sngon du gsungs pa'i tshul gyis a wa d+hU tIr bzhugs pa ste/_gzung ba'i rim pas srog gzhag par bya'o/_/gzhan du rnal 'byor nyams so/_/des na dngos grub mi 'gyur zhes pa ni
[\[181b.2\]]gzhan du ma yin par nges pa zhes pa'i don to/_/de bzhin du bstan pa smod ces bya ba la sogs pa ni bstan dang dus thams cad du lhan cig pa'i rnal 'byor pa phyag rgya des rgyas btab cing spyi'i phyag rgya spangs pa'o/_/smod ces pas ni rmongs pas kha na ma tho ba byed pa spang ba'o/_/'jigs pa
[\[181b.3\]]zhes pa ni 'jigs pa dang bcas pa ste 'khor bar smod pa'i skye bo mi srun zhes pa la sogs pa'o/_/'on kyang mngon sum zhes bya ba la sogs pa gsungs te/_rnal 'byor pa dam bcas pa brtan por rtag tu 'di 'bad pa 'di sgrub po/_/de yang mngon sum shes zhes pa ni phyag rgya chen po'i
[\[181b.4\]]dngos grub kyi mtshan nyid kyi shes rab ma ma rnyed na/_de'i phyir/_byol song la yang des goms bya/_/zhes pa ni phyugs bzhin du rgyun du bya ba'o/_/de yang brjod pa mi byed ces pa ni 'di lta bu'i yang dag pa'i sbyor ba dam tshig dang lhan cig pa gal te rnal 'byor pa mi byed na de'i tshe dam tshig nyams par
[\[181b.5\]]'gyur ro/_/de ltar las kyi phyag rgya dang lhan cig sbyor ba rtag tu bya'o/_/dam tshig bskyang ba'i don du ma gsungs kyang bdud rtsi lnga la sogs pa chang dang sha rnam pa sna tshogs dang ldan pa'i sna tshogs dam tshig rnams bya zhes pa ste nges pa'o/_/gal te mi byed na de'i tshe nges par 'gyur ro/_/de ci'i phyir
[\[181b.6\]]zhe na nyin re la sogs par rnal 'byor pa mi phyed pa ni bcom ldan 'das kyi nges pa'o/_/de ci'i phyir de'i bya ba'i don to/_/de ltar 'dir brjod de/_gang dag chang ni mi 'thung dang /_/yul gyi bdud rtsi mi bsten zhing /_/rgyun du byang chub sems mi bsten/_/skyes bu de 'dir glang dang mtshungs/_/_
[\[181b.7\]]slob dpon gus shing dam tshig gis ni tshim/_/sdug dang mngon 'dus dam tshig zas rtag za/_/sems can sdig pa 'di rnams nges bsnun pas/_/dus kun btung ba chang gi btung 'di bya/_/rdo rje mkha' 'gro gcig gi skus/_/bde bar gshegs pa'i spyod pa bya/_/rnam par mi rtog
[\[182a\]]
[\[182a.1\]]bdag dngos kyis/_/yul ni bsten zhing spyad par bya/_/thams cad du ni chang snying po/_/sems can sems bzang po yis btung /_/gal te yang ni 'dir byang chub/_/rab tu thob pa'i rgyu med na/_/sgyu ma'i rang bzhin 'di la blta/_/sha yi mchog ni bza' bar
[\[182a.2\]]bya/_/rnal 'byor ma yi 'khor dbus gnas/_/de ru ro ni mang po la/_/lus can la ni dmar por 'khyud/_/cang te'u lag thogs slar gar bya/_/snod min la ni mngon 'dod chang /_/sbyin pa dang ni btung mi bya/_/de ltar dam tshig bsten zhing bsgrubs na dngos grub tu 'gyur ro/_/gzhan
[\[182a.3\]]du bag med pa la sogs pas dam tshig nyams par 'gyur ro/_/des na dngos grub thob par mi 'gyur ro/_/des na nyin re'am zla re'am lo re'am rtag tu gal te rnal 'byor ma mchog gis pad+ma la reg par mi byed na de'i tshe slar yang dam tshig dang sdom pa la sogs pa gzung bar bya'o/_/de'i
[\[182a.4\]]phyir zhes bya ba la sogs pa ni go sla'o/_/de ltar sangs rgyas yang dag pa'i/_/kha sbyor ba yi sbyor ba yis/_/zhes pa ni shes rab dang thabs kyi sbyor bas so/_/bud bya ba dang bya ba min par zos/_/b+ha/_mchog tu mi 'gyur ba ni gzung /_/saM/_yang dag sbyin pa'i sbyor ba yis/_/mya/_
[\[182a.5\]]dam tshig gnyis ni gcig tu bya/_/saM/_yid kyi dbang po yang dag mnan/_/pu/_skyes bu nyid du nye bar 'gro/_/ta/_TaM zhes pa ni gnyis dbus su/_/yo/_/skye gnas bu gar a ni sbyar/_/ge_/khyim gyi snying por song nas thim/_/na/_yid kyi dngos po 'dir mi snang /_/de ltar bsgom
[\[182a.6\]]pa'i rnal 'byor ba/_/'khor ba las brgal pha rol 'gro/_/lhag ma ni go sla'o/_/de ltar shes rab dang thabs kyi don bsgom pa zhes pa ni bsam du med pa gnyis med pa'o/_/de'i don ni nye bar brtags pa'i tshig gang gi rtog par 'gyur ba ste/_des na bsgom pa la 'jug pa'o/_/de yang rtog
[\[182a.7\]]pa gnyis pa'i rab tu byed pa gnyis pa de'i'o/_/kha sbyor thig le'i rgyud kyi rgyal po'i brtag pa gnyis pa'i rab tu byed pa gnyis pa'i rgya cher 'grel pa yang dag pa'i lta ba'i dran pa'i snang ba'i gzhung bstan pa ste gnyis pa'o//_//da ni bsam du med pa'i lha'i rnam pa bsgom pa brjod pa'i phyir/_
[\[182b\]]
[\[182b.1\]]de nas zhes bya ba la sogs pa gsungs te/_rab tu byed pa lnga'i rjes thogs su rgyal ba 'byung ba'i rgyu'i phyir de nyid kyi lha'i bdag nyid kyi sgom pa dang /_/dkyil 'khor gyi 'khor lo'i tshul gyis so/_/de yang yang dag bshad par bya/_/zhes pa ni phyi dang nang gi bdag nyid do/_/'khor lo
[\[182b.2\]]kun gyi rnam 'phrul nyid/_/ces pa ni rgyud thams cad kyi gang dkyil 'khor gyi 'khor lo ma lus pa de rnams la khyab par byed pa'o/_/de yang rdo rje sems dpa' la sogs lha'i zhes pa la sogs pa'i sgra ni dpal 'dus pa la sogs pa rnal 'byor dang rnal 'byor ma'i rgyud mtha' dag pa de
[\[182b.3\]]rnams kyi dkyil 'khor ba dang gtso bo rnams kyi'o/_/thams cad du ni sna tshogs mchog_/ces pa ni de lta bu'i brtan pa dang g.yo ba'i dngos po sna tshogs pa rnams 'od gsal ba ste/_gang gi phyir thams cad la khyab par byed pa'i chos kyi sku'i rnal 'byor ma'i rang bzhin ni gnyis med pa'i yang
[\[182b.4\]]gnyis med pa'o/_/de'i longs spyod rdzogs pa nyid kyis na mchog go_/de nyid ni gsal por dkyil 'khor gyi 'khor lo'i gzugs so/_/de lta bu gang du bsgrub ces pa ni gsungs pa/_gsang ba zhes bya ba la sogs pa ni 'dir yi ge bcu drug ni de kho na nyid bcu drug ste/_bcom ldan 'das
[\[182b.5\]]kyis rdo rje gsang ba bla ma zhes pa las gsungs pa/_'di lta ste/_ra/_khrag gi khams ni byas pa'i bdag_/rus pa'i dra ba bzhu bar bya/_/zhag rnams 'gul zhing 'gul bar 'gyur/_/lus kyi dra ba gsad par bya/_/ha/_khu ba dbus su bsnun pa ni/_/bde ba rnam shes mtshan nyid do/_/thim pa
[\[182b.6\]]ster ni thim bya ste/_/phung po lnga ni gsad par bya/_/s+ya/_mchog gi byang chub sems ni bsten/_/thig le'i gzugs ni mi shes pa/_/blo ldan bsam gtan tsam gyis ni/_/'gro dang 'ong ba 'gog par byed/_/pa/_pad+ma'i 'dab ma'i rnam 'dra ba/_/pags pa stong pa'i gnas kyi mchog_/rlung
[\[182b.7\]]gi gzugs su 'ongs nas ni/_/thig le mi 'dzag pa la reg_/ra/_ro dang dri ni nye bar 'gro/_/lha yi dbang po yis ni phye/_/bsnams kyang der ni yod min pa/_/ye shes dri ni bla na med/_/me tog nyid kyi nam mkha' ni/_/snying gi dbus su kha ni phye/_/de las lhan cig skyes pa ste/_/tshig gi
[\[183a\]]
[\[183a.1\]]lam las 'das spyod yul/_/ra/_ra sa nA yi mkha' dbus su/_/chags pa kun tu thim pa der/_/snying rje yi ni ro skyes te/_/des na bsam gyis mi khyab gsungs/_/me/_sha 'di rtag tu zos pa ni/_/'bar ba bzhin du don dam pa/_/'drangs pa nyid
[\[183a.2\]]ni 'dir mi byed/_/seng ge bzhin du yongs su zos/_/sa/_kun nas nor bu gtsug tor gyis/_/mtshams gnyis la ni nyer brten nas/_/srog ni mi g.yo bar byas pas/_/stong dang mi stong pa ni 'gro/_/rba/_g.yon pa'i rtsa nas bkug nas ni/_/de ni mgo nas rkang mthe bor/_/_
[\[183a.3\]]srog gi thig le drug gi phyed/_/gnas la brten te dbang ba nyid/_/t+ma/_bag chags gnas ni kun zos pas/_/snang ba gsum ni 'byung ba'i phyir/_/dbang po rnams dang bral ba yis/_/sdong bu las skyes pad+ma gnyis/_/bya/_smin mar song ba'i rnal ma dgod/_/cho ga 'dod pa
[\[183a.4\]]rnams kyis gzung /_/mar khu'i dri ni dri zhim pa/_/gtso ni sgrub pa'i thabs kyis bsgrub/_/bu/_mtho min gnas su thig le ni/_/bgrod med ting du bzung ba ni/_/zhi byed mchog tu brtag pa ste/_/yid lta bu yis mchog ni mnan/_/sA/_mchog gi sbyor ba bsgrub par bya/_/kun rdzob
[\[183a.5\]]bden par lta ba yi/_/shes pa yang ni de la med/_/ye shes snying po btus pa'o/_/d+ha/_chos dang chos min rnam dpyad pa/_/mkhas pa rnams kyis mi bya'o/_/gang gi rnam pa kun gyis ni/_/tshig 'di yis ni dngos po med/_/ye/_gang dang gang gi rnam pa yis/_/'chi ba sngon du 'gro ba
[\[183a.6\]]dor/_/de dang de ni thams cad bya/_/la lar la la'i ci yang med/_/de ltar gnas rnams su sna tshogs kyi mchog bsgrub par bya'o/_/de bzhin du rgyu'i gnas dang 'bras bu sgrub pa'i yang gnas gsungs pa/_rnam par dben pa zhes bya ba la sogs pa 'dir rnam par dben pa zhes bya ba ni
[\[183a.7\]]bdag gi ngar 'dzin pa spangs pa ste/_sngon gyi tshul gyis so/_/gnas zhes pa ni gcig gi rnam pa'i sems kyi gnas de la de skad ces bya'o/_/'am zhes pa ni rang gi lag pa gnyis bzlog pa rgyab tu thal mo sbyar ba bcings pa'i sbyor bas mgo gzung zhing lce rim las bzlog par bya ste/_de bzhin
[\[183b\]]
[\[183b.1\]]du steng gi rkan gyi mdud pa la reg par byed pa'o/_/byed pa des srog gi rlung dbyung ba dgug pa'i rnam par gnas te/_sna yi dbugs dbyung ba dang 'jug pa mi 'gro ste/_gnas de ru rang gi sems nye bar mtshon par byas pa de ni bsgom pa de bzhin du 'gyur ro/_/rang gi skyed mos tshal zhes pa la
[\[183b.2\]]sogs pa ni slar la yang dkyil 'khor bcu po rnams rang rang gi dus tshod la gang du skyes pa de rnams la der lag pas mnan pa'o/_/'dir gsungs pa/_gtsug tor dang ni spyi bor gsungs/_/smin ma'i dbus dang mgrin pa'i mtshams/_/snying ga dang ni lta ba'i gnas/_/rgyu zhabs nyid
[\[183b.3\]]dang gsang ba'i rtsar/_/nor bu'i bu ga de bzhin te/_/lce'u chung ba yi mdud pa'i rtser/_/gnas 'di rnams su srog ni gang /_/skyes pa de ni dgag par bya/_/lag pa gnyis ni rnams bzung pas/_/gnad kyis mtshams ni brtsir bar bya/_/dkyil 'khor re re rgyu ba yis/_/'gro dang 'ong ba
[\[183b.4\]]'gog pa nyid/_/des ni dgag pa dag ni bya/_/sgom pa rtogs pa'i sems kyis ni/_/sangs rgyas sku la sogs pa sgom/_/de nas rdo rje 'chang sa thob/_/de ltar sa la rab brten te/_/longs spyod rdzogs pa'i rnam par bya/_/bsam du med bsgom bsam pa'i phyir/_/rang bzhin las 'byung
[\[183b.5\]]ngo bo nyid/_/sogs pa'i sgras ni phyi'i skyed mos tshal la sogs pa'i dang po'i gnas su bya'o/_/de ltar rang bzhin gyis dri ma med pa'i ye shes nyid/_kun tu zhes bya ba la sogs pas gsungs te/_sna tshogs phyag rgya zhes pa ni rang bzhin gyi sku gang gis phung po dang khams dang skye mched la sogs
[\[183b.6\]]pa sna tshogs pa rgyas btab cing de la brten pa yang 'dis rgyas btab ste/_de ltar phan tshun rgyas par yid ches par bya'o/_/des na sna tshogs kyi phyag rgya stong pa nyid kyi skus sdom pa'o/_/kun du sna tshogs sdom pa zhes pa ni de yang stong pa nyid kyi ye shes rnam pa kun gyi rang bzhin gang brtan pa dang /_
[\[183b.7\]]g.yo ba la sogs pa sna tshogs pa rnams kyi nang du 'dus pas kyang dngos po thams cad kyang sdom pa'o/_/de nyid kyi rang bzhin nyid kun tu zhes bya ba la sogs pa la kun du'i sgras ni ba la sogs pa'i las tshogs rnams bzung ngo /_/de rnams kyi sna tshogs ni sems can sna tshogs pa'i don
[\[184a\]]
[\[184a.1\]]byed pa'o/_/de bzhin du rang gi ngo bo nyid du bya ba ni 'bras bu'i gzugs de nyid 'bras bu'i go 'phang thob pa'i rgyud sna tshogs dri ma med pa'i chos kyi rang bzhin du 'gyur ro/_/bsgrub par bya zhes pa ni rjes su 'jug pa'o/_/ji ltar bde bar zhes pa ni rang rig pas zab mo'i longs
[\[184a.2\]]spyod rdzogs pa'i sku bsgrub par bya zhes pa'i don to/_/de bzhin du dkyil 'khor zhes bya ba la sogs pa la/_dkyil 'khor ni dngos po thams cad gcig pa'i dngos po'o/_/dngos po ni de bzhin gshegs pa thams cad kyi sku dang gsung dang thugs las byung ba rnams so/_/de rnams kyi lus dang ngag
[\[184a.3\]]dang sems bsdus pa'i gzugs ni rdo rje 'dzin chen po chos kyi sku'i mtshan nyid he ru ka la sogs pa'i gzugs te/_de yang rang bzhin gyi sku las byung ba'o/_/stong pa nyid ye shes zhes pa ni sna tshogs mthong ba sangs rgyas kyi sku'o/_/de bzhin du yang khro bo rnams kyis zhes pa ni rang bzhin gyi dbang gis
[\[184a.4\]]nyin mo skyes pa rnams te/_'dus pa la sogs pa rnal 'byor gyi rgyud rnams kyi tshul gyis so/_/khro bo gshin rje gshed la sogs pa bcu po rnams rim pa bzhin du brjod do/_/gshin rje gshed ni gsang ba'i rtsar/_/bu ga gcig nas 'bab nang du/_/sa yi dkyil 'khor ming can la/_/sna tshogs
[\[184a.5\]]bya ba rnams ni byed/_/shes rab mthar byed khro chen po/_/chu so'i bu ga bshang lam nang /_/chu yi dkyil 'khor ming can la/_/der ni rgyas pa'i las byed do/_/pad+ma mthar byed lte rtsa bar/_/a ni 'byung ba'i bu ga ru/_/sems can thams cad bsad pa ni/_/me yi dkyil 'khor la ni bya/_/snying gar khro bo
[\[184a.6\]]bgegs mthar byed/_/bu ga thig le 'bab nang du/_/rlung gi dkyil 'khor rgyu ba la/_/bskrad pa'i las ni sna tshogs byed/_/mgrin par khro bo mi g.yo bas/_/yid bzangs bu ga'i nang du ni/_/dkyil 'khor nam mkha'i ming can la/_/dbang gi las rnams byed pa yin/_/smin ma'i dbus su dbyug sngon
[\[184a.7\]]can/_/mdzod spu'i bu ga'i nang du'o/_/g.yon pa'i nam mkha'i dkyil 'khor la/_/dgug pa'i las ni sna tshogs byed/_/spyi bor 'dod pa'i rgyal po ni/_/bu ga a wa d+hU tI 'bab/_/rlung zhes bya ba'i dkyil 'khor la/_/rengs pa'i las ni thams cad byed/_/gtsug tor du ni stobs po che/_/bu ga
[\[184b\]]
[\[184b.1\]]nam mkha' 'byung ba ru/_/me yi dkyil 'khor rgyu ba la/_/dge ba yi ni las rnams byed/_/gsang ba'i lte bar gnod mdzes ni/_/khu ba 'byung ba'i bu ga ru/_/chu yi dkyil 'khor rgyu ba la/_/lkugs pa yi ni las rnams byed/_/lce'u chung mdud par gtsug tor ni/_/bu ga
[\[184b.2\]]bdud rtsi thig le 'bab/_/sa zhes bya ba'i dkyil 'khor la/_/rmongs pa'i las ni thams cad byed/_/de ltar khro bo mchog thams cad/_/sgyu ma'i rnam par lta bu nyid/_/'bad pa yis ni bsam byas nas/_/de nyid rnal 'byor pa ru 'grub/_/de rnams dbang po'i gzhu lta bur/_/_
[\[184b.3\]]rnal 'byor 'dzin pas blta bar bya/_/sa bcu yi ni nang rnams la/_/gnas kyang der ni mi mthong ngo /_/tshogs kyi grangs ni thob pa nyid/_/gzhan du yi ni g.yo ba min/_/de ltar rang bzhin thams cad ni/_/mthong ba yid kyi mtshan nyid do/_/de ni rnam par bcom pa'i phyir/_/_
[\[184b.4\]]sangs rgyas sa ni dri med 'od/_/de bzhin du zhi ba zhes bya ba la sogs pa ni mtshan mo'i ni zhi ba'i lha rnam par snang mdzad la sogs pa'i de bzhin gshegs pa bzhi dang /_de bzhin du sa'i snying po la sogs pa'i byang chub sems dpa' drug skye'o/_/de ltar de bzhin gshegs pa dang /_
[\[184b.5\]]byang chub sems dpa' bcu po rnams sngon du gsungs pa'i gnas su srog rgyu ba'i dus kyi khyad par las skye bar 'gyur ro/_/de rnams kyi las ni sngon bzhin du bya'o/_/dang gis ni slar yang khro bo rnams 'byung ba'i dus su spyan ma la sogs pa'i lha mo bzhi dkyil 'khor so so las dang chu dang
[\[184b.6\]]me dang rlung gi dkyil 'khor gyi rang bzhin gyis so/_/de bzhin du chos kyi dbyings rdo rje ma nam mkha'i dkyil 'khor la'o/_/de rnams skye ba'i gnas ni sngon du gsungs so/_/'on kyang gnas re re la yang spu'i tshad tsam gyi rtsa lnga lngar 'gyur ro/_/de bzhin du mtshan mo la gzugs rdo rje ma la sogs pa rnal
[\[184b.7\]]'byor ma lnga dkyil 'khor lnga la rgyu'o/_/de bzhin gshegs pa dang rnal 'byor ma bcu po 'di rnams kyi rgyu dang 'bras bu bcom ldan 'das kyis gsungs pa'i tshig dang 'brel pa gsungs pa/_rnam snang mdzad dang rin chen gtso/_/'od dpag med dang don yod grub/_/sa snying phyag na rdo rje dang /_/_
[\[185a\]]
[\[185a.1\]]mkha' snying 'jig rten dbang phyug dang /_/sgrib pa thams cad rnam sel dang /_/de bzhin kun tu bzang po'o/_/'di nyid gcig ma tshang ba'i yid/_/lnga bcu tham pa dag gis bshad/_/de rnams kyi ni gtan dbab brjod/_/rgyu yi phyir ni gnas la spyod/_/gcig
[\[185a.2\]]ma tshang ba'i lnga bcu yi/_/re mig rnams la rim pa bzhin/_/yi ge re re'i rang bzhin yang /_/tsa yi de kho nas phye nyid/_/dang po bdun grangs de bzhin bdun/_/bdun lnga yi ni re'u mig la/_/bai/_/dri ma med pa'i spyi bor gsungs/_/ro/_/gi wang 'chang ba ru ni 'dod/_/tsa/_rkang
[\[185a.3\]]pa'i 'og nyid du ni gtso/_/nam/_chu ba rnams ni yang dag g.yo/_/tsa/_thugs kyi 'khor lor gang phra mo/_/ra/_ro yi khams dang yang dag ldan/_/te/_de rnams nye bar 'bar byed pa/_na/_sgra tsam la ni nyes thim phyir/_/_Sha/_phung po drug la gang phra mo/_/ma/_bdud rtsi 'bab pa yis
[\[185a.4\]]ni rtsa/_/mi/_dbang po rnams la gang phra mo/_/tA/_skar ma lta bur dri ma med/_/b+ha/_lte ba'i rtsa rnams su ni 'bar/_/mo/_/khams rnams bskyed par 'gyur ba yin/_/g+ha/_dril bu'i sgra ni rtsa ni gang /_/si/_rang 'byung ga bur 'bab ces pa/_/d+hi/_nyis brtsegs snying dang lte dbus su/_/k+Shi/_'o ma'i
[\[185a.5\]]rgyun ni 'bebs byed pa/_/te/_sum khrel gyi ni dbus kyi rtse/_/ga/_'gro ba yis ni yid ni 'dzin/_/rbA/_smin ma'i dbus su 'bab pa gang /_/ba/_rtsa ba dag gi rtsa bar 'bab/_/dzra/_sum gril gyi ni dbus su rol/_/pA/_sdong bu yi ni rtsa bar me/_/Ni/_chu dang ko sko dag tu 'byar/_/kha/_bya bzhin
[\[185a.6\]]du ni pus mo gnyis/_/ga/_'gro ba yi ni bla lam du/_/b+ha/_b+ha ga'i dbus kyi rtsa ni gang /_/lo/_/ba spu mtshams rnams su ni g.yo/_/ke/_skra zhes pa ni gtsug tor du/_/shwa/_dbugs ni thams cad du 'gro ba/_/ra/_rdul 'bab pa yi rtsa ni gang /_/sh+tsa/_stan las dang po langs pa nyid/_/sa/_tshigs kun
[\[185a.7\]]du ni rab 'bab pa/_/rba/_bshang gci 'bebs par byed pa'o/_/Ni/_bar gyi dbus su sprul pa'o/_/ba/_gang du tshigs ni 'byung ba nyid/_/ra/_dga' la sogs pa yi ni rtsa/_/na/_chu yi mtshams su song bar des/_/gi sna tshogs mdud pa rab 'phyad pa/_/ska/_phrag pa la sogs rus pa'i 'phreng /_/b+hi/_/sems kyis sa
[\[185b\]]
[\[185b.1\]]bon yid ni 'phrog/_/da/_de yi yang ni gzhan ni gang /_/thA/_nu ma yi ni rdog mar gzhag/_/sa/_mtshams ni sngon 'gro rked rus te/_/ma/_de yi dbus su gzhan mtshams nyid/_/ta/_snal ma'i grangs med phra ba nyid/_/b+ha/_tshangs pa'i gnas su de las gzhan/_/tra/_dbu ma las ni thams cad 'bab/_/ka ci dang ci 'bab rtsa ni gang /_/_
[\[185b.2\]]de la bde ba brten pa'o/_/de ltar re mig mchog ni gsungs/_/bdun phrag bdun zhes bya ba yi/_/lus las rtag tu rnam shes rgyu/_/re mig bzhi bcu rtsa dgu la/_/yi ge re re'i dbus su bsgom/_/lha mo bzang mo'i gzugs can la/_/spyan ma'i bkod pa tha dag ni/_/nam mkha' gang bas zhi ba yi/_/las
[\[185b.3\]]ni dri ma med par bya/_/de bzhin mA ma kI sogs dang /_/de bzhin gzugs kyi rdo rje sogs/_/de bzhin sangs rgyas gar mkhan ni/_/ma lus bsam mi khyab par bsam//_sems can grangs ni bsam med phyir/_/de bzhin du yang las ni bya/_/des na der ni thim par 'gyur/_/rang gi re mig 'byung
[\[185b.4\]]gnyis med/_/spyan ma lha yi mig tu 'gyur/_/mA ma ka'i ni shes rab mig/_/gos dkar ye shes mig tu gsungs/_/sgrol ma sangs rgyas spyan de bzhin/_/sha yi mig tu byas pa'i bdag_/gzugs kyi rdo rje lha mo'o/_/lha yi sgra sogs de bzhin gzhan/_/sgra sogs pa yi lha mo 'dod/_/de
[\[185b.5\]]ltar yon tan khyad par gyis/_/rnal 'byor pa yi sems nyid med/_/de mig rnams la de bzhin gzhan/_/lha mo'i rigs ni grangs med pa'o/_/sgyu ma'i de nyid 'dir gsal bar/_/mdor bsdus nas ni bstan pa yin/_/slob dpon la ni bsnyen bkur bas/_/rgyas pa de ni shes
[\[185b.6\]]par bya/_/re mig mthar ni byung ba dang /_/yi ge rnam par rtog bsgom pa/_/de ni med cing 'di ni med/_/rkyen gyi don ni 'ba' zhig go/_/'on kyang thams cad mkhyen bgrod pa/_/med par de ni dmigs mi 'gyur/_/de ltar yang gsungs pa bdag gi ci zhes bya ba la sogs pa go sla'o/_/bcom ldan
[\[185b.7\]]'das kyi rgyud thams cad du/_dkyil 'khor gyi 'khor lo'i bsgom pa la sogs sngon du 'gro bas yang dag par rdzogs pa'i byang chub bsgrub pa ma yin nam/_de 'dir ji ltar sangs rgyas gar mkhan gyi bsam gyis mi khyab pa yin te de nyid bstan pa'i phyir/_/lha'i zhes bya ba la sogs pa gsungs te/_'dir thams
[\[186a\]]
[\[186a.1\]]cad sems kyi rnam 'phrul lo zhes pa ni sgom pa la sogs 'di dag thams cad nyes sems kyi rnam par rtog pa tsam du rab tu 'grub po/_/sems gcig pu nyid sna tshogs pa rnam pa'i sgom pa la dmigs pa lha'i gzugs snang ba tsam mo/_/des ni bya ba'i rgyud la sogs pa rnams su gsungs pa
[\[186a.2\]]de dag ni sems kyi rnam 'phrul rnams so/_/de yang gsungs pa/_sgom pa sems dang sems 'byung ba/_/'khrul bas sgrub pa po ni rmongs/_/sgom pa nyid kyis rtag tu grol/_/gang phyir rtog pa rnams 'ching byed/_/rtog pa bden par 'gyur ma yin/_/sems dang sems las byung ba gzhan/_/sems kyang der ni yod min na/_/_
[\[186a.3\]]sems las byung ba smos ci dgos/_/sems kyi thog med bag chags kyi/_/rtog pa las ni lus byung ste/_/lus la sems ni gnas pa yin/_/'di dag sgyu ma ru ni gsungs/_/de bzhin bsgom pa la sogs ni/_/de lta bur ni yongs su brtag_/sangs rgyas sku ru skye bar 'gyur/_/de phyir sangs rgyas 'di sgyu ma/_/sngon gyi
[\[186a.4\]]bag chags las nyid kyis/_/sems can rnams ni de de bzhin/_/gzhan las sangs rgyas 'byung ba min/_/sems can nyid kyang sems can min/_/rnam par rtog pas rnam rtog 'byung /_/de bzhin sangs rgyas nyid shes bya/_/sangs rgyas min bden pa ru 'dod/_/'on kyang sems can de sgyu ma/_/ji srid khams gsum
[\[186a.5\]]gnas kyi bar/_/de srid sangs rgyas sgyu ma yang /_/snying rje'i rkyen gyis bzhugs pa yin/_/de kun de nyid nyams dga' gnas/_/bcu drug pa yi char mi phod/_/sems dang sems byung sangs rgyas kyis/_/dngos po ru ni gdod nas bstan/_/de ltar gnyi ga mi bden par/_/de phyir bsam mi khyab sangs rgyas/_/gar mkhan
[\[186a.6\]]gyi ni sgyu ma nyid/_/ces pa ni sems sgom pa la sogs pa'i nges pa'o/_/de bzhin du sems can rnams gzhug pa'i don du'o/_/sems can zhes bya ba la sogs pa gsungs te/_bdag gis zhes pa ni shAkya thub pa bdag gis so/_/rgyud du zhes pa ni kha sbyor 'di la sogs pa rnams so/_/sems can zhes pa ni de rnams
[\[186a.7\]]la phan gdags pa'i don du'o/_/gang gi phyir sngon nas rigs gcig pa'i dngos po 'od gsal ba'i ye shes ni rdo rje sems dpa' zhes pa de nyid rtog pa'i dbang gis rigs mtha' yas te/_sems can grangs med pa'i phyir ro/_/des na mdor bsdus na/_rigs ni rnam pa lnga zhes pa ni rnam par snang mdzad la sogs pa'o/_/_
[\[186b\]]
[\[186b.1\]]bshad ces pa ni sngon du gsungs pa'i rigs pas rigs gcig go/_/stong pa'i rdo rje can zhes pa ni stong pa nyid kyi ye shes rdo rje bsam du med gnyis med pa'i rang gi ngo bo yongs su shes pa'i phyir zhes dgongs so/_/da ni 'jig rten pa dang 'jig rten las 'das pa la sogs pa'i sgom pa
[\[186b.2\]]skyed pa dang rdzogs pa'i rim pa sgrub pa thabs sna tshogs pa'i man ngag bstan pa'i phyir/_rdo rje snying po zhes bya ba la sogs pa gsungs te/_gsol ba zhes pa ni ci gsol zhe na/_'di zhus pa'o/_/bshad du gsol zhes bya ba la sogs pa ni bcom ldan 'das la zhus pa'o/_/dgyes pa
[\[186b.3\]]chen po zhes pa ni zab mo longs spyod rdzogs pa'i sku'o/_/de yang ji ltar longs spyod rdzogs pa dang /_lhan cig skyes pa'i sku dag ro gcig par 'gyur bas chos dang longs spyod rdzogs pa'i sku 'bras bu'i rang bzhin no/_/des na zab mor gsungs so/_/de ltar 'jig rten las 'das
[\[186b.4\]]pa'i kun rdzob kyi phyogs la rgyu dang 'bras bu'i bdag nyid kyi chos su 'grub bo/_/don dam par ni rgyu dang 'bras bu dag 'gog pa yod de mi bden pa'i phyir ro/_/de bzhin du gtso bo zhes pa ni ye shes kyi bdag nyid do/_/de ltar gtso bo sprul pa'i sku bcom ldan 'das la 'di zhus pa ste/_gang
[\[186b.5\]]gis zhes pa nas cho ga zhes pa'i mthar thug pa'o/_/'dis ni de lta bu'i sgrub pa po'i sems can 'grub pa'o/_/gang gis zhes pa ni dngos po'i rnam pas so/_/de bshad du gsol zhes pa de'i tshe bcom ldan 'das kyis bka' stsal pa zhes pa la sogs pa ni de bzhin gshegs pa'i lan gyi
[\[186b.6\]]tshig go/_/de bzhin du dang po zhes bya ba la sogs pa ni 'dir rnal 'byor pa rnams kyi mthun pa'i chos kyi rjes su 'brangs pa rnams kyis bsgom pa 'di bya'o/_/gang gi phyir thog ma med pa nas 'jig rten gyi chos bum pa dang ras dang shing rta sogs pa rnams la sems 'jug go/_/des na
[\[186b.7\]]de dag thog ma med pa'i bag chags kyi rgyun gyis 'jug pa 'di'i tshe bskal pa bzang po 'di la rnam par gzigs la sogs pa'i de bzhin gshegs pa rnams kyis chos ston pa mdzad cing shAkya thub pas kyang zab mo'i chos bstan to/_/de'i phyir yang zab mo'i chos ston to/_/de bzhin du yang
[\[187a\]]
[\[187a.1\]]dang po zhes pa ni rdzogs ldan gyi dus su'o/_/byams pa bsgom par bya zhes pa ni de la 'jug pa'o/_/der gnyis par zhes pa ni gsum ldan la snying rje'o/_/gsum pa zhes pa ni gnyis ldan la dga' ba'o/_/kun gyi mthar ni zhes pa ni dus gsum gyi mthar
[\[187a.2\]]rtsod pa'i dus su btang snyoms bsgom pa ni de la 'jug pa'o/_/de bzhin du rnal 'byor pa rnams kyis kyang bsgom pa'i dus su bya zhes pa ni nges pa'o/_/de bzhin du dang po sgom pa'i dus sems kyi mtha' dag rdzogs par byas te/_langs pa'i gnas skabs su rang gi don dang gzhan gyi don
[\[187a.3\]]la brtson pa des ni 'bras bu yang dag par rdzogs pa thob ste/_sems dang sems las byung ba'i dngos po'i phyir ro/_/de yang byams pa ni shin tu brtse ba'i bdag nyid de/_de'i tshe dang po'i sangs rgyas byams pa'i bdag nyid kyi rang bzhin skye'o/_/des na rdzogs ldan gyi dus kyi sems can
[\[187a.4\]]rnams phan tshun byams pa'i rang bzhin du 'gyur ro/_/des na 'bras kyi 'bru la sogs pa yang dag par rdzogs par 'gyur ro/_/de'i phyir rang bzhin gyis byams pa grub ste/_dper na skyes bu 'ga' zhig lta ba drug pa dang bral ba rmongs te yon tan med kyang de'i tshe sems can rnams la phan
[\[187a.5\]]pa byed de rang bzhin gyis brtse ba'i phyir ro/_/de bzhin du sangs rgyas dang byang chub sems dpa' rnams kyis bsam gyis mi khyab pa'i byams pa'i rang bzhin gyi grub pa des na dang por byams pa bstan te/_rtsod pa'i dus su yang sgra tsam gyis mngon du byed de rdzogs ldan gyi dus su ni sgra tsam ma
[\[187a.6\]]yin no/_/de bzhin du gsum ldan gyi dus su chos kyi cha gcig dang bral te/_sems can rnams drag po'i blo dang ldan pas de'i tshe rang bzhin gyis snying rje'i rang bzhin grub ste sngon la ltos pas sangs rgyas rnams bsgom pa'i dus su yang bgegs bskrad pa'i phyir khro bo'i ting nge 'dzin la
[\[187a.7\]]dmigs pa ni rmi lam gyi gnas skabs nyid du 'gyur ro/_/de'i tshe snying rje'i rang bzhin de yang sangs rgyas dang byang chub sems dpa' rnams kyis rtsod pa'i dus su gsung gi yi ge bstan pas sems can rnams snying rje la dmigs so zhes pa ni nges pa'o/_/de bzhin du gnyis ldan gyi dus
[\[187b\]]
[\[187b.1\]]su chos kyi cha gnyis med de/_de bzhin du sangs rgyas rnams kyis sngon du bsgom pa'i dus su bdag dang gzhan gyi gnas su bsrung ba'i 'khor lo sogs pa bsam pas cung zad sems rtse gcig pas sngon gyi dngos po dang bral te/_des na rab tu dga' ba'i yid kyis shin tu nyal ba'i
[\[187b.2\]]gnas skabs su 'gyur ro/_/des na gnyis ldan gyi dus su sems can rnams dga' ba'i yid kyis rang bzhin gyis rab tu dga' ba grub po/_/de bzhin du rtsod pa'i dus su bsgom pa'i dus su yang bcom ldan 'das kyis gsung tsam gyis bstan pa de la de skad ces bya'o/_/de bzhin du rtsod pa'i
[\[187b.3\]]dus su chos kyi cha gsum med de/_sngon du sangs rgyas rnams kyi bsgom pa'i dus su rang bzhin gyis dag pa'i phyir oM swa b+hA wa shud+d+haHzhes pa'i tshigs bcad brjod pas sems dngos po dang dngos po med pa dang bral lo/_/des na rtsod pa'i dus kyi sems can rnams blo chung ba 'khor ba dang mya
[\[187b.4\]]ngan las 'das pa'i blo dang bral ba ste/_ji ltar bsgom pa'i dus su yid brtan pa de ltar dngos po rnams la yid brtan pa'i dngos po rnams nyung zhing 'bras kyi 'bru la sogs pa nyung ba'o/_/des na btang snyoms kyi rang bzhin no/_/de yang sems can rnams phan tshun rgyu dang 'bras bu
[\[187b.5\]]rnams la btang snyoms su mi byed de/_de'i tshe bcom ldan 'das shAkya thub pas 'jig rten gyi chos brgyad rnams la mi 'jug par bya ba'i phyir btang snyoms bstan to/_/de bzhin du rdzogs ldan la sogs pa rnams kyi tshe rnams kyi tshe rnams kyang 'phel ba dang 'bri ba'o/_/da ltar tshangs pa'i
[\[187b.6\]]gnas rnams bsgom pa'i phyir ro/_/dus 'dir yang gsal ba nyid du bya'o/_/slar yang de ltar dus so so re re la rnam par bzhag pa de bzhin du bsgom pa'i dus su yang rtag tu nyi ma re re bya'o/_/de ltar yang gsungs pa sngon du sangs rgyas la bskrun pas/_sems ni nyan thos rnam pa'o/_/_
[\[187b.7\]]rdzogs ldan byams pa'i rang bzhin te/_phan tshun sems can rnams ni 'jug_/gsum ldan snying rje'i rang bzhin gyis/_/khro la brtan pa'i cha ni bri/_/sems can bgegs la gsod par byed/_/des na rang sangs rgyas su 'gyur/_/gnyis ldan gnas sogs bsrung ba ste/_/sems
[\[188a\]]
[\[188a.1\]]ni rtse gcig bsgom pa yis/_/sems can de rnams cha ni bri/_/rab tu dga' ba bsgom pas ni/_/theg pa chen po de sangs rgyas/_/btang snyoms kun gyi mtha' mar yang /_/cha gsum bri ba des sangs rgyas/_/dag pa chos kyi bsgom pa ni/_/sngags kyi theg
[\[188a.2\]]chen de sgrub cing /_/rdzogs ldan gsum ldan gnyis ldan la/_/de ltar thams cad bya ba nyid/_/rtsod dus lha yi sgrub thabs so/_/ma yis thams cad 'joms pa ste/_gti mug la sogs sdig 'byung ba/_/sems can thams cad dbang byas te/_/'tsho ba'i tshe ni bslu bar bya/_/e
[\[188a.3\]]ni dbang po thams cad de/_/shin tu tshim pa yis ni gzhom/_/nyan thos spyod pa bskyang ba'i phyir/_/dbang phyug nyid ni rtag tu 'byung /_/thams cad skrag par mi byed de/_/srog chags rnams kyi dngos po rnams/_/bskyang ba dang ni thar par 'gyur/_/de ltar dri ba'i mtshan nyid do/_/I/_
[\[188a.4\]]'di dag bu ni rtag tu bya/_/sangs rgyas 'di 'dra rgyu ni nyid/_/sdug bsngal la sogs de bzhin du/_/bden pa bzhi yi mtshan nyid rnams/_/ka ni las rnams byed pa nyid/_/gong du 'dzin pa skye ba yi/_/rgyu dang 'bras bu zhen pa'i phyir/_/grangs las 'das pa sems ni nyid/_/ru/_der ni
[\[188a.5\]]gnyis ka yod min te/_/rnal 'byor zhi ba'i don 'ba' zhig_/sems dang bral yang ru byed de/_/'dod chags 'ba' zhig gis ni btsos/_/Na/_bya ba rnam pa gnyis ni 'joms/_/nyan thos rang sangs rgyas de bzhin/_/sems can rnams la phan byed pa/_/theg pa chen po 'joms par byed/_/_
[\[188a.6\]]mu ni sdud pa nyid yin te/_/dga' ba'i bde ba yi ni rgyud/_/de nyid du ni grol byed pa/_/rnam par 'dres rtogs pha rol 'gro/_/de nyid phyed chas sad byas pas/_/ye shes bdud rtsi 'dus pa'i phyir/_/sems dang sems las byung ba spangs/_/'di yi shing rta la ni zhon/_/tA/_ji srid mkha' yi mtha'
[\[188a.7\]]klas pa/_/de srid sangs rgyas nyid byed pa'o/_/gzhan gyi bya ba rnams byed pa/_/srid pa'i rgya mtsho las ni grol/_/u/_glo bur ba ni 'byung ba kun/_/lus kyi rgyu ba spangs pa ni/_/des ni de yi rang bzhin 'gro/_/rnal 'byor pa ni sangs rgyas rtse/_/be/_de nyid bdud rtsi lta bu nyid/_/bdud rtsi mya
[\[188b\]]
[\[188b.1\]]ngan 'das pa nyid/_/bla ma'i bka' yang bdud rtsi ste/_/tshe zad pa yang 'tsho ba'o/_/k+Sha ni dngos po zad pa ste/_/sems kyi rnams rmongs thams cad nyid/_/sems ni zad pa'i rgyu yis na/_/de nyid rnam par rtog pa'ang zad/_/da ni 'dra ba'i chos nyid kyi phyir/_sgom pa po'i stong pa nyid
[\[188b.2\]]kyi byang chub kyi mtshan nyid brjod de/_slar yang zhes bya ba la sogs pa la/_/slar yang zhes pa ni 'dir sangs rgyas rnams bsgom pa'i dus su oM su bi shud+d+haHzhes bya ba la sogs pa'i tshigs bcad kyi rjes thogs su/_oM shU n+ya tA zhes bya ba la sogs pa'i sngags brjod de/_'dir
[\[188b.3\]]khams gsum pa mtha' dag stong par dmigs so/_/des na byang chub ni chos kyi sku'i mtshan nyid de/_de de bzhin du rtsod pa'i dus kyi mthar thams cad stong par 'gyur te/_'jig rten gyi tha snyad kyi dngos po nyid do/_/de'i phyir des rang bzhin stong pa nyid du 'grub po/_/dus der
[\[188b.4\]]sems can dbyibs chung ngu'i bdag nyid can rnams phan tshun stong pa'i sems su 'gyur te sngon gyi bag chags kyi dbang gis so/_/de bzhin du gnyis pa la ni stong pa nyid kyis sgom pa lags so/_/sa bon bsdu zhes pa ni byang chub kyi tshogs kyi rgyus sems tsam la lhag par gnas
[\[188b.5\]]pa'o/_/sems can rnams la yang rang bzhin gyis sems la so sor rtogs par 'gyur te/_dang po'i ting nge 'dzin la dmigs pa'i phyir ro/_/de bzhin du gsum pa la ni zhes pa ni bsgom pa'i sems tsam las so/_/gzugs sogs zhes pa ni gzhal yas khang la
[\[188b.6\]]gzugs la sogs pa mtha' dag sems kyis mngon du byed cing rdzogs pa'i rgyur zhes pa ste nges pa'o/_/sems can rnams la yang rmi lam bzhin rgyu dang 'bras bu rnams la sems bskyed par 'gyur ba de la de skad ces bya'o/_/de bzhin du yang bzhi pa la ni zhes pa ni de ltar
[\[188b.7\]]sems bskyed cing bsgoms pa'i rnal 'byor pa rnams kyi rang la yid ches pas rang gis lus kyi dbyibs nam mkha' bzhin du blta ste yi ge dgod pa'i gzugs dmigs pas gsal bar 'gyur te 'di ni ngag gi ming zhes dgongs so/_/sems can rnams la yang lus kyi
[\[189a\]]
[\[189a.1\]]dngos po las ngag gsal ba nyid du 'gyur te/_sngon la ltos pa'i rang gi 'du shes kyis 'dzin pa'i phyir ro/_/de'i phyir mdun du ra zhes bya ba la sogs pa gsungs pa ste/_de ltar de'i dus su rnal 'byor pa de rnams kyi sems nyid rjes su chags pas
[\[189a.2\]]ra'i rkyen du 'gyur ro/_/des na ra las nyi ma ye shes 'od gsal ba'i gzugs brnyan sems nyid nyi ma'i rnam par snang ngo /_/mdun du zhes pa ni rang gi lus la ltos pa'i mdun du snang ba'o/_/bsgom zhes pa ni rjes su 'jug pa'o/_/de ltar yang 'dir nyi ma der zhes pa ni sgyu ma'i rnam pa'i
[\[189a.3\]]nyi ma'o/_/hUM byung zhes pa ni sems kyang 'dod chags kyis dkris pa de nyid gcig gi rnam pa'o/_/des na hUM gi rkyen gyis bdag nyid zhu zhing der thim pa nyid kyis 'bras bu'i dbang gis rgyu nyams te sa bon dang myu gu bzhin no/_/des na de'i bdag nyid sna tshogs rdo rje zhes pa ni de bzhin
[\[189a.4\]]du sems gcig nyid ye shes lnga'i bdag nyid do/_/rdo rje yang snying po'i gzugs te khyad par can gyi shes rab kyi mtshan nyid chos kyi 'byung gnas rten bzhin no/_/de'i phyir de nyid kyis ni zhes bya ba la sogs pa gsungs te/_sna tshogs rdo rje las 'od zer rnams spros pa'o/_/sems
[\[189a.5\]]kyang sna tshogs pa'i rnam par snang ste/_smig rgyu'i dra ba bzhin mthong bas yid ches pas brdzun pa bsgom pa la zhen pa'i phyir ro/_/de ltar de rnams rdo rje ste rgyu dang rkyen mang po'i don gyi rdo rje'o/_/de yis bsgom par bya ba ni 'jug par bya'o/_/ra ba dang ni dra ba zhes pa ni sngon du bya ba ste/_ji ltar
[\[189a.6\]]chos rnams thams cad kyi sngon du snga nas chos kyi dbyings kyi rnam pa de bzhin du bya ba zhes pa ni ra ba'o/_/de bzhin du dra ba ni kun nas sngon du sprul pa'i skus sems can sna tshogs pa rnams sangs rgyas kyi phun sum tshogs pa'i phyir byang chub bskyed pa'o/_/rigs sna tshogs kyi dbang gi
[\[189a.7\]]chos kyi sku la sogs pa de rnams kyang grangs med pa'o/_/des na rdo rje'i gur nye bar gnas par 'gyur zhes dgongs so/_/cho ga ni bzhin zhes pa ni cho ga 'dis sems can rnams kyi rgyu dang 'bras bu gsungs pa/_'dir yang slar la rdzogs ldan gyi dus 'byung bar 'gyur te/_de'i dus
[\[189b\]]
[\[189b.1\]]su byams pa yang dag par rdzogs par sangs rgyas te/_sngon byams pa'i gnas sgom pa'i phyir ro/_/de yang 'dod chags kyi rkyen gyis de bzhin du 'dir dus der bsod nams kyi dbang gis sems can rnams la sangs rgyas rnams snang ba'i phyir mthong ngo /_/de la bsnyen bkur
[\[189b.2\]]byas pa'i phyir nyi ma dang hUM las sku bzhin du'o/_/de ltar sna tshogs rdo rje las 'od zer 'phro ba de bzhin du sems can sna tshogs pa dri ma med pa nyid kyis gcig la gcig rtse ba dang bcas pas spyod pa'i ngang tshul can no/_/des na rdo rje bzhin mi phyed pa'i mtshan nyid kyi phyir zhes pa ni dri ba la
[\[189b.3\]]sogs par blta'o/_/de ltar rtsig pa rten te rang nyid dang gzhan bla ma dang bral ba yang ye shes snang bar 'gyur zhing byang chub kyi lam du nye bar 'gro'o/_/des na gur bcings zhes pa ni bcom ldan 'das kyi nges pa'o/_/de bzhin du dang por ro zhes bya ba la sogs pa ni 'dir
[\[189b.4\]]dang por zhes pa nye bar btags pa tsam mo/_/'on kyang rnal 'byor pa rnams kyi 'khrul pa spangs pa bsgom pa nyid kyi ye shes so/_/ro ni bsgom par bya zhes pa ni sems brtan pa'i dngos po'o/_/mar las mar bzhin rkyen gyi sna tshogs rdo rje dang gur ra ba dang /_sangs
[\[189b.5\]]rgyas kyi rang bzhin rnams kyi dbus su e'i rnam pa'i chos kyi 'byung gnas kyi gzugs bsams pa'o/_/de nyid kyis ni sangs rgyas dag pa'i yon tan gyis bdag nyid de rnams rang bzhin gyi sku chos kyi dbyings kyi bdag nyid mkhas pas zhes pa'i rkyen no/_/de'i phyir ro
[\[189b.6\]]ni dag pa'i sems chos kyi sku'i rang bzhin las rang bzhin nyid 'phro ba dang de dag ro gcig pa'i gzugs ni ro'o/_/ji ltar lus dang sems dag 'chi ba'i gnas skabs kyi dus su sems can rnams kyi ril po gcig tu 'gyur te sna tshogs dang bral bas so/_/de
[\[189b.7\]]bzhin du 'dir yang de la de skad ces bya'o/_/de'i steng rnal 'byor pa 'dug ste zhes pa ni 'dir so so'i skye bo'i gnas skabs su rnal 'byor pa zhes pa ni las dang po ba sgom pa po dbang po rtul po gnyis med pa mngon sum du byed mi nus pa ste/_phyi'i yul rnams
[\[190a\]]
[\[190a.1\]]la dbang po rnams longs spyod cing chags pa'i phyir ro/_/de'i phyir kun rdzob kyi phyogs la de'i steng du zhes pa chos kyi 'byung gnas la sogs par btags pa'i gzugs can la gnas kyi don dam pa la gnas pa ni ma yin no/_/'on kyang don
[\[190a.2\]]dam par khams gsum pa ro'i rnam par mi rtog pa de'i dngos po yang chos kyi dbyings kyi bdag nyid do/_/chos kyi dbyings nyid ni rtag pa'i rang bzhin te/_des na mi g.yo ba'i ting nge 'dzin gyis de'i steng du gnas pa ni rnal 'byor pa'o zhes sbyar ro/_/de ltar dus rnams kyi
[\[190a.3\]]go rims bzhin/_he ru ka nyid rnam par bsgom zhes pa ni 'dir rdzogs ldan gyi dus su sems can thams cad skal pa phun sum tshogs pa ni sngon du sgom pa'i dus su b+ha ga mthong ba'i phyir ro/_/de bzhin du yang grub pa'i rnal 'byor pa'i rang bzhin gyis de'i steng du 'dug ste/_
[\[190a.4\]]nang du ting nge 'dzin la snyoms par 'jug pa'i phyir ro/_/de yang /_rnal 'byor ldan pa skye bar 'gyur/_/zhes gsungs pa'i phyir ro zhes pa ste nges pa'o/_/de ltar mdor bsdus te gsungs pa dus dang dus la yang dang yang rtogs par bya'o/_/de bzhin du rab tu sbyor ba yang shes
[\[190a.5\]]rab dang ldan pa rnams kyis rtogs par bya'o/_/de'i phyir he ru ka'i ye shes kyi phyir yang he ru ka la sogs pa'i bsgom pa la sogs par dam bca'o/_/de ltar shes rab kyi dngos po bsgom par bstan nas de bzhin du thabs kyi dngos po bstan pa'i phyir/_rang gi zhes bya ba la sogs
[\[190a.6\]]pa gsungs te/_'dir rang gi snying gar zhes pa ni rang gi sems chos kyi dbyings kyi rang bzhin no/_/de'i bsgom par bya ba ni snying rje'i rkyen gyis rjes su 'jug pa'o/_/de yang re ba zhes pa'i ming gis kun gzhi rnam par shes pa dngos po rnams kyi rgyu mi byed pa'o/_/de yang rtag bzhin pa
[\[190a.7\]]zhu ba las te/_de byung nyi ma zhes pa ni gzugs snang ba tsam sems nyid de'i rnam pa nyid kyi phyir nyi ma'i dkyil 'khor sngon bzhin no/_/de steng zhes pa ni de bzhin du chags pa'i ye shes las chags pa dang bral ba'i ye shes 'byung ngo /_/de yang hUM zhes bya ba ni zhes pa la hUM gi cha byad ni ming
[\[190b\]]
[\[190b.1\]]tsam mo/_/de ltar yang 'dod chags dang bral ba dag 'dres par 'gyur ba'o/_/de nas shes rab dang thabs kyi bdag nyid ces pa ni stong pa dang snying rje dbyer med pa'o/_/de la yid ches kha dog nag po zhes bya ba la sogs pa ni khro bo rdo rje zhe sdang ting nge 'dzin ye shes kyi rang bzhin bskyed pa de'i
[\[190b.2\]]tshe/_hUM las tha mal pa'i zhe sdang zad pa chags bral lo/_/des na yang zhe sdang chen po'i rang bzhin gyis rdo rje'o/_/des na nag po'o/_/'jigs pa chen po zhes pa ni/_sngon gyi zhe sdang gi bag chags sdud pa'i gzugs 'bar ba'i rdo rjer lnga'i bdag nyid nam mkha' lnga mchog gi gzugs
[\[190b.3\]]des 'gro ba lnga 'gog pa ste de la de skad ces bya'o/_/slar yang rdo rje lte ba'i dbus gnas pa/_/zhes pa ni mi'i ming can dbus kyi ra'o/_/hUM de nyid ces pa ni rdo rje sems dpa'i rang bzhin gyi ngo bo rang gi rang bzhin du bsgom par bya zhes pa ni nye bar mtshon par bya zhes pa'i don to/_/_
[\[190b.4\]]de ltar de ni yongs su shes pa ni rdo rje dang hUM sems dpa' dang rdo rje'am rdo rje sems dpar gyur zhes pa ni 'gro ba lnga rdo rje sems dpa' dang lhan cig gcig tu byas par blta'o/_/zhe sdang bdag nyid ces pa ni rgyu dang 'bras bu lhan cig pa gcig gi dngos po mi bskyod pa'i ming can
[\[190b.5\]]he ru ka zhal gcig phyag gnyis pa'i sku sems can thams cad dang lhan cig pa bsdus pa'i gzugs so/_/bsgom par bya zhes pa ni lus lhar bya zhes pa'i don to/_/de yang rdo rje lus te dpa' bo che zhes pa ni 'gro ba lnga yang rdo rje la gnas pa'i phyir te/_gang gi phyir
[\[190b.6\]]chos rnams thams cad kyi rang bzhin chos kyi sku'o/_/de yang mi phyed pas rdo rje sems dpa' nyid de/_de las bla mar gyur ba 'byung ba chen po'i bdag nyid kyis so/_/des na rtse lnga dang bcas par lnga'i bdag nyid rdo rje de nyid 'gro ba lnga zhes pa'i don to/_/tshul 'dis
[\[190b.7\]]rdo rje las skyes pa'i hUM sems dpa'i gzugs mi phyed pa ni rdo rje'o/_/rtag pa'i rang bzhin nyid kyi mi bzad pa'i phyir dpa' bo'o/_/slar yang 'dam skyes sngon po zhes pa ni khu byug sgra'o/_/lta bu zhes pa ni kha dog de dang 'dra ba ste nam mkha'i mtshan nyid kyi phyir ro/_/khams
[\[191a\]]
[\[191a.1\]]ni kha'i rkyen no/_/de yang bdag dang bdag gi dang bral ba ma 'khrul pa nyams su myong ba nyid do/_/yang na don yang rtogs pa'o/_/des na cung zad dmar snang ba/_/zhes pa ni ji srid nam mkha'i mthar thug par 'gro ba'i don byed pa'i phyir sngon po'i
[\[191a.2\]]rang bzhin cung zad dmar bar snang bar 'dod pa gang yin pa'o/_/sngon po cung zad dmar bar snang ba 'di ni chos dang longs spyod rdzogs pa zhes pa'i don to/_/dad pas nges par bsgom par bya/_/zhes pa ni 'dir dus kyi go rims bzhin rang nyid 'grub ste/_rang
[\[191a.3\]]gi ngo bo la yongs su rtogs pas so/_/'on kyang dad pas bems po nyid kyi de rnams lta ba gzhan rnams la 'jug go/_/de bzhin du sngon du sangs rgyas dang byang chub sems dpa' rnams kyi bsgom pa la chags pa'i bdag nyid des na de bzhin gshegs pa dad pa sngon
[\[191a.4\]]du 'gro bas chos ston to/_/nges par zhes pa ni gdon mi za bar zhes pa'i don to/_/da ni rtsod pa'i dus 'ba' zhig gis rnam par gzhag pa der mchod pa'i rim gro bstan pa'i phyir/_/nam mkhar zhes bya ba la sogs pa gsungs te/_nam mkha' zhes pa ni rtsod pa'i
[\[191a.5\]]dus ni nam mkha'i rang bzhin no/_/tshes dang nam mkha'i rang bzhin no/_/sems can yang de'i rang bzhin de'i tshe de'i bdag nyid kyis nam mkha' rje btsun zhes pa ni bdag nyid sgrub pa'i dus su rdzogs ldan gyi dus sa'i khams kyi rang bzhin te/_rang gi lus las
[\[191a.6\]]nyid nyams par 'gyur ro/_/de bzhin du gsum ldan dang gnyis ldan ni chu dang me'i rang bzhin te/_rang gi lus la bsgom pa'i dus su chu dang me nyams par 'gyur ro/_/des na rtsod pa'i dus ni rlung dang rnam par shes pa'i rang bzhin no/_/des na nam mkha'i ming
[\[191a.7\]]du 'gyur te/_rang gi lus kyi khams rnams gsal ba nyid du 'gyur ro/_/des na bcom pa'i rang bzhin nyid kyi phyir rje btsun sems kyi dngos po gsal ba'i gzugs dmigs pa ni lta ba ste/_bsgom par bya ba dang sgom pa po dag chu'i zla ba bzhin snang ba'o/_/_
[\[191b\]]
[\[191b.1\]]ci'i phyir zhe na/_rdo rje las skyes zhes gsungs te/_/des na sngon nyid du bshad zin to/_/brtse ba chen po zhes pa ni snying rje chen po'i bdag nyid kyi sems kyi sprul pa'i sku 'dzin pa dus phyis bstan pa'i phyir/_'dis mchod par bya zhes bya ba la sogs pa gsungs te/_'dir
[\[191b.2\]]mchod pa'i tshig ni bla na med pa'i ye shes bdag gir byed pa'i phan tshun lus kyi dngos po ste/_gau rI ma la sogs pa'i lha mo brgyad kyis so/_/de yang rnam par shes pa rnam par brgyad kyi dngos po dang chos mthun pa'i phyir zhes dgongs so/_/rgyan thams cad 'dzin pa'i
[\[191b.3\]]lha mo zhes pa ni rnal 'byor ma rang rang rnams kyi rang bzhin khams kyi khyad par gyis brgyan pa ste/_khams re re la khams thams cad kyis khyab pa nyid kyis na dngos po'i rgyan te/_gzhan yang rgyan nyid ni rang gi bde ba 'dzin pa'i phyir zhes so/_/de yang gau rI la sogs
[\[191b.4\]]pa rnams te/_des gau rI'i zhes bya ba ni 'gro ba'i ngang tshul can gyi byang chub sems kyi rang bzhin de la brten pa'i bde ba'o/_/ri dgas kyis mtshan zhes pa ni ji ltar ri bong gi rgyas btab pa'i zla ba de bzhin du bde bas rgyas btab pa khu ba de nyid 'dzin pa'o/_/gang
[\[191b.5\]]gi rnam par shes pas de 'gro ba la brtson pa'i phyir gau rI zhes sbyar ro/_/de ci ltar mo rtags yin zhe na/_rang bzhin gyi dbang gis te sems nyid kyi bden pa sgyu ma'i rnam pa des ni gau rI'o/_/de ltar sgra nye bar 'gro ba zhes so/_/de bzhin du tsau rI zhes pa
[\[191b.6\]]ni g.yo ba'i yid kyis khrag gi khams kyi rang bzhin chags pa chen po des na de nyid 'gog pa'i mtshan nyid do/_/nyi ma'i snod ces pa ni de nyi ma'i 'od zer rnams te bde ba rtogs pa'i phyir ro/_/ji ltar nyi ma 'char ba'i dus su yang pad+ma kha zum pa kha bye ba de bzhin du chags pa
[\[191b.7\]]chen po ma sad pa'i rang bzhin gyi ye shes kyi 'od zer gyi bag chags kyis sad par byed pa de nyid kyi rang gi yan lag can zhes pa'i don to/_/de bzhin du be tA lI zhes pa ni byang chub sems kyi rgyun thag pa bzhin brtan pa'i ming sems dang sems las byung ba'i dngos po rang bzhin gyi ngo bo'o/_/_
[\[192a\]]
[\[192a.1\]]chu zhes pa ni 'ju ba'i dngos po de'i rang bzhin 'og dang steng du 'gro ba des 'dzin pa dag gzhan ma yin pa mi bskyod pa'i bde ba mi g.yo ba zhes pa'i don to/_/'on kyang sems nyid rgyal ba'i gnas skabs skyes pa des mngon du byed par thal ba min pa ni ro langs
[\[192a.2\]]mo'o/_/de bzhin du g+hasma rI zhes pa ni sman 'dzin pa ltar rnam par snang mdzad kyi khams 'dzin pa de'i tha mal pa'i dri 'gog pas zos pas phyir lha'i dri 'dzin to/_/de bzhin du dri chu la yang ngo /_/g+hasma rI zhes pa ni 'du byed kyi ye shes la 'gro ba mi dran pa'i lha'i ye shes kyi dri 'dzin pa'i phyir zhes
[\[192a.3\]]dgongs so/_/de bzhin du puk+ka sI ni dri'i phyag ces pa ni 'dir khu ba dang khrag dang dri chu dang dri chen gyi khams rnams zad pa'i phyir/_sha'i khams su mi 'gyur te ro gcig pa'i phyir ro/_/dri zhes pa ni bla na med pa'i dri 'dzin pa'o/_/de yang /_khams rnams thams cad zad byed
[\[192a.4\]]de/_/sna tshogs gzhan yang nam mkhar song /_/mkha' la ka shi'i me tog bzhin/_/rtag tu 'khor bar gnas pa'i phyir/_/de nyid kyis ni dri nam mkha' khyab par byed de gnas pa med pa yang de lta bur shes par bya'o/_/de'i phyir ro 'dzin sha ba rI/_/zhes pa ni ro yang nam mkha'i
[\[192a.5\]]khams kyi mtshan nyid do/_/des na de'i bdag nyid kyi ro'i dngos po sems kyi rnam pa ro bzhin du shes par bya'o/_/sha ba rI zhes pa ni dbugs kyang ro'i rang bzhin ltar rgyu bas khams sna tshogs pa rgyu ba des 'gog pa de thams cad kyang nam mkha'i mtshan nyid du za ba de la de skad
[\[192a.6\]]ces bya'o/_/de bzhin du tsaN+Da lI ni cang te'u brdung /_/zhes pa ni 'dir rnam pa drug tu rnam par gzhag pa gsungs pa ste/_de rnams me'i khams kyis skal pa nye bar mtshon pas a'i yi ge phyed pa nyid kyis rlung dang rnam par shes pa tha dad pa'i gzugs su 'gyur te/_des na
[\[192a.7\]]rab tu 'bar te/_gtum mo'i gzugs kyi phyir ro/_/de ci zhe na/_A li zhes par shes par bya'o/_/de'i tshe mi shigs pa'i sgra skyes pa'o/_/des na rgyun mi 'chad par brdungs pa'o/_/cang te'u zhes pa la/_Da ni nam mkhar 'gro bar byed pa'o/_/nam mkha' yang de
[\[192b\]]
[\[192b.1\]]bzhin du mi 'chi ba'i phyir ro/_/mkha' 'gro ma thams cad de la brten pa nyid kyis na lha'i sgra byed de/_kaM gi rkyen gyi don bstan pa'i phyir ro/_/de nyid kyis na g.yung mos rang gi lus la 'khyud par gsungs so/_/de yang srog gi rlung rdo rje lta bu ste/_khams rnam pa bdun gyi nang
[\[192b.2\]]du 'dus te/_chos rnams la goms pa nyid kyis na de'i go 'phang thob pa'o/_/'khyud pa nyid ni med de gzhan du 'khyud pas bstan pa ni bstan pa tsam du byung ba de la de skad ces bya'o/_/mchod pa'i cho ga zhes bya ba la sogs pa ni de ltar yang sngon du gsungs pa te/_mchod pa zhes pa ni
[\[192b.3\]]rang la yid ches pa rtogs par bya'o/_/cho ga zhes pa ni gsungs pa gang ngo /_/rgyas pa zhes pa ni 'dir mdor bsdus pa'i khams bdun gyis so/_/rgyas par ni khams sna tshogs par yongs su shes pa'i phyir gzhan du rnyed sla bas des na 'dir ma gsungs te/_de rnams kyis mchod
[\[192b.4\]]de/_de yang yang dag par nyams su myong ba'i mtshan nyid kyis so/_/gtso bo zhes pa ni longs spyod rdzogs pa'i sku dngos su rang gi lus la yid ches pas ji srid yid ches pa med pa byed kyi bar du bla na med pa'i mchod pa de la de skad ces bya'o/_/de nas zhes bya ba la sogs pa la de ltar
[\[192b.5\]]tshig ces pa ni mchod pa'i tshig go/_/rnam grol zhes pa ni lus dang lus gnyis med pa'i dngos po gnyis dang bral ba'i lta ba ste sngon bzhin du rigs pa las so/_/de'i phyir/_chos kun bdag nyid bsgom par bya/_/zhes pa ni chos kyi sku'i mtshan nyid du 'gyur ro/_/de ltar rtsod pa'i dus ni chos kyi skur rnam
[\[192b.6\]]par gzhag go/_/rdzogs ldan gyi dus su ni sprul pa'i sku'o/_/de bzhin du gsum ldan ni longs spyod rdzogs pa'i sku'o/_/gnyis ldan ni lhan cig skyes pa'i sku'o/_/de ltar rtsod pa'i dus la gnas pa'i rnal 'byor pa rnams ni chos rnams thams cad kyi rang bzhin te/_de bzhin du slar yang
[\[192b.7\]]sprul pa'i sku gzung ba'i phyir bskyed pa'i rim pa gsungs pa/_A li'i zla bas zhes pa la sogs pa ni 'dir sngon du byams pa la sogs pa'i ting nge 'dzin la gnas pa nyid kyis dang po'i smon lam rdzogs par bya ba'i phyir rang gi sems nyid las dngos po rnams 'byung bar 'gyur te/_de yang thams cad sems kyi rnam
[\[193a\]]
[\[193a.1\]]'phrul zhes bcom ldan 'das kyis gsungs pa'i phyir ro/_/de ltar yang 'di'i yi ge'i don brjod de/_A lis zla ba zhes pa ni A la sogs pa'i yi ge bcu drug yongs su gyur pa ni zla ba'o/_/de bzhin du kA lis nyi zhes pa ni ka la sogs pa ha'i mthar thug pa'i
[\[193a.2\]]yi ge yongs su gyur pa ni nyi ma'o/_/de ltar me long lta bu dang mnyam pa nyid kyi ye shes kyi rang bzhin dag gam mtshan dang dpe byad kyi rang bzhin de dag gi dbus su'o/_/sa bon zhes pa ni hUM zhes pa so sor rtog pa'i ye shes kyi rang bzhin no/_/de ltar bsam par bya zhes pa ni
[\[193a.3\]]sngon gyi rnam par rtog pa'ang shes par bya'o/_/yang nges pa'i don ni A lis 'jug pa'i rang bzhin te 'ong ba'i mtshan nyid kyi phyir zla ba'o/_/de bzhin du kA lis 'gro ba'i rang bzhin te 'gro ba'i mtshan nyid kyi phyir nyi ma'o/_/de dag sngon du 'grog pas sems la brten pa'i hUM gi sa
[\[193a.4\]]bon no/_/de yang rang gi rang bzhin rmi lam bzhin du lta'o/_/de nyid kyis na de nyid sems dpa' zhes bya ba la sogs pa gsungs te/_de nyid ces pa ni hUM sems kyi sa bon no/_/sems pa zhes pa ni rnam par shes pa'i mtshan nyid de sems can thams cad kyi brtan pa dang g.yo
[\[193a.5\]]ba rnams la khyab par byed pa nyid kyis sems pa'o/_/brjod ces pa ni ye shes dang shes bya dag dbyer med pa'i mtshan nyid kyi phyir ro/_/yang na brjod ces pa ni yid tshim par byed pa'i phyir ro/_/de nyid kyis na de nyid mchog tu dga' ba'i rang bzhin zhes pa ni sad pa'i gnas
[\[193a.6\]]skabs las rmi lam gyi gnas skabs shes par byed do/_/bzhi pa'i gnas skabs gzung bas bkug pa'i chos kyi sku nyid nyal ba'i gnas skabs sgrub par byed pa'o/_/de la rmi lam gyi gnas skabs kyang longs spyod rdzogs pa'i sku'i mtshan nyid du rig par bya de'i phyir
[\[193a.7\]]yang sprul pa'i sku bzhi pa las 'das par bsgrub par bya zhes dgongs so/_/des na rang lus zhes bya ba la sogs pa ni mi 'dor bzhin du yang rnam par shes pa'i 'od zer rnams 'gro ba'o/_/rang lus las zhes pa ni rnal 'byor pa rnams kyi rdo rje'i lus las mi dmigs pa'i
[\[193b\]]
[\[193b.1\]]phyir nam mkha' las glog 'byung ba de bzhin du 'od zer rnams spro ba'o/_/slar yang snying gar bsdus bkug nas/_/zhes pa ni 'od zer de rnams ni mar me'i rtse mo bzhin nang du thim par gyur pa gsal snang bzhin mthong ba med pa'i mtshan nyid kyi phyir yod pa'o/_/des na rnal 'byor
[\[193b.2\]]zhes pa ni dmigs pa med pa'i sems so/_/zhe sdang bdag nyid 'gyur zhes pa ni dngos po dang dngos po med pa'i mi bskyod pa'i khams kyi rang bzhin no/_/'gyur zhes pa ni de ltar zhes pa'i don to/_/des na snying gar zhes pa ni gnyis med pa'i ye shes nyid kyis gcig tu
[\[193b.3\]]byas pa'i phyir/_de ltar nam mkha'i dbyings zhes bya ba la sogs pa la rtsod pa'i dus kyi rkyen gyis 'byung ba ni rdzogs ldan no/_/ci'i phyir zhe na/_bsam gyis mi khyab pa'i longs spyod rdzogs pa dang /_sprul pa dag las bzhi pa las 'das pa'i khyad par gyi ye shes kyi sku skyed
[\[193b.4\]]par byed pas so/_/nam mkha'i dbyings zhes pa ni mi bskyod pa phra mo chos kyi dbyings kyi rang bzhin phyag rgya chen po nyid kyi chos kyi 'byung gnas kyi gzugs dmigs pas shes rab kyi pha rol tu phyin pa gong na med pa thog ma dang dbus dang mtha' mar gnas pa rtag pa zhes pa'i don to/_/_
[\[193b.5\]]de yis yid ches pa'i bdag nyid phyi'i las kyi phyag rgya rnams kyi gzugs so/_/de nyid kyi las kyi phyag rgya dang 'dus pas phyag rgya chen po mthong ngo zhes so/_/des na phul du byung ba'i 'dod chags kyi pha rol tu phyin pa'i ye shes thob kyi/_nyan thos la sogs pas yongs su
[\[193b.6\]]brtags pa'i shes rab kyi pha rol tu phyin pa'i ye shes ni ma yin snyam du dgongs so/_/des na dbus gnas par/_nyi ma'i dkyil 'khor bsam par bya/_/zhes pa ni 'dod chags kyi pha rol tu phyin pa'i gsal ba'i dngos por 'gyur te/_gang gis sems can thams cad
[\[193b.7\]]kyis bsam gyis mi khyab pa'i ye shes thob par 'gyur ba'o/_/des na der zhes pa ni rgyu de na rnal 'byor sgom pa byed pa ste/_lhan cig skyes pa'i he ru ka zhal gcig phyag gnyis zhes dgongs so/_/de nyid gsungs pa/_der ni hUM zhes bya ba la sogs pa la/_hUM ni sngon du rdo rje
[\[194a\]]
[\[194a.1\]]lte ba'i dbus su bstan pa ste/_dngos po de las kyang sems gsal ba nyid du 'gyur ro/_/de'i phyir de las kyang /_skyes pa sngon po cung zad dmar 'dra bar/_/zhes pa nyid du bstan zin to/_/rgyan thams cad kyis klubs pa zhes pa ni rang nyid sangs rgyas kyi
[\[194a.2\]]yon tan rnams kyis brgyan zhing bya ba rnams kyis brgyan te/_rang bzhin gyis rnam par dag pa'i chos nyid kyi rang gi bag chags rnams kyis rdzogs ldan gyi dus su sangs rgyas kyi yon tan rnams kyis brgyan pa'i sems can rnams 'byung ste/_sngon gyi bsgoms pa'i rkyen gyis so/_/_
[\[194a.3\]]de bzhin du phyag gnyis zhes pa ni de'i dus su gnyis kyis dngos po med de des na de 'dzin pa de la de skad ces bya'o/_/zhal gcig ces pa ni mya ngan las 'das pa 'ba' zhig la mngon par phyogs pa'o/_/de bzhin du spyan gsum zhes pa ni theg pa gsum la mngon par phyogs
[\[194a.4\]]par 'gyur ba'o/_/de bzhin du/_skra ni ser po gyen brdzes dang /_/zhes pa ni ldem po sna tshogs pa nyid kyis sngags kyi theg pa chen po gcig tu mthar phyin pa'o/_/des na dang ni nges par gzung ba'o/_/de bzhin du gdugs ltar zhes pa ni srid pa gsum sdud cing za ba la sogs pa'i
[\[194a.5\]]lta ba'o/_/brgyad gnyis lo'i tshad ces pa ni lo'i bcu drug ste/_gzugs khams bcu drug gi lha'i gnas rnams kyi tshe ru yongs su brtag pa'o/_/rdzogs ldan gyi dus der mngon shes dang ldan pa lhun gyis grub pa 'byung ba'i sems can rnams gcig la gcig mthong ba'i stobs
[\[194a.6\]]kyis nus pa skyes te/_gang gi phyir thams cad nyid yongs su dag pa'i rang bzhin gyi phyir zhes pa ste nges pa'o/_/de bzhin du yang 'jigs byed zhabs kyis mnan zhes pa ni mya ngan las 'das pa dam pa gcig gi mtshan nyid mnan te/_de'i rang bzhin gyis na 'bras bu'i dbang gis 'byung
[\[194a.7\]]bar 'gyur ba de la de skad ces bya'o/_/des na phyag g.yon pa ni kha T+waM ga zhes pa ni chos thams cad kyi rnam pa kun gyi mchog dang ldan pa stong pa nyid dang mtshan ma med pa ston par byed par dgongs so/_/thod pa yang ni bsnams pa ste/_/zhes pa ni sangs rgyas kyang thod pa'i ming can te/_
[\[194b\]]
[\[194b.1\]]rang rig pa'i rigs so/_/de yang brdzun pa dang bdag tu 'dzin pa spangs pa'o/_/g.yon na zhes pa ni song ba'i don ston pa'o/_/de bzhin du/_g.yon du rdo rje nag po bsnams/_/zhes pa ni de'i dus su byung ba'i sems can thams cad kyi rang gi rang bzhin mthong bas te/_rdo rje zhes pa
[\[194b.2\]]ni sgom pa la gnas pa nyid kyi sems so/_/nag po zhes pa ni snying rje'o/_/de ltar mthong bas sad pa de'i skad cig gnyis la mya ngan las 'das pa nye bar 'gro ste/_gzhan du ni ma yin no/_/de bzhin du yang hUM zhes pa la sogs pa la 'don pa'i bdag ces pa ni de ltar rnal 'byor
[\[194b.3\]]pa rnams kyi bsgom pa dang bral ba'i dus su rang bzhin sna tshogs pa spangs pa'i phyir hUM zhes pa 'don pa ni dngos po thams cad spangs pa 'ba' zhig gi sems tsam de la de skad ces bya'o/_/gtso bo dur khrod du ni rol/_/zhes pa ni dbugs gnas pas na dur khrod do/_/'dir yang /_
[\[194b.4\]]sha_/ro yi yon tan dbugs de rnams/_/ma/_/yid kyis 'khrul pa rgyas pa nyid/_/sha_/bags kyis des rnams rdzogs ldan gyi/_/na/_/dus su mi yi mchog ni 'gro/_/de yi phyir ni rol pa thabs/_/dus 'di ru ni sems kyis sprul/_/de nyid rol mo der mgon po/_/sems can
[\[194b.5\]]rnams kyi sems zhugs pa'o/_/yang na/_dbugs dbyung zhes pa'i rigs 'di yis/_/dur khrod ces su brjod pa'i yin/_/'di'i don brjod de/_shwa_/rang gi pad+ma'i snod la ste/_/snying gar gsang ba lnga la ni/_/sbyor ba yi ni gnas skabs lnga/_/zad pa'i mtshams su
[\[194b.6\]]rim gyis 'byung /_/sa/_ro langs rnams ni rgyu ba ste/_/'og_/du ma la sogs shi ba brgyad/_/de bzhin lce brgyad shes par bya/_/rtsa brgyad nyid ni 'bar byed pa'o/_tI_/me gnon po yis rab gdungs pas/_/gnas mtshams su ni des na dpa'/_/gang gi keng rus yang 'dis
[\[194b.7\]]'byung /_/mi rtog dga' ba ngo mtshar ba'o/_/t+ya ni gar byed dpa' bo ste/_/mig la sogs pa'i dbang po rnams/_/bsreg la sogs pa'i gnas brten te/_/rang lus rig pa'i bde ba'i bdag_/n+ya ni rjes su gzung ba'i don/_/mnyes pa yang ni shes rab phyir/_/'dir ni rnam
[\[195a\]]
[\[195a.1\]]shes brgyad po nyid/_/skrag pas bdag gi rtag tu gsad/_/ya/_der ni gang su rung mkha' 'gro/_/sna tshogs rtsar ni yongs brtags phyir/_/'jigs pa'i sgra ni sgrogs pas za/_/yid can rnams kyi rang 'dod pa'o/_/yu/_rnal 'byor pa ni lang tsho'i tshogs/_/de
[\[195a.2\]]yi dbus su 'ongs nas ni/_/gzhan gyi lus la rol par byed/_/nus pa yi ni rang bzhin mchog_/kA ni rnam gsum shes bya ste/_/bya rog bya bzhin 'ug pa rnams/_/gang ci'ang rung ba'i sems spangs pa'i/_/sha ni de rnams thams cad za/_/sha//stan la 'gyel ba'i ro rnams
[\[195a.3\]]ni/_/khu ba btung bas rgyal ba'o/_/ma/_tsheg tsheg ces 'bar dbus su ni/_/thod pa can ni nges par gzung /_/sha_/phyogs kyi gos can rnal 'byor ma/_/ro yi rnam pas gar byed do/_/blo ldan gzung dang 'dzin pa yi/_/chang ni phan tshun 'thung bar byed/_/na/_shi ba khyer bzhin
[\[195a.4\]]pa yi ni/_/sems ni rnal 'byor ma sdug pa'o/_/zad byed kyis ni mes bsregs nas/_/mkha' spyod nyid du nges par 'gro/_/t+ya_/lha lnga la sogs rol mo rnams/_/mi shigs rnal 'byor brgyud pa'o/_/sdud pa'i rnal 'byor sngon 'gro bas/_/phung po'i bud shing tsam
[\[195a.5\]]yang ngo /_/b+hi_/zhig pa'i lus las skyes pa yi/_/rnam shes lus ni thams cad 'gro/_/lan bdun 'khor ba'i khams rnams kyi/_/des ni nyi ma bdun par brtags/_/d+hi_/lha yi mngon shes sngon 'gro bas/_/brtan pa nyid ni yang dag 'thob/_/byang chub brgyud pas bag
[\[195a.6\]]chags ni/_/'dir ni slar yang sdud par byed/_/ya/_sems kyi bag chags bzang po yis/_/'dir ni gshin rje skyong bar byed/_/zab mo'i chos ni bstan thos pas/_/chu bo chen po'i pha rol 'gro/_/te/_de rnams yang ni skyes nas su/_/srid pa'i rgya mtsho brtse bzhin pas/_/_
[\[195a.7\]]sems can rnams kyi lus brtan te/_/thams cad du ni skyob par byed/_/de bzhin du lha mo brgyad ces pa ni/_gau rI la sogs pas bskor te rol ba'o/_/ci'i phyir zhe na/_gau rI gzugs kyi phung por 'gyur/_/chom rkun ma ni tshor bar brjod/_/ro langs ma ni 'du shes nyid/_/de
[\[195b\]]
[\[195b.1\]]bzhin za phod ma 'du byed/_/rnam shes phung po'i rang bzhin ni/_/bcom ldan 'das su yongs su brtags/_/puk+ka sI ni sa nyid de/_/ri khrod chu yi khams su brtags/_/gtum mo me ru shes par bya/_/g.yung mo rlung du rab tu brtags/_/bdag med nam mkha'i khams
[\[195b.2\]]su'o/_/de ltar khams rnams dang mnyam pas/_/sangs rgyas 'byung ba brjod mi lang /_/'gro ba'i gnyen gyi rang bzhin gyis/_/'gro ba'i gtso bo rol par 'gyur/_/de ltar zhes bya ba la sogs pa ni sngon du gsungs pa'i mtshan nyid do/_/bsgom par bya zhes pa ni/_
[\[195b.3\]]dbang po rtul po'i rnal 'byor pas so/_/rnal 'byor kun gyi bdud rtsi mchog_/ces pa ni/_'bring dang chen po la sogs pa rnal 'byor thams cad kyi nang nas las dang po ba dang po slob ma rnams kyi rnal 'byor mchog bdud rtsi dang 'dra ba bdud rtsi bzhin thams cad la khyab par byed pa
[\[195b.4\]]po mi zad par byed pa'i phyir bdud rtsi lta bu mi 'jigs pa sangs rgyas kyi mdzad pa zhes pa'i don to/_/des na mchog ni gnyis med pa'i dngos por mi 'dod pa'o/_/de ltar rtsod pa dang rdzogs ldan gyi nges pa'o/_/'on kyang rtsod pa'i dus su yang gal te dbang po 'bring dang chen po'i
[\[195b.5\]]rnal 'byor par 'gyur ba de'i tshe 'di nyid la rang nyid kyi dngos grub mngon du byed pa'o/_/de lta mod kyi rnam pa dang bcas pa'i sgom pa lhag par mos pas so zhes pa ni nges pa'o/_/da ni gsum ldan gyi nges par brjod pa bstan pa'i phyir/_de nyid ces bya ba la sogs pa gsungs te/_de
[\[195b.6\]]nyid ces pa ni sngon du gsungs pa'i phyag rgya gnyis pa'i he ru ka rnal 'byor pa de nyid bcom ldan 'das te bsgom pa gsal bas bcom ldan 'das kyi skur grub pa'o/_/des na rnal 'byor pa zhes pa ni sgyu ma'i rnam pa gnyis kyis sna tshogs kyi don byed pa'i phyir sems can grangs med pa
[\[195b.7\]]rnams snying rje'i sgo nas lus gsum ldan las 'byung bar 'gyur te/_de rnams kyis sangs rgyas rnyed pa'i phyir/_rdo rje sems dpa' de bzhin gshegs/_/zhes gsungs te/_longs spyod rdzogs pa'i sku'i bdag nyid he ru ka'i gzugs sngon nas dmigs par nges pa'o/_/des
[\[196a\]]
[\[196a.1\]]na rdo rje ni dbyer med pa'i ye shes kyi bdag nyid kyi rnal 'byor pa zad par ma gyur pa'o/_/sems dpa' ni rigs te de rnams la rigs gcig gis khyab par byed pa nyid kyis ni gcig tu 'gyur ro/_/yang sems dpa' zhes pa ni dus bzhi'i nang du thim pa rtag
[\[196a.2\]]pa'i gzugs des grub pa'i sna tshogs la khyab par byed pa chos kyi sku dbyer mi phyed pa'i rdo rje ste/_de nyid rtag pa'i gzugs chos thams cad kyi gzhir gyur pas sems dpa'o/_/yang na rdo rje sems dpa' de bzhin gshegs pa rnal 'byor pa las gzhan dngos po med ces pa'i don to/_/_
[\[196a.3\]]des na khro bo zhes bya ba la sogs pa gsungs te/_'dir bsgom pa'i dus su yang rang bzhin gyis snying rje ba des na gsum ldan gyi sems can yang cung zad khro bo'i gzugs can yin pa des na de rnams gdul ba'i don du'o/_/khro bo'i gzugs ni 'dzin pa'i mchog_/ces pa ni snying rje chen
[\[196a.4\]]po las/_khro bo chen po'i dngos po mngon du gnas/_/zhes pa ni khyad par ro/_/de bzhin du phyag bzhi zhes bya ba la sogs pa ni go sla'o/_/g.yon du zhes bya ba la sogs pa la/_thod pa ni sems can thams cad kyi sems te/_de yang sangs rgyas so/_/'on kyang chos rnams
[\[196a.5\]]thams cad gsog go/_/sngon du yang byang chub sems dpa'i gnas skabs kyi dus su dge ba'am mi dge ba gang yang byas pa de spangs pa'o/_/des na thod pa'i mtshan mas sems can rnams sad par byed pa'o/_/lha dang lha min gyi khrag gis gang ba'i thod pa zhes pa ni gsum ldan gyi
[\[196a.6\]]dus der lha dang lha ma yin rtsod par 'gyur te/_chags pa'i nyes pas so/_/de rnams kyis thod pa mthong ba'i phyir rang gi sems dran par 'gyur ro/_/de las byung ba'i chags pa'i sems de nyid dang bral te/_de ltar ma rungs pa'i sems dang chags pa dag par rnam par bcom pa'i
[\[196a.7\]]phyir khyad par can du 'gyur ro zhes dgongs so/_/de bzhin du g.yas su zhes pa ni zhe sdang 'jigs par byed pa'i rdo rje'o/_/de yang 'bar ba'i bzhin te 'bar ba'i gzugs so/_/gang gi phyir zhe sdang gi me ni ye shes kyi mes 'joms pa de la de skad ces bya'o/_/de bzhin du gzhan
[\[196b\]]
[\[196b.1\]]zhes bya ba la sogs pa la phag mo bcom ldan gzugs can zhes pa ni 'dir shes rab ni shes bya'i rnam pa'o/_/des ni sems can rnams la yang dag pa'i shes bya'i blo nye bar 'gro ba ste/_ji ltar bdag de ltar sems can/_/zhes pa'o/_/des na bcom ldan 'das kyi gzugs
[\[196b.2\]]can te/_sems can thams cad de'i bdag nyid du bya zhes pa'o/_/bsgom par zhes pa ni rjes su 'jug par bya'o/_/bya zhes pa ni de ltar gsungs zhes pa'i don to/_/da ni gnyis ldan gyi nye bar spyod pa bstan pa'i phyir dang po zhes bya ba la sogs pa gsungs te/_/stong nyid ces
[\[196b.3\]]pa ni chos kyi sku'i rang bzhin lhan cig skyed pa dang longs spyod rdzogs pa gnyis las byung ba 'dres pa'i chos gnyis ldan gyi dus su stong pa chos kyi sku'i ming can du sngon du gsungs te/_des na dam tshig sems dpa' bsgoms pas dngos grub tu 'gyur ba'am/_stong pa nyid tsam
[\[196b.4\]]bsgoms pas so/_/de nyid kyi lte ba'i cha med pa la zhes pa ni dam tshig sems dpa' de'i snying gi 'dab ma brgyad kyi lte ba'i dbus su ye shes kyi rang bzhin gyi yi ge a ste/_de yongs su gyur pa las zla ba'i dkyil 'khor ro/_/rtsa g.yon pa'i srog rgyu ba'i dus su a ba d+hU tI la/_/_
[\[196b.5\]]dmigs pas srog thams cad 'gag par 'gyur te rtsa thams cad kyi gcig pa nyid kyis srogs dang lhan cig ri bong can 'ongs nas a ba d+hU tI'i dbus su gnas pa de'i tshe dkyil 'khor gyi ming du brjod de/_de'i dbus su gnas pa'i hUM ye shes kyi ming can rang rig pa'i ye shes zhes
[\[196b.6\]]pa'i don to/_de la yang sngon du gsungs pa'i dam tshig sems dpa' phyag bzhi pa'o/_/snying gar ye shes sems dpa' de dang 'dra ba zhal gsum phyag drug pa spyan gsum pa zhal g.yon dmar po g.yas dkar po cung zad dmar bar snang ba zhal dbus ma sngon po sngon du gsungs
[\[196b.7\]]pa'i khams gsum pa'i bdag nyid kyi ro mnan pa/_phyag rnams pha rol tu phyin pa rnam par dag pa'o/_/phyag g.yon pa'i dang po la rtse gsum/_gnyis pa na dril bu/_/de bzhin du phyag g.yas kyi dang po na rdo rje/_/gnyis pa na gri gug go/_/lhag ma phyag gnyis kyis shes rab ma
[\[197a\]]
[\[197a.1\]]rdo rje lu gu rgyud ma bcom ldan 'das kyi gzugs can ma la 'khyud pa ste/_de'i g.yas dang g.yon na gri gug dang thod pa'o/_/zhal gsum yang chags pa chen po dang zhe sdang chen po dang gti mug chen po'o/_/de yang gnyis ldan gyi dus kyi gti mug chen po las lhan
[\[197a.2\]]cig skyes pa dang longs spyod rdzogs pa dang chos kyi sku'i mtshan nyid sems can bsam pa sna tshogs pa rnams te/_de yang gtso bo zhal gsum phyag drug pa'i don bstan pa'o/_/da ni slar yang rnal 'byor ma'i rgyud kyi ming can zab cing rgya che ba'i mchog gi rdo rje sems dpa' sgom pa sngon
[\[197a.3\]]du 'gro bas dkyil 'khor gyi 'khor lo brjod de/_de ru zhes bya ba la sogs pa la/_der zhes pa ni pad+ma'i lte ba'i dbus su hUM bsgoms pa zhes pa'i don to/_/de ltar sems kyi sa bon ye shes kyi rnam pa ni me long gi gzugs brnyan bzhin rang bzhin gyis dri ma med par snang ste/_ji ltar
[\[197a.4\]]chu dang ba'i nang du nya skye ba de bzhin du sems gsal ba las sems las byung ba hUM gi rnam pa bsal ba rkyen gyis bdag nyid rgyu dang 'bras bu'i phyir ro/_/de bzhin du bsgom par bya zhes pa ni pad+ma'i lte bar A li dang kA li kha sbyor gyi dbus su hUM las rdo rje de'i lte bar hUM gi 'od
[\[197a.5\]]zer rnam pa lnga nam mkha'i ngos su 'phros te/_'od zer de rnams kyis lha'i tshogs bkug la sa bon de nyid du bsdu bar bya'o/_/de ltar mtha' dag yongs su gyur pa las bdag nyid lha'i gzugs su blta ste/_zhal gsum zhes bya ba la sogs pa ni go sla'o/_/'di ni drang ba'i don
[\[197a.6\]]to/_/slar yang nges pa'i don gsungs pa 'dir gnyis ldan las rtsod dus sprul pa'i sku bstan pa'i phyir de nyid dus dus su 'byung bar 'gyur ro/_/de yang sngon bsgoms pa goms pa dang sngon du gsungs pa'i tshul gyis te/_des na sangs rgyas rnams mngal du rim gyis 'jug
[\[197a.7\]]par brjod do/_/'dis ni pad+ma 'dab ma brgyad par zhes pa ma'i skyes gnas su'o/_/de'i rang bzhin gyi kha dog ni rang bzhin gyi phyag rgya lhan cig skyes pa'i rnal 'byor ma dkar mo'i bsam gtan la rtag tu chags pa'o/_/de yang rnam pa brgyad de 'di lta ste/_zhing brgyad du ni rtsa ni
[\[197b\]]
[\[197b.1\]]brgyad/_/rtsa brgyad kyi ni sna ni gnas/_/de nyid ri bong can rab rdzogs/_/rtag tu mi 'dzag par ni gnas/_/gsang ba'i snyoms par 'jug pa 'dis/_/dkar po'i bsam gtan yang dag spyod/_/rtsa ni re re yi ni grangs/_/rnal 'byor dus su brjod pa yin/_/des na rnam pa
[\[197b.2\]]brgyad yin te/_/skad cig kyang ni rnam pa brgyad/_/de ni thun ni brgyad po nyid/_/dus bsdu ba ni sngon 'gro ba'o/_/dus rnams kyang ni gza' brgyad de/_/de rnams bsdus pa nag po nyid/_/de ltar bsam gtan chags de yang /_/shes rab pha rol phyin pa nyid/_/des na sprul
[\[197b.3\]]pa'i dngos por 'gyur/_/sangs rgyas rnams kyi yum sgyu ma/_/bden pa ma yin brdzun ma yin/_/rnal 'byor ma ni mchog rmad 'byung /_/de'i zla ba zhes pa ni pad+ma'i rigs can gyi b+ha ga bzang mor dgongs so/_/de bzhin du der ni zhes bya ba la sogs pa la/_de'i zhes pa ni sngon du
[\[197b.4\]]bstan te/_de bzhin du sngon gyi mtshan nyid kyis de bzhin gshegs pa rnams kyi 'byung ba dang 'byung ba las gyur pa ni bsam gtan du 'dus pa'i phyir/_sgyu ma nyid sgyu ma chen po sngon du gsungs pas sems can rnams la snying rje'i dbang gis mi 'dod bzhin du 'dod pa rnams 'byung
[\[197b.5\]]ba'o/_/de'i phyir bsam gtan gyi stobs kyis bsgrubs pa'i rnal 'byor gyi sems de la de skad ces bya'o/_/de ltar bsgom par bya zhes pa ni rjes su 'jug pa'o/_/rjes su 'jug pa de ci zhe na/_gsungs pa sems dang sems las byung ba 'dir 'gyur te/_der pha dang ma
[\[197b.6\]]yang dag par sbyor ba'i phyir hUM zhes pa ni dri za nye bar 'khor gyi sems can gyi ming can no/_/bsgom par bya zhes pa ni der gnas pa'o/_/de yang lha'i gzugs zhes pa ni pha dang ma yang dag par sbyor bas rang rigs pa'i ye shes te/_bsrub pa dang bsrubs pa las kun gzhi rnam
[\[197b.7\]]par shes pa 'jug pa de dang lhan cig ro mnyam par gyur pa'o/_/de yang zhal gsum pa zhes pa ni khrag dang khu ba dag gi dbus su dang po nag po zhes pa rlung dang rnam par shes pa'i rang bzhin kun gzhi rnam par shes pa'o/_/de bzhin du g.yas dkar po ni khu ba'o/_/zhi ba zhes
[\[198a\]]
[\[198a.1\]]pa ni rang rig pa'i bdag nyid do/_/g.yon dmar ba lta bu zhes pa ni khrag gi khams so/_/de bzhin du spyan gsum zhes pa ni zhal gsum la spyan dgu'o/_/de yang rtsa dgu skyes pa'i dus su sa dgu mngon du byed pa'i phyir ro/_/mdzes pa'i gzugs zhes pa
[\[198a.2\]]ni sa bcu pa chos kyi sprin no/_/de ltar yang de rnams la srogs la sogs pa'i rlung sum cu 'byung ba de la de skad ces bya'o/_/de'i phyir phyag drug ces pa ni lus la khams drug rdzogs pa'o/_/de ltar yang gsungs pa/_ma las gyur pa rnam pa gsum/_/de bzhin pha las
[\[198a.3\]]gyur pa gsum/_/sbubs drug gi ni gong bu 'di/_/lus kyi khams su btags pa yin/_/de nyid bstan pa/_pags pa sha dang de bzhin khrag_/ma yi g.yon gyi phyag ni gsum/_/de bzhin rus pa tshil rgyus pa/_/pha yi g.yas kyi phyag ni gsum/_/rgyan rnams kun
[\[198a.4\]]ni rab tu rdzogs/_/zhes pa ni sangs rgyas kyi yon tan rnams kyis brgyan pa'o/_/'on kyang sa bcu gcig pa kun tu 'od sangs rgyas kyi sa ste des brgyan pa'o/_/de yang /_sngon du gsungs pa'i mnyam nyid gzugs/_/zhes bya ba la sogs pa las rtogs par bya'o/_/thod pa'i
[\[198a.5\]]gdan zhes pa ni chos rnams thams cad kyi de bzhin nyid yang dag pa'i mtha' gnyis med pa'i rnam pa'o/_/des na thod pa'i gdan no/_/de ltar yang gsungs pa/_/ka ni gang na yang chos med do/_/pA ni ye shes me yis rtag tu bsregs/_/la/_rnyed dang ma rnyed rnam par spangs/_/sa/_
[\[198a.6\]]lhan cig skyes rnams ngo bo yis/_/na/_mi ni sprul pa'i gzugs can te/_/saM/_/dar ni rdzogs sangs rgyas bzhugs so/_/s+thi/_mngon par byang chub mtshan nyid bzhugs/_/ta/_de ru chos ni rtag tu rigs/_/de mngon tshig nyid mtshon par bya/_/sa/_dngos po thams cad brtags nas ni/_/rbA/_bag
[\[198a.7\]]chags bzang po sngon 'gro ba/_/laM/_/snang ba tsam la dmigs pa ni/_/byang chub sngon 'gro'i rgyu phyir ro/_/ra/_ro bzhin ches rnams thams cad la/_/saM/_yang dag ye shes rtogs byed pa'o/_/pU/_rdzogs pa'i zla ba bzhin du blta/_/r+Na/_gzhan las ma yin 'od gsal 'byung /_/de ltar mngal
[\[198b\]]
[\[198b.1\]]na brten pa yi/_/rol mo bdag gi don spangs nyid/_/bde gshegs rnams kyi byang chub rim/_/bag chags de nyid byis rnams la/_/'khor bar sdug bsngal byed pa'o/_/de bzhin byang chub sems dpa' rnams/_/mi 'dod sems can bya ba rnams/_/mkha' dang mnyam pa nyid
[\[198b.2\]]ni 'byung /_/sangs rgyas de rnams rtag tu bzhugs/_/mi smra dbang po rnams ni thul/_/de bzhin bshang dang zhes bya ba la sogs pa'i sangs rgyas sgyu ma'i skyes bu lta bu de rnams la bshang ba dang gci ba dang khu ba dang khrag 'bab par mi 'gyur ro/_/des na gang ba'i thod pa phyag na
[\[198b.3\]]bsnams/_/zhes pa ni khams bzhi po a ba d+hU tI'i nang du 'bab ste/_sngon goms pa'i phyir ro/_/de nyid kyis na mda' gzhu zhes bya ba la sogs pa gsungs te/_gzhu zhes pa ni srog gi rtsa ra sa nA'o/_/de'i rgyud ni thur sel gyi rtsal la nA'o/_/de dag rnam par 'dzin pa'i phyir
[\[198b.4\]]a ba d+hU tI mdas thig le 'ben la bsnun no/_/de'i tshe rdo rje dril bu zhes pa ni mi shigs pa'i sgra tsam rang rig pa dbyer med pa'i ye shes thob pa thams cad du 'dzin pa de la de skad ces bya'o/_/de ltar yang dang po rdo rje 'bar ba zhes pa ni drang don du phyag g.yas na rdo rje bsnams pa'o/_/_
[\[198b.5\]]nges pa'i don du dang po goms pa'i dus su gtum mo'i rnal 'byor ba'i phyir zhes dgongs so/_/'dir gsungs pa/_gzhu ni g.yas kyi srog yin te/_/de bzhin ra sa nA yi rgyud/_/thur sel la la nA 'gog nyid/_/de dag gnyis ni 'dzin pa 'ben/_/a ba d+hU tI'i mda'
[\[198b.6\]]nyid do/_/thig le rdzogs pa rna ltag mtha'/_/'ben dang 'ben ni med par gzhig_/dril bu'i sgra ni des bshad de/_/rgyud btang ba ni sgra tsam 'di/_/des na mi shigs sus ni 'di/_/sangs rgyas mchog tu mi 'gyur ba'o/_/goms pa'i sbyor ba zhes pas ni/_/de nas khams
[\[198b.7\]]ni bzhir rgyu'o/_/de bzhin rnal 'byor 'di yang bstan/_/lte ba'i dbus kyi me thab tu/_/rdo rje me ni mngon ldang ste/_/rkan gyi bu ga ru ni 'gro/_/de ru khams rnams bsregs nas ni/_/gzhan yang thal ba lta bur gnas/_/de rnams 'tsho bar 'byung ba ni/_/ro ni nam mkha'i ming can te/_/_
[\[199a\]]
[\[199a.1\]]de yang ye shes bdud rtsir brjod/_/byang chub sems ni bde chen po/_/lte ba'i rtsa ba ru ni lang /_/phyag rgya bzang mo'i phyir rgyal nyid/_/chu shing snying po zhes bya ba/_/phyag rgya med cing khams kyang med/_/sems kyi sbyor ba 'di dag ni/_/mig 'phrul
[\[199a.2\]]lta bu'i bya ba'o/_/de bzhin gshegs sangs rgyas dpa' bos/_/byang chub sems ni sa bon bsgrubs/_/de bzhin du mdung rtse gsum zhes pa ni mi shes pa gsum zad pa'i phyir ro/_/de bzhin du shes rab 'khyud ces pa ni khrag dang khu ba'i rang bzhin phyag gnyis po de la brten pa
[\[199a.3\]]de yang khrag ni snying rje chen po'o/_/de bzhin du khu ba ni chags pa chen po'o/_/rang bzhin gnyis med cing gnyis med pa'i dngos po 'dzin pa'i phyir ro/_/de nyid kyis na dpal ldan zhes pa ni dpal gyi sgra ni mi bzad pa'i dngos po ste/_nam yang 'jigs par mi 'gyur ro/_/ldan zhes
[\[199a.4\]]pa ni de lta bu dang ldan zhes pa'i don to/_/ral pa zhes pa la sogs pa ni bems po'i 'jig rten 'khor lo can du bya ba dang /_sems can gya gyu can bcing ba'i phyir ral ba'i thor tshugs can te/_gang gi phyir dang po'i sems can sangs rgyas par bya ba'i phyir cod pan gyis brgyan pa'o/_/_
[\[199a.5\]]de'i phyir sangs rgyas zhes bya ba la sogs pa ni sems kyi 'od zer gyis sems can gyi don bya ba'i phyir/_/mngal du gnas nas kyang sngon gyi bag chags kyi dbang gis bems po ma yin pa'i khams 'di gsal bar spro ba'o/_/ci'i phyir zhe na/_gang du byang chub sems dpa' rnams 'od gsal
[\[199a.6\]]ba'i ting nge 'dzin la nyal ba bzhin gnas mod/_'on kyang rmi lam bzhin sad pa'i gnas skabs mi 'dor ro/_/de ltar yang gsungs pa/_'od gsal la gnas sangs rgyas rnams/_/shin tu gnyid log ting 'dzin gyis/_/'on kyang sad pa'i gnas skabs ni/_/'dir ni rmi
[\[199a.7\]]lam bzhin mi 'dor/_/ji ltar sems dang sems byung rnams/_/rnam par brtags na mi dmigs te/_/de ltar der ni yid ches te/_/mun pa la ni mar me bzhin/_/de la sogs pa mtha' yas nyid/_/sangs rgyas rnams kyi rgyu ru ni/_/rgyu dang 'bras bu phyir mi 'grol/_/_
[\[199b\]]
[\[199b.1\]]thams cad rgyu nyid gzhan du min/_/de nyid kyis na b+ha ga yi/_/zhes bya ba la sogs pa gsungs te/_der ni bdag nyid bsgom par bya/_/zhes pa ni gnas der mgo dang lag pa dang rkang pa dang sor mo la sogs pa rnams gsal bar skye'o/_/de'i phyir/_b+ha ga'i dbus su sgrub pa po/_/zhes
[\[199b.2\]]pa ni 'dir sgrub pa po rang gi sems zhes bya ba la sogs pa'i sgrib pa las grol ba'o/_/de yang mngal du sems bskyed pa'i dus su a ba d+hU tI'i dbus su blo chung ba ni b+ha ga'i dbus su zhes pa'i ming du 'gyur ro/_/ci'i phyir b+ha ga zhe na/_gru gsum nyid kyis te gang gi phyir lus dang ngag
[\[199b.3\]]dang sems nang du 'dus pa de'i phyir b+ha ga zhes bya'o/_/de'i dbus su zhes pa ni/_rang rig pa'i bde ba nyid kyis bsgrub po zhes pa dang 'brel to/_/gang gi phyir bsgrub bya dang sgrub pa po dang sgrub thabs rnams bsgrub bya'i rigs gcig tu thal bar yid ches pa de la de skad ces bya'o/_/_
[\[199b.4\]]da ni drang ba'i don gyi phyir dkyil 'khor pa rnams kyi cho ga gsungs te/_b+ha ga zhes bya ba la sogs pa la/_b+ha ga'i dbus su zhes pa ni chos kyi 'byung gnas kyi khang pa brtsegs ma'i dbus su lha'i gzugs bsgom par bya zhes pa'i don to/_/sgrub pa po zhes pa ni bcom ldan 'das
[\[199b.5\]]kyis rdo rje snying po la bos pa ste/_gang gi phyir rdo rje snying po ni rnam par shes pa'i mtshan nyid de rang gi sems nyid sgrub pa po zhes dgongs so/_/lha dang zhes bya ba la sogs pa ni de'i phyir gnas 'dir phyag rgya zhes pa ni phyag rgya chen po'i rang bzhin lha mo'i 'khor lo'o/_/bsgom par
[\[199b.6\]]bya zhes pa ni gsal ba nyid du rang byin gyis brlabs pa las nye bar mtshon par bya'o/_/lha dang lhan cig mtshungs pa zhes pa ni rnal 'byor ma dang rang snang gi thabs de rnams dang lhan cig gnas pa'i ngang tshul de'o/_/de bzhin du bcom ldan 'das rdo rje 'chang chen po yang rang snang ba'i
[\[199b.7\]]shes rab dang ldan pa de'i gzugs kyi rang bzhin zhes dgongs so/_/de bzhin du 'dab ma zhes bya ba la sogs pa la/_'dab ma brgyad la rnal 'byor ma brgyad bri zhes pa ni dmigs par bya'o/_/de bzhin du dbyug to zhes pa ni rtse mo na tho ba'i rnam pa'i rdo rje cung zad 'og phyogs dbyug pa'i
[\[200a\]]
[\[200a.1\]]rnam pa chang gzungs dang ldan pa'o/_/de bzhin du ba dan gsum zhes pa ni mthe bos mthe'u chung mnan te sor mo lhag ma rnams mdung gi rnam pa lta bu nyid do/_/gzhan thams cad ni go sla'o/_/'on kyang rnal 'byor ma brgyad po 'di rnams kyi ming dam pa ji ltar rab tu
[\[200a.2\]]byed pa gsum pa'i mthar 'khrugs su gsungs pa/_'dir yang rdo rje drag mo la sogs pa brgyad brjod de/_de la shar gyi 'dab mar rdo rje drag mo'o/_/lhor rdo rje lus so/_/nub tu rdo rje chags ma'o/_/byang du rdo rje zhi ba mo'o/_/de bzhin du me'i mtshams su rdo rje gnod sbyin ma'o/_/_
[\[200a.3\]]bden bral du rdo rje mkha' 'gro ma'o/_/rlung du sgra rdo rje ma'o/_/dbang ldan du sa rdo rje ma'o/_/de ltar lha mo rnams kyi thod pa zhes bya ba la sogs pa gdan dang kha dog dang zhal dang phyag dang mtshan ma rnams ni go sla'o/_/de bzhin du rol mo sna tshogs zhes pa ni byed pa sum cu
[\[200a.4\]]rtsa drug tu brjod pa klu dkyugs sna tshogs pas mdzes pa'i rol mo'o/_/de yang sbubs dang rgyu dang sil snyan dang rnga sbubs so/_/de bzhin du gsang ba'i dkyil 'khor du zhes pa ni snying gi dkyil 'khor du mi shigs pa zhes pa dus kyi pho nya sum cu rtsa drug pad+ma'i sna lam lta bu'i rtsa'i sgra'i dbang
[\[200a.5\]]gis grong la sogs pa'i klu dkyugs so/_/de yang rol mo de rnams kyang 'chad bzhin pa'i thun mtshams bzhi'i rtsa thams cad kyi rjes su 'gro ba de la de skad ces bya'o/_/de bzhin du sgo skyong lha mo zhes bya ba la sogs pa'i sgo bzhi rnams su re re yang dag par bri zhes pa ni bsam par bya'o/_
[\[200a.6\]]de ltar rdo rje lcags kyu zhes bya ba la sogs pa ni go sla'o/_/da ni dkyil 'khor 'di rnams kyi rim pa bzhin nges pa'i don gsungs te/_der ni zhes bya ba la sogs pa la/_phyag rgya zhes pa ni rnal 'byor gyi phyag rgya'o/_/de gang zhe na 'dir gzugs kyi phung po la sogs pa rgyas btab pas na
[\[200a.7\]]phyag rgya'o/_/de yang gzugs kyi phung po ni rdo rje drag mo'o/_/tshor ba'i phung po ni rdo rje lus ma'o/_/de bzhin du 'du shes kyi phung po ni rdo rje chags ma'o/_/'du byed kyi phung po ni rdo rje zhi ba ma'o/_/rnam par shes pa'i phung po ni rdo rje sems dpa'o/_/de bzhin du sa'i khams ni rdo rje gnod sbyin
[\[200b\]]
[\[200b.1\]]ma'o/_/chu'i khams ni rdo rje mkha' 'gro ma'o/_/de bzhin du me'i khams ni sgra rdo rje ma'o/_/rlung gi khams ni sa rdo rje ma'o/_/de bzhin du nam mkha'i khams ni rang 'od kyi shes rab ma'o/_/de bzhin du sgo srung bzhi ni las kyi dbang po lnga bskyed pa'o/_/de ltar bcom ldan 'das sa bcu gnyis
[\[200b.2\]]kyi bdag nyid do/_/snying por bcom ldan 'das rang nyid rdo rje 'dzin chen po'i sa ste/_sngon du gsungs pa'i rtsa'i rang bzhin gyi 'khor lor bshad pa'i rtsa bcu gnyis kyi nang du 'dus pa'i rdo rje lta bu'i srog gis ting nge 'dzin la snyom par zhugs pa'i phyir ro/_/des na sngon gyi rgyun gyis 'dir
[\[200b.3\]]yang mngal du de'i rang bzhin du 'gyur ro/_/de bzhin du bsgom par bya zhes pa ni rjes su 'jug pa'o/_/lha dang lhan cig mtshungs pa ni/_/zhes pa ni sems kyang rnam pa brgyad de/_de yang rtsa brgyad rnams las khams kyi dbye bas 'byung ba'o/_/des na mtshungs par ldan pa de la de skad
[\[200b.4\]]ces bya'o/_/'dab la zhes bya ba la sogs pa ni 'dir snying gi 'khor lo'i rtsa brgyad ni 'dab ma brgyad do/_/de rnams kyi dbus su thod pa'i gdan zhes pa ni khong stong nyid kyis na chos kyi dbyings kyi thod pa'o/_/de'i dbus su gnas pa ni thod pa brgyad las rnal 'byor ma'i rnal 'byor 'byung
[\[200b.5\]]ba'o/_/de yang sna tshogs gzugs can zhes pa ni zhal gcig nyid kyi dus sna tshogs la grangs med pa'i kha dog dkar po dang ser po la sogs pa'o/_/des na sna tshogs pa'o/_/de nyid kyis na yid dga' ma/_/zhes pa ni gang dang gang du rtsa rnams la rlung rgyu bar 'gyur ba de dang de ru yid 'gro
[\[200b.6\]]zhes pa'o/_/de'i phyir gzugs 'dzin pa'o/_/de ltar brgyad brgyad la sogs pa grangs med par 'gyur ro/_/de ltar yang gsungs pa/_sems 'di sna tshogs gzugs can te/_/gzugs ni du mas mtshan pa nyid/_/du ma 'dus par 'gyur ba ni/_/rtsa ni brgyad pa mchog ster
[\[200b.7\]]ba'o/_/de yang zhe sdang sems sogs rnams/_/sangs rgyas rnams ni rtags bzhes pa/_/zhe sdang la sogs dngos po yis/_/'dod pa yang ni chen por brjod/_/de las yid ni khyad can 'byung /_/rdo rje drag mo sogs lha mo/_/mngal brjod byis pa sngon 'gro ba/_/rtsa brgyad
[\[201a\]]
[\[201a.1\]]la ni brgyad rnams so/_/sa rnams kyi ni 'bras bu 'byung /_/de tshe pha rol phyin pa shes/_/dgongs pa'i skad kyis gsungs pa yin/_/lhag ma rnams ni gang bskyed pa/_/de bzhin sa ni rnam pa bzhi/_/sgo srung rnam pa bzhi po ni/_/dran pa nye bar gzhag bzhi 'gro/_/_
[\[201a.2\]]bcom ldan bde ba chen po nyid/_/rdo rje 'dzin gyi sa yi ming /_/rang gi lus la 'od 'phro ba/_/dus kyi kha dog kun du bsgrubs/_/thod pa yi ni ming gi rtsa/_/nam mkha'i khams kyi mtshan nyid phyir/_/'dab ma rnams ni gang skyed pa/_/srog la sogs pa'i rlung gis te/_/rtsa rnams lha mo'i
[\[201a.3\]]ming du ni/_/sems kyi rgyud de de bdag nyid/_/rtag tu 'dir ni nges par yang /_/rnal 'byor ma ni mchog de nyid/_/rang bzhin med pa'i dngos po yis/_/'dir ni dus su bstan pa med/_/tshe 'gags 'jig rten 'byung ba'i phyir/_/'dir ni 'jig rten yang dus so/_/de phyir 'dir
[\[201a.4\]]brtag dus ni med/_/sangs rgyas mi rtag chos nyid do/_/de rnams kyi ni rtog pa yod/_/stong pa de yi ming can phyir/_/zhes pa ni bcom ldan 'das kyi nges pa'o/_/de bzhin du re re'i zhal gcig ces pa ni rnal 'byor ma thams cad lhan cig skyes pa'i rang bzhin dang mya ngan las 'das
[\[201a.5\]]pa la mngon par phyogs pa'i phyir ro/_/bcom ldan 'das ni srid pa dang mya ngan las 'das pa'i bdag nyid do/_/de'i phyir phyag bzhi zhes pa ni brgyad po de rnams kyi nang du re re la yang bzhi bzhi nang du 'dus pa 'khor lo bzhi po gnas pa'o/_/de'i phyir de rnams thams cad phyag bzhi pa'o/_/_
[\[201a.6\]]des na rnal 'byor ma re res kyang las bzhi bzhi byed do/_/mda' dang gzhu zhes bya ba la sogs pa la/_dang po zhes pa ni dang po goms pa'i dus su 'og dang steng gi srog gi rtsa sngon du gsungs pa 'gog pa'i phyir gzhu dang rgyud dag go/_/de dag gi mda' ni mtshon pa'o/_/des na mdzes pa
[\[201a.7\]]ni dbang po thams cad rnams kyis gdug pa rnams skrag par 'gyur ro/_/des na zhe sdang chen po la sogs pa rnams skye'o/_/de'i phyir mdzes pa'o/_/de bzhin du thod pa zhes pa ni chos kyi dbyings kyi rtsa la khu bas rab tu gang ba rgya ba'i don to/_/de nyid kyis na lcags kyu phyag na bsnams
[\[201b\]]
[\[201b.1\]]ba zhes pa ni thur sel gyis byang chub kyi sems lcags kyu bzhin 'gugs pa ste/_mi 'jog pa'i phyir ro/_/de ltar rtsa sum cu rtsa gnyis po thams cad ches phra ba de rnams kyi nang nas rtsa bzhi'o/_/des na mi phyed ma la sogs pa bzhi po de rnams kyi las gsungs so/_/de bzhin du rim pa bzhin
[\[201b.2\]]bzhi bzhi brgyad kyi bar sum cu rtsa gnyis 'gyur zhes sbyar ro/_/rtsa sum cu rtsa gnyis po de rnams kyi nges pa'i tshig rtog pa dang por gsungs pa ni 'dir las bya ba'i phyir ro/_/de bzhin du gnyis pa'i phyag na mdung zhes pa ni 'dir gsang ba'i gnas su a ba d+hU tI'i lam gsum gsum du
[\[201b.3\]]'gro ba'o/_/de'i 'gog pa'i phyir khrag gis gang ba'i thod pa zhes pa la khrag ni rdul gyi khams te de yang steng du rgyu ba'i phyir zla ba dang nyi ma dag 'dres par 'gyur ba nya dang gnam stong dag go/_/rdo rje zhes pa ni de dag la sgra gcan gyis zos pa'o/_/de bzhin du zhags pa zhes pa ni
[\[201b.4\]]mjug ma phra ba ste/_bcu drug pa'i cha bzang po 'di'o/_/de yang bdag gis zos par gyur ba ste/_khams drug za ba nyid do/_/de las kyang longs spyod 'byung ba ste mtshan mo byed pa'i chas nyin mo byed pa'o/_/de yang der thim mo/_/dus 'di ni gsang ba'i mchog go/_/de bzhin
[\[201b.5\]]du gsum pa'i phyag na ral gri zhes pa ni snying ga nas ral gri lta bu'i rtsa dus me'i rang bzhin no/_/de yang de bzhin du/_srid pa gsum ni 'bar byed pa/_/las kyi tshogs rnams zad byed pa'o/_/zhes pa ni las kyi ral gri'i nges pa'o/_/chu yis gang ba'i thod pa zhes pa ni de bzhin du yang
[\[201b.6\]]chos kyi dbyings kyi rtsa las chu 'bab pa'i phyir ro/_/chu yang rnam pa gnyis te dri chu'i chur btags pa'o/_/de bzhin du gnyis pa ni khams thams cad zhu ba'i rang bzhin gyi chu'o/_/rgyu ba de nyid 'dzin pa'i thod pa de la de skad ces bya'o/_/de bzhin du rdo rje zhes pa ni mes de thams cad za ba'o/_/_
[\[201b.7\]]de bzhin du dril bu zhes pa ni lte ba'i dbus nas de nyid can rdo rje ka ba bzhin no/_/de nyid kyis na sangs rgyas rnams kyi rdo rje'i sku'o/_/gang gi phyir sprul pa'i 'khor lo sku'i rang bzhin de la de skad ces bya'o/_/de bzhin du phyag na kha T+wAM ga zhes pa ni smin ma'i dbus nas byung ba'i rtsa'i snal ma
[\[202a\]]
[\[202a.1\]]des sangs rgyas rnams kyi snying por gnas kyang de lus kyi dngos po mi len te tshor ba dang bral ba'i phyir ro/_/de yang stong pa la kha T+wAM ga'i ming du dgongs so/_/de bzhin du thod pa zhes pa ni 'gro ba dang 'ong ba mi 'gog pa'o/_/de nyid kyis na dbyug to zhes pa ni 'og tu gtun
[\[202a.2\]]gdungs kyi rnam pa lus thams cad kyi rlung rnams 'og tu mi 'gro ba ste des na phra ba'o/_/des na steng tho ba'i rnam pa rnam par 'dzin pa de ni dbyug to'i mtshan ma'o/_/de bzhin du ba dan gsum zhes pa ni lus dang ngag dang sems kyi spyod pa dang bral ba'i rtsa zhes sbyar ro/_/de bzhin du phyag na dbyug
[\[202a.3\]]pa zhes pa la/_dbyug pa ni mtshams kyi snal ma ro gcig pa'i dngos po'o/_/de bzhin du thod pa zhes pa ni dbang po rnams kyi rtsa 'gog pa'i phyir rnam par shes pa rnams 'gog par 'gyur ro/_/de bzhin du ut+pal zhes pa ni 'dab ma brgyad kyi ming gis rnam par shes pa brgyad ston
[\[202a.4\]]pa snying gi rtsa grub ma la sogs pa brgyad de/_de yang grub ma dang /_smin byed ma dang /_yid bzangs ma dang /_sum 'khril ma dang /_'dod can ma dang /_khyim ma dang /_gtum byed ma dang /_bdud 'dral ma'o/_/rtsa brgyad po de rnams ni rnam par shes pa rgyu ba can te/_ut+pal zhes
[\[202a.5\]]dgongs so/_/de bzhin du cang te'u'o zhes pa ni kha'i rtsa ste/_gang gi phyir smra ba dang len pa 'gog pa'i phyir rang nyid smra ba po rang 'byung ba nyid kyi phyir ro/_/de bzhin du pad+ma zhes pa dbang po brgyad de/_de yang mig dang /_rna ba dang /_sna dang /_lce dang /_lus dang /_yid dang /_shes
[\[202a.6\]]rab dang /_blo'o/_/yang na gzugs dang /_sgra dang /_dri dang /_ro dang /_reg bya dang /_yid dang /_blo dang /_nga rgyal lo/_/de yang de rnams kyi yul gyi dngos po rgyu dang 'bras bu nyid kyis de dag 'gog pa'o/_/de bzhin du zhag gis gang ba'i thod pa zhes pa la zhag ni stobs
[\[202a.7\]]te dgongs bshad kyis ston pa'i mngon shes drug gi mtshan nyid nus pa'o/_/de'i phyir des gang ba ni a ba d+hU tI'o/_/de bzhin du me long zhes pa ni mngon shes te/_de rnams kyis chos rnams thams cad kyi rang bzhin me long bzhin nye bar mtshon pa'i phyir ro/_/de bzhin du dgra ste zhes pa ni khams
[\[202b\]]
[\[202b.1\]]gsum pa'i ma rig pa'i bag chags gcod pa'i phyir ro/_/khams gsum pa yang lus dang ngag dang sems te/_de yang a ba d+hU tI'i ming can tha mal ba'i rtsa'o/_/de'i rgyu ba ni ma rig pa ste de gcod par byed pa'i sgra sta de la de skad ces bya'o/_/de bzhin du mdung zhes pa ni dbyug pa la rdo rje'i
[\[202b.2\]]tho lum dang ldan pa'o/_/de yang mi shes pa'i ri bo gcod pa'i phyir ro/_/de ni lto ba 'bab pa'i rtsa gang gi zas la gnyis med pa des na mi shes pa skye zhing zhe sdang la sogs pa yang skye ste/_de rnam par bcom pas de'i phyir skyes par mi 'gyur ro/_/de bzhin du dung zhes pa ni dbu ma'i rtsa'i nang
[\[202b.3\]]du lus thams cad kyi srog gang gnas pa de yang rang bzhin med pa nyid kyis rang la dbang thob pa de ma dmigs pa'i phyir shin tu chags pa'i sgra 'byung ba ni khyad par ro/_/de nyid kyis na shaM kha rim las zlog pa ste/_kha zhes pa ni bya gdong de la brten pa'o/_/shaM shes pa ni rang rig pa'i
[\[202b.4\]]ye shes zhes pa'i don to/_/de ltar yang gsungs pa/_kha ni rkan la bzhar ba'i lce/_/bskyod pa bdud rtsi 'byung ba'o/_/shaM ni 'di ru gzag pa yang /_/sna las 'dzags phyir mi 'dzag pa'o/_/de bzhin du 'khor lo zhes pa ni dngos po thams cad kyi rang bzhin du gsungs pa'i mtshan
[\[202b.5\]]nyid der gnas pa des na thams cad mkhyen pa dang rnam pa kun mkhyen pa'i phyir zhes pa'o/_/de nyid kyis ni mtshon cha zhes pa ni 'dir mtshon cha'i sgra ni gang dang gang gis bsam pa dang ldan pa de dang de la de nyid bstan zhes dgongs so/_/de bzhin du ro yis gang ba'i thod pa zhes pa ni 'di nyid
[\[202b.6\]]kyis yi ge'i don gsungs pa/_/ka_/_sdong bu'i rtsa bar gang skyes pa/_/pA/_smin byed rnam pa rmad du byung /_/la/_'og tu bltas pa'i rtsa ni dmigs/_/ra/_ro bzhin du ni yongs su thim/_/sa/_de yang pad+ma sar pa'i rtsa ba bzhin/_/sa/_mtshams kyi dus su kha dog can/_/pU/_srid pa gsum ni
[\[202b.7\]]thams cad bkang /_/r+Na/_sgra can nyid la thim pa can/_/de bzhin du dgod ces bya ba la sogs pa ni/_/ha/_ngang pa nam mkhar 'gro bar mdzod/_/sa/_ro mnyam pa yi tshul ni za/_/ma/_lam rnams la ni bgrod pa'i bya/_/nA/_sna tshogs ngang pa yid rgyu'i phyir/_/sa/_rgya mtsho'i 'gram ni
[\[203a\]]
[\[203a.1\]]nyams dga' bar/_/mA/_bum pa can ni dgang yang na/_/li/_A li kA li gnyis ni bza'/_/khe/_des na sngon po nam mkhar 'gro/_/de bzhin du phyag na bum pa zhes pa ni ji ltar bum pa bzang po rin po che thams cad kyis rab tu gang ba de bzhin du de ltar a ba d+hU tI'i chos
[\[203a.2\]]nyid grangs med pa'i yon tan gyis brgyan pa des na kun rdzob kyi phyogs la de chos kyi dbyings zhes pa'i don to/_/de nyid kyis na rdo rje zhes pa ni mi phyed pa'i phyir thabs sna tshogs byed pa'o/_/de nyid thabs kyi rdo rje'o/_/de'i shes rab dril bu zhes pa ni dngos po thams cad rtogs par byed
[\[203a.3\]]pa'o/_/des na pha rol tu phyin pa'i tshul lo/_/de gnyi ga ni stong pa nyid rdo rjer brjod do/_/thod pa zhes bya ba la sogs pa la/_mi'i pags pas g.yogs shing zhes pa ni de bzhin du sangs rgyas kyi thod pa dang dngos po thams cad kyis stong pa khong stong mngal nas skyes pa'i sems can
[\[203a.4\]]rnams la de bstan pas sha dang pags pa'i mig gis mthong ngo /_/des na mi'i pags pas g.yogs pa bcom ldan 'das gzugs kyi sku'o/_/de'i phyir/_bden pa ma yin brdzun pa min/_/de bzhin ma skyes mi 'gag pa/_/snang ba tsam gyi mtshan nyid de/_/de yang sgyu ma gzhan
[\[203a.5\]]du min/_/de bzhin du rdzas kyis bkang ba zhes pa ni khrag dang khu ba dang bshang ba dang gci ba rnams kyis bkang ba'o/_/des na rang bzhin yongs su shes pa'o/_/de yang sngon nas rnam par gzung ba des sangs rgyas rnams kyi sku'i gnas skabs kyi zab mo'i chos kyang ston to/_/de bzhin du
[\[203a.6\]]'dab ma zhes pa ni de rnams la'o/_/lha mo bri zhes pa ni rang snang ba'i mtshan nyid dmigs pa'i phyir ro/_/de bzhin du lte bar zhes pa ni a ba d+hU tI la'o/_/bde ba chen po zhes pa ni rang rig pa'i ye shes te/_de dang ldan ba'i sprul pa'i sku'o/_/rol mo zhes pa ni sangs rgyas gcig nyid kyi
[\[203a.7\]]thugs kyi dngos po las 'byung po sna tshogs pa grangs med pa dang sangs rgyas dang /_byang chub sems dpa' rnams spros pa'o/_/de ji ltar rol mo yin zhe na/_mi shigs pa'i bdag nyid kyi sangs rgyas de rnams kyang shes rab kyi sgra yis sad par byas pa'o/_/des na rol mo ni nye bar
[\[203b\]]
[\[203b.1\]]btags par 'gyur ro/_/de ltar yang gsungs pa/_sgra yi dbus las yang dag 'byung /_/sangs rgyas thams cad du gshegs pa/_/shes rab kyis ni 'di bskul te/_/shin tu chags pa'i sgra yis sad/_/de nyid kyis ni gsang ba'i dkyil 'khor du zhes dgongs so/_/de
[\[203b.2\]]bzhin du sgo skyong zhes bya ba la sogs pa ni rdo rje lcags kyu ma la sogs pa'i rnal 'byor ma bzhi byams pa dang snying rje dang dga' ba dang btang snyoms kyi rang bzhin te/_de bzhin gshegs pa rnams rtsod pa'i dus la sogs pa rnams su 'khrungs par 'gyur ba'o/_/de bzhin du/_b+ha ga'i
[\[203b.3\]]dbus su bsgoms nas su/_/zhes pa ni sngon du gsungs pa sdud pa'i phyir b+ha ga zhes pa ni ma'i skye gnas zhes pa'i don to/_/des na sngags kyi bzlas pa zhes pa ni brjod pa'o/_/de yang hUM la sogs pa'o/_/nges don du/_/hUM ni rdo rje sems dpa' ste/_/zhes pa ni sems rang rig pa'i
[\[203b.4\]]srog gi hUM gi ming can no/_/de yang /_oM zhes bya ba'i dbyangs kyis phye/_/zhes pa ni lus dang sems 'dres par 'gyur pa'o/_/AH zhes bya ba'i ngag dang ldan/_/zhes pa ni des na lus dang ngag dang sems kyi chos rnams bsdus pa'o/_/de nyid kyis na/_dag pa'i shel ma dang
[\[203b.5\]]mtshungs/_/zhes pa ni zhi ba la sogs pa'i mdog go/_/de bzhin du hUM ni zhes bya ba la sogs pa ni go sla'o/_/de bzhin du bsam gtan zhes bya ba la sogs pa la/_yi ge gcig ces pa ni rdo rje bzlas pa'i bsam gtan gyis 'jug pa la sogs pa'i rlung gsum gcig nyid du 'gyur ba'o/_/_
[\[203b.6\]]de'i tshe mi 'dzag pas na yi ge gcig go/_/'gyur zhes pa ni rjes su 'jug pa'o/_/de ltar bsdus nas oM hUM AH d+hI swA hA zhes pa'o/_/slar yang 'dab ma zhes bya ba la sogs pa la/_lha mo rnams zhes bya ba ni rdo rje drag mo la sogs pa rnams kyi sngags 'dab ma rnams la dgod pa'o/_/bsdus
[\[203b.7\]]nas oM hUM AH badzra bud+ha'iHswA hA/_de bzhin du thams cad kyi ming bar du spel ba sngags dang po dang tha mar sbyar ro/_/de nas sa bon bzhi zhes pa ni ha dang i dang ra dang tsheg drag go/_/bsdus na hUM zhes so/_/mchod pa bzhi zhes pa ni phyi dang nang gsang ba dang bla na med pa'o/_/de yang rang bzhin
[\[204a\]]
[\[204a.1\]]nyid ces pa ni dga' ba la sogs pa bzhi byed pa'o/_/des na dang po'i dbyangs zhes bya ba la sogs pa gsungs te/_a de dang por ldan zhes pa ni shes rab ma rang gi pad+ma ste/_hrIHyongs su gyur ba de'i lte bar a las chos kyi 'byung gnas kyi rnam pa'o/_/de yang dbus
[\[204a.2\]]su hrIHdang ldan pa'o/_/de bzhin du sgo skyong zhes bya ba ni mchod pa'i sngags so/_/bsdus nas sa bon bzhi zhes pa ni hUM dang AH'o/_/sogs pa'i sgra ni phyag 'tshal ba'o/_/de bzhin du d+h+rI'o/_/de ltar oM hUM ya badzra oM ku shrI d+h+rI swA hA'o/_/thams cad du zhes pa ni rnal 'byor ma thams cad kyi
[\[204a.3\]]sngags rang gi ming brjod pa'o/_/yang na sa bon bzhi zhes pa ni spyi bor oM mo/_/de bzhin du khar AH'o/_/snying gar hUM ngo /_/pus mo dang rkang pa la swA hA'o/_/de ltar thams cad du zhes pa ni rnal 'byor ma thams cad rigs lnga'i spyan du byas pa'o/_/gang yang dkyil 'khor pa de
[\[204a.4\]]rnams kyang ma la sogs pa rtog pa dang po'i rab tu byed pa dang por gsungs pa/_'di lta ste/_ma dang sring mo nyid dang ni/_/de bzhin bu mo gnyen mo dang /_/bram ze dang rgyal rigs mo'o/_/rje'u mo dmangs mo gar mkhan mo/_/khrus mkhan ma dang g.yung mo nyid/_/gtum mo bcu
[\[204a.5\]]gnyis shes par bya/_/de rnams kyi cho ga ni ji ltar gsungs pa bzhin du bya'o/_/de nas sgrub pas sa zhes bya ba la sogs pa ni b+ha gar mtshan ma gzhug pa'o/_/de yang b+ha ga dang mtshan ma de dag kyang ro gcig pa nyid do/_/'on kyang rdo rje hUM yongs su gyur pas bya ste/_de'i lte bar oM dkar po
[\[204a.6\]]byang chub sems kyi bu gar ro/_/de bzhin du AH'o/_/de'i dbus su chags pa chen po'i rang bzhin d+hI zhes pa ni steng du kha phyogs pa'o/_/de ltar oM dang hrIHdag gi dbus su AHkha dog dmar po'o/_/oM ni kha 'og tu bltas pa'o/_/tsheg drag gi mthar swA hA sbyar ro/_/'dis ni rnal
[\[204a.7\]]'byor ma rnams mi 'dzag pa nyid du 'gyur ro/_/ci'i phyir zhe na/_bzlas pa'i sngags su rab bstan pa'i/_/bsam gtan gyis ni yig gcig 'gyur/_/zhes bcom ldan 'das kyis gsungs pas nges so/_/de bzhin du sgrub pa pos zhes bya ba la kha nas hUM dang hrIH dag gdon par bya'o/_/man
[\[204b\]]
[\[204b.1\]]ngag las yi ge phye dang gnyis gnyis hi ka dang a hi ka bzhin steng du hrI ngo /_/'og tu hrIHzhes pa gnyis ka dag mgrin nang du brjod pa'i phyir srog dang thur sel dag 'gog par 'gyur ro/_/kha yis zhes pa ni a ba d+hU tI'i lam nas bza' bar bya'o/_/de yang de las blang ba ste/_/khu ba zhes
[\[204b.2\]]pa ni gcig ni ro'i rang bzhin no/_/gnyis pa ni yi ge'i don nges par gsungs pa'i tshig gis 'dir shU zhes pa ni a wa d+hU tI'i nang du'o/_/kraM zhes pa ni sngon du gsungs pa'i ro'i ming can 'pho bas thams cad a ba d+hU tI'i bzhin du 'gyur te/_der thim pa'i phyir ro/_/khrag gi dus su
[\[204b.3\]]zhes pa ni chags pa'i dus su sngon du gsungs pa'i tshul gyis las kyi phyag rgya dang rab tu sbyor ba'i phyir de bya zhes dgongs so/_/yang na dbang po gnyis yang dag par sbyor ba las skyes pa rang gi kha'i lces bza' bar bya zhes pa'o/_/rgyal shes rab ma rang byung gi me tog dang ldan pa de'i tshe yang
[\[204b.4\]]dus der byang chub sems dpa' lhan cig 'dres par 'gyur ba bza' bar bya zhes pa ni khrag gi dus su zhes bya ba la sogs pa dang sbyar ro/_/des na rnal 'byor ma'i mchog mnyes par 'gyur te/_de'i tshe sgrub pa po rnams kyi 'dod pa'i 'bras bu 'gyur ro/_/slar la yang hUM zhes bya ba la sogs
[\[204b.5\]]pa'i nges pa'i don gsungs te/_hUM zhes pa ni mi bskyod pa'o/_/oM ni rnam par snang mdzad do/_/AH ni rin chen 'byung ldan no/_/hrIHni 'od dpag med do/_/swA ni don yod grub pa'o/_/hA ni rdo rje sems dpa'o/_/de bzhin gshegs pa de rnams skyes tsam nyid na mngon par shes pa thob par
[\[204b.6\]]'gyur ro/_/des na hrIHzhes pa ni lha mo bcu gnyis sa bcu gnyis kyi bdag nyid rnal 'byor ma rnams kyi sngags rnams te/_rang gi ming dang mthun pa'i las bya ba'o/_/des na sa bon bzhi zhes pa ni sprul pa dang chos dang longs spyod rdzogs pa dang bde ba chen po'i sa bon no/_/yang dag ldan
[\[204b.7\]]zhes pa ni sa bcu gnyis kyi rnal 'byor ma'o/_/des na mchod pa bzhi zhes pa'i ni dus bzhi gang gis mchod pa ni rdzogs ldan la sogs dus bzhi gang gis zhes dgongs so/_/de yang chos kyis 'jug pa'i tshul gyis so/_/yang na sa bon bzhi zhes pa ni oM AHswA hA'o/_/de bzhin du/_
[\[205a\]]
[\[205a.1\]]dang po'i dbyangs yig la sogs ldan/_/zhes pa ni dbyangs yig bcu gnyis te rnal 'byor ma bcu gnyis po re re'i yi ge sa bon bzhi'i dbus su nges par sbyar ro/_/bsdu na oM AHaM hrIHswA hA/_zhes pa rdo rje drag mo la sogs pa'o/_/yang na de'i phyir/_dang po'i
[\[205a.2\]]dbyangs la sogs pa zhes pa ni dbyangs yig bcu gnyis po rnams kyi dbus su a la sogs pa dbyangs bzhi rdzogs ldan gyis te/_a A i I'o/_/de bzhin du gsum ldan la u U e'o/_/gnyis ldan la ai o'o/_/rtsod ldan dus la au'o/_/rdzogs ldan dang rtsod ldan gya dus
[\[205a.3\]]kyi dbus su thog ma dang tha ma dang aM aHspro ba dang sdud par byed pa'o/_/de bzhin du r-i r-I l-I l-I ste de ltar rang nyid kyis dus rnams so/_/de bzhin du ting nge 'dzin la 'jug pa'i dus su ni rdzogs ldan no/_/de bzhin du dang du len pa'i dus su ni gsum ldan no/_/nyams su myong ba'i dus ni
[\[205a.4\]]gnyis ldan no/_/rang bzhin med pa'i dus su ni rtsod dus so zhes dgongs so/_/des na zhes bya ba la sogs pa la/_rdo rje dang b+ha ga dag ces pa ni sna tshogs pa'i chos ni chos nyid du nye bar spyad par byas nas gang du skyes pa de thim par 'gyur te/_bcom ldan 'das zhes pa 'od gsal
[\[205a.5\]]ba'i na thar yang dang yang ldan par bya'o/_/des na der ni zhes bya ba la sogs pa gsungs te/_stong pa dang snying rje'i sa bon gnyis po 'dis te/_kha zhes pa ni stong pa dang snying rje dbyer med pa'i sems te/_des na bza' zhes pa ni nye bar bsdu ba'o/_/khu ba zhes pa ni 'od gsal ba'i 'bras
[\[205a.6\]]bu bzang po'i rgyu zhes pa'o/_/de yang khrag gi dus su zhes pa ni snying rje'i dus su bsam gyis mi khyab pa gnyis med pa'i ting nge 'dzin gyi tshul gyis bza' bar bya'o/_/'dir ni mdor bsdus te gsungs so/_/rgyas par yang rgyud sna tshogs pa'i dgongs pas rtogs par bya'o/_/de bzhin du
[\[205a.7\]]sems can rnams kyi bsam pa sna tshogs pas de rnams kyi bsam pa rnams gcig tu bya ba'i phyir thabs rnams bstan pa gsungs te/_der ni sngags kyi bzlas pa bya/_/zhes pa ni rtog pa thams cad nyams su myong ba'i dus su ngag gi sgo nas brjod pa'i yi ge ni sngags so/_/de rnams kyi rang
[\[205b\]]
[\[205b.1\]]rig pa bsam du med pa nyid ni bzlas pa'o/_/der ni zhes pa ni mi 'jig pa'i gnas su rdo rje bzlas pa bya ste/_rlung bcu rnams nges par gzung ba'i thabs te hUM gi ming can gyis so/_/ye shes sems dpa' de nyid kyi snying gar ting nge 'dzin sems dpa' ste/_'dab ma brgyad la lha mo rnams
[\[205b.2\]]nye bar dgod pa'i phyir ro/_/de'i tshe rim pa bzhin shar gyi 'dab ma la sogs par g.yas skor gyis rdo rje phag mo la sogs pa dgod pa'o/_/drag mo zhes pa ni zhe sdang skyed pa'i rtsa ba'o/_/de bzhin du lus ni gti mug skyed pa'o/_/chags ma zhes pa ni 'dod chags skyed pa'o/_/zhi ba zhes
[\[205b.3\]]pa ni zhi ba skyed pa'o/_/gnod sbyin zhes pa ni phrag dog go/_/mkha' 'gro ma zhes pa ni ngar 'dzin pa'o/_/sgra zhes pa ni ser sna'o/_/sa zhes pa ni nga rgyal rgyu ba can zhes pa'o/_/de ltar yang dam tshig sems dpa' bzhin dgyes pa'i rdo rje rnal 'byor ma phyag bzhi pa bsgom pas de rnams
[\[205b.4\]]kyi nyes pa dang bral lo/_/slar yang rtsa brgyad po de rnams kyis zhe sdang chen po la sogs pa bskyed pa'i phyir rdzogs pa yang ste thams cad la rdo rje'i sgras brjod do/_/de ltar dkyil 'khor gyi 'khor lo phyag bzhi pa'am phyag drug pa lha mo brgyad kyis bskor ro/_/de nyid kyis gnyis ldan
[\[205b.5\]]gyi dus su sbyin pa la sogs pa la 'jug pas sems can thams cad kyis sangs rgyas mthong bar 'gyur ro zhes sbyar ro/_/da ltar gyi dus su yang dpa' bo rnon po rnams la gsal bar 'gyur te/_gzhan du ma yin zhes dgongs so/_/da ltar de la sogs pa bstan pa de'i tshe/_sgom pa po
[\[205b.6\]]rnams kyi sgrub thabs kyi don du ting nge 'dzin gsal bar byas pa ni 'dir rnyed sla ba'i phyir ro/_/bdag gis ni dgos pa tsam zhig bstan to/_/de yang bdag gi bla ma'i bkas so/_/rang gis rang bzos ni ma yin te byis pa rnams kyis sun 'byin cing tho 'tshams pas 'jigs pa'i phyir zhes pa ni
[\[205b.7\]]nges pa'o/_/gang phyir byis pa skye bos yon tan can mi bzod cing nyes pas rgas par 'gyur/_/srid pa gsum du mi bden dngos po mi rtag pa nyid 'dir ni 'di mi rigs/_/de phyir sdug bsngal las kyi byis pa rnams/_/shi nas ngu 'bod la sogs dmyal bar 'gro/_/blo ldan rnams la gdug
[\[206a\]]
[\[206a.1\]]pa grangs med 'tshe ba kyi hud snying re rje/_/kha sbyor thig le'i rgyud kyi rgyal po'i rtog pa gnyis pa'i rab tu byed pa gsum pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung bstan pa ste gsum pa'o//_//da ni rtsod pa'i dus kyi sems
[\[206a.2\]]can mngon spyod kyi las la sogs pa la dga' ba rnams kyis zhi ba la sogs pa'i las bya ba'i phyir dang thabs dang bcas pas sems can gyi don du sgrub thabs sna tshogs pa'i phyir mdor bstan pa'i rab tu byed pa gsum gyi mthar slar bshad pa brjod de/_nyon cig ces bya ba la sogs
[\[206a.3\]]pa la/_rdo rje zhes pa ni rdo rje snying po la bos te nyon cig ces pa'o/_/de ltar tshul ji bzhin zhes pa ni go rims bzhin te/_sngon du gsungs ba'i dus rnams kyi mthar rtsod pa'i dus kyi nges pa gang gi dus gsum yang yongs su shes par 'gyur ro/_/des kyang skal ba bzang po'i nang du sems
[\[206a.4\]]can rnams kyi glo bur ba'i dri ma rjes su bsdus pa gang yin pa de thams cad yongs su zad par 'gyur ba'o/_/des na 'khor lo zhes bya ba la sogs pa gsungs te/_'khor lo yang 'chad bzhin pa des so/_/bsgrub bya zhes bya ba ni bsgrub par bya ba'o/_/khyad par nyid ces bya ba ni man
[\[206a.5\]]ngag ji lta ba las rnal 'byor gyis nus pas zhes pa ste nges pa'o/_/des kyang ci zhig byed ce na gsungs pa/_zhi ba zhes bya ba la sogs pa ni 'dir gcig gis kyang bsgrub bya'i khyad par sna tshogs pa byed de/_zhi ba dang rgyas pa la sogs pa'o/_/de yang re mig ces bya ba la sogs te/_
[\[206a.6\]]re mig dgu'i 'khor lo 'dab ma brgyad pa bzhin 'gro ba'i 'dab ma la sogs pa rnams la gur kum dang ba lang gi gi wang la sogs pas bri bar bya'o/_/sogs pa'i sgras ni re mig stong gi mthar thug par bri bar bya ba zhes pa'o/_/phyi rol mu khyud ces pa ni sems can thams cad rnams
[\[206a.7\]]kyis nges par bya zhes sbyar ro/_/de bzhin du las kyi kha dog la sogs zhes pa ni zhi ba la sogs pa'i las kyi khyad par gyis yi ge rnams dkar po la sogs pa'i mdog tu bsgom par bya'o/_/'khor lo zhes pa ni bsgom par bya ba'am/_dngos su bya zhes dgongs so/_/oM zhes bya ba la
[\[206b\]]
[\[206b.1\]]sogs pa ni 'phags ma sgrol ma'i yi ge bcu'i sngags kyis srung ba'i 'khor lo'o/_/'di'i zhes pa ni sngags 'di'i dbus kyi re mig tu oM de ba dat+ta s+ya shAn+ti zhes bya ba la sogs pa ku ru ha zhes pa'o/_/de bzhin du shar la sogs pa'i 'dab ma brgyad la g.yas skor du rim pa bzhin oM
[\[206b.2\]]de ba dat+tA/_de bzhin du oM che ge mo re oM che ge mo tud/_oM che ge mo tA/_oM che ge mo re/_oM che ge mo tu/_oM che ge mo re/_oM che ge mo swA zhes bris so/_/de ltar phyi ru rak+Shas bsrungs pa de'i tshe sgrub pa po'i gnas la sogs pa stong pa nyid kyis bsrung ba gsungs te/_mnyam
[\[206b.3\]]nyid ces bya ba la sogs pa ni go sla'o/_/de bzhin du sems can zhes bya ba la sogs pa ni mchod pa'i rnam pa dang yon tan dang me tog la sogs pa'i dngos po rnams gnas ngan pa dang dus kyi khyad par gyis ma thob pa de'i tshe sems can rnams kyi phyir rnal 'byor bsgom pas shes
[\[206b.4\]]pa ni cung zad rnal 'byor la goms pa'i dbang gis nus pa'i dngos pos bya zhes pa'i don to/_/de nyid kyi sbyor ba bstan pa'i phyir/_zla ba'i dkyil 'khor zhes bya ba la sogs pa gsungs te 'dir 'phags ma sgrol ma'i sgrub thabs dpal sgyu 'phrul dra ba las 'byung ba brjod do/_/rgyud 'di ni mdor
[\[206b.5\]]bsdus pa nyid gsungs te/_des na zla ba'i dkyil 'khor zhes bya ba la sogs pa gsungs te/_gzhan rnams su ni rgyas par gsungs so zhes dgongs so/_/der gsungs pa tho rangs gdong dag pa la sogs pa byas te bsam gtan gyi gnas su zhugs nas bde ba'i stan la 'dug
[\[206b.6\]]ste/_bcom ldan 'das sgrol ma'i bris sku la sogs par chud par dmigs la maN+Dal byas te/_me tog la sogs pa nye bar spyod pa lnga'i mchod pa rnams dbul lo/_/ma 'byor na thams cad yid kyis bya'o/_/de nas gtor ma yang sbyin par bya'o/_/rang gi snying ga'i zla bar yi
[\[206b.7\]]ge tAM las 'od zer rnam pa lnga 'phros te rang gi bdag nyid sbyangs te/_slar 'ongs nas oM badzra -i mra te hUM phaT ces pa'i sngags 'don cing se gol brdabs pas bgegs rnams bskrad par bya'o/_/slar yang sngon gyi sa bon las 'od zer rnams 'phros pas bkug nas nam mkhar
[\[207a\]]
[\[207a.1\]]bzhugs pa'i lha mo de la yang yid la 'dod pa'i mchod pa byas te/_sdig pa bshags pa la sogs pa byas nas nye bar bsdu bar bya'o/_/de nas oM swa b+hA ba shud+d+haHsarba d+harmAHswa b+hA ba shud+d+hohaM zhes brjod/_de bzhin du oM shU nya tA dz+nyA na badzra swa b+hA ba A t+ma kohaM/_zhes
[\[207a.2\]]pa'i sngags 'di rang dang gzhan khams gsum pa stong par rnam par bsam par bya ste/_byang chub kyi tshogs bsgom pa'i phyir/_/sems tsam du gnas so/_/der ni paM skyes pad+ma aM skyes zla/_/b+hUM zhes pa ni steng du dgod/_/de 'gyur 'khor lor bcas pa yi/_/gzhal yas khang
[\[207a.3\]]pa rnam par bsgom/_/gru bzhi la sogs pas brgyan pa/_/rnga yab la sogs sna tshogs brgyan/_/de yi dbus su pad chen po/_/sna tshogs 'dab mas shin tu mdzes/_/ri dgas kyis mtshan steng du ni/_/zla bar paM ljang rnam par bsgom/_/'od zer phreng ba'i lcags kyu yis/_/_
[\[207a.4\]]sangs rgyas thams cad bkug nas ni/_/de gyur pa las bdag nyid ni/_/lha mo sgrol mar rnam bsgom bya/_/de nas pad+ma'i gdan zhes bya ba la sogs pa ni go sla'o/_/de'i yan lag drug pa'i yi ge dgod pa'i phyir bsgom par bya zhes gsungs te/_oM tA re zhes bya ba la sogs pa
[\[207a.5\]]ni go sla'o/_/slar la yang sngon du gsungs pa'i 'khor lo gur kum mam ba lang gi gi wang la sogs pas bris te lha mo'i snying gar bsgom par bya'o/_/gzhan yang dbang bskur ba dang mchod pa la sogs pa thams cad bya'o/_/de bzhin du lha mo thams cad kyang zhal gcig phyag gnyis pa ste/_
[\[207a.6\]]de ltar shar gyi 'dab ma la rdo rje sgrol ma'o/_/lho ru rin chen sgrol ma'o/_/nub tu pad+ma'i sgrol ma'o/_/byang du sangs rgyas sgrol ma ste/_shar la sogs pa'i rim pa bzhin nag po dang /_ser po dang /_dmar po dang /_dkar po'o/_/de bzhin du shar la sogs pa'i mtshams
[\[207a.7\]]su me tog gi sgrol ma dang /_spos kyi sgrol ma dang /_mar me'i sgrol ma dang /_dri'i sgrol ma'o/_/de rnams kyi mdog ni dkar po dang /_nag po dang /_ser po dang /_dmar po'o/_/de yang zhal gcig phyag gnyis pa thams cad kyi g.yon pa na ut+pa la 'dzin pa'o/_/thams
[\[207b\]]
[\[207b.1\]]cad kyi g.yas kyi mchod sbyin gyi phyag la rang rang gi mtshan mas mtshan pa ste/_de yang phyogs kyi lha mo bzhi'i shar la sogs pa'i phyag g.yas pa la rdo rje dang /_rin po che dang /_pad+ma dang /_'khor lo 'dzin pa'o/_/de bzhin du mtshams rnams kyi g.yas la phreng ba dang /_spos khang dang /_
[\[207b.2\]]mar me'i mchod sdong dang /_dri'i dung phor ro/_/de bzhin du sgo bzhi ru sgo skyong rnams ni drag mo'o/_/nang gi rnal 'byor ma brgyad ni bcom ldan 'das bzhin zhi ba'o/_/de bzhin du bcom ldan 'das ni mchod sbyin dang ut+pal 'dzin pa'o/_/de bzhin du shar gyi sgo la sogs pa rnams su sgo
[\[207b.3\]]skyong rnams te/_rdo rje lcags kyu ma dang /_rdo rje zhags pa ma dang /_rdo rje lcags sgrog ma dang /_rdo rje dril bu ma nyi ma'i dkyil 'khor gyi steng du zhal gcig phyag gnyis ma drag mo chen mo/_rdo rje lcags kyu dang /_rdo rje zhags pa dang /_rdo rje lcags sgrog dang /_rdo rje
[\[207b.4\]]dril bu phyag na bsnams pa bsam par bya'o/_/de bzhin du rnal 'byor ma brgyad zla ba'i steng du bsgom par bya'o/_/de bzhin du bcom ldan 'das ma'i sngags yi ge bcu bzlas par bya'o/_/yang na las thams cad pa oM ku ru kul+le hrIHswa hA zhes bya'o/_/rnal 'byor ma brgyad kyi
[\[207b.5\]]sngags kyi dang por phyag 'tshal ba'o/_/dbus su ming ngo /_/mtha' mar swA hA'o/_/de bzhin du sgo skyong rnams kyi sngags kyi dang por phyag 'tshal ba'o/_/ming dbus su'o/_/hUM phaT mtha' mar ro/_/gzhan las thams cad pa zhes bya ba la sogs pa ni go sla'o/_/yang na 'chad
[\[207b.6\]]bzhin pa'i sgrol ma'i gzugs bsgom par bya'o/_/de ltar/_rnal 'byor de nyid bla na med/_/ces pa ni sngon du gsungs pa'i nang gi tshul gyis dus dang 'pho ba 'byung ba'o/_/des na dus kyi rtsa rnams rgyu ba rtogs par bya'o/_/da ni rig byed ma'i sgrub thabs bstan pa'i phyir nyi ma'i
[\[207b.7\]]zhes bya ba la sogs pa gsungs te/_sngon du gsungs pa'i gdong dag pa la sogs pa byas nas de dang 'dra bar thams cad bya'o/_/'on kyang dur khrod brgyad kyi dbus su bdud rtsi lnga la sogs pa'i gtor ma dang mchod pa la sogs pa bya'o/_/de'i sngags ni oM ku ru kul+le hrIHde ba dat+ta
[\[208a\]]
[\[208a.1\]]pa sha ma na ye swA hA/_lhag ma ni go sla'o/_/da ni rtsod pa'i dus su shes rab chung ngu dang ldan pa rnams kyi shes rab 'phel bar bya ba'i phyir shes rab kyi pha rol tu phyin ma nyid kyi sgom pa brjod de/_'dab ma brgyad pa zhes bya ba la sogs pa ni 'dir dang po re zhig bsgom
[\[208a.2\]]pa'i dus su shin tu rnam par dag pas nyams dga' ba'i gnas su ste/_mchod pa sna tshogs pa dang /_dar dang rgyan la sogs pas brgyan pa spos kyis bdug pa ru bde ba'i stan gyi steng du 'dug ste/_rang gi bdag nyid kyis ji ltar gsungs pa bya'o/_/'dir sngon du gsungs
[\[208a.3\]]pa'i dbang bskur ba'i dkyil 'khor gyi cho ga bzhin 'dir yang de ltar bya'o/_/de'i dbus su/_'dab ma brgyad pa'i 'khor lo 'di/_/zhes pa la 'khor lo'i sgra ni pad+ma'o/_/de yang /_kha dog dkar po shin tu mdzes/_/zhes pa ni lte ba dang ze 'brus brgyan pa sdong bu kha phye ba'o/_/_
[\[208a.4\]]mnyam pa nyid kyi gzugs su bsam/_/zhes pa ni 'dir mnyam pa nyid ni dngos po thams cad gcig gi rang bzhin du bsam pa ste/_brtan pa dang g.yo ba'i dngos po rnams rnam pa kun gyi mchog dang ldan pa'i stong pa nyid du yang dag par bsams pa'o/_de bzhin du/_khams
[\[208a.5\]]gsum gyi ni rang bzhin nyid/_/ces pa ni gang gi phyir 'dir lus dang ngag dang sems las byung ba'i khams gsum gyi ming can dngos po thams cad de/_de rnams kyi rang bzhin yongs su shes pa'i chos kyi sku zhes pa'i don to/_/de yang sngon gyi zhes bya ba la sogs pa la/_sngon
[\[208a.6\]]gyi mtshan nyid ces pa ni chos kyi dbyings de dang ldan pa ste/_ye shes dang shes bya dag dbyer med pa'i dngos po'o/_/de yang sngon du gsungs pa zhes pa ni ye shes dang shes bya gcig pa nyid las gang skyes pa'i dngos po bsam gyis mi khyab pa gnyis su med pa de nyid bsgrub par bya
[\[208a.7\]]zhes dgongs so/_/de'i nye bar spyod pa gsungs te/_bsam gyis mi khyab pa'i ye shes rdo rje sems dpa'i bsgom pa bstan pa'i phyir/_shes rab ces bya ba la sogs pa gsungs te/_shes rab nye bar zhes bya ba ni/_de'i gsal ba nyid du 'gyur ba'o/_/des na las 'di bya'o/_/_
[\[208b\]]
[\[208b.1\]]yang oM la sogs pa'i yi ge bcu'i sngags rim las bzlog ste rnam par rmongs par bya ba'i phyir gsungs pa ni kha cig gi tshig go/_/yang na bzlas pa'i sngags la mchod pa la sogs pa'i las thams cad bya'o/_/de bzhin du bsgom pa'i zhes bya ba la sogs pa la/_dngos po zhes pa ni sa
[\[208b.2\]]bon dang mtshan ma la sogs pa'i dngos po'o/_/dngos po des bsgom par bya'o/_/der ci bsgom zhe na/_'od zer zhes bya ba la sogs pa gsungs te/_rang gi snying ga'i zla ba'i dkyil 'khor gyi dbus su gnas pa'o/_/shes rab bdag nyid ces pa ni d+hI 'od zer sna tshogs pa'i rang
[\[208b.3\]]bzhin te/_des rang gi bdag nyid dang khams gsum pa shin tu rnam par dag par byas pa'o/_/yang na shes rab bdag nyid ces pa ni oM pra dz+nyA zhes bya ba la sogs pa'i yi ge bcu'i sngags des bya ba'o/_/dri med pa zhes bya ba ni yi ge rnams dag pa'i shel ltar snang ba'o/_/de ltar
[\[208b.4\]]bcom ldan 'das ma spyan drangs te/_mchod pa dang sdig pa bshags pa la sogs pa rnams bya'o/_/slar yang zla ba dang sa bon gyi tshul gyis 'di dag yongs su gyur pa las bskyed pa'i phyag gnyis zhes pa la sogs pa ni go sla'o/_/shes rab bdag nyid ces pa ni yi ge bcu'i sngags te/_de
[\[208b.5\]]bzlas pas de'i shes rab mngon sum du 'phel ba'i don te lhag ma ni go sla'o/_/da ni rnam par snang mdzad kyi sgrub thabs bstan pa'i phyir/_zla ba'i zhes bya ba la sogs pa gsungs te/_'dir zhi ba'i las ni rnam par snang mdzad kyi ting nge 'dzin gyis bya'o/_/sa bon yi ge zhes pa ni oM mo/_/_
[\[208b.6\]]lhag ma dkyil 'khor dang gzhal yas khang la sogs pa ni sngon bzhin du bya'o/_/nges pa'i don du ni rnal 'byor ma'i rigs sna tshogs pa thams cad kyang rigs gcig tu 'gyur ro/_/gzhan ni go sla'o/_/sbyor ba'i rim pa de nyid kyis/_/zhes bya ba la sogs pa ni sngon du gsungs pa'i rim
[\[208b.7\]]pas rnam par snang mdzad kyi rang bzhin dang /_de bzhin du rin chen 'byung ldan gyi dang /_'od dpag med kyi don dang /_don yod grub pa'i bsgom pa'i dkyil 'khor gyi 'khor lo dang lhan cig ji ltar gsungs pa'i tshul gyis bya'o/_/de ltar go sla ba nyid kyis na bdag gis rnam par ma phye'o/_/_
[\[209a\]]
[\[209a.1\]]da ni spyan ma la sogs pa'i lha mo rnams kyi sgrub thabs bstan pa'i phyir/_nam mkha'i dbyings zhes bya ba la sogs pa gsungs te/_'dir sngon du gsungs pa'i khang pa brtsegs ma'i dkyil 'khor gyi dbus su spyan ma dang /_mA ma kI dang gos dkar mo dang /_sgrol
[\[209a.2\]]ma yang bsgom par bya'o/_/de bzhin du sa la sogs pa'i dkyil 'khor rgyu ba'i dbus su ji skad gsungs pa'i lha mo'i gzugs dmigs par bya/_de'i phyir ji ltar 'thad pa'i las rnams bya ste/_zhi ba la sogs pa 'khrul 'khor rnams kyang bya'o/_/las kyi tshogs de rnams kyang 'og nas
[\[209a.3\]]bshad par bya'o/_/lhag ma ni go sla'o/_/'on kyang de rnams kyi dkyil 'khor dang lha ni dpal 'dus pa bzhin de'i dbus su bya zhes pa ni man ngag go/_/rgyud thams cad ces pa ni rnal 'byor ma'i rgyud rnams so/_/de'i gleng gzhi zhes bya ba la sogs pa ni 'di'i don yang rtog pa dang por
[\[209a.4\]]gsungs pas rtogs par bya'o/_/dpal kha sbyor thig le'i rgyud kyi rgyal po rtog pa gnyis pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung mdor bstan pa gsum gyi mtha' slar bshad pa ste bzhi pa'o//_//da ni dpal he ru ka bskyed pa'i sgrub thabs
[\[209a.5\]]bstan pa'i phyir/_bdag med ces bya ba la sogs pa gsungs te/_de nyid ces pa ni stong pa dang snying rje dbyer med pa nyid do/_/bdag med ma zhes pa ni shes rab kyi rgyud yin pa'i phyir ro/_/rnal 'byor ma la bos pa'i don to/_/gang gi phyir shes rab dang thabs kyi don gyi tshig gnas
[\[209a.6\]]pa ni thabs kyi rgyud thun mong pa nyid gtso bor gyur pa nyid kyis te/_des na dpal he ru ka'i mdun du bdag med ma gtso mo chen mo bos so/_/de kho na nyid la 'jug pa'i thabs ni he ru ka'o/_/de'i phyir bdag med ma'i chos kyi de kho na nyid ni thabs khyad par can gyi mtshan nyid do/_/de yang
[\[209a.7\]]he ru ka sku bzhi las bla ma'o/_/de ji ltar zhe na gsungs pa/_shes rab kyi pha rol tu phyin pa la sogs pa dang rnal 'byor gyi rgyud rnams la sku bzhi thun mong gi mtshan nyid do/_/shes rab kyi rgyud rnams la ni khyad par yod de/_de yang bzhi pa spangs pa'o/_/de nyid kyis na mchog tu
[\[209b\]]
[\[209b.1\]]drag cing brtson pa'i chags pa'o/_/drag po rnams 'jigs par byed pas kyang 'jigs par byed pa gsang ba dang khyad par du gsang ba chen po dang shin tu gsang ba rnams las gsang ba/_bya ba dang spyod pa dang rnal 'byor dang rnal 'byor bla ma rnams las gong du gyur pa'i phyir/_chags pa
[\[209b.2\]]chen po la sogs pa bsam gyis mi khyab pa'i snying rje chen po zhes pa ni khyad par ro/_/'dir gsungs pa/_e yi cha byad gzugs ni gang /_/gdan lnga nyid du gnas pa yin/_/de'i dbus ha ni bdag gi gdan/_/g.yon du au D+yan u ru gsungs/_/g.yas su dzA lan+d+hu rar rA/_/_
[\[209b.3\]]mdun du kA ma rU bar kaM_/_dbus ni pul+lI la gnas su/_/bstan pa bdag gi ming can no/_/g.yon ni sbyor ba'i gdan yin te/_/g.yas ni de kho na yi gdan/_/mdun du gsang ba'i gdan nyid do/_/dbus na gsang ba'i bar du shrI/_/gzhan gyi gdan ni mtshan nyid do/_/ye shes
[\[209b.4\]]can gyis de nyid brjod/_/chos dang longs spyod rdzogs sprul pa/_/de bzhin bzhi pa gong ma nyid/_/'bras bu rgyu yi dngos po ni/_/he ru ka yi mchog rmad 'byung /_/'jig rten rnams ni rang gzugs nyid/_/de bzhin bdag nyid gdul bya'o/_/bsam gyis mi khyab snying rjer brjod/_/_
[\[209b.5\]]rnal 'byor 'di ni de nyid mchog_/de ltar thabs kyi sa nyid ni/_/shes rab rgyud las yang dag 'byung /_/de bzhin du he ru ka'i bskyed pa'i sgrub thabs zhes pa ni 'dir kun rdzob kyi cha shas dbyibs kyi bdag nyid la bdag yid ches pa yang me tog las dri bzhin du'o/_/de'i phyir drag po
[\[209b.6\]]las drag po nyid de de nyid sgrub thabs so/_/des na he ru ka'i bskyed pa'o/_/gang gis zhes bya ba la sogs pa ni go sla'o/_/mkha' 'gro ma zhes bya ba la sogs pa ni mkha' 'gro'i gzugs dang mkha' 'gro ma'i gzugs te thams cad ni gdug cing ma rungs pa rnams kyi gdul bya'i
[\[209b.7\]]don du de rnams kyi rang bzhin shes par bya'o/_/de dag thams cad bshad par bya/_/zhes pa ni nyon zhes sbyar ro/_/'dir rdo rje'i snying po'i rang bzhin rang gi ngo bo nyid kyi bdag med pa ste bdag med pa'i chos 'dzin pa'i phyir ro/_/yang rdo rje'i snying po mi smra bar gyur nas bdag med 'di
[\[210a\]]
[\[210a.1\]]ba ni ma yin no/_/de'i phyir rdo rje'i snying po nyid bdag med ma'o/_/ci'i phyir zhe na/_'dir spyod pa'i dus su stong pa nyid gtso bo nyid kyis na chos rnams la brtags pa'i phyir blo chung ngu dang ldan pa'i sems can rnams kyi stong pa nyid du brtags pa nyid kyis myur bar 'gro bar
[\[210a.2\]]'gyur te/_de'i tshe rdo rje snying bo nyid rnam par shes pa'i gzugs so/_/rnam par shes pa yang dngos po'i gzugs so/_/dngos po yang sngon po la sogs par snang ba'i gzugs te/_de rnams kyi rang bzhin gyi mtshan nyid ni chos kyi dbyings bdag med pa'i rang bzhin no/_/de ji
[\[210a.3\]]ltar kun rdzob tu rnal 'byor ma bdag med ma'i gzugs su 'gyur/_gang gi phyir chos rnams thams cad stong pa nyid kyi rang bzhin dang chos mthun pa ste/_de yang rnam pa dang dbyibs dang kha dog dang cha shas med pa'o/_/des na zhu ba po de nyid la stong grongs med na mtshams ga la yod/_
[\[210a.4\]]rdo rje snying po'i gzugs kyi khyad par phul du byung ba ga la yod/_de med pa'i phyir de bzhin gshegs pa nyid rang stong par 'gyur/_/'di ni sa zhig gis byas pa'o zhes 'ga' zhig gis dogs na de'i phyir gsungs pa de ni ma yin no/_/ci'i phyir zhe na/_gang gi phyir chos thams cad
[\[210a.5\]]mi rtag pa'i mtshan nyid kyi phyir dngos po'i gzugs kyi chos de rnams kyi rang bzhin gyi chos nyid yongs su brtags pas sems can rnams kyang chos dam pa la brten pas byang chub sems dpa'i lus sam sa bcu'i dbang phyug rnams kyi sangs rgyas nyid kyi sku grub pa'o/_/chos nyid kyang bdag
[\[210a.6\]]med pa'i rang bzhin rang gi mtshan nyid dang bral ba yang dag pa'i mtha' de bzhin nyid shes rab kyi pha rol tu phyin pa sbas pa nyid kyis na 'od gsal bar brjod de/_de nyid sangs rgyas rnams kyi sku mi zad pa brtag pa'i gzugs te/_lha rnams kyi gzugs kyang de bzhin no/_/de bzhin
[\[210a.7\]]du 'dir yang sngags kyi theg pa la khyad par yod do/_/de ji ltar zhe na/_'dir las dang po pa rnal 'byor la goms par thog ma med pa'i rgyun can dus sna tshogs pa dus gsum du 'byung ba'i sems can rnams rtsod pa'i dus su stong pa nyid bsgoms pas de rnams grol bar de bzhin
[\[210b\]]
[\[210b.1\]]gshegs pa rnams kyis rgyal ba bskyed ma la sogs pa rnams gsungs so/_/de'i phyir stong pa nyid du yongs su brtag pa tsam nyid rdo rje snying po'i rang bzhin gyis bdag med pa'i gzugs grub pa rnam par shes pa nyid bdag gis byed pa'i phyir bdag nyid ni nyi tshe ba'i stong pa nyid do/_/des na grol
[\[210b.2\]]bar mi 'gyur te/_/nyon mongs pa'i phyir ro/_/des na kun rdzob kyi tshul gyis yang dang yang du he ru ka dang bdag med ma bskyed do/_/rang bzhin gyis snang ba nyid kyis phyag rgya chen po la sems can rnams gzhug pa'i phyir gang gi tshe las dang po bas mngon du byed pa de'i tshe yang kun rdzob tu
[\[210b.3\]]rdo rje snying po nyid bdag med ma'i gzugs su 'gyur ro/_/gang gi phyir cig car ni mngon du byed par mi nus te/_rim gyis goms pa'i phyir ro/_/de'i phyir nang du rdo rje'i snying po rnam par shes pa'i rang bzhin gyi phyir ro/_/des na de nyid gsal ba nyid du 'gyur te/_stong pa nyid bdag
[\[210b.4\]]gir byed pa'i phyir ma rig pa zad pa'i phyir de bzhin gshegs pas bstan te/_ma rig pa yang rig pa bzang po la yid ches pas bdag med ma'i gzugs sgyu ma'i rang bzhin ches mchog tu 'byung ba'i phyir bud med dang skyes pa dang ma ning dang bral ba zhes pa'i don te/_ye shes kyi rnam
[\[210b.5\]]pa'i phyir zhes pa ni nges pa'o/_/de'i don du bcom ldan 'das kyis rdo rje sems dpa' zhes bya ba la sogs pa gsungs te/_sngon du gsungs pa'i rdo rje sems dpa' dkyil 'khor gyi dbus kyi zhal gsum phyag drug pa de bzhin du de la sogs pa rtog pa gnyis par yang ji ltar gsungs
[\[210b.6\]]pa rtogs par bya'o/_/slar yang rdo rje 'dzin zhes pa ni rdo rje sems dpa' rgyu'i rdo rje 'chang de yang 'byung bar 'gyur ro/_/rdo rje sems dpa'i rdo rje nyid/_/ces pa ni rtse lnga pa thabs kyi rdo rje 'dzin pa ste/_de'i lte bar A li kA li kha sbyar/_de'i dbus su hUM dang oM gyi sa bon gnyis te de las
[\[210b.7\]]rdo rje dang gri gug dang /_de'i steng du yang sa bon de nyid do/_/de nyid 'bar ba zhes pa la sogs pa ni rdo rje lte ba'i hUM dang gri gug gi aM gi sa bon de dag las lha sna tshogs pa mkha' 'gro dang mkha' 'gro ma dang khro bo'i tshogs dang de'i rigs 'bar ba'i phreng ba rnam par spros pa'o/_/kun
[\[211a\]]
[\[211a.1\]]tu zhes pa ni phyogs bcur rdo rje khro bo rnams spros te/_/sems can rnams btul bar byas nas slar 'ongs te de nyid du gzhug go/_/de yang de dag thams cad yongs su gyur pa las skad cig gis dgyes pa'i rdo rje'i sku phyag dang mdog dang mtshon char ldan par 'chad
[\[211a.2\]]bzhin du bsgom par bya'o/_/de nas bdag med ma dang 'khyud cing bsrub pa dang bsrubs pa'i sbyor bas lha mo'i 'khor lo dbyung bar bya'o/_/de yang 'chad bzhin pa'i rim pas so/_/de rnams kyi dbus su chags pa chen po'i ting nge 'dzin gyis bdag med ma dang lhan cig pa'i bdag
[\[211a.3\]]po'i zla ba'i dkyil 'khor gyi dbus su'o/_/sa bon phreng ba de nas dgod/_/ces pa ni gtso bo dang lha mo'i snying gi zla ba las spros pa'i 'od zer gyi rtse mo las de bzhin gshegs pa thams cad dang mkha' 'gro dang mkha' 'gro ma rnams spros te/_de nyid dri za'i sems can gyi gzugs te
[\[211a.4\]]yi ge gsum ho gnyis kyi dbus su spel ba rang gi khar zhugs shing rdo rje'i lam nas zhu bar gyur pa de dang lhan cig bdag rang de bzhin du zhu bar 'gyur ba'o/_/de'i phyir bskul zhes bya ba la sogs pa gsungs te/_sbos mo la sogs pa'i rnal 'byor ma bzhi byams pa dang snying rje
[\[211a.5\]]dang dga' ba dang btang snyoms kyi rang bzhin gyi glus skul bar byed pa'o/_/der gsungs pa/_snying rje zhes bya ba la sogs pa la/_bzhengs zhes pa ni bzhengs shig pa'o/_/rje btsun zhes pa ni snying rje lhan cig ces pa'o/_/snying rje'i yid kyis zhes pa ni snying rje'i thugs kyis
[\[211a.6\]]zhes pa'i don to/_/puk+ka sI ni bdag la skyobs/_/zhes pa ni bdag puk+ka sI la mgon po bdag la skyobs shig pa'o/_/ci zhe na/_bde chen zhes gsungs te/_bde ba chen po la bdag sbyor bas bdag 'dod ces pa ni byams pa'i rang bzhin gyis so/_/stong pa'i ni rang bzhin
[\[211a.7\]]thong zhes pa ni stong pa'i rang bzhin gyi ting nge 'dzin thong shig pa'o/_/de nas ri khrod ma'i glu gsungs pa/_btang nas zhes pa ni khyod bde ba dang bral ba de'i phyir stong pa'i ting nge 'dzin la zhugs pa'o/_/bdag 'gum zhes pa ni bdag ri khrod ma'i snying rje'i rang bzhin gyi gtso bo
[\[211b\]]
[\[211b.1\]]khyod mthong ba med pas bdag 'chi zhes pa'o/_/de'i phyir/_dgyes pa'i rdo rje khyod bzhengs shig_/ces pa ni kye mgon po bzhengs shig pa ste/_stong pa nyid kyi ting nge 'dzin zhu ba'i rang bzhin las bcom ldan 'das dgyes pa'i rdo rje khyod bzhengs shig pa'o/_/stong pa'i rang bzhin
[\[211b.2\]]btang nas ni/_/zhes pa ni stong pa'i rang bzhin thong mdzod la bdag ri khrod ma'i dgongs pa sgrubs shig_/bde ba chen po la sbyor bar 'dod pas so zhes pa'i don to/_/yang gtum mo'i glu gsungs pa/_'jig rten mnyam mnan na zhes pa ni khams gsum pa'i 'jig rten la
[\[211b.3\]]snying rje'i ros bos so/_/bde ba'i gtso bo zhes pa ni kye shin tu dga' ba'i gtso bo 'jig rten rnams kyi don gyi bya ba brjod cig pa'o/_/ci'i phyir stong nyid bzhugs zhes pa ni ci'i phyir stong nyid zhu bar rang bzhin med pa la bzhugs pa'i don/_gtum mo bdag ni zhes pa ni
[\[211b.4\]]bdag gtum mo dga' ba'i rang bzhin can zhes pa'o/_/gsol ba 'debs zhes pa ni zhu ba bgyid ces pa'o/_/de ci zhe na/_gsungs pa/_khyod mi bzhugs na bdag mi 'tshal/_/zhes pa ni khyod ma rtogs par bdag gis cung zad kyang ma mthong ste mun pa bzhin no/_/de bzhin
[\[211b.5\]]du g.yung mo'i glu gsungs pa/_mig 'phrul lta bur khyod bzhengs shig_/ces pa ni kye mig 'phrul mkhan khyod bzhengs shig pa ste/_ji ltar mig 'phrul mkhan mig 'phrul ston par byed pa de bzhin du sgyu ma'i dngos po sna tshogs pa snang bar mdzad pa'i don to/_/bdag gis khyod
[\[211b.6\]]kyi thugs 'tshal gyis/_/zhes pa ni dngos po sna tshogs pa de thams cad brdzun par mkhyen pa'i thugs bdag gis shes pas ni bdag btang snyoms kyi rang bzhin g.yung mo'o/_/de'i phyir/_g.yung mo bdag ni yid rig ma/_/zhes pa ni bdag g.yung mo grong khyer ma yid rig ma
[\[211b.7\]]ste grong khyer pa rnams kyi yid shes shing rig pa'o/_/snying rje'i rgyun chad ma mdzad cig_/ces pa ni bcom ldan 'das snying rje'i rgyun rnam par chad par ma mdzad cig pa'o/_/de'i phyir/_zhu ba'i ting 'dzin las bzhengs shig_/ces pa'i don to/_/de ltar glus bskul ba rmi lam
[\[212a\]]
[\[212a.1\]]bzhin gsan nas/_hUM dang aM lam bzhengs zhes bya ba la sogs pa ni go sla'o/_/slar yang gi tsaM zhes bya ba la sogs pa sa bon brgyad las gau rI la sogs pa'i lha mo brgyad rnams dbyung bar bya'o/_/'di rnams las zhes pa ni 'chad bzhin pa'i gdan thod pa brgyad
[\[212a.2\]]kyi dbus su dgod par bya'o/_/de yang mtshams bzhi ru'o/_/de bzhin du phyogs kyi rnal 'byor ma bzhi ro'i gdan rnams la'o/_/de rnams kyi steng du gaM tsaM baM g+haM paM shaM laM DaM zhes pa'i sa bon brgyad blta ste/_de yongs su gyur pa las gau rI la sogs pa'i mtshan ma nya ro hi ta dang /_
[\[212a.3\]]phag pa dang /_rus sbal dang /_sbrul dang /_seng ge dang /_stag dang /_ce spyang dang /_dge slong rnams so/_/de bzhin du phyogs kyi rnal 'byor ma rnams kyi ro steng du haM suM shwaM siM zhes pa'i sa bon bzhi las rta'i gdong pa la sogs pa rnams kyi mtshan ma lcags kyu dang /_
[\[212a.4\]]zhags pa dang /_thod pa dang /_ral gri rnams so/_/de bzhin du bdag po zhes bya ba la sogs pa la/_bdag po dang dga' ma'i bsrub pa dang bsrubs pa'i sbyor bas hUM aM gi sa bon las dbyung par bya'o/_/de bzhin du 'khor lo chen po'i rtsibs rnam pa bcu gnyis pa'i
[\[212a.5\]]gzhung lugs du ma nyid kyis na bla ma'i kha las shes par bya'o/_/'dir gzhung dkrugs pa ngo shes pa'i phyir bya ba zhes pa'i nges pa'o/_/'bar ba zhes bya ba la sogs pa ni 'od zer sna tshogs spros pa de las lha mo khro mo'i tshogs spros pa'o/_/de bzhin du ma mo'i 'khor lo zhes bya ba la
[\[212a.6\]]sogs pa ni go sla'o/_/de lta'i zhes bya ba la sogs pa la/_cho ga'i bya ba zhes pa ni sngon du gsungs pa'i tshul gyis gau rI la sogs pa'i rim pa bzhin mtshams bzhir thod pa'i gdan rnams la bsam par bya'o/_/de la shar gyi mtshams kyi 'dab ma la gau rI'o/_/de bzhin du 'dab ma
[\[212a.7\]]gnyis la tsau rI'o/_/phra mo hA zhes pa ni g.yung mo'i ming gi rnam grangs te/_de ni bden bral gyi 'dab ma la bsgom par bya'o/_/de bzhin du 'dab ma gnyis la ro langs ma'o/_/de bzhin du rlung gi 'dab mar sbos mo'o/_/de bzhin du 'dab ma gnyis par gtum mo'o/_/dbang ldan gyi 'dab
[\[212b\]]
[\[212b.1\]]mar za phod ma'o/_/de bzhin du de'i 'dab ma gnyis par ni ri khrod ma'o/_/lha mo 'di rnams kyi mdog dang phyag dang mtshan ma la sogs pa rnams ni go sla'o/_/de bzhin du shar dang /_lho dang /_nub dang /_byang gi 'dab ma rnams la rim pa bzhin rta gdong zhes bya ba la sogs pa ni rta'i gdong
[\[212b.2\]]dang /_phag gi gdong dang /_khyi yi gdong dang /_seng ge'i gdong dang /_de ltar rnal 'byor ma bzhi'i g.yon gyi phyag gnyis la thod pa dang kha T+wAM ga'o/_/de bzhin du g.yas na ni gri gug go/_/de bzhin du rta gdong la sogs pa thams cad kyi g.yas kyi phyag dang po la rim pa bzhin lcags
[\[212b.3\]]kyu dang /_zhags pa dang /_tho ba dang /_ral gri bsnams pa'o/_/de ltar phyag bzhi zhes bya ba la sogs pa ni go sla'o/_/de bzhin du gling bu ma la sogs pa'i rnal 'byor ma rnams mtshams bzhi ru bsam par bya'o/_/'di rnams ni rang gi ming dang mthun pa'i mtshan ma phyag na bsnams pa'o/_/_
[\[212b.4\]]gzhan ni go sla'o/_/'di ni sgra ji bzhin mdor bsdus pa'o/_/da ni 'di rnams kyi rim pa bzhin ting nge 'dzin gsum bsgom pa gsungs pa/_'dir bsgoms pa'i dbang du byas pa'i sngags pas tho rangs rang gi snying gar zla ba'i dkyil 'khor la dgyes pa'i rdo rje'i yi ge'i sa bon 'od zer gyi
[\[212b.5\]]phreng ba can bltas te/_gdong dag pa la sogs pa byas la bsam gtan gyi gnas su zhugs nas stan bde ba la 'dug ste/_gnas dang bdag nyid rnal 'byor bsrung ba byas nas/_rang gi sngags kyis mchod yon la yongs su bzlas te/_de bzhin gshegs pa thams cad bsdus pa
[\[212b.6\]]dgyes pa'i rdo rje'i dkyil 'khor mdun gyi nam mkha'i ngos kyi phyogs su bltas te/_rang gi sa bon las byung ba'i mchod pa'i lha mo brgyad kyis mchod par bya'o/_/go rI ri dgas kyis mtshan 'dzin/_/tsau rIs nyi ma'i snod ni 'dzin/_/be tA lI yi lag na chu/_/g+ha sma rIs ni sman 'dzin te/_/_
[\[212b.7\]]puk+ka sI ni stobs can bsnams/_/de bzhin ro 'dzin sha ba rI/_/tsaN+Da lI ni cang te'u brdung /_/Dom+bi phrag pa nas ni 'khyud/_/de lta bur gyur pa'i bcom ldan 'das spro ba dang sdud pa'i sku nam mkha' bltas te rang gi snying gar nyi ma dang zla ba la gnas pa'i hUM gi sa bon las byung ba'i phyi dang gsang
[\[213a\]]
[\[213a.1\]]ba'i mchod pa rig ma'i khyad par rnams kyis yang dag par mchod de/_de'i mdun du sdig pa bshags pa la sogs pa bya ste/_gang 'khor ba thog ma med par bskal pa grangs med par 'byung ba'i bdag gis sdig pa'i las bgyis pa de dag thams cad bcom ldan
[\[213a.2\]]'das kyi spyan sngar bshags pa'o/_/slar mi bgyid par khas blangs so/_/gang yang sems can thams cad dang 'phags pa rnams dang so so'i skye bo rnams kyi dge ba de mtha' dag la rjes su yi rang ngo /_/gzhan yang bla na med pa yang dag pa'i byang chub tu bsngo bar bgyi'o/_/khams
[\[213a.3\]]gsum pa'i bdag nyid de mtha' dag bde ba chen po'i rnam pa dgyes pa'i rdo rje sangs rgyas dang /_des gsungs pa'i sngags dang phyag rgya dang dkyil 'khor la sogs pa'i rang bzhin gyi chos dang /_der rnal 'byor ma'i tshogs dang /_lha mo'i tshogs 'khor lor bzhugs pa'i dge
[\[213a.4\]]'dun la skyabs su mchi'o/_/bla na med pa'i byang chub tu sems bskyed par bgyi'o/_/sems can thams cad kyi don byed pa'i rgyur gyur pa rnam pa kun gyi mchog dang ldan pa'i stong pa nyid mthong ba'i phyir byang chub kyi sems la brten par bgyi'o/_/sems can thams cad la phan pa dang bde
[\[213a.5\]]ba'i don du dang /_ji ltar skal ba dang ldan pa de rnams kyi byang chub rnam pa gsum thob par bya ba'i phyir de'i rjes su sems can thams cad la bu gcig pa ltar byams pa'i mtshan nyid byams pa chen po bsgom par bya'o/_/de bzhin du rnam par rtog pa'i rgya mtshor bying ba'i sems can skyabs
[\[213a.6\]]med pa rnams mthong nas de rnams 'don pa'i rang bzhin gyi 'dod pa'i snying rje chen po mngon du bya'o/_/de ltar sems can gyi don du dga' ba chen po thob pa'o/_/de'i phyir rnam par rtog pa mtha' dag gi yul rnams la 'jig rten gyi chos brgyad la sogs pa la sngags pas btang snyoms
[\[213a.7\]]su bya'o/_/de nas dngos po ma lus pa'i de kho na nyid kyi snying po bsdus pa'i sngags brjod de/_oM shU n+ya tA dz+nyA na badzra swa b+hA wa At+ma kohaM/_de'i rjes su sngags kyi don mngon sum du byas te bdag dang khams gsum pa snang ba med par bsgom par bya'o/_/'dir gsungs pa/_/oM ni
[\[213b\]]
[\[213b.1\]]gzugs rnams bzung ba ste/_/bye brag smra ba'i lugs kyis so/_/cha yi dbye bas don med de/_/rdul phran stong pa nyid du 'gyur/_/shU yis sems ni sbyangs pa nyid/_/mdun na gnas pa'i 'khor lo nyid/_/bye brag smra bar gnas pa ni/_/de rnams sangs rgyas 'dod pa yin/_/_
[\[213b.2\]]n+ya/_/de rnams la ni dbu ma dgod/_/lung rgyud las ni yod min pa'o/_/'dir ni rtag par rjes thogs bya/_/rdul phran rnams ni cha med phyir/_/tA/_sems ni nyams pa de rnams la/_/'dir ni mdo sde nyid ni bstan/_/kun rdzob tu ni gnas pa'o/_/de rnams med min dbu ma'o/_
[\[213b.3\]]dz+nyA/_/'dir ni shes pa tsam gnas la/_/rnal 'byor spyod pa rnams ni bstan/_/de yang ma rig der shes bya/_/rnal 'byor spyod pa'i dbu ma'o/_/na/_yod min med min 'khrul pa nyid/_/des na sngon po la sogs snang /_/de rnams dmigs par mi 'gyur te/_/brtags
[\[213b.4\]]pa'i phyir na 'dir bstan to/_/ba/_rtsa'i dbu ma khyad par can la/_/ming tsam nyid du de shes bya/_/rnam shes nyid ni ring ba'i phyir/_/sgyu ma brdzun pa nyid du bya/_/dzra/_dam pa'i don gyis bsgyings pa'i phyir/_/de yang de kho na nyid bshad/_/rdo rje chos rnams kyis bstan pa'o/_/_
[\[213b.5\]]rdo rje bsam du med pa'i gzugs/_/swa/_/dngos po ngo bo tsam nyid ni/_/dbu ma chen por shes par bya/_/de dag thams cad yod pa min/_/yod pa mngon sum mthong ba'i phyir/_/b+hA/_cha dang cha min rnam par dpyad/_/sangs rgyas pa rnams sems mang bas/_/de rnams rtogs
[\[213b.6\]]pa thob pa'i phyir/_/lta ba rnams ni 'di yis bstan/_/ba/_sangs rgyas de nyid bsgoms pa yis/_/bag chags rnams ni zad pa nyid/_/de ltar byas dang ma byas kun/_/ji srid bdag gis rnam par gnas/_/At+ma bdag nyid kyis ni bzung btang ste/_/de bzhin brjod med chos
[\[213b.7\]]nyid do/_/bla ma'i bka' ni yid ches pas/_/'di yis sangs rgyas sangs rgyas min/_/ko/_khro ba la sogs 'khor ba las/_/blo dang ldan pa grol bar 'gyur/_/chos kyi dbyings ni nyid thob cing /_/rdo rje 'dzin pa'i sa de bzhin/_/haM/_da ltar byung ba'i sems can rnams/_/bdag
[\[214a\]]
[\[214a.1\]]nyid nga rgyal byed pa ni/_/sngags kyi dag pa nyid ni shes/_/sgrub pa po ni 'khrul pa spangs/_/stong pa nyid kyi ye shes 'dis/_/'grub kyi gzhan du ma yin te/_/rang gi lta ba rtogs pas zhes dgongs so/_/des na smon lam rjes su dran te nam mkhar 'di bsgom par
[\[214a.2\]]bya'o/_/raM las nyi ma mdun du bsgom byas te/_/nyi der hUM byung sna tshogs rdo rje ste/_/rdo rje de nyid kyis ni bsgom bya ba/_/ra ba dang ni gur ni bcing bar bya/_/de ltar rdo rje ra ba dang rdo rje gur rnam par bsgom par bya'o/_/de'i nang du rdo rje bla re yang bsgoms te bgegs bskrad par bya'o/_/_
[\[214a.3\]]de'i nang nam mkha' khyab pa can/_/ston ka'i zla ba'i ltar dkar ba rtse mo gsum du gnas pa nang khong stong chen mo chos kyi 'byung gnas bsgom par bya'o/_/de'i nang du dbang chen gyi dkyil 'khor gru bzhi kha dog ser po'o/_/de'i steng du chu'i dkyil 'khor zlum po dkar po'o/_/de'i
[\[214a.4\]]steng du me'i dkyil 'khor gru gsum dmar po'o/_/de'i steng du rlung gi dkyil 'khor gzhu'i rnam pa lta bu nag po'o/_/de rnams yongs su gyur pa las sna tshogs pad+ma chen po'i lte bar sna tshogs rdo rje la gnas pa'i gzhal yas khang rnam par bsam par bya'o/_/de yang mchog tu
[\[214a.5\]]'bar ba rin po che sna tshogs rang bzhin gru bzhi rta babs bzhis brgyan pa ka ba brgyad kyis nye bar mdzes pa kha khyer bzhir mchod pa'i lha mo brgyad gnyis kyis mchod pa byed pa/_dra ba dang dra phyed pas spras pa/_rdo rje'i thig gis brgyan pa/_rlung gis bskyod pa'i ba dan sna tshogs pa'i mchog
[\[214a.6\]]dril bu'i sgra sgrogs pa'o/_/de'i dbus su pad+ma 'dab ma bcu gnyis pa lte ba dang ge sar dang ldan pa kun tu dkar po dang zla ba ltar snang ba chos kyi 'byung gnas kyi nang du chud cing kun nas yongs su bskor ba'o/_/de'i dbus su zla ba'i dkyil 'khor/_de'i steng du tshangs pa'i thod pa'o/_/de'i
[\[214a.7\]]dbus su hUM 'od zer sna tshogs pa 'phro ba bsgom par bya'o/_/de yongs su gyur pa las bdag nyid lha'i gzugs su bsgom ste/_zhal gsum phyag drug pa de bzhin du rtsa ba'i zhal nag po g.yas pa dang g.yon pa dkar po dang dmar po'o/_/yang na lus thams cad ni dkar po'o/_/g.yon
[\[214b\]]
[\[214b.1\]]dang g.yas dmar po dang nag po ji ltar 'dod pa'o/_/de bzhin du spyan gsum pa phyag drug dang ldan pa g.yas kyi phyag gsum la rim pa bzhin rdo rje dang mda' dang rtse gsum mo/_/de bzhin du g.yon rnams la bdud rtsi lngas gang ba'i thod pa dang gzhu dang rdo rje dril bu'o/_/ral pa'i cod pan gyis brgyan
[\[214b.2\]]pa'i bcom ldan 'das ji lta ba de bzhin du 'khyud pa'i shes rab ma'o/_/de lta bur gyur pa de'i snying gar zla ba'i steng du rdo rje rtse lnga pa'o/_/de'i lte ba la A li kA li kha sbyor gyi dbus su hUM dang oM yongs su gyur pa las rdo rje gri gug go/_/de'i steng du de nyid kyi sa bon gnyis 'od zer lnga'i rang
[\[214b.3\]]bzhin 'bar ba'i phreng ba kun nas 'phro ba las mkha' 'gro dang mkha' 'gro ma drag mo'i rigs kyi tshogs spros te 'gro ba'i don byas nas slar de nyid du gzhug go/_/de thams cad rim pa bzhin 'gyur bar blta ste/_rdo rje sems dpa' dang /_zla ba dang /_rdo rje A li dang /_kA li dang /_
[\[214b.4\]]mtshan ma gnyis dang /_sa bon gnyis gyur pa las bdag nyid dpal dgyes mdzad rdo rje'i sku'i mdog nag po zhal brgyad pa zhabs bzhi pa phyag bcu drug pa bdud bzhi mnyam par mnan pa bdag med pa dang lhan cig dgyes par mdzad pa mchog tu dga' ba bde ba chen po'i chags pa la
[\[214b.5\]]gnyis gnyis snyoms par 'jug par blta'o/_/de nas oM pad+ma su khA d+ha ra ma hA rA ga su khaM data tsa tu rA nan+da b+ha ga bi shwa hUM hUM kA r+yaM ku ru ShA me/_oM badzra ma hA dwe Sha tsa tu rA nan+da dwa ya ka kha ga mu khai ka rA so nA tha hUM hUM kA r+yaM ku ru Sh+wa me/_phyi'i bya ba la yang shin tu chags pa'i go cha la 'di ltar byin gyis brlab
[\[214b.6\]]par bya'o/_/de nas snying gar zla ba dang rdo rje'i steng du hUM ngo /_/bdag med pa la yang nu ma'i bar du zla ba dang gri gug sa bon 'bar bas mdzes pa'o/_/'di ni sbyor ba dang po zhes pa dang /_ting nge 'dzin ngo bo nyid kyi sku'o/_/de'i rjes su snying gi mtshan ma la gnas pa'i sa bon dang /_bsrub pa
[\[214b.7\]]dang bsrubs pa'i kha sbyor las lha mo'i 'khor lo rnams dbyung bar bya'o/_/de nas shar la sogs pa'i 'dab mar rim pa bzhin tshangs pa dang /_dbang po dang /_nye dbang dang /_dag po'o/_/de bzhin du me la sogs pa'i mtshams bzhir 'dab ma brgyad la thod pa gnyis gnyis
[\[215a\]]
[\[215a.1\]]brgyad du 'gyur ro/_/de ltar 'dab ma bcu gnyis pa'i 'khor lo'o/_/rgya la sgrub po'i khyad par gyis 'dab ma brgyad pa byed na de rnams kyi 'dab ma brgyad la gau rI la sogs pa'i gdan thod pa brgyad do/_/de bzhin du shar la sogs pa'i sgo bzhi ru tshangs pa la
[\[215a.2\]]sogs pa bzhi'i stan gyi steng du rta gdong ma la sogs pa'i rnal 'byor ma bzhi rnams kyi'o/_/de bzhin du mtshams bzhir gling bu ma la sogs pa bzhi rnams kyi'o/_/'di rnams kyi gdan gyi steng du rim pa bzhin zla ba'i gzugs bcu gnyis so/_/de bzhin du dbang ldan la sogs pa'i
[\[215a.3\]]mtshams bzhir gling bu ma la sogs pa'i gdan gshin rje dang nor bdag dang bden bral dang thags bzangs ris te/_de rnams kyi steng du zla ba'i gzugs bzhi'o/_/de ltar bcu drug go/_/de bzhin du zla ba'i gzugs bcu drug rnams spro bar bya'o/_/de'i steng du haM suM shwaM siM dang /_de
[\[215a.4\]]bzhin du gaM tsaM baM g+haM paM shaM laM DaM ngo /_/de bzhin du baM bAM muM mUM mUM mo/_/de ltar brgyad gnyis kyi sa bon blta'o/_/de so sor gyur pa las rta gdong ma la sogs pa'i dang /_de bzhin du gau rI la sogs pa rnams kyi dang /_gling bu ma la sogs pa'i mtshan ma rnams so/_/de las lcags kyu dang
[\[215a.5\]]zhags pa dang /_lcags sgrog dang /_ral gri rnams bsam mo/_/de bzhin du ro hi ta'i nya dang /_phag pa dang /_rus sbal dang /_sbrul dang /_seng ge dang /_stag dang /_ce spyang dang /_dge slong rnams kyang bsam mo/_/de bzhin du gling bu dang /_pi wang dang /_
[\[215a.6\]]rnga rings dang /_rdza rnga rnams bsgom par bya'o/_/de'i steng du de nyid kyi sa bon rnams so/_/de thams cad gcig tu gyur pa las rta gdong ma la sogs pa dang /_/gau rI ma la sogs pa dang /_gling bu ma la sogs pa yang bskyed par bya'o/_/de la shar gyi sgor baM las byung ba kha dog nag
[\[215a.7\]]po zhal dang po nag po'o/_/g.yas dang g.yon dkar po dang ser po'o/_/steng du rta'i gdong pa ljang gu'o/_/de ltar zhal bzhi dang phyag bzhi'o/_/de la g.yas kyi phyag dang po la lcags kyu'o/_/gnyis pa la gri gug go/_/g.yon pa dag la thod pa dang kha T+wAM ga bsnams pa tshangs
[\[215b\]]
[\[215b.1\]]pa mnan pa dgod par bya'o/_/de bzhin du lho'i sgor phag pa'i gdong ma suM las byung ba kha dog ser po zhal bzhi pa phyag bzhi pa'o/_/g.yas dang g.yon gyi zhal dkar po dang nag po'o/_/rtsa ba'i zhal ser po'o/_/steng du phag gi gdong dmar po'o/_/g.yas na zhags pa'o/_/lhag
[\[215b.2\]]ma rnams ni rta gdong ma bzhin te dbang po mnan pa'o/_/de bzhin du nub kyi sgor shwaM las byung ba khyi gdong ma kha dog dmar po zhal bzhi pa rim pa bzhin du dbus dmar ba g.yas dang g.yon gyi zhal nag po dang dkar por snang ba'o/_/steng du khyi gdong ma ser po'o/_/phyag bzhi la g.yas kyi
[\[215b.3\]]phyag na lcags sgrog go/_/lhag ma rnams phag gi gdong ma bzhin nye dbang mnan pa'o/_/de bzhin du byang gi sgor siM las byung ba seng gdong ma kha dog ljang gu zhal bzhi pa zhal dang po ljang gu'o/_/g.yas dang g.yon gyi zhal nag po dang dmar po'o/_/steng gi zhal seng ge'i gzugs
[\[215b.4\]]'bar ba'o/_/de bzhin du phyag bzhi pa g.yas na ral gri'o/_/lhag ma rnams ni khyi gdong ma bzhin drag po mnan pa dgod do/_/'di rnams ni phyag rga lnga 'dzin pa phyogs kyi gos can rgyan thams cad kyis brgyan pa bsam par bya'o/_/de bzhin du me'i mtshams su gau rI gaM las
[\[215b.5\]]byung ba'i kha dog dkar po zhal gcig phyag bzhi pa/_phyag g.yas gnyis mda' dang rdo rje gri gug go/_/de bzhin du g.yon dag na gzhu dang khrag gis gang ba'i thod pa bsnams pa thod pa'i gdan gyi dbus su bsam par bya'o/_/de bzhin du 'di nyid kyi 'dab ma gnyis pa la tsau rI
[\[215b.6\]]tsaM las byung ba kha dog dmar po zhal gcig phyag bzhi pa phyag g.yas gnyis na 'khor lo dang cang te'u 'o/_/de bzhin du g.yon gnyis na thod pa dang lcags kyu 'dzin pa gzugs mdzes ma dgod do/_/de bzhin du bden bral gyi 'dab mar phra mo hA TaM las byung ba kha dog nag po zhal gcig
[\[215b.7\]]phyag bzhi g.yas kyi phyag gnyis la tho ba dang rtse gsum 'phyar ba'o/_/de bzhin du g.yon gyi phyag dag la thod pa dang thod pa lcang lo can mgo bo'i ming can gnyis pa'o/_/'di nyid kyi 'dab ma gnyis la baM las byung ba'i be tA lI dkar ser du snang ba zhal gcig phyag bzhi pa g.yas
[\[216a\]]
[\[216a.1\]]kyi phyag gnyis na rdo rje dang chu dang thod pa'o/_/gnyis pa na bshang bas gang ba'i thod pa'o/_/g.yon dag na chang gis gang ba'i thod pa dang kha T+wAM ga bsnams pa mdzes pa'i gzugs can bsgom par bya'o/_/de bzhin du rlung gi mtshams su baM las byung ba'i
[\[216a.2\]]puk+ka sI kha dog ser po zhal gcig phyag bzhi pa/_g.yas kyi phyag gnyis la dpag bsam gyi shing dang /_de bzhin du rin po che dang lhan cig pa'i mchod sbyin gyi phyag go/_/de bzhin du g.yon dag la lcug ma dang shas gang ba'i thod pa'o/_/de bzhin du 'di nyid kyi 'dab ma gnyis pa la
[\[216a.3\]]tsaM las byung ba'i tsaN+Da lI kha dog sngon po zhal gcig phyag bzhi pa/_g.yas kyi phyag gnyis la rlung ras dang /_khu bas gang ba'i thod pa'o/_/g.yon dag la rang byung gi me tog gis gang ba'i thod pa dang de bzhin du pad+ma dkar po'o/_/dbang ldan du g+haM las byung ba'i g+hasma rI ljang gu
[\[216a.4\]]dang ser por snang ba zhal gcig phyag bzhi pa phyag g.yas kyi dang por mi 'jigs pa sbyin pa'o/_/phyag g.yas gnyis la rdo rje me'i thab khung bsnams pa'o/_/g.yon la dgra sta'o/_/gnyis pa la zhag gis gang ba'i thod pa bsnams pa'o/_/'di nyid kyi 'dab ma gnyis pa la shaM
[\[216a.5\]]las byung ba'i sha ba rI kha dog dkar po zhal gcig phyag bzhi pa g.yas kyi dang po la thod pa ros gang ba'o/_/gnyis pa la rdo rje'o/_/de bzhin du g.yon pa la kha T+wAM ga dang zhags pa'o/_/de ltar thams cad rang snang gi thabs dang ldan pa spyan gsum pa mche ba gtsigs pa'i zhal can skra
[\[216a.6\]]ser po gyen du langs pa gcer bu'i phyag rgya lnga dang ldan pa zhabs g.yon brkyang ba'o/_/sgeg pa dpa' bo mi sdug pa/_/drag po bzhad pa 'jigs byed dang /_/snying rje rngam dang zhi ba rnams/_/gar dgu'i nyams rnams dang ni ldan/_/zhes so/_/de bzhin du gling bu ma la sogs pa
[\[216a.7\]]'byung ba yang shes par bya'o/_/de ltar byang chub sems spros pa las byung ba bsgom par bya'o/_/de'i rjes su bsnyen pa dang /_nye ba'i bsnyen pa dang /_sgrub pa brjod par bya ste/_gang du rdo rje 'chang las thabs kyi rdo rje 'dzin pa rdo rje las byung ba'i bcom ldan 'das kyi dbyibs la sogs
[\[216b\]]
[\[216b.1\]]pa'i mthar thug pa ni bsnyen pa'o/_/dkyil 'khor 'byung ba ni nye ba'i bsnyen pa'o/_/de'i rjes su ho gnyis kyi dbus su spel ba'i yi ge gsum nang du zhugs pas shin tu rgyun mi 'chad pa'i mchog tu bde ba chen po ro gcig pas rang gi rig ma dang lhan cig zhu bar gyur pa sa bon gyi gzugs su
[\[216b.2\]]kun tu gnas par gyur to/_/de nas puk+ka sI la sogs pa'i lha mo bzhi bdag cag mgon med par shes nas thams cad yid mi bde ba thob pas shin tu gdung ba drag pos thugs sad par byed pa'i rdo rje'i lus bcom ldan 'das kyi thugs slong bar byed de/_rje btsun bzhengs zhes bya ba la
[\[216b.3\]]sogs pa'i de kho na nyid kyis glus rmi lam bzhin bcom ldan 'das kyi thugs sad de/_bdud rtsi gzugs las zla ba'i gzugs so/_/de'i steng du hUM de las rdo rje'o/_/de'i steng du lte bar A li kA li kha sbyor gnyis kyi steng du sa bon gnyis so/_/de las mtshan ma gnyis te de'i
[\[216b.4\]]steng du hUM dang aM gnyis te/_de thams cad gcig tu gyur pa las dkyil 'khor gyi dbus su thod pa'i zla ba bdud bzhi'i steng du hUM las byung ba'i bcom ldan 'das dang aM las byung ba'i bdag med ma snyoms par zhugs pa'i khu ba las bzhengs te/_bcom ldan 'das dpal he ru
[\[216b.5\]]kar bdag nyid sprul par bya'o/_/zhabs rnams sa la brdabs pa yis/_/lha dang lha min rnams ni bsdigs/_/ma mo'i 'khor lo nyams dga' bar/_/'di lta bu yi gtso bor bsgom/_/zhal brgyad zhabs ni bzhi dang ldan/_/bcu drug phyag rnams kyis ni brgyan/_/bdud bzhi
[\[216b.6\]]mnyam par mnan pa ni/_/'jigs pa yang ni 'jigs par byed/_/sgeg pa la sogs nyams dang ldan/_/mgo yi phreng ba rnams kyis brgyan/_/rkang pa dag la g.yer ka'i sgra/_/nyi ma la gnas gar dang ldan/_/spyi bor sna tshogs rdo rjes mtshan/_/kha dog nag po 'jigs mdzad pa/_/_
[\[216b.7\]]nyid kyi zhal nas hUM spro ba/_/sku la thal ba'i rdul gyis byugs/_/bdag med ma dang kha sbyor bas/_/gnyis gnyis dag la snyoms zhugs pa/_/dur khrod brgyad kyi dbus su ni/_/dba' rlabs med pa'i rang bzhin can/_/rtsa zhal nag po bzhad pa ste/_/g.yas ni kun+da lta bu ste/_/g.yon
[\[217a\]]
[\[217a.1\]]ni dmar mo 'jigs chen po/_/steng gi zhal ni rnam par gtsigs/_/lhag ma'i zhal ni bung ba mtshungs/_/nyi shu rtsa bzhi spyan gyis phyug_/de bzhin g.yas kyi phyag rnams la/_/rdo rje ral gri 'dzin pa nyid/_/de bzhin mda' dang 'khor lo dang /_/lcang lo'i thod
[\[217a.2\]]pa dbyug pa dang /_/rtse gsum dang ni dbyug pa nyid/_/de bzhin g.yon gyi phyag rnams la/_/dril bu dang ni pad+mar bcas/_/gzhu dang kha T+wAM ga phyar dang /_/thod pa dang ni rin chen nyid/_/sdigs mdzub dang ni zhags pa nyid/_/kun nas 'od zer sna tshogs las/_/sangs rgyas
[\[217a.3\]]sprin dang mtshungs par spro/_/'di ni sgrub pa'o/_/de nas sgrub pa chen po brjod par bya ste/_bdag po dang dkyil 'khor ba thams cad kyi rang rang gi zla ba la gnas pa'i rang rang gi mtshan ma'i dbus na gnas pa'i sa bon de dang de gyur pa las skad cig gis dam tshig sems dpa' bzhin
[\[217a.4\]]bdag nyid ye shes sems dpa'i gzugs su blta'o/_/de'i snying ga'i mtshan ma de nyid kyi sa bon ting nge 'dzin sems dpa'i gzugs bsam par bya'o/_/bcom ldan 'das kyi snying gar yang dam tshig gi dkyil 'khor bzhin ye shes sems dpa'i dkyil 'khor bsgom par bya'o/_
[\[217a.5\]]de bzhin du bdag med ma zhal gcig phyag bzhi pa kha dog sna tshogs pa drag mo chen mo gcer bu phyag rgya lngas rnam par brgyan pa/_spyan gsum pa/_skra ser skya gyen du brdzes pa/_mgo'i phreng bas dbu la brgyan pa/_maM mgo skam po'i phreng bas sku brgyan pa'o/_/phyag g.yon gyi dang
[\[217a.6\]]po na rnal 'byor pa'i snod do/_/gnyis pa na kha T+wAM ga'o/_/g.yas kyi dang po la rdo rje sngon po'o/_/gnyis pa la gri gug go/_/gri gug gi phyag dang /_thod pa thogs pas 'khyud pa g.yon brkyang bas mchog tu bde ba chen po la chags pa'o/_/de ltar bcom ldan 'das ma dang
[\[217a.7\]]bcom ldan 'das g.yas brkyang ba de dang snyoms par zhugs par rnam par bsgom par bya'o/_/des ye shes sems dpa'i snying ga'i sa bon gyi sngags kyi 'od zer rnams kyis sku rdo rje dang /_gsung rdo rje dang /_thugs rdo rje rnams dgug par bya'o/_/de bzhin du spyi bo dang /_mgrin
[\[217b\]]
[\[217b.1\]]pa dang /_snying gar zla ba dang /_nyi ma me gsum gyi steng du oM AHhUM rnam par bsams te/_de'i 'od zer gyis kyang sku rdo rje la sogs pa gsum der gzhug par bya'o/_/sku dang gsung dang thugs byin gyis brlabs nas sngags brjod par bya'o/_/oM kA ya badzra swa b+ha wa At+ma kohaM/_
[\[217b.2\]]de bzhin du kA'i gnas su ngag dang sems sbyar bar bya'o/_/de nas rang gi snying ga'i 'od zer rnams kyis nam mkha'i khams gsum pa'i rang bzhin ye shes kyi dkyil 'khor bkug ste/_nam mkha'i ngos su bzhag nas hUM gis bgegs rnams bskrad par bya'o/_/der sngon du
[\[217b.3\]]yongs su bzlas pa'i mchod yon dang zhabs bsil rang gi sngags kyis dbul bar bya'o/_/de nas dzaHhUM baM hoH_/zhes pas dam tshig gi dkyil 'khor la ye shes kyi dkyil 'khor dgug pa dang gzhug pa dang bcing ba dang dbang du byas nas 'o ma dang chu bzhin ro gcig par gyur
[\[217b.4\]]par bya'o/_/de bzhin du bdag gi gzugs kyi phung po la de'i bdag nyid kyi gau rI'o/_/tshor ba'i phung po la tsau rI'o/_/'du shes kyi phung po la be+e tA lI'o/_/'du byed kyi phung po la g+hasma rI'o/_/rnam par shes pa'i phung po la bcom ldan 'das dpal he ru ka'o/_/sa'i khams ni puk+ka
[\[217b.5\]]sI'o/_/chu'i khams ni sha ba rI'o/_/me'i khams ni tsaN+Da lI'o/_/rlung gi khams ni Dom+bi nI'o/_/nam mkha'i khams ni bdag med ma'o/_/gzugs kyi skye mched ni rta gdong ma'o/_/sgra'i skye mched ni phag gdong ma'o/_/dri'i skye mched ni khyi gdong ma'o/_/ro'i skye mched ni seng
[\[217b.6\]]gdong ma'o/_/de bzhin du sgra'i skye mched ni rnam pa bzhi ste/_'di lta ste sbubs dang /_rgyud dang /_sgra chen dang /_sgrog pa ni gling bu ma la sogs pa'i'o/_/de la sogs pa gzhan rnams kyi yang phung po dang khams dang skye mched rnams la nyon mongs pa dang nye ba'i nyon mongs pa
[\[217b.7\]]rnam par dag par mos par bya'o/_/de nas lha'i nga rgyal bzung ste/_rang gi lus las byung ba'i 'od zer gyi tshogs kyis de bzhin gshegs pa thams cad dang byang chub sems dpa' dang rig ma dang lha mo dang /_khro mo la sogs pa rnams bkug nas nam mkha'i dkyil du bzhag
[\[218a\]]
[\[218a.1\]]ste/_rang gi snying ga'i sa bon las spros pa'i lha mo brgyad rnams kyis yang dag par mchod nas dbang bskur bar gsol ba gdab par bya'o/_/de nas de rnams kyis bdud rtsi lngas gang ba'i bum pa rnams kyis 'khor gyi bdag po dang dkyil 'khor rnams la yang dag
[\[218a.2\]]par dbang bskur bar bya'o/_/de bzhin du dbang skur bzhin pa na rnam pa sna tshogs pa'i mchod pa'i khyad par rnams kyis yang dag par mchod bzhin bar bdag gi dngos po bsgom par bya ste/_de ltar rim pa bzhin rnam pa sna tshogs dang rnam par smin pa dang rnam par nye ba dang mtshan nyid dang bral
[\[218a.3\]]ba'i skad cig bzhi thob pas/_dga' ba dang dam par dga' ba dang mchog tu dga' ba dang /_lhan cig skyes pa'i dga' ba bzhi mngon par mtshon to/_/dgod pa dang /_lta ba dang /_lag pa bcangs pa dang /_gnyis gnyis 'khyud pa bzhi rnam par dag par slob dpon dang /_gsang
[\[218a.4\]]ba dang /_shes rab ye shes dang /_mchog tu bde ba chen po'i mthar thug pa'i dbang bskur ba bzhin blang bar bya'o/_/de ltar dbang bskur nas rang gi rigs gtsos mtshan to/_/de la/_sems dang rtag pa rin chen dbang /_/'jig rten dbang dang don yod grub/_/ces so/_/de ltar
[\[218a.5\]]sems kyis ni bcom ldan 'das la rgyas gdab po/_/lhag ma rtag pa la sogs pas gau rI la sogs pa rgyas gdab par bya'o/_/de bzhin du sems dang rtag pa dang rin chen dbang dang 'jig rten dbang gis mtshams na gnas pa rnams la'o/_/de bzhin du rta gdong la sogs sgo skyong rnams
[\[218a.6\]]la rtag pa dang rin chen dbang dang 'jig rten dbang dang don yod grub pa rnams kyis rgyas gdab po/_/de bzhin gling bu ma la sogs pa thugs kyis rgyas gdab pa'am/_rang rang gi phyogs kyi gtso bos so/_/de bzhin du rang gi snying ga'i sa bon las spros pa'i rnal 'byor ma'i tshogs kyis
[\[218a.7\]]bdud rtsi lnga po de rnams kyis bdag nyid yang dag par mchod par bya'o/_/de bzhin du yan lag drug rjes su dran par bya ste/_bcom ldan 'das gcig bu'i sku nag po dang /_dmar po dang /_ser po dang /_ljang gu dang /_sngon po dang /_dkar po'i rim pas so/_/'di ni sgrub pa
[\[218b\]]
[\[218b.1\]]chen po'i yan lag go/_/de bzhin du mchod pa'i dus su bdag po dang dkyil 'khor pa rnams kyi sngags brjod de/_oM hrIHswA hA/_he ru ka'i'o/_/oM badzra gu h+ya sid+d+ha ya pa ra ma yo gI shwa rI ka pA la mA lA d+hA ri Ni ru d+hi ra pri ye swa shA bA si ni hUM phaT swA hA/_gau rI'i'o/_/oM badzra tsaN+Da shwa rI khwa DAM ga ma
[\[218b.2\]]hA badzri Ni ka pA la mA lA ma ku te A ka D+D+h+ya ka D+D+h+ya ru lu ru lu b+h+yo hUM phaT/_tsau rI'i'o/_/oM badzra pa rA dzi te pA ra ma gu h+ya ka pA la bi b+hu Shi te sarba duSh+Ta mo ha ni pri ye e h+ye hi b+ha ga ba ti badzra gu h+ya shwa rI ba hu bi bi d+ha ri Ni sarba duSh+Ta ni pa ri ni hUM phaT/_pra mo hA'i 'o/_/oM badzra be tA la'i
[\[218b.3\]]kha kha khA hi khA hi sarba duSh+Ta bi kr-i ta be sha d+ha ri Ni bi kr-i tA laM kA ri bi b+hU Shi te ha na ha na da ha da ha pa tsa pa tsa mA bi laM ba sa ma ya sma ra pra be ya sma ra pra be ya maN+Da ba ma ng+h+yai u thA ba yas rba hUM phaT/_be tA li'i'o/_/o e h+ye hi/_b+ha ga ba ti badzra gu h+ya shwa ri baM hUM bi bi d+ha ri Ni sarba ta thA ga ta duSh+Ta sa ma ya
[\[218b.4\]]ma nu sma ra ha na ha na raM ga ra ga raM gA ba ya raM gA ba ya pU ra ya pU ra ya a be sha sarba pU ta narta narta narta pa ya narta pa ya ha ha hUM hUM phaT/_puk+ka sI'i'o/_/oM badzra shU lA gri b+hin+da b+han+da sarba duSh+Ta hri da yaM A kaR+Sha ya A kaR+Sha ya ha na ha na nirma tha nirma tha mA ra ya mA ra ya mA bi laM ba sa ma ya ma nu sma
[\[218b.5\]]ra hUM phaT/_tsaN+Da lI'i'o/_/oM badzra ma hA ma he shwa rI ha ha ha ha/_ru lu ru lu b+h+yo hUM phaT/_b+hak+Sha ya sarba duSh+Ta nirma tha nirma tha hr-i da ya hUM phaT swA hA/_g+ha sma rI'i'o/_/oM suM b+ha ni d+hi ba sa ma ya badzra hUM phaT he ru ka san+ni d+ha oM badzra baM she hUM swA hA/_gling bu ma'i 'o/_/o badzra bI Ni hUM swA hA/_
[\[218b.6\]]pi wang ma'i'o/_/oM mu kuN+Di hUM phaT swA hA/_rnga rings ma'i'o/_/oM badzra mr-i daM gi hUM phaT swA hA/_rdza rnga ma'i'o/_/oM badzra ba d+ha wa a shwa mu kr-i yo ga'i shwa rI he he he he he hUM dza/_rta gdong ma'i'o/_/oM badzra daMSh+Ta bA rA hI mu khe tro baM baM hUM/_phag gdong ma'i'o/_/oM badzra sU r+ya hUM ta sa
[\[218b.7\]]ni siM gi ni de r+Na de siM ha ba ga dre siM ha ni ha tab/_seng gdong ma'i'o/_/oM badzra d+hA tu saM dzA ba ni ma hA yak+Sha ni shwa ni rU pa ma hA yA nir+Na te kA ma rU pe tri tra Ta tra Ta ho shan s+ya swA hA/_'di ni he ru ka 'khor dang bcas pa thams cad kyi sngags so/_/de ltar rnal 'byor pas gau rI la sogs
[\[219a\]]
[\[219a.1\]]pa rnal 'byor ma bcu gnyis rgyu bar bya'o/_/rnal 'byor ma re re yang bdag med ma'i nang du 'dus te/_'pho ba bcu gnyis kyi dbye bas so/_/gling bu ma la sogs pa thun mtshams su mchod de dus kyi sbyor ba las so/_/bdag nyid ni
[\[219a.2\]]lhan cig skyes pa'i dga' ba gcig gi gzugs can no/_/'di ni dkyil 'khor rgyal po mchog_/ces pa'i ting nge 'dzin te gnyis pa longs spyod rdzogs pa'i sku'o/_/de'i rjes su bdag po dang dkyil 'khor ba snying gi sa bon las 'od zer spros te/_de las sku'i sprin spros pas 'gro
[\[219a.3\]]ba'i don byas nas slar rtsa ba'i lus nyid la bsdu bar bya'o/_/de'i tshe gau rI la sogs brgyad zhal brgyad du gzhug go/_/sgo srung gdan bzhi las skyes pa ni rim pa bzhin sbyor ba dang /_gzhan dang de kho na nyid dang /_gsang ba'i gdan rnams su gzhug go/_/de bzhin du gling bu ma la
[\[219a.4\]]sogs pa ni bdag gi gdan las skyes pa'i phyir de nyid du gzhug go/_/de la sgo srung bzhis ni me long lta bu la sogs pa'o/_/de bzhin du dad pa dang brtson 'grus dang /_dran pa dang /_ting nge 'dzin dang /_shes rab kyi dbang po rnams la sems can rnam par 'jog par byed pa ni rta
[\[219a.5\]]gdong ma'o/_/de bzhin du phag gdong mas ni dad pa dang /_brtson 'grus dang /_dran pa dang /_ting nge 'dzin dang /_shes rab kyi stobs rnams la 'jog go/_/de bzhin du khyi gdong mas ni rab tu dga' ba dang /_dri ma med pa dang 'od byed pa la 'jog pa'o/_/de bzhin du seng gdong
[\[219a.6\]]mas ni 'od 'phro ba dang /_sbyang dka' ba dang mngon du byed pa rnams la 'jog go/_/de bzhin du gau rIs ni ring du song ba la'o/_/tsau rIs ni mi g.yo ba la'o/_/be tA lIs ni legs pa'i blo gros la'o/_/g+hasma rIs ni chos kyi sprin la'o/_/lhag ma puk+ka sI la sogs pa bzhis ni sangs
[\[219a.7\]]rgyas kyi sa kun du 'od la'o/_/de bzhin du gling bu ma la sogs pa bzhis ni sa dang po ste/_de yang bcu gnyis pa mos pas spyod pa'i sa'o/_/bdag med mas ni rdo rje 'chang gi sa bcu gsum ma'o/_/de ltar khams gsum po mtha' dag shes rab dang thabs kyi bdag nyid kyi dkyil
[\[219b\]]
[\[219b.1\]]'khor gyi 'khor lo'i rnam par mos par bya'o/_/sngar gyi bcom ldan 'das 'khor lo dang bcas pa 'di ni ye shes lnga'i bdag nyid do/_/de la A li yongs su gyur pa'i zla ba ni me long lta bu'i ye shes kyi rang bzhin no/_/kA li yongs su gyur pa nyi ma ni mnyam pa nyid kyi ye shes kyi rang bzhin
[\[219b.2\]]no/_/de dag gi dbus su son pa'i mtshan ma dang sa bon ni so sor rtog pa'i ye shes so/_/de dag gcig tu gyur pa ni bya ba grub pa'i ye shes so/_/sku rdzogs pa'i ni shin tu rnam par dag pa'i ye shes su shes par bya'o/_/'di ni las kyi rgyal po mchog ces pa'i ting nge 'dzin te/_
[\[219b.3\]]gsum pa sprul pa'i sku'o/_/de nas thig le'i rnal 'byor gyi dbang du byas te gsungs pa/_sna yi rtse mor yungs kar bsgom/_/rgyu dang mi rgyu yungs kar la/_/sna yi rtse mor nan tan gyis/_/rnal 'byor rig pas rtag tu bsgom/_/sna yi rtse mor 'phyang ba ru/_/sngon du gtum mo
[\[219b.4\]]sbar bar bya/_/rgod ma'i mes ni 'bar ba'i phyir/_/sgra la sogs pa brgyad ni bsregs/_/oM las langs pa'i de nyid ni/_/ha hu byed pa po yis gtong /_/las kyi rlung dang yang dag ldan/_/dbyibs la thim pa tsam gyis ni/_/thams cad du ni gdung bar byed/_/phung po lnga ni 'ju bar
[\[219b.5\]]'gyur/_/zhu bas 'dir ni bcu drug pa'i/_/cha yi bag chags kyang ni bsregs/_/lha mtshon pas ni mi 'dzag pas/_/rnal 'byor pa ni bsam gtan byed/_/khri phrag bye ba'i grangs kyis ni/_/yi ge bsam gtan zhes su brjod/_/me yi yang ni lce ni bdun/_/grangs de gang yin
[\[219b.6\]]sna rtse bdun/_/snying mgrin lte ba'i 'og ni 'dir/_/mtshams gsum du ni sna gnyis gnyis/_/bdun pa'i sna ni gcig pu nyid/_/thig le'i gnas su 'od du bltas/_/'dir ni bsreg bya bza' ba ni/_/pags pa la sogs khams ni bdun/_/de nyid du ni thig le bdun/_/me yi
[\[219b.7\]]dbus ni nyid du gnas/_/yi ge rnams ni bdun po nyid/_/ka sde la sogs Sha mthar thug_/brgyad pa'i sde tshan rab rdzogs pa/_/blo ldan mi shigs pa ru brjod/_/thig le thams cad la khyab byed/_/yi ge las ni mi 'dzag 'byung /_/de bzhin du ni rlung brgyad rnams/_/mnyam pa la sogs
[\[220a\]]
[\[220a.1\]]par ni grangs/_/de rnams steng 'og gnyis bstan pa/_/he ru byed pa'i las can nyid/_/des na thig le rtag tu gnas/_/ye shes lnga yi ngo bo nyid/_/srog la sogs pa lnga po nyid/_/rnal 'byor ma yi de nyid gzugs/_/thig le bdun gyi rnal 'byor nyid/_/_
[\[220a.2\]]sangs rgyas bdun gyi mtshan can 'di/_/de ltar gzugs ni lnga yin te/_/drug pa rdo rje 'dzin de bzhin/_/bdun pa 'dir ni dgyes rdo rje/_/dpral ba nyid du haM zhes pa/_/gang gis brjod du med grags pa/_/dgyes pa'i rdo rje zhes su brjod/_/rnal 'byor 'dir yang rtag tu 'dis/_/_
[\[220a.3\]]'dir dga' bcu drug tsam nyid de/_/rnal 'byor rgyud kyi rgyud ni nyid/_/ma mo bcu drug shes par bya/_/de rnams kyi ni nang du sngon/_/rnal 'byor ma yig sum cu'o/_/dkyil 'khor lnga rnams thim pas na/_/'khor lo'i nang ni nyid du gnas/_/de ltar rnal 'byor rnal 'byor
[\[220a.4\]]ma'i/_/kha sbyor sangs rgyas mtshan nyid do/_/de yi dbus su rdo rje'i rlung /_/k+Sha ni bsam gyis mi khyab gzugs/_/de yi yang ni dgang blugs sbyin/_/sbyin sreg las ni thams cad pa/_/thab khung dbus nas bdag nyid ni/_/ye shes dkyil 'khor ming can no/_/'khor
[\[220a.5\]]lo drug tu lha rnams la/_/sngags rig pa yis mchod par bya/_/gnyis med gnyis ni med pa'i dngos/_/cha med pa yi bde ba spyod/_/de ltar yang gzhung lugs brjod pa/_/nam mkha' dri ma med par gzung /_/yid dang rlung ni gnyi ga dgag_/'di lta'i rang bzhin rje btsun
[\[220a.6\]]mthong /_/sku la sku thim mchog tu dga'/_/de bzhin du kol+la i reT+Thi zhes bya ba la sogs pa'i don yang 'di nyid du rtogs par bya'o/_/'di ni thig le'i rnal 'byor ro/_/de bzhin du 'di nyid du phra mo'i rnal 'byor brjod de/_'khor lo bzhi yi mtsho skyes so/_/phra mo srog ni
[\[220a.7\]]rnam par gzhom/_/rdo rje yis ni dgag pa nyid/_/ra yi bu ga nyid ni bcings/_/ra dang ra la brten pa ni/_/dbu ma ru ni gnyi ga 'dus/_/kha nas kha ru mthong 'gyur te/_/gnyis ka'i ra yi bar la gnas/_/yid can gyis ni g.yas pa dang /_/g.yon pa'i ra dang dbu ma gsum/_/_
[\[220b\]]
[\[220b.1\]]'og gi ra ni gnyi ga yang /_/lus la dbyer med par ni gnas/_/dpal gyi zhal nas zla ba 'bab/_/steng gi sgo ni mchog tu 'gro/_/'bar zhes thig le'i sngon 'gro ba/_/sa bon bzang po las ni 'dzag_/de nas phung po'i zla can 'gyur/_/srid pa gsum ni rang bzhin med/_/nyi ma'i
[\[220b.2\]]'od zer phreng ba bzhin/_/yang ni thams cad 'bar ba nyid/_/mtsho skyes de rnams ni sngon 'gro/_/khong stong de nyid DI mtha' can/_/de kun grangs ni med pa nyid/_/blo ldan thim pa ru ni 'gyur/_/de rnams kyi ni 'od zer phreng /_/mi shigs pas bsnun ngal ba las/_/de ni slar
[\[220b.3\]]ya langs nas yang /_/dpe med glu ni dran par bya/_/thog ma tha ma dbus med cing /_/zhes pa la sogs pa'o/_/'di ni rnal 'byor ro/_/de ltar thun tshod bzhi'i rim gyis bstod pa dang /_mchod pa dang gtor ma'i cho ga sngon du 'gro bar bya'o/_/sngags kyi bzlas pa yang bya'o/_/_
[\[220b.4\]]rim pa 'dis bzlas te/_de la rim pa ni 'di yin no/_/oM ni spyi bor bsam bya zhing /_/AHni khar chud ba ru dgod/_/hUM ni snying ga'i nyid du dgod/_/hrIHni lte ba'i rtsa bar ro/_/swA zhes pa ni gsang ba ru/_/hA ni rkang pa dag tu dgod/_/de ltar yan lag drug dgod de/_/yi ge
[\[220b.5\]]bzhi yi rgya yis gdab/_/oM zhes pa ni 'jug pa nyid/_/d+hI ni de bzhin 'byung ba'o/_/swA zhes pa ni lte bar gnas/_/hA zhes pa ni sgra tsam nyid/_/gzhan yang rnam par dag pa ni/_/mchog tu rmad du 'byung bar bya/_/snying rje'i spyan ni dmar po ste/_/yan lag nag po byams sogs
[\[220b.6\]]nyid/_/bsdu ba'i dngos po bzhi po ni/_/zhabs ni bzhi po dran par bya/_/zhal brgyad rnam par thar pa brgyad/_/phyag rnams stong pa bcu drug go/_/mtshon cha rnams ni rnam dag pa/_/snying rje bcu drug nyid du 'dod/_/phyag rgya lnga ni sangs rgyas lnga/_/khro bo gdug pa 'dul ba nyid/_/_
[\[220b.7\]]sha ni puk+ka sI ru bshad/_/khrag ni sha ba rI ru brtags/_/khu ba'i gzugs ni tsaN+Da lI/_/tshil dang rkang dag Dom+bi nI/_/pags pa byang chub yan lag bdun/_/rus pa bden pa rnam pa bzhi/_/de ltar lhag par mos nas sngags pas lha'i rnal 'byor gyis gnas par bya'o/_
[\[221a\]]
[\[221a.1\]]smon lam yang gdab ste/_rigs skyes zhes bya ba la sogs pas so/_/'di ni bcom ldan 'das kyi nges pa'o/_/de ltar mdor bsdus te spros pa ni dpal bla ma'i nges pas dpal he ru ka'i ting nge 'dzin gsum gyi sgom pa rgya cher 'grel las gsungs pa ni las
[\[221a.2\]]dang po'i rnal 'byor pas mos pa tsam gyis dmigs par bya'o/_/'on kyang slob pa la gus pa rnams kyis khams gsum pa nyid ting nge 'dzin gsum gyi mtshan nyid dkyil 'khor gyi 'khor lor 'grub mod/_des kyang sgrub thabs la dmigs te/_sems can sna tshogs pa'i
[\[221a.3\]]rgyu ru'o/_/da ni bdag po dang dkyil 'khor ba 'di rnams kyi nges pa'i don bstan pa'i phyir/_bdag med mar zhes bya ba la sogs pa gsungs te/_'dir rnal 'byor ma rnams kyi rdo rje sems dpa'i sbyor ba sngon du gsungs pa ste/_skye ba brgyud par mngon du byas pa de'i phyir dgyes
[\[221a.4\]]pa'i rdo rje mchog gi gzugs de kho na nyid do/_/de nyid kyi sku bdag med ma zhes pa ni gang zag la bdag med pa zhes pa'i don to/_/des na nyon zhes pa ni nges par gzung ba nyid do/_/de ci'i phyir zhe na/_gsungs pa/_he ru ka zhes pa ni snying gi chags pa chen po la he ru ka de'i
[\[221a.5\]]skyed pa'i rgyu'o/_/sgrub thabs zhes pa ni khams sum cu rtsa drug rnams kyis rkyen gyi rang bzhin thabs te/_des na dus kyi pho nya rnams 'dus par brjod do/_/gang gis zhes bya ba la sogs pa ni 'dir gang gis bcom ldan 'das kyi sku sdud pa'o/_/de dag thams cad ces pa ni
[\[221a.6\]]khams gsum pa'i lus dang ngag dang sems las kyang byung ba'o/_/gdug pa la sogs pa ni bde ba 'dod pa'i dbang po la sogs pa'o/_/de rnams 'dul ba zhes pa ni rang bzhin med par byed pa'o/_/mkha' 'gro zhes pa ni nam mkha' mnyam par song ba ste/_Di ni nam mkhar
[\[221a.7\]]'gro ba'i phyir nam mkhar khyab pa can no/_/de nyid kyis na mkha' 'gro ma zhes pa ni gang la de dang 'dra ba'i 'gro ba'i ngang tshul las brtson pa'i yid yod pa de ni mkha' 'gro ma'i rnam 'phrul zhes bya'o/_/de ltar de dag thams cad ces pa ni mtshan nyid gang gis rnal 'byor pa sangs rgyas
[\[221b\]]
[\[221b.1\]]nyid de mya ngan las 'das par 'gro ba de thams cad bstan par bya zhes sbyar ro/_/rdo rje sems dpa' zhes pa ni 'dir rdo rje sems dpa'i sgra ni rnam pa gnyis te/_rdo rje sems dpa' zhes pa'i bsdu ba rdo rje sems dpa' rnam pa gnyis so/_/de la rdo rje'i sgras ni chos dbyer med pa'i mtshan nyid rtag
[\[221b.2\]]pa'i gzugs gzung ngo /_/de bzhin du sems dpa' zhes pa ni chos can skye ba dang 'jig pa'o/_/des na srid pa gsum gcig pa nyid mnyam pa'i tshul du skyes bu 'jug pa mi rtag pa'i gzugs so/_/de bzhin du gnyis las gnyis med par byed pa'o/_/slar yang zhes bya ba la sogs
[\[221b.3\]]pa la yang zhes pa ni yang 'gyur ba'o/_/de ci zhe na/_gsungs pa/_rdo rje 'dzin zhes pa ni rdo rje sems dpa'o/_/de yang rdo rje nyid 'dzin zhes pa ni gnyis par 'gyur te/_sangs rgyas dang byang chub sems dpa' yongs su mya ngan las 'das par bya zhes dgongs te/_de'i tshe gzhan gyi
[\[221b.4\]]gzugs dngos po thams cad kyi rang bzhin du byas pa'o/_/des na 'bar ba zhes bya ba la sogs pa ni go sla'o/_/'on kyang gtum mor bstan te/_sngon goms pa'i phyir 'bar ba zhes pa dang sbyar ro/_/de ltar sngon du bstan pa des na cung zad sa bon tsam pa'i sangs rgyas dang byang chub
[\[221b.5\]]sems dpa' rnams yod do/_/de yang 'du shes kyi shes pas sa bon tsam pa thim par 'gyur ro/_/'dir gsungs pa/_zla zhes bya ba la sogs pa la/_'dir zla ba'i dkyil 'khor zhes pa ni sbyangs pa'i a wa d+hU tI'o/_/de'i dbus su sa bon phreng ba zhes pa ni dus kyi pho nya mo sum
[\[221b.6\]]cu rtsa drug gi rang bzhin gyi dkyil 'khor g.yon dang g.yas kyi dbye bas so/_/'dir yang dus ni g.yas kyi rtsa'i rang bzhin rnal 'byor gyi rgyud do/_/pho nya mo ni g.yon gyi rtsa'i rang bzhin rnal 'byor ma'i rgyud do/_/de ltar gnyis ka'i ye shes kyi dkyil 'khor rnams phreng ba
[\[221b.7\]]bzhin dgod ces pa ni der thim par bya'o/_/de nas zhes pa ni de'i phyir zhes pa'o/_/rdo rje can zhes pa ni rang bzhin rig pa tsam mo/_/de yang chags pa chen pos zhes pa ni rang rig pa mi 'gyur ba'i phyir/_/lhag ma rnam par shes pa tsam mo/_/zhu zhes pa ni nub par gyur pa'o/_/de
[\[222a\]]
[\[222a.1\]]yang rig mar bcas pa zhes pa ni snying rje dang lhan cig go/_/de'i tshe skul bar byed ces pa ni ye shes kyi dkyil 'khor thim pas yang dkyil 'khor bzhi'i rnal 'byor mas sad pa'i ngo mtshar gyis langs pa'o/_/glu blangs pas zhes pa ni rang byung gi sgras so/_/_
[\[222a.2\]]de yang rig ma sna tshogs zhes pa ni gtsug tor la sogs pa'i 'khor lo drug la gnas pa'i rnal 'byor ma rnams kyi nang rnams su/_/sgra'i dbyangs rang byung nyid langs pa'o/_/de bzhin du snying rje zhes bya ba la sogs pa ni 'khor lo drug rnams yi ge brgya bzhi bcu rtsa bdun du 'gyur te/_
[\[222a.3\]]de la gtsug tor du lnga'o/_/dpral bar bcu bzhi'o/_/de bzhin du mgrin par sum cu'o/_/snying gar brgyad do/_/de bzhin du lte bar drug cu'o/_/gsang bar sum cu'o/_/de bzhin du 'dir gsungs pa/_u tha b+ha rA d+ho zhes pa la u ni spyi bo'i snal ma ste/_tha ni dbus
[\[222a.4\]]kyi shar nyid du/_/b+ha ni dbus kyi lho ru'o/_/de bzhin byang du rA nyid do/_/nub tu d+ho zhes bya ba'o/_/'dir ni rtag tu nam mkha' lnga/_/sgra lnga yi ge lnga rnams nyid/_/rigs ni lnga ru gsungs pa yin/_/de ltar rtsa ni lnga rnams la/_/'khor lo rnam pa lnga ni gnas/_/rtsa yi dngos
[\[222a.5\]]po'i rang bzhin nyid/_/yi ge yi ni nang du 'dus/_/rtsa ni lnga po re re la/_/'khor lo lnga ni rim pa bzhin/_/'khor lo'i rnam par gnas pa ni/_/yi ge lnga yi rnam dag nyid/_/de ltar de bla med phung po'o/_/'khor lo'i rnam pa nyid du gnas/_/'dir ni phra mo'i rnal 'byor
[\[222a.6\]]brjod/_/bcom ldan 'das ni yi ger bzhugs/_/ka ru Na ma Na puk+ka sI ma hu pa ri tA hi ma zhes pa la/_ka/_thod pa'i dbus su rtsa ni gang /_ru/_'dod pa'i rnal 'byor la ni gzhol/_Na/_gus pa dang ni 'dul ba'i gzugs/_ma/_byang chub kyi ni bde bas brgyan/_Na/_ston pa'i tshig
[\[222a.7\]]ni rjes su 'gro/_/pu/_sngon gyi chos ni ston pa'i phyir/_ska/_las nyid bag chags sngon 'gro ba/_/sI/_rtsa ni bcu bzhi rnams ni 'grub/_ma/_dbu ma yang ni gtsug gtor du/_/hu ni nam mkha'i ming can te/_pa/_lhag ma yang ni rnam pa bzhi/_ri ni mgrin pa'i 'khor lo ste/_tA/_de
[\[222b\]]
[\[222b.1\]]ru rtsa ni bcu phrag gsum/_hi/_shar du gser gyi gzugs su song /_/ma ni sems ni 'di lta bu/_/de ltar yi ge sum cu'o/_/ma hA su ha dzo e ka ma ma hU tsha DA hi su Na sa hA ba I/_tu dzU bi hU Ne a ma ra i ha u zhes pa ni/_ma/_dkyil 'khor bcu ni phrag gsum nyid/_/hA ni mi shigs pa
[\[222b.2\]]yang de/_su/_bde ba yi ni gzugs su gnas/_/ha ni sgra yi sa bon can/_dzo/_rtag tu 'od kyi gzugs ni nyid/_e/_rnal 'byor pa yis de ltar blta/_ka/_'dir ni su yi ming ni gnas/_ma/_yid kyi ming yang cung zad med/_ma/_yid kyi sangs rgyas rtag tu bzhugs/_/hU ni bdag
[\[222b.3\]]kyang cung zad med/_cha/_gdugs su gyur pa snying gi mkha'/_/DA ni mkha' 'gro ma yi tshogs/_/hi ni de nyid ji lta ba/_su/_shin tu sad pa'i mi shigs pa/_Na/_de nyid kun dang bral ba min/_sa/_'di la'ang thams cad gnas pa med/_/hA ni rang bzhin med pa nyid/_/ba ni
[\[222b.4\]]rdo rje 'dzin pa de/_I/_de ltar gyur pa 'byung chen po/_/tu ni blo ldan 'di nyid de/_dzU/_thig le phra mo chen mo 'dzag_/bi/_sna tshogs rnam pa rtag tu gnas/_/hU ni dbugs dang bral ba yis/_Ne/_bag chags med pa mkha' mtshan nyid/_/a yis thams cad la khyab byed/_/ma/_
[\[222b.5\]]a wa d+hU tI dbus kyi mkha'/_ra/_sems ni nyi ma'i gzugs su song /_/i/_yid la sogs pa zla ba'i gzugs/_/ha ni rdo rje sems dpar brjod/_u/_sangs rgyas gar mkhan bzhengs pa ni/_/de bzhin pad rtsa gzhon nu ltar/_/snying du rtsa ni brgyad rnams so/_/gtsug gtor gyi ni lnga
[\[222b.6\]]po rnams/_/de las kyang ni lho yis 'dir/_/u nas dza la thug par ni/_/u la sogs pa'i yi ge brgyad/_/dur khrod brgyad du lha mo rnams/_/au D+yan la sogs pa yi gnas/_/nam mkha'i bu ga rtag tu brgyan/_/oM zhes pa ni cha lnga pa/_/pha zhes pa ni mtshams su sbyin/_/_
[\[222b.7\]]ti/_gangs can gyi ni mdun nas 'bab/_tu/_ba mo yi ni ma khengs lus/_/hU yi yi ge'i rgyu las so/_/he ni stong pa'i snying po ru/_ba/_chos kyi khams rnams gnas pa yin/_/dza ni rtag tu bems po yin/_/de ltar yang ni gnas pa ni/_/'dir ni zhing gi gzugs mdzes pas/_/'dir
[\[223a\]]
[\[223a.1\]]ni rtag tu bzhengs pa ni/_/dbang po'i sgo dgu las 'das so/_/de yang rtsa ni bcu drug rnams/_/yi ge drug cur brjod pa'i phyir/_/tsha Da la sogs u tha'i bar/_/'bras bu dang ni rgyu phyir gsungs/_/tsha ni grib ma'i rnam pa ste/_/Da/_spros pa yi ni blo dang bral/_/_
[\[223a.2\]]hi 'tshe ba dang ni bral ba'i gzugs/_su/_yid kyi ngo bo yid ni med/_/Na ni lus kyi 'di ni med/_sa/_thams cad mkhyen pa'i sku mi zad/_/ha ni he ru ka nyid de/_/Da ni sems dang sems las byung /_sa/_'di dag thams cad stong ci bzhin/_ba/_spros pa nyid ni spangs pa'o/_ri/_yid
[\[223a.3\]]dga' bar ni gang tshe gyur/_/ha ni bde ba lta bu'o/_/si/_'dir ni phyag rgya chen po 'grub/_dza/_bems po'i gnas skabs kyang ni ri/_/a ni bde ba'i rnam pa nyid/_u/_sems kyi rgol ba bsal la sogs/_ka/_sems can gyi ni rgyu ru bya/_/dzu zhes pa ni chags pa'i cha/_lo/_ba spu'i
[\[223a.4\]]khung bu'i 'od zer gyis/_a/_nam mkha' ru ni sems ming nyid/_Ni/_de nyid du ni sprul pa'i gzugs/_ma/_bsod nams chung ba'i sems can rnams/_dri/_skyabs gsum la ni 'jug pa'i phyir/_su/_bcom ldan 'das ni bde ba dran/_ra/_rnal 'byor pha rol phyin pas rol/_/a ni
[\[223a.5\]]rnal 'byor rnams la khyab/_ba/_gzhan rnams 'dul bar byed pa'o/_/hU zhes pa ni rab sbyor bas/_su/_gtso bo bdag la bde ba gnas/_Ne/_'di de stong pa'i gzugs ni min/_a/_gtso bo bdag ni sdig tshar gcod/_/tsha ni sangs rgyas yon tan rnams/_si/_dngos grub sems can
[\[223a.6\]]rnam ster byed/_kI/_'dir ni mang po smos ci dgos/_a/_sems kyi sgyu ma'i gzugs su blta/_/ha zhes pa ni rgyu med pa/_u/_stong pa'i mtshan nyid las ni bzhengs/_/tsaN+Da lI yi yig gsum gyis/_bin/_gzugs rnams nam mkha'i rang bzhin no/_na/_sna yi bu gar song nas nyal/_/_
[\[223a.7\]]ba rdo rje lta bu'i ting 'dzin gyis/_ma/_bde ba chen po khyod brten nas/_i/_dbang po rnams kyis byang chub mchog_/te zhes pa yis bde ba nyid/_i/_'di ni sems can gyis rtogs pa/_ci/_bde ba'i rang bzhin la ni gnas/_/N+yaM yis sems ni gnyis su med/_u/_rang bzhin gnas
[\[223b\]]
[\[223b.1\]]nyid 'don pa nyid/_/ha ni gnyis su med pa'i mchog_/mi zhes pa ni bdag dang bsre/_na/_stong dang stong min ming ni med/_di/_nyin dang mtshan mo de bzhin mtshams/_sa/_bde ba btang nas ma zhugs shing /_i/_'di ni snying rjes dkris par 'gyur/_/de ni mgon med sems can la/_/a/_
[\[223b.2\]]byang chub phyir ni 'bod par byed/_la/_thim pa'i gzugs ni rtag tu 'dor/_u/_drag po'i gzugs kyis mdzes pa'i phyir/_/tha zhes gnas ni drug cu bzhi/_/de yis rnal 'byor ma ni bskul/_/klu yi yi ge drug cu po/_/re re yang ni lnga lngar byas/_/de ltar lte ba'i 'khor lo nyid/_/_
[\[223b.3\]]sprul pa rnal 'byor ma yi lugs/_/'dir ni bcom ldan 'das bsten te/_/de yang thim nas langs pa'o/_/rnal 'byor rnal 'byor ma yi gzugs/_/de ni spros dang sdud pa'i gzugs/_/de bzhin yi ge sum cu yang /_tu/_hu la sogs tsit+ta'i bar/_/ye shes dkyil 'khor pho
[\[223b.4\]]nya mo/_/yi ge re re yis ni bskul/_/tu zhes pa ni bdag gi gzugs/_/hu ni khyod dang gcig pa nyid/_/sa gzugs thabs kyi rang bzhin gyis/_a/_sems kyi mtshan nyid mi g.yo ba/_la/_mtshon cha'i mtshan nyid mtshon pa nyid/_bi/_des na gtso bo sna tshogs gzugs/_/ru/_
[\[223b.5\]]de ltar gzugs ni rtag tu bya/_a/_bsam gyis mi khyab mtshan nyid bsam/_liM/_btsun mo bdag nyid 'khyud par byed/_/tsi ni rtag tu sems kyi gzugs/_ta/_de nas gzhan gyi don shes bya/_a/_yan lag gzugs kyi ming ni byed/_he/_he ru ka dang de thabs gcig_/me/_re re dang
[\[223b.6\]]ni gnas kyang rung /_/Dom+bi spros pa las ring ba'o/_/mi ni dregs pa las brtson pa'o/_ni/_rtag tu bdag ni rtag pa'i gzugs/_/tshi ni chad pa'i chos nyid do/_/a ni mgon po bdag spyod dang /_na/_phyag rgya chen po'ang don med pa'o/_/nu zhes pa yis stong par 'dod/_/ma ni
[\[223b.7\]]sgyu ma rtag tu rig_/ka/mgon po khyod ni bya ba yin/_ra/_nam mkha' yi ni dbus su rol/_ka/_thod pa'i dbus su gang tshe 'byung /_ra/_'on kyang 'dod chags kyi ni gtsos/_na/_khyod ma gtogs par ci yang med/_bi/_byang chub mtshan nyid khyad par can/_/ci zhes pa ni gang bsam
[\[224a\]]
[\[224a.1\]]pa/_/ta de ni bde ba kun gyi gnas/_/de ltar rnal 'byor ma rtag par/_/gnas kyi sa rnams la sgyu mas/_/de ltar gnas nas 'bod par byed/_/rang gi sems kyi snang bar bsam/_/hUM aM ye shes rnam par shes/_/sems dang sems las byung bar bstan/_/_
[\[224a.2\]]gnyis las bzhengs pa'i rdo rje can/_/thams cad du ni rang bzhin sku/_/lhag ma rnams ni 'chad bzhin pa'i/_/rnam par dag pa bshad pa las/_/de'i nges pa'i don bshad par bya'o/_/de ni bcom ldan 'das kyi nges pa'o/_/kha sbyor thig le'i rgyud kyi rgyal po'i rtog pa gsum
[\[224a.3\]]pa'i he ru ka bskyed pa'i rab tu byed pa'i rgya cher 'grel pa yang dag par lta ba'i dran pa'i snang ba las ting nge 'dzin gsum gyi drang ba dang nges pa'i don bstan pa'i rab tu byed pa ste dang po'o//_//da ni ye shes mkha' 'gro ma 'khor dang bcas pa'i sgrub thabs brjod
[\[224a.4\]]pa'i phyir/_nyon cig ces bya ba la sogs pa gsungs te/_dgyes pa'i rdo rje phyag bcu drug pa'i sgrub thabs bstan pa'i rjes thogs su de nyid bstan pa'i phyir ji ltar 'jigs sde la 'jigs pa zer ba bzhin du 'on kyang gdan bzhi'i don ye shes mkha' 'gro ma la sogs pa dgyes
[\[224a.5\]]pa'i rdo rje nyid khong du chud par bya'o/_/'dir rdo rje gtso rgyal po zhes pa ni/_'dir sngon du rdo rje sems dpa' zhu ba las dgyes pa'i rdo rje can du gyur pa de'i bsdus pa ni rdo rje'i sgra'o/_/de yang gtso bo zhes pa ni bdag med ma'i lta ba gsal ba'i 'od de dang ldan pas na rdo rje'o/_/de yang
[\[224a.6\]]rnal 'byor thams cad la khyab par byed pa'i phyir rgyal po ste/_gdan bzhi'i bdag po de'i shes rab yang dag pa'i ye shes so/_/de yang ye shes mkha' 'gro ma zhes pa ni de'i gzugs kyi sgrub thabs rnam pa du ma'o/_/des na ye shes kyi don ni sna tshogs pa gcig pa nyid de'i
[\[224a.7\]]mkha' 'gro ma ni mang po'i don te/_sngon du gsungs pa'i rgyu'i phyir ro/_/de bzhin du gnyis kyi dngos po zhes bya ba la sogs pa la/_gnyis kyi dngos po zhes pa ni 'jig rten las 'das pa'i ye shes dang shes bya'o/_/de'i gnyis spangs pas na/_de'i phyir gnyis med chos
[\[224b\]]
[\[224b.1\]]zhes pa ni gnyis kyi dngos po med pa'i phyir sngon du zhu ba'i gzugs stong pa nyid la rnal 'byor mas bskul ba'i phyir bslang ba 'gro ma'i gzugs kyi dbus su rang bzhin med pa'i rnal 'byor de gnyis med par brjod do/_/de'i dbus su sangs rgyas dang byang chub sems dpa' rnams
[\[224b.2\]]kyis sam rnal 'byor pa rnams kyi rang gi sems kyi ngo bo las byung ba spros pa'i phyir/_des na sems can gnyis med pa'i chos kyi ye shes can no/_/de rnams kyi dag pa rnam pa gsum zhes pa ni ye shes dang shes bya dang sbyor ba dag pa'o/_/de yang lan gsum du brjod par bya'o/_/sems
[\[224b.3\]]can gyi lus la dbang po rnon po rnams kyis brjod pa tsam gyis bsam gyis mi khyab pa'i ye shes gnyis med pa skye bar 'gyur ro/_/des na rnal 'byor kun gyi dang por zhes pa ni rnal 'byor thams cad kyi bsdus pa ni gnyis med pa'i ye shes so/_/de'i rnal 'byor ni bsam gyis
[\[224b.4\]]mi khyab pa gnyis med pa'o/_/dang po ni phul rab tu gyur pa'i phyir ro/_/de nas swa b+hA wa zhes bya ba la sogs pa ni sngags te/_rang bzhin gyi ye shes kyi sngags so/_/de bzhin badzra shud+d+ha zhes bya ba la sogs pa'i sngags ni sna tshogs su sprul pa'i phyir ro/_/de bzhin du 'di dag gnyis
[\[224b.5\]]med pa de'i mchog ni yo ga zhes bya ba la sogs pa'i sngags te/_gnyis med pa'i yang gnyis med pa/_/zhes pa dbang po rnon po rnams dang sangs rgyas dang byang chub sems dpa' rnams kyis ni bzlas pa tsam du nges pa'o/_/de bzhin du 'di nyid du da ltar gyi sems can rnams kyi
[\[224b.6\]]sgom pa bstan pa'i phyir/_de ltar zhes bya ba la sogs pa gsungs te/_de ltar brjod nas zhes pa ni bsam gyis mi khyab pa gnyis med pa bstan pa'i phyir/_swa b+hA wa zhes pa la sogs pa'i sngags brjod pa'o/_/des byas pa'i rnal 'byor pas bsgom par bya zhes pa ni dang po nyid du
[\[224b.7\]]gnyis med pa la bsam par bya'o/_/de yang las dang po'i rnal 'byor pas de'i dang po yang bskyed pa'i rim par bsgom par bya'o/_/de yang yid du 'ong ba'i sa phyogs zhes bya ba la sogs pa gsungs te/_dang po gdong dag pa la sogs pa byas te/_bsam gtan gyi gnas su zhugs nas
[\[225a\]]
[\[225a.1\]]bde ba'i stan gyi steng du 'dug ste/_ye shes mkha' 'gro ma'i sku ras ris la sogs par chud par dmigs par bya'o/_/nye bar spyod pa lnga la sogs pa'i mchod pa phul te/_bdud rtsi zos la gtor ma byin nas bzod par gsol te/_bsam gtan brtsam par
[\[225a.2\]]bya'o/_/skad cig tsam gyi zhes bya ba la sogs pa ni 'chad bzhin pa'i ye shes mkha' 'gro ma'i gzugs dmigs par bya'o/_/des na rang gi snying gar ye shes mkha' 'gro ma'i sa bon nyi ma la gnas pa'i 'od zer gyi tshogs las de bya ba'i cho ga de nyid kyis bsgom pa'o/_/ye shes rgya
[\[225a.3\]]mtsho zhes pa ni ye shes kyi dkyil 'khor spyan drangs te cho ga'i bya bas mchod pa dbul zhing sdig pa bshags pa la sogs pa byas nas stong pa nyid bsgom par bya'o/_/lhun po'i zhes bya ba la sogs pa ni nam mkha'i dbus su rlung la sogs pa'i dkyil 'khor bzhi'i dbus su lhun po'i steng du
[\[225a.4\]]dkyil 'khor gyi khang pa rin po che bzhi'i rang bzhin no/_/sogs pa'i sgras mtshams su yang gser la sogs pa spras pa'o/_/khang bzangs de'i nang du rgyan rnams bsam mo/_/de la dbus su seng ge'i gdan la ye shes mkha' 'gro ma'i sa bon thig le tsam mo/_/des na bdag gi dbugs
[\[225a.5\]]las 'byung ba zhes pa na 'dir ye shes kyi dkyil 'khor sa bon tsam mo/_/des na ye shes kyi dkyil 'khor sna tshogs pas brgyan pa rin po che sna bdun gyi rang bzhin gzhal yas khang bsgom par bya'o/_/lhag ma ni go sla'o/_/de'i dbus su seng ge'i gdan zhes bya ba la sogs pa ni dbus dang
[\[225a.6\]]shar dang byang dang nub dang lho ste gnas lnga ru'o/_/de rnams kyi steng du nyi ma'i dkyil 'khor re re ye shes mkha' 'gro ma'i dkyil 'khor re rer 'gyur ro/_/des na sgrub thabs thams cad nyid kyi stong pa nyid kyi sgra ni ye shes kyi dkyil 'khor tsam mo/_/de yang khams sna tshogs pa'i rang bzhin
[\[225a.7\]]no/_/des na mkha' 'gro ma'i rang gi dus rang rang gi khams las byung ba bdag gi dbugs las byung ba'i dus der ye shes mkha' 'gro ma la sogs pa bsgom pa nyid yod pa de la de skad ces bya'o/_/de ltar sngon gos dkar mo'i rnam par spros pa rgyu'i mkha' 'gro ma'i rjes su kha dog sngon
[\[225b\]]
[\[225b.1\]]po bsgom pa ni 'o ma dang chu bzhin no/_/lhag ma ni go sla'o/_/de bzhin du ye shes mkha' 'gro ma'i shar dang byang dang nub dang lhor rim pa bzhin rdo rje mkha' 'gro ma dang 'jigs pa'i mkha' 'gro ma dang ro langs mkha' 'gro ma dang gtum mo mkha' 'gro ma rnams so/_/de bzhin du dbang ldan la sogs pa'i
[\[225b.2\]]mtshams bzhir rim pa bzhin bsam par bya ste/_seng ge mo dang /_stag mo dang /_ce spyang mo dang /_'ug pa mo rnams bsam par bya'o/_/de bzhin du shar la sogs par g.yon skor gyi mkha' 'gro ma la sogs pa'i sgo bzhi rnams su rim pa bzhin du mkha' 'gro ma dang /_mar me ma dang /_'jig
[\[225b.3\]]byed ma dang /_g.yo ldan ma'i rnal 'byor ma rnams bsam par bya'o/_/de ltar ye shes kyi dbang phyug ma bcu gsum ye shes kyi dkyil 'khor las byung bar bsgom par bya'o/_/de nas ye shes kyang de bzhin du gzugs tsam gyis mkha' 'gro ma ste/_de'i tshe phrag mo gnyis med pa'o/_/_
[\[225b.4\]]de ltar gnyis med pa'i gnyis med par 'gyur ro/_/rig ma dang po zhes bya ba la sogs pa la/_dang po sgra ni gnyis med par gnyis med pa'o/_/de nyid kyi dam tshig rlung dang zhes bya ba la sogs pa ni bdun du brtsegs pa'i sa bon te 'og tu ya la sogs pa'o/_/de yang rdo rje'i sa bon gyis
[\[225b.5\]]zhes pa ni ha zhes pa'i steng du sbyin pa'o/_/de ltar bsdus nas h+k+Sh+m+l+W+r+yUM de ltar brgyad brtsegs kyi bdag nyid lus kyi ming can rnam par bsam mo/_/de bzhin du thig le dang sgra dang tsheg drag dang lhan cig bsdus pa'i yi ge bcu gsum ni mkha' 'gro ma bcu gsum rnams bsdus pa'i phyir te/_a
[\[225b.6\]]wa d+hU tIr mkha' 'gro ma bcu gsum gyi rang bzhin ye shes kyi dkyil 'khor nang du 'dus par 'gyur te/_phra mo'i rnam pa la 'jug pa gang gis bsam gyis mi khyab pa gnyis med pa nyid du 'gyur ro/_/gtsug tor nas ni rkang mtheb bar/_/yi ge rnams bkod bsgom par bya/_/mkha'
[\[225b.7\]]'gro ma rnams bskyed pa gang /_/rkang gnyis pa yis rim zhes bya/_/yi ge sum cu ming ni nyid/_/sa nyid kyang ni bcu gsum nyid/_/sangs rgyas mkha' 'gro ma rnams bsgom/_/bza' ba'i rang bzhin mdzes pa'i phyir/_/de bzhin du char pa'i rgyun zhes pa ni hUM ye shes kyi bdud rtsi'i
[\[226a\]]
[\[226a.1\]]rgyun mi 'chad par 'byung ba ste/_ye shes kyi dkyil 'khor gyi sbyor bas zhes dgongs so/_/kha sbyor thig le'i rgyud kyi rgyal po'i rtog pa gsum pa'i rab tu byed pa gnyis pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung ste gnyis pa
[\[226a.2\]]bstan pa'o//_//da ni rnal 'byor ma rnams kyi shin tu phra ba sngon du gsungs pa'i ye shes kyi dkyil 'khor las mkha' 'gro ma bcu gsum bskyed de/_de'i re re'i dus las bdag med ma'i sgrub thabs lha mo bco lnga'i bdag nyid brjod pa'i phyir/_de nas zhes bya ba la sogs
[\[226a.3\]]pa gsungs te/_ye shes mkha' 'gro ma'i sgrub thabs kyi rjes thogs su de nas zhes pa ni rnal 'byor rang bzhin med pa'i mtshan nyid bshad pa'o/_/bdag med ma zhes pa ni phung po dang khams dang skye mched la sogs pa bdag med pa'i gzugs so/_/de'i sgrub thabs zhes pa ni
[\[226a.4\]]thabs kyi mtshan nyid de/_de bzhin du bshad ces pa ni mdor bsdus te dpyis phyin par gsungs pa'o/_/de nyid gsungs pa nam mkha'i dbyings/_/zhes bya ba la sogs pa ni sngon du gsungs pa'i ye shes mkha' 'gro ma'i dus kyi rnal 'byor yi ge bcu gsum yi ge gcig gi rang
[\[226a.5\]]bzhin chos thams cad 'byung ba chos kyi dbyings kyi ngo bo ste de nyid nam mkha'i dbyings kyi ming can ma mo rnams kyi skye gnas bzhin chos rnams thams cad kyi skye gnas so/_/de'i dbus su chud par zhes pa ni/_nyi ma'i dkyil 'khor gyis rdul chags chen bsam zhes sbyar ro/_/de
[\[226a.6\]]ci zhe na/_'dir gsungs pa/_'khor lo zhes bya ba la sogs pa ni ye shes kyi dkyil 'khor thim pa'i phyir slar yang de nyid du a wa d+hU tI'i chos kyi 'byung gnas las ye shes kyi khams lnga rnams 'byung bar 'gyur ro/_/de bzhin du 'khor lo zhes pa ni ye shes kyi sa'o/_/sngon
[\[226a.7\]]du zhes pa ni ye shes kyi chu'o/_/tshul ji bzhin zhes pa ni ye shes kyi me'o/_/lha rnams zhes pa ni ye shes kyi rlung ngo /_/ci ltar 'byung ba zhes pa ni ye shes kyi nam mkha'o/_/de nyid ni rnal 'byor pas shes par bya'o/_/de bzhin du de nyid du sa bon dang myu gu bzhin thig le lnga 'byung
[\[226b\]]
[\[226b.1\]]ba byang chub sems kyi rang gi ngo bo don dam pa'o/_/de yang khams lnga'i rang bzhin no/_/de nyid kyis na 'khor lo sngon du song zhes bya ba la sogs pa bsgom par bya zhes pa'i mthar thug pa gsungs so/_/de ltar ye shes dang shes bya'i bdag nyid rnam pa bcu nang gi yang nang ngo /_/chos
[\[226b.2\]]'byung las 'byung zhes pa ni u U ya ra wa la ma Sha ka k+Sha ha zhes pa'i yi ge bcu las sa bcu dang sangs rgyas kyi sa 'byung ba'o/_/des na 'khor lo zhes pa ni sgra tsam mo/_/de yang nyis brtsegs zhes pa ni thig le dang tsheg drag dag khyab par byed pa'i phyir ro/_/dag pa'i rang bzhin med pa
[\[226b.3\]]zhes pa ni stong pa dang snying rje bsam gyis mi khyab pa mi phyed pa'i gzugs la mos pas spyod pa'i sa dang rdo rje 'dzin chen po'i sa dag la lha'i rnam pa rnams zhes pa'i don to/_/de ltar sems can gyi ris rnams su sangs rgyas rnams spro zhing rang bzhin med pa'i de la rnam par spyod pa'o/_/de bzhin
[\[226b.4\]]du/_gcig ni ze 'bru can du 'gyur/_/zhes bya ba la sogs pa ni bskyed pa dang /_rdzogs pa tha mal pa dang 'dus byas pa'i dbye bas rtogs par bya ste sku gsum la brten pa'i phyir ro/_/lhag ma ni go sla'o/_/'on kyang las dang po pas ting nge 'dzin gsum gyis bsgom par bya zhes
[\[226b.5\]]dgongs so/_/de bzhin du de nyid gsum zhes pa ni ye shes kyi dkyil 'khor gyi nang du 'dus pa'i bdag med ma'i de kho na nyid do/_/gnyis pa ni de nyid du dkyil 'khor gyi rang bzhin no/_/de bzhin du gsum pa ni gnyis med pa'i yang gnyis med pa de'i bdag nyid kyis gnas pa'i phyir
[\[226b.6\]]zhes pa ste nges pa'o/_/de'i phyir gsungs pa/_u ni rkang pa'i mthil nas brjod/_/'dir ni pus mo gnyis ka yi/_/snal ma phra mor sdud par 'gyur/_/U zhes pa ni u gnyis so/_/ya zhes pa ni brla gnyis su/_/brjod pas thur sel 'gog par 'dod/_/ra zhes pa ni me yi khams/_/_
[\[226b.7\]]gsang ba nyid du brjod pa'i phyir/_/wa zhes pa ni lto ba'i snar/_/la zhes pa ni brang du brjod/_/ma zhes pa ni 'di nyid du/_/brjod pa yis ni thim par 'gyur/_/Sha ni mgrin pa'i gnas su'o/_/ka ni lce yi rtsa ba ru/_/k+Sha ni brjod pa tsam gyis ni/_/dbang po rnams ni sdud par 'gyur/_/ha ni dud
[\[227a\]]
[\[227a.1\]]pa can zhes bya/_/dpral bar zla ba phyed pa'o/_/gtsug tor gnas su thig le ni/_/brjod pas der ni thims par 'gyur/_/'dir ni tsheg drag 'gro 'gyur te/_/bsam med gnyis su med mtshan nyid/_/de ltar srid dang mya ngan 'das/_/rang gi ngo bo 'dir mtshon pa/_/_
[\[227a.2\]]mkha' spyod sa spyod lha mo gnyis/_/'di rnams thog mthas rgyas gdab pa'i/_/rgyu ni bde ba nyid kyi phyir/_/zhes pa ni bcom ldan 'das kyi nges pa'o/_/kha sbyor thig le'i rgyud kyi rgyal po rtog pa gsum pa'i rab tu byed pa gsum pa'i rgya cher 'grel pa yang dag pa'i lta ba'i dran pa'i snang
[\[227a.3\]]ba zhes pa'i gzhung ste gsum pa bstan pa'o//_//da ni slob ma rnams kyis phyag rgya chen po'i dngos grub thob par bya ba dang chos kyi dbyings kyi dkyil 'khor rdo rje sems dpa' zhes pas bris pa de bstan pa'i phyir dang /_sngon du gsungs pa'i rdo rje sems dpa' sgom pa'i phyir/_/dgyes
[\[227a.4\]]pa'i rdo rje la sogs pa mdor bstan pa 'di'i slar bshad pa bstan pa'i phyir/_de nas zhes bya ba la sogs pa gsungs te/_de nas zhes bya ba ni rab tu byed pa gsum pa bstan pa'i mthar slar bshad pa la 'jug pa'o/_/phyis sngon du bstan pa'i rjes thogs su 'byung ba de la'ang de skad ces
[\[227a.5\]]bya'o/_/de yang yang dag bshad bya ba/_/zhes pa ni gang gis nyan pa'i skye bo rnams kyis khong du chud par 'gyur ba de ltar shin tu gsal ba nyid du bshad par bya'o/_/de bzhin du/_dkyil 'khor chen po bla na med/_/ces pa ni snga ma la ltos pa'i phyir rab tu rdzogs pa'o/_/yang na bla
[\[227a.6\]]ma'i nges pa'i dbang gis nus pa bstan pa tsam gyis sems can rnams kyis phyag rgya chen po rnyed par 'gyur ba'o/_/ji ltar bdag cag gi brgyud pa pad+ma badzra'i zhal snga nas kyis o D+yan pa la bstan cing des kyang rdo rje slob dpon in+d+ra b+hU ti bdag la bstan pas spros pa dang bcas pas phyag
[\[227a.7\]]rgya chen po'i dngos grub thob par 'gyur ba de ltar/_rdo rje dbyings dang 'dra ba ni/_/zhes pa ni ji ltar bcom ldan 'das shAkya thub pas rdo rje dbyings kyi dkyil 'khor bris te/_rdo rje snying po la dbang byin zhing 'di nyid du sems can thams cad lung bstan pa de ltar rdo rje dbyings dang mtshungs
[\[227b\]]
[\[227b.1\]]pa zab mo las kyang zab pa rdo rje sems dpa'i dkyil 'khor de'i rnam pa gsum pa'i don la dang po rdo rje dbyings kyi tshul gyis bya zhes dgongs so/_/de'i phyir/_rdo rje dbyings zhes bya bar brjod/_/ces pa ni cung zad nus pa thob pa'i slob dpon gyis bya'o/_/de nyid sangs rgyas bcom ldan 'das
[\[227b.2\]]su 'gyur ro/_/yang na tha mal pa'i slob dpon yang 'dod chags la sogs pa'i nyes pa dang bral zhing rdo rje sems dpa'i yang nga rgyal dang ldan pa sangs rgyas dang mtshungs pa des kyang dkyil 'khor 'di byas shing slob mas kyang dad pas blangs nas thams cad sangs rgyas thob par 'gyur
[\[227b.3\]]te gzhan du ni ma yin pa ste nges pa'o/_/de bzhin du dkyil 'khor gnas zhes bya ba la sogs pa ni phyi'i dkyil 'khor la bya ba'i phyir so phag la sogs pa gsal lo/_/de nyid du/_phyag rgya chen po yongs su bzung /_/zhes pa ni 'chad bzhin pas phyag rgya chen po bsgrub par
[\[227b.4\]]bya'o/_/sngags pas 'di ni zhes pa la sngags pa ni rnam pa gnyis te grub pa dang ma grub pa'o/_/des na thams cad nyid la zhes pa ni sems can thams cad nyid la bltas na mi shes pa rgyang ring bar 'gyur ba de la de skad ces bya'o/_/'dir ji ltar od+yan pa'i zhal snga nas kyis rdo rje
[\[227b.5\]]bu mo bstan pas phyag rgya chen pos sems can rnams kyi don byed par 'gyur ro/_/de nas 'dir yang dkyil 'khor bri ba'i phyir sa sbyangs pa'i rjes thogs su gsang ba zhes bya ba la sogs pa gsungs te/_tshon sna lnga las bcos pa'i srad bu dkyil 'khor gyi tshad kyis so/_/des na
[\[227b.6\]]ci ltar nus pa zhes pa ni khru gang nas brtsams te/_ji srid khru stong gi bar gyis dkyil 'khor thig gdab ces pa'i don to/_/gru bzhi zhes bya ba la sogs pa ni go sla'o/_/rdo rje srad bu zhes pa ni zlum por bskor ba'i phyir ka ba brgyad kyi phyi ru rdo rje phreng bar bya ba'o/_/de bzhin du/_rdo rje ka
[\[227b.7\]]ba'i rtser gnas pa/_/dkyil 'khor lnga dang ldan par bya/_/zhes pa ni sgo'i mthar thug par lnga brtsegs su byas te/_rdo rje dbyings kyi dkyil 'khor de nyid bsdus pa la sogs pa'i rim pas shes par bya'o/_/de nas zhes pa ni dkyil 'khor de rnams kyi dbus su sangs rgyas kyi
[\[228a\]]
[\[228a.1\]]gzugs brnyan zhes pa ni dkyil 'khor ba'i lha rnams 'chad bzhin pa'i rim pas dgod par bya'o/_/de'i don gyi dbang du byas te gsungs pa/_dkyil 'khor zhes bya ba la sogs pa ni 'dir ji ltar phyis mdor bsdus te gsungs pa 'di nyid sngon du cho ga bzhin
[\[228a.2\]]zhes pa ni rdo rje dbyings kyi tshul gyis so/_/de bzhin du sgrub thabs khyod la bshad ces pa la kyang gi sgra ni 'di nyid du rdo rje dbyings bzhin du 'dir yang sgrub thabs kyi tshul las mi gsal ba gsal bar byed pa de la bshad par bya zhes sbyar ro/_/de la dang po zhes bya ba la sogs pa la de la
[\[228a.3\]]zhes pa ni de'i phyir ro/_/dang po zhes pa ni dang po nyid du'o/_/lha'i khang par zhes pa ni bsgom pa'i gnas sam dkyil 'khor gyi khang par bzhugs te der bsgom par bya zhes pa'o/_/der bris pa'am 'bur du brkos pa'am blugs pa la sogs pa 'dod pa'i lha'i gzugs dmigs
[\[228a.4\]]te/_rang gi snying gar a zhes bya ba la sogs pa ni zla ba'i dkyil 'khor gyi steng du sa bon yongs su brtags pa'i phyir de ni rnam pa gsum du 'dod de/_gcig ni rnal 'byor gyi rgyud kyi rim pas oM mo/_/rnal 'byor ma'i rgyud kyi rim pas hUM ngo /_/yang na zla ba'i dkyil 'khor gyi 'od zer
[\[228a.5\]]las ji ltar gsungs pa'i rdo rjer 'gyur te de ltar cho ga bzhin zhes sbyar ro/_/de bzhin du rdo rje'i 'od zer gyi rdo rje rnams kyis thams cad ces bya ba la sogs pas nam mkhar dgug par bya'o/_/sogs pa'i sgras ni spyan ma la sogs pa sna tshogs pa dang khro bo'i lha rnams bzung ste/_de
[\[228a.6\]]rnams kyis ji ltar sprul pa'i mchod pa bya'o/_/gzhan yang de rnams kyi mdun du bdag la dgongs su gsol zhes pa la sogs pa la thams cad bya ba ni go sla'o/_/de nas zhes bya ba la sogs pa la/_bcom ldan 'das zhes pa ni sngon nas bsgoms pa'i sku sgra brnyan lta bu'o/_/de yang de
[\[228a.7\]]las byung ba'i sems can de rnams la chos ston par snang ba'i phyir ro/_/de nas zhes bya ba la sogs pa ni de bzhin du chos thams cad kyi rang bzhin gyi yid de las byung ba'i phyir ro/_/yid kyang brtags na bdag med pa'o/_/de bzhin du thams cad blta'o/_/phyir zhes pa la sogs pa la
[\[228b\]]
[\[228b.1\]]sprul pa zhes pa ni spros pa dang bcas pas sprul pa'o/_/de'i phyir sems med pa zhes pa ni da ltar gyi sems can rnams kyi dngos pos yongs su brtags pa yod de/_des rtsod pa'i dus su sems de nyid kyis yongs su brtags pa'i phyir dngos po zhes phul du byung ba de bzhin du 'byung bar 'gyur
[\[228b.2\]]ro/_/des na chos thams cad gdod nas ma skyes zhes bya ba la sogs pa yid kyis sngags brjod par bya'o/_/de nas rang bzhin 'grub pa zhes bya ba la sogs pa ni don ji lta ba nyid du blta ba'i don to/_/'on kyang bzlas pa'i khyad par gyis rnal 'byor gyi khyad par yod de/_gtum mo sbyar
[\[228b.3\]]bas thig le'i zla ba lta ste/_de yi sngags ni oM la sogs pa'o/_/gru gsum zhes pa ni a la sogs pa'i dbyangs sum skor bzhi bcu rtsa brgyad du 'gyur ba de la de skad ces bya'o/_/yangs pa'i gzugs can zhes pa ni spros pa'i gzugs can no/_/snying rje zhes pa ni gri gug gam ral gri'o/_/_
[\[228b.4\]]kha cig ni cang te'u ru 'dod/_/de ltar bcom ldan 'das lha bzhi bcu rtsa gnyis kyi bdag nyid b+ha ga'i dbus su bsgom par bya'o/_/de nyid ni rnal 'byor ma'i rgyud kyi rim pas de kho na nyid sdud pas brjod do/_/de bzhin du me tog la sogs pa'i mchod pa'i lha mo bcu drug brjod de/_de la me tog
[\[228b.5\]]ma dang /_spos ma dang /_dri ma dang /_mar me ma dang /_lha bshos ma dang /_glu mkhan ma dang /_gar mkhan ma dang /_sgeg mo dang /_me long ma dang /_pi wang ma dang /_ro bsnams ma dang /_chos 'byung ma dang /_sil snyan ma dang /_gos thogs ma dang /_zhabs bsil
[\[228b.6\]]ma dang /_mchod yon ma rnams so/_/de ltar lhag ma ni go sla bas bdag gis rgyas par ma bris te gzhung rgyas pas 'jigs pa'i phyir dang gzhan du rnyed sla ba'i phyir ro/_/de bzhin du phyi'i dkyil 'khor zhes bya ba la sogs pa ni gsang ba'i dkyil 'khor las phyi ru spros pa'o/_/snga
[\[228b.7\]]ma dang 'dra ba de'i phyed tshad tsam zhes pa ni/_nang gi rim pa'i rdul tshon gyi dkyil 'khor las phyi'i dkyil 'khor lnga'o/_/de re re'i nang nas snying po'i rim pa'i phyi phyogs bzhir rlung gi dkyil 'khor zla ba phyed pa lta bu bri'o/_/de bzhin du ma gsungs kyang rim pa gzhan dkyil 'khor
[\[229a\]]
[\[229a.1\]]lhag ma so so gsum la/_me dang chu dang sa'i dkyil 'khor rnams re res byas so/_/de bzhin du rim pa bzhis zhes bya ba la sogs pa ni go sla'o/_/de bzhin du 'dir rnal 'byor thams cad shes rab dang thabs dang ldan pa'o/_/de bzhin du yang lha thams cad
[\[229a.2\]]kyi ste dkyil 'khor pa rnams kyi'o/_/ral gri zhes bya ba la sogs pa ni dkyil 'khor thams cad kyi shar dang mer rnam par snang mdzad la sogs pa'i g.yas kyi phyag dang po la 'khor lo'o/_/de bzhin du dbang ldan dang byang du don yod par grub pa la sogs pa'i ni ral gri'o/_/de bzhin
[\[229a.3\]]du rlung dang nub tu 'od bdag med pa la sogs pa'i lcags kyu'o/_/de bzhin du bden bral dang lho ru rin chen 'byung ldan la sogs ba'i zhags pa'o/_/de bzhin du dpa' bo dang rnal 'byor ma thams cad kyi phyag lhag ma g.yon pa dang g.yas pa dag gi phyag lnga lnga po rnams kyi ni bcom ldan
[\[229a.4\]]'das bzhin shes par bya'o/_/de ltar dkyil 'khor gyi 'khor lo thams cad kyi yi ge'i don ni go sla'o/_/'on kyang 'dir dkyil 'khor ni rnam pa gsum ste/_spros pa dang bcas pa dang spros pa med pa dang /_shin tu spros pa med pa'o/_/de la gang spros pa dang bcas pa de ni
[\[229a.5\]]rdul tshon la sogs pas bris pa'am 'bur du byas pa ni dkyil 'khor du 'jug pa'i don du bya'o/_/de bzhin du spros pa med pa ni rim pa gsum la sogs pa'i khang bzangs su dpa' bo dang dpa' mo'i dbang phyug ma rnams 'dus par bya'o/_/de yang rdo rje dbyings bzhin du kha dog
[\[229a.6\]]dang mtshan mar ldan pa'i rnal 'byor ma dang dpa' bo rnams te/_de'i dbus su rdo rje slob dpon rdo rje sems dpa'i nga rgyal gyis bsgyings par bdag nyid bsgom par bya'o/_/de rnams kyi mdun du nye bar spyod pa lnga la sogs pa'i mchod rdzas dang bza' ba bca' ba la sogs pa dang btung bas
[\[229a.7\]]sogs pa rnams 'chad bzhin pa las bya zhes pa ni nges pa'o/_/de la shin tu spros pa med pa'i dkyil 'khor la spyod pa ni rang gi bdag nyid kyis gsang ba'i dkyil 'khor bsgom pas nus pa thob nas mngon sum du dkyil 'khor spros pa de mthong bas slob ma'i tshogs dkyil 'khor ba de rnams
[\[229b\]]
[\[229b.1\]]dang 'dra ba'i sems su 'gyur te/_de rnams kyang snyoms par zhugs pa phyag rgya chen po'i dngos grub thob par byed ces dgongs so/_/'on kyang tha mal pa'i slob dpon gyis kyang de'i bdag nyid mngon sum du byed de 'dod pa'i yon tan lnga dang ldan zhes pa ste nges pa'o/_/de ltar gzhung
[\[229b.2\]]lugs cung zad 'chad bzhin pa las gsal bar byed do/_/des na 'dir ma gsungs zhes pa'i tshul lo/_/kha sbyor thig le'i rgyud kyi rgyal bo'i rtog pa gsum mdor bstan pa gsum gyi mthar slar bshad pa'i rgya cher 'grel pa yang dag pa'i lta ba'i dran pa'i snang ba zhes bya ba'i gzhung
[\[229b.3\]]bstan pa ste bzhi pa'o//_//da ni de lta bu'i dkyil 'khor la gnas pa mkha' 'gro ma thams cad kyi nang gi dam tshig gi phyag rgya bstan pa'i phyir/_rnal 'byor zhes bya ba la sogs pa gsungs te/_nyan par 'tshal zhes pa ni rdo rje snying po la sogs pas bcom ldan 'das
[\[229b.4\]]rdo rje sems dpa' la zhus pa'o/_/phyag rgya zhes pa ni phyag rgya chen po'o/_/de yang ngag gi zhes pa ni ngag gi sgo nas khong du chud pa ste/_tha mal pa'i gnas skabs kyi dus su yang sems dang sems las byung ba'i dngos po rtogs pa'i phyir ro/_/de rnams kyi mtshan nyid ces pa ni
[\[229b.5\]]mngon sum du nyams su myong ba'o/_/de nas gsang ba zhes bya ba la sogs pa la/_rnal 'byor zhes pa ni gsang ba'i dkyil 'khor ro/_/de yang rnal 'byor ma'i zhes pa ni a wa d+hU tI'i rnam pa drug dang sbyor ba'i yan lag drug ste 'khor lo drug gi rab tu dbye bas so/_/des na mkha'
[\[229b.6\]]'gro ma rnams kyi dam tshig gi brda'i skad kyis de bstan zhes gsungs te/_thub pa chen po zhes pa ni chos kyi sku rtag pa des sna tshogs rgyas btab pas na thub pa can no/_/brjod du med pa'i mtshan nyid ni thub pa'o/_/yang na 'di ltar rang rig pas nye bar spyod pa la 'jug pa'i mi smra
[\[229b.7\]]ba'i sbyor ba de ni thub pa chen po zhes pa'i don to/_/de nas zhes bya ba la sogs pa la bcom ldan 'das zhes pa ni rang rig pa'i sems so/_/de nyid mkha' 'gro ma zhes pa ni 'khor lo drug la bsgyur ba'i dus kyi pho nya mo drug ni a wa d+hU tI'o/_/de yang ming drug dang ldan pa'o/_/des na
[\[230a\]]
[\[230a.1\]]dus kyi pho nya mo drug gi nang du 'dus pa nyid kyi sems rtse gcig pa nyid mngon shes drug gi mtshan nyid du'o/_/de bzhin du rnam par rgyal ba'i stobs zhes pa ni phyag rgya chen por rab tu song bas bdud las rnam par rgyal ba ste snying rje'i stobs kyis so/_/de ltar phyag rgya dang
[\[230a.2\]]snying rje chen po gnyis med pa'i dngos po zhes pa gang yin pa de'o/_/de bzhin du ting nge 'dzin la snyoms par zhugs pa zhes pa ni yang dag pa'i rjes su dran pa drug la 'jug pa'o/_/des na mkha' 'gro ma zhes pa ni bsdus pa'i dam tshig ces pa'i tshul lo/_/de la ko la zhes bya ba la sogs
[\[230a.3\]]pa ni yi ge brgya drug cu rtsa gsum gyi nang nas yi ge drug dus kyi pho nya mo drug gi brda 'di las byung ba brgya lnga bcu rtsa bdun gyi yi ge'i ming rnams kyis rnal 'byor gyi gdan rnams brjod de/_de yang 'khor lo drug gi rtsa rnams te/_drug cu rtsa bzhi dang /_brgyad dang /_bcu drug dang /_sum
[\[230a.4\]]cu rtsa gnyis gnyis 'gyur dang de bzhin du lnga'o/_/de ltar dus kyi rtsa drug rnams kyi nang du 'dus pa'i phyir zhes pa ste nges pa'o/_/de la 'khor lo drug ni khams drug gi rang bzhin te dus kyi rtsa'o/_/de rnams la thabs kyi rang bzhin gsum mo/_/de bzhin du shes rab kyi rang bzhin gsum mo/_/_
[\[230a.5\]]de la gtsug tor dang dpral ba dang snying ga'i 'khor lo gsum ni thabs kyi rang bzhin no/_/de bzhin du mgrin pa dang lte ba dang gsang ba ni shes rab kyi rang bzhin no/_/de bzhin du a wa d+hU tI'i gnyis te lte ba'i steng du lam gsum du song ba'o/_/de bzhin du 'og tu lam gsum du song ba'o/_/_
[\[230a.6\]]de dag gi rnam pa drug ni dus kyi rtsa'o/_/de ltar lte ba'i dbus kyi 'og dang steng du bo la dang kak+ko lar brjod do/_/de la yi ge'i don brjod pa/_ko/_gzhu yi rnam pa lta bu'i rlung /_/'og tu dus me'i rtsa rnams la/_/thur sel dang ni khu ba gnas/_/de ni ye shes khu bar brjod/_Da/_de nyid
[\[230a.7\]]sum cu gnyis su shes/_/mkha' 'gro ma ni snal phra mo/_/de nyid ye shes mkha' 'gro ma'o/_l+la/_khu ba la sogs lha mo thim/_i/_dbang po dang ni lhan cig srog_/re/_khu ba yi ni lha rnams gang /_/thi zhes pa ni bshang bas gang /_a/_nang du 'di yi lha mo'am/_bo/_byang chub ces
[\[230b\]]
[\[230b.1\]]pa nyid ni byed/_l+lA/_'og gi rtsa ni dri chu 'dzin/_/mu ni rmongs pa'i lha mo'o/_/mu/_lto 'phye zhe sdang 'bab pham/_Ni/_rgyu med pa yi ro ni myang /_re/_'byin byed byis pa'i rtsa ni gang /_ka/_de bzhin 'dam skyes gang byed pa/_ko/_khu byug sgra ni steng du 'bar/_l+la/_bde ba bdag gi sems ni rnyed/_/_
[\[230b.2\]]g+ha/_dril bu'i rgyun la sems brtag pas/_ma/_yid kyis bsams te snyan par smra/_ya/_gshin rje'i pho nya 'dir ni shes/_ka/_tshig rgyun du ni ci bgyi ba'o/_pi/_sna yi rtse las chang 'thung ba'o/_/Ta zhes pa ni nam mkha'i lha/_/ho ni chags pa can lha mo/_ba/_/mda' can gsang ba'i nang
[\[230b.3\]]du'o/_dzi/_skra dkar byed pa'i lha mo yang /_i/_dbang po sna yi nang du rgyu/_ka/_ral gri zhes bya lkugs par byed/_ru/_khrag gi kha yi lha mo'o/_Ne/_cha lugs du ma 'dzin pa'o/_/ki/_ge sar skye gnas ming can te/_a/_nga ru byed pa 'dzin pa nyid/_i/_dbang po sgyu ma dbyangs can ma/_/_
[\[230b.4\]]na/_mi yi gzugs ni lha mor shes/_ro/_ba spu'i bu ga'i rtse mtshams su/_/de ltar rtsa ni sum cu gnyis/_/ye shes 'khor lo'i ming nyid do/_/rtse gcig nang du gnas pa nyid/_/ye shes mkha' 'gro sum cu gnyis/_/rnal 'byor ma rnams dam tshig 'di/_/dus me gcig pu la
[\[230b.5\]]ni thim/_/ye shes phung po sngon rgyu ba/_/thams cad du ni rgyu bar byed/_/de las ye shes khams ni skyes/_/rnam shes rnam pa'i sems byas te/_/de bzhin gtsug tor gyi ni rtsa/_/lte dbus a wa d+hU tI ni/_/steng du song ba sgra gcan te/_/nam mkha' yi ni rtsa ni lnga/_la/_mdzes ma
[\[230b.6\]]rnams kyi za ba'i rtsa/_ta/_pad rtsa 'jam po'i sku 'dra ba/_hi/_'tshe ba spangs pa'i lha mo'o/_pa/_rdo rje sna yi nang du bde/_la/_lnga pa yi ni dbus su mtshon/_/lha mo yang ni 'byung lnga rnams/_/nam mkha'i mkha' 'gro ma ru 'dod/_/dpral ba'i rtsa ni med phyed sogs/_/ye shes
[\[230b.7\]]dbus su yi ge rnams/_/nang du byang chub sems rgyu ba/_/grangs ni sum cu rtsa gnyis so/_/khA/_sems dang sems byung mkha' mnyam pa/_dza/_mngal nas 'byung ba rnams la rgyu/_i/_dbang po'i sgo'i bde ba yis/_/b+hA/_sna yi nang nas gzhan du 'gro/_/De ni ye shes mkha' 'gro yi/_/_
[\[231a\]]
[\[231a.1\]]ma ni de bzhin dam tshig ste/_/A ni rnal 'byor mkha' 'gro'o/_/Na ni rdo rje mkha' 'gro nyid/_pi/_ser sna'i mkha' 'gror 'dir brjod do/_/dza ni sangs rgyas mkha' 'gro'o/_/a ni mya ngan 'das 'dun pa/_/ha zhes pa'i ni sems ming la/_le/_nam mkha'
[\[231a.2\]]ya ni rlung thim mo/_kA/_blo dang dbugs ni 'gog byed pa/_lin/_'khyud pas zla ba sad pa nyid/_dza/_rdo rjer 'dzags pas shin tu nyal/_ra/_de ni dngul chu'i rgyun dang mtshungs/_pa/_lta ba yi ni rtsa bar ltung /_ni/_sdong bu yi ni rtsa bar sbrul/_a/_mi shigs thams cad khyab pa'o/_/_
[\[231a.3\]]i/_'di ni dbang por gnas pa'i rgyus/_du/_de yang gzung bar dka' ba'i gnas/_du/_mtshan ma ngan pa rtag tu spangs/_ra/_'dod pa'i lam ni 'di ru chags/_ta/_bde ba'i dba' rlabs zhes bya'i phyir/_hi/_rnal 'byor 'di ni bdud rtsi 'dzin/_ba/_du ni rnam pa bzhi ru 'dzin/_/dzri
[\[231a.4\]]'dir gnas pa yi blo ni med/_a/_rten gyi dga' ba las ni grol/_/i ni zla ba dang bral ba'o/_tsa/_zla ba'i ye shes dbang phyug gtso/_/u yi dbyangs ni thams cad 'gro/_/de ltar rtsa ni sum cu gnyis/_/dgyes pa'i rdo rje kun nas gtso/_/de rnams las byung rtog pa ni/_/sum
[\[231a.5\]]cu rtsa gnyis bdag gis brjod/_mi phyed ma sogs dang mo ni/_/rdo rje snying po mngon byang chub/_/rtog pa'i rgyal po ru ni brjod/_/gnyis pa sgyu 'phrul rtog pa ste/_/gsum pa sangs rgyas gar mkhan no/_/bzhi pa sna tshogs rtog pa ste/_/lnga pa rdo rje rtog pa'o/_/drug pa stobs
[\[231a.6\]]po che yi ste/_/bdun pa mi g.yo ba rtog pa/_/brgyad pa gzungs kyi rtog pa'o/_/dgu pa rigs ni byed ma yi/_/bcu pa mkha' 'gro ma nyid kyis/_/bcu gcig pa ni 'byung 'dul byed/_/bcu gnyis pa ni rnam snang mdzad/_/dngos grub rtog pa sgrol ma yi/_/rtog pa 'di ni bcu
[\[231a.7\]]gsum pa/_/rdo rje phag mo bcu bzhi ba/_/bco lnga pa ni me lha yi/_/bdag med rtag pa bcu drug pa/_/bcu bdun pa ni gshin rje'i dgra/_/bco brgyad pa ni hUM mdzad kyi/_/bcu dgu pa ni phyir bzlog pa/_/sbyin sreg rtog pa nyi shu pa/_/nyi shu gcig ni rab gnas kyi'o/_/dkyil
[\[231b\]]
[\[231b.1\]]'khor chen po rtog pa ni/_/nyi shu gnyis pa nyid du 'dod/_/nyi shu gsum pa gtor ma'i rtog_/nyi shu bzhi ba lha'i gnas kyi/_/nyi shu lnga pa mngon rtogs kyi/_/de bzhin rgyas btab nyi shu drug_/nyi shu bdun pa byed pa ni/_/nyi shu brgyad pa klu yi 'od/_/de bzhin nyi shu rtsa dgu pa/_/pad+ma
[\[231b.2\]]gar dbang phyug rtog pa/_/sum cu pa ni dbyangs rtog pa/_/rnal 'byor rgyud kyi rtog pa nyid/_/sum cu rtsa gcig pa ru 'dod/_/srid mthar phyin pa rnal 'byor ma'i/_/rtog pa sum cu gnyis por brjod/_/de ltar rtsa rnams yas byung ba/_/dus kyi longs spyod la ni spyod/_/lte ba'i steng gi
[\[231b.3\]]g.yon gyi rtsar/_/bde chen 'khor lo zhes pa nyid/_/de bzhin mgrin pa'i 'khor lo ni/_/lte ba'i steng gi g.yas gnas pa/_/de rnams rtsa ni rab tu bshad/_/rnam pa bcu drug de kho na/_/yi ge bcu drug dbye ba yi/_/dam tshig mkha' 'gro'i mtshan nyid do/_a/_kun tu bzang po zhes
[\[231b.4\]]pa nyid/_ma/_dbu ma'i dga' ba tsam na nyid/_oM/_zla ba'i dga' ba de bzhin shes/_ko/_keng rus kyi ni dga' ba nyid/_/thu ni mi rtog dga' ba'o/_/ri zhes pa ni de bzhin mchog_/sa ni reg bya'i dga' ba nyid/_hA/_yid tshim pa yi dga' ba nyid/_/de ni yid can dga' bar byed/_/_
[\[231b.5\]]hi ni snying gi dga' ba'o/_/ka ni nam mkha'i dga' ba nyid/_/bu ni 'jigs pa'i dga' ba nyid/_/ra ni de bzhin dga' bral nyid/_/la ni lhan cig skyes dga' mtshon/_/i ni de bzhin sna tshogs pa'o/_a/_a wa d+hUM tI'i bla ma'o/_/de ltar rnal 'byor mchog gis phul/_/mkha'
[\[231b.6\]]'gro rnams kyi dam tshig gzhan/_/rnal 'byor ma rnams kyi ni ming /_/'pho ba bcu drug tu ni 'dod/_/de yang khams kyi dbang gis shes/_/dus kyi rtsa yi ngo bo nyid/_/der ni khrag gi thig le rgyu/_/gsang ba la sogs yi ge 'dod/_/de rnams kyi yang don ni gang /_/'chad bzhin pa
[\[231b.7\]]yis bstan par bya/_/de'i phyir lte ba'i 'khor lo ni/_/rnal 'byor 'dab ma drug cu bzhi/_/yi ge nyid kyang drug cu bzhi/_/i ni gnas kyi rnal 'byor ma/_ma/_phreng ma zhes pa'i rnal 'byor ma/_/le zhes pa ni thong rmo ma/_i/_de bzhin du ni shing 'tshong ma/_i/_bur shing phyed mar de bzhin
[\[232a\]]
[\[232a.1\]]shes/_/d+ha na gzhu mkhan ma dang gar mkhan ma/_/sa zhes pa ni smad 'tshong ma'o/_li/_gzhon nu ma yi 'khyud pa ma/_dza/_sgo nga las skyes rnams 'tshong ma/_ta/_snal ma thag pa de bzhin nyid/_/hi ni de bzhin 'tshod pa mo/_b+ha/_bram ze mo yi rnal 'byor ma/_ru/_de
[\[232a.2\]]bzhin khro bo'i rnal 'byor ma/_khA/_bza' dang btung la chags pa gang /_i/_in+d+ra nI la sogs 'tshong ma/_a/_'bru la sogs pa'i tshong pa nyid/_/i/_dbang po dkar mo'i rnal 'byor ma/_pe ni khron pa byed pa mo/_kha/_shan ma zhes pa'i rnal 'byor ma/_Na/_sen mo 'dreg pas
[\[232a.3\]]'dreg mkhan ma/_khe/_nam mkhar 'gro ma de bzhin nyid/_/Ta zhes pa ni sbubs byed ma/_ka/_de bzhin zas 'tsho mar ni shes/_ra/_ro 'dzin pa yi blo gros can/_/te zhes pa ni rgyud byed ma/_shu/_bzang mo'i rtsa ni sbyong byed ma/_d+ha/_ras 'khrud pas na 'khrud mkhan ma/_shu/_chang
[\[232a.4\]]'tshong ma ni rnal 'byor ma/_d+ha/_mche ba srub pa'i rnal 'byor ma/_/Na zhes pa ni nya pa mo/_/ma zhes pa ni lham byed ma/_Ni/_de bzhin chos dkar bdag por gnas/_a/_'dir ni rus pa byed pa nyid/_/i ni spra tshil byed pa mo/_/ni ni de bzhin ras 'tshong ma/_/ra zhes pa ni tshos mkhan
[\[232a.5\]]ma/_su/_gser byed ma yi rnal 'byor mA/_a/_mi 'ching ba rnams mchod byed ma/_ga/_dri yi rdzas la sogs 'tshong ma/_tsa/_de bzhin du ni gtum mo nyid/_/da zhes pa ni g.yung mor 'dod/_pa/_gnyug mar med pa'i rnal 'byor ma/_a/_kun dga' ra ba srung byed ma/_ta/_so rtsi so
[\[232a.6\]]la 'tshong byed ma/_hi/_de bzhin 'tsho bar 'dod pa ma'o/_/dza ni ba lang skyong mar shes/_/sa/_'di ni ri khrod rnal 'byor ma/_ra/_de bzhin rgyal po'i bu mo nyid/_/ba ni phyugs zan 'tshong ma'o/_/pa zhes pa ni shing mkhan ma/_/pa ni gos bzo byed ma'o/_/Na ni gnyug me'i gar byed
[\[232a.7\]]ma'o/_/i ni mar khu mar zhes bya/_/a ni 'khar ba byed ma'o/_/i ni mching bu byed ma'o/_/ma ni ri mo byed ma'o/_/la ni rgya skyegs byed ma'o/_/i ni rgyal po'i nang 'khor ma/_/dza ni de la rje'u rigs mo/_/ku bum pa byed pa'i rnal 'byor ma/_/du ni dmangs rigs mo nyid do/_/_
[\[232b\]]
[\[232b.1\]]ru/_nad sel pa yi sman pa mo/_ga gdong 'gegs lha mo khyim pa mo/_/de/_/de ltar lte ba'i g.yon logs kyi/_/'khor lo 'di ni sprul pa'o/_/rnal 'byor ma'i cha lugs mang po ni/_/lus kyi dngos po las ni byung /_/rnal 'byor ma yi rgyud 'di nyid/_/dus kyi rtsa las yang
[\[232b.2\]]dag 'byung /_/'di nyid kyi ni g.yas logs la/_/thugs kyi 'khor lo'i rtsa brgyad gnas/_/ta zhes pa ni ma nyid de/_/i ni de bzhin bu mo'o/_/na zhes pa ni tsha mo'o/_/de ni de bzhin sring mo'o/_/ma zhes pa ni sgyug mo'o/_/ba ni de bzhin gnyen mo'o/_/dzi ni pha yi sring
[\[232b.3\]]mo'o/_/a yi khyad byed yi ge gnyis/_/de la a ni nam mkhar 'gyur/_/i zhes pa ni rlung dang ldan/_/rtsa bcu po ni rlung gi gzugs/_/i Da la sogs lte ba'i ming /_/yi ge rnams ni rlung gi ming /_/de ltar rtsa ni drug rnams kyi/_/yi ge'i don dang rjes su mthun/_/yi ges rnal
[\[232b.4\]]'byor rnams ni brjod/_/ming ni dam tshig gi ni skad/_/de bzhin lte ba'i 'khor lo yi/_/rnal 'byor ma yi gnas kyi ma/_/drug cu rtsa bzhi yi ni grangs/_/myu gu la sogs yi ge rnams/_/mu zhes pa ni kha yi gnas/_/g+ho sna'i bu ga g.yon pa la//g+hu ni sna khung g.yas su
[\[232b.5\]]'dod/_/de ltar gu gu gnyis ni mig_/de bzhin rna gnyis la myu gu/_/gci ba'i bu ga dang bshang sgo/_/gnyis la lu g+hu gnyis ni brjod/_/de bzhin 'dir ni dra zhes pa/_/khu ba'i bu ga'i nang du'o/_/lta ba'i bu ga'i gnas rtag tu/_/Sh+Tha zhes pa ni gcig pur brjod/_/de ltar dgongs
[\[232b.6\]]bshad gzhan ma yin/_/sa ni bcu gnyis dag la gnas/_/de nyid kyis na de dag ces bya ba la rnal 'byor pas mthong zhes bya ba ni spyod yul lo/_/sa bcu gnyis kyi tshul gyis grub pa'i tshig gsungs pa'i phyir ro/_/'di rnams kyi mtshan ma zhes bya ba la sogs pa ni khams rnams
[\[232b.7\]]gnas su brjod/_ta zhes pa ni mthil ni lnga/_/t+ya ni sor mo nyi shu'o/_/ra ni mtshan ma zhes su gsungs/_/Da di zhes pa sgo nga gnyis/_/pu su gnyis ni phrag brgya pa/_/rkang par ma yo yi ge gnyis/_/b+hi d+hi spyi bo mgrin par ro/_/lu zhes pa ni snying gar gnas/_/s+thi zhes pa ni gnas
[\[233a\]]
[\[233a.1\]]ming nyid/_/sa ni de bzhin lto bar ro/_/pi zhes pa yang ye shes pa/_/gdan gnyis su ni brtan par bya/_/b+ha b+hi zhes pa gnyis kar yang /_/blo yi gnas dag tu ni bstan/_/bu b+hu zhes pa gnyis ka yang /_/'dir ni gru mo gnyis kyi ming can te/_/Di g+ha zhes pa
[\[233a.2\]]mkhrig mar ro/_/dri ku nu ma gnyis su ste/_/ha ni rkang pa'i gnas su'o/_/dza zhes pa ni lce nyid du/_/b+ha zhes pa ni so nyid do/_/swa zhes pa ni lus kun la/_/pu la sogs pa nyi shu bzhi/_/gnas nyid du ni rab tu grags/_/de yang khams ni nyi shu bzhi/_/rnal 'byor ma rnams kyi ni
[\[233a.3\]]gnas/_/de ltar nang ni thams cad nyid/_/rnal 'byor ma yi gnas dkyil 'khor/_/grub pa'i kha sbyor rnal 'byor ni/_/rnal 'byor pa la bde ster byed/_/'di ni dus kyi rtsa rnams kyi rgyu ba'i cho ga ste bcom ldan 'das kyi nges pa'o/_/de ni phyi'i rnam par shes pa rnam par dag pa'i
[\[233a.4\]]rnal 'byor pa dang rnal 'byor ma rnams kyi ngag gi phyag rgya bstan pa'i phyir/_de nas zhes bya ba la sogs pa gsungs te/_de nas zhes bya ba ni ngag gi gnas kyi rnal 'byor ma'i dam tshig bstan pa'i rjes thogs su 'byung ba'i ye shes las de bzhin du 'byung ba las gyur pa ye shes te/_yang
[\[233a.5\]]dag bshad bya ba zhes pa ni bskyed pa dang rdzogs pa'i rim pa'i rnal 'byor dang /_slar yang bskyed pa'i sgo nas rnal 'byor dang /_rnal 'byor ma rnams kyi 'dus pa'o/_/de yang brda'i cho ga'i rim zhes pa ni phyag rgya'i brda'i skad do/_/cho ga rim zhes pa ni ji ltar sngon nyid du rnal 'byor ma drug
[\[233a.6\]]cu rtsa bzhi lte ba'i 'khor de'i nang nas rnal 'byor ma bcu gnyis pa bcu gnyis kyi rang bzhin no/_/lhag ma lnga bcu gnyis lus kyi dngos po rnams phyi ru spros pas ni dam tshig gi brda'o/_/gang gis zhes pa ni rgyus zhes pa'o/_/mang po zhes pa ni rigs gcig pa'i dpa' bo'o/_/de bzhin
[\[233a.7\]]du sring mo zhes pa'i rnal 'byor ma'o/_/de rnams kyis 'jig rten pa'i skad las gsang ste spyad pa'i phyir/_po tang gi zhes pa ni gsang por smra ba'o/_/de bzhin du 'jig rten las 'das pa'i yang brda dang brda' lan po tang gi'i sgras sngon du rang rig pa'i ye shes las de bsgoms pas rang bzhin
[\[233b\]]
[\[233b.1\]]gyis da ang gi zhes pa de'i don to/_/de bzhin du DA Di zhes bya ba la sogs pa sa'i mthar thug pa'i yi ge nyi shu rtsa lnga dpa' bo nyi shu rtsa lnga'i rang bzhin mang po'o/_/de bzhin du pa dza zhes bya ba la sogs pa ma ku'i mthar thug pa'i yi ge nyi shu rtsa bzhi/_rnal 'byor ma nyi shu rtsa bzhi'i rang bzhin rnams ni sring mo'o/_/_
[\[233b.2\]]lhag ma ni go sla'o/_/de ltar dus kyi rtsa drug lus kyi rang bzhin no/_/de rnams las byung bas gsungs pa'i rnal 'byor ma ni ngag gi rang bzhin no/_/des na ngag gi brda yi ge'i rang bzhin rnam pa sna tshogs pa'i phyir zhes pa ni nges pa'o/_/kha sbyor thig le'i rgyud kyi rgyal po'i rtog pa bzhi
[\[233b.3\]]pa'i rab tu byed pa dang po'i rgya cher 'grel pa yang dag pa'i lta ba'i dran pa'i snang ba zhes pa'i gzhung ste dang po bstan pa'o//_//da ni dus kyi pho nya mo drug las byung ba'i rnal 'byor ma bdun po rnams kyi mtshan ma'i phyag rgya'i mtshan nyid bstan pa'i phyir/_rdo rje snying po zhes bya ba la
[\[233b.4\]]sogs pa gsungs te/_de la gzugs can ma zhes pa ni lte ba'i 'og gi g.yon logs su sku'i 'khor lo 'dzin pa'i rtsa rnams rigs mang po'i khyad par ni gzugs can ma'o/_/de bzhin du lte ba'i dbus la a wa d+hU tI'i steng gi rtsa rnams ni 'o byed ma'o/_/de'i dbus las 'og tu dus me'i rtsa
[\[233b.5\]]ni mdzes ma'o/_/de bzhin du thugs kyi 'khor lo rtsa rnams ni yongs gyur ma'o/_/de bzhin du lte ba'i steng gi g.yon gyi rtsa bde ba chen po'i 'khor lo rgyu ba de ni byis bcas ma'o/_/slar yang lte ba'i g.yas kyi rtsa mgrin pa'i 'khor lo rgyu ba ni mi ldog pa'o/_/de bzhin du rtsa drug
[\[233b.6\]]po rnams kyis thams cad la khyab pa can bdun pa ni 'dod pa ma'o/_/de ltar mkha' 'gro ma rnams sprul pa'i sku'i mtshan nyid kyi rang gi ngo bo'i mtshan ma gsungs te/_gang gi smin ma zhes bya ba la sogs pa ni go sla'o/_/'di rnams kyi 'dod pa'i lha'i mtshan ma khyim du bri ba brjod do/_/_
[\[233b.7\]]thod pa zhes bya ba la sogs pa ni gzugs can ma la sogs pa mtshan ma bdun 'dzin pa'o/_/de la thod pa la sogs pa'i rim pa bzhin byang chub sems dang /_rdul dang /_rus pa dang /_sha dang /_rgyus pa dang /_pags pa dang /_lus kyi dbyibs dang bdun te/_khams bdun
[\[234a\]]
[\[234a.1\]]rnam par dag pa'i mtshan ma bdun no/_/yang na thod pa la sogs pa ni kun gzhi rnam par shes pa la sogs pa rnam par shes pa bdun du dgongs so/_/'di dag ces bya ba la sogs pa la kha sbyor cho ga zhes pa ni sngon du gsungs pa'i dus kyi rtsa de rnams las byung
[\[234a.2\]]ba'i 'khor lo drug kha sbyor shes rab dang thabs kyi bdag nyid gnyis med pa'o/_/des na rnal 'byor rig pas zhes pa ni rnal 'byor pas so/_/rtag mtshon bya zhes pa ni rnal 'byor gyi spyod par bya ba ste rang gi bdag nyid rgyu ba'i phyir zhes pa ste nges pa'o/_/lus srul po zhes pa ni dgongs
[\[234a.3\]]pas bshad pa'i tshig ste/_ka ta'i sgra ni gcod pa'i don de rang rig pa'i ye shes kyis 'khor ba gcod pa'o/_/mchog tu bde ba 'byung ba chen po chags pa chen po'i ting nge 'dzin las byung bas lhag ma'i mtshan nyid ni pu ti'i don to/_/lus srul po'i mtshan ma dang phyag rgya de bzhin du
[\[234a.4\]]gsungs pa nyid ces pa ni bcom ldan 'das kyi nges pa'o/_/de ltar yang gsungs pa/_ka zhes pa ni gcod par gsungs/_/sgra ni sgra yi mtshan nyid de/_/pu ni sngon gyi lhag ma'o/_/ti zhes pa ni 'byung ba nyid/_/nI ni rnal 'byor ma shes bya/_/ci ni sems dang sems byung ba/_/h+na ni gnyis su med par
[\[234a.5\]]'gro/_/phyag rgya nyid ni che sngon 'gro/_/kha sbyor thig le'i rgyud kyi rgyal po'i rtog pa bzhi pa'i rab tu byed pa'i rgya cher 'grel pa yang dag pa'i lta ba'i dran pa'i snang ba'i zhes bya ba'i gzhung ste gnyis pa bstan pa'o//_//da ni sa bcu gsum rnam par dag pa'i mkha' 'gro ma bcu gsum
[\[234a.6\]]gyi tshul gyi mtshan ma dang /_phyag rgya'i mtshan nyid la rtag par rnam par spyod pa'i rab tu dbye ba bstan pa'i phyir/_de nas zhes bya ba la sogs pa gsungs te/_pad+ma zhes bya ba ni lag pa gnyis thal mo gnyis sbyar ba phye ste sor mo thams cad pad+ma'i 'dab ma'i rnam pa ltar byas pa ni pad+ma'i
[\[234a.7\]]phyag rgya'o/_/yang na rus sbal gyi phyag rgya'o/_/rdo rje'i phyag rgya ni dbus ma'i sor mo'i bar du gzhug par 'gyur ro/_/mdung rtse'i phyag rgya zhes pa ni mthe bos mthe chung mnan te/_sor mo lhag ma'i steng du brkyang ba'i rnam pa ni rtse gsum gyi phyag rgya'o/_/mdung gi phyag rgya zhes pa ni
[\[234b\]]
[\[234b.1\]]mdzub mo dbyug pa'i rnam par byas te bstan pa'o/_/dril bu'i phyag rgya ni khu tshur g.yon pa dril bu 'dzin pa'i tshul du bstan pa'o/_/de bzhin du 'khor lo'i phyag rgya zhes pa ni thal mo rgyab sbyar ba bsnol te/_'khor lo'i rnam pa ltar byas pa bstan pa'o/_/de bzhin du dung gi phyag rgya zhes pa
[\[234b.2\]]ni mthe bong dang mdzub mo sbyar la rtse mo/_kha ba ltar byas shing lhag ma gsum nang du bskum pa ni dung gi phyag rgya'o/_/klu'i phyag rgya zhes pa ni lag pa gnyis sbrul mgo gdengs pa ltar bstan pa ni klu'i phyag rgya'o/_/lhag ma thams cad ni go sla'o/_/de ltar dam tshig can gyi mis phyag rgya dang phyag rgya'i
[\[234b.3\]]lan gnyis kyi dbye bar bya'o/_/'di dag ni shes rab kyi pha rol tu phyin pa la sogs pa'i rigs las byung ba'o/_/yang na mkha' 'gro ma la sogs pa bcu gsum las 'byung ba'o/_/'di ni nges pa'o/_/kha sbyor thig le'i rgyud kyi rgyal po'i rtog pa bzhi pa'i rab tu byed pa gsum pa'i rgya
[\[234b.4\]]cher 'grel pa yang dag pa'i lta ba'i dran pa'i snang ba zhes bya ba'i gzhung ste gsum pa bstan pa'o//_//da ni phyi'i rnal 'byor ma sum cu rtsa drug po 'di rnams kyi lus kyi cha bstan pa'o/_/des na phan tshun ming po dang sring mo rnams kyi gnas bstan pa brjod pa'i phyir/_de nas zhes bya ba la
[\[234b.5\]]sogs pa gsungs te/_mdor bstan pa gsum gyi rjes su mi gsal ba de'i phyir phyag rgya dang phyag rgya'i lan cung zad brjod de/_yang dag bshad bya ba zhes pa ni de la spyi gtsug dang /_dpral ba dang /_so dang /_mchu dang /_mgrin pa dang /_lto ba dang /_mkhur ba dang /_gsang ba dang
[\[234b.6\]]pus mo dang /_lag pa dang /_rkang pa dang /_sor mo dang /_sa dang /_nam mkha' dang /_chu bo dang /_sor mo gcig dang /_sor mo gnyis dang /_smin ma g.yas pa bskul ba zhes pa'i gnas rnam pa bco brgyad la gang reg pa'i lus kyi phyag rgya de nyid kyi mtshan nyid rnams kyi sangs rgyas
[\[234b.7\]]kyi yon tan rnams yod par mtshon no/_/de yang dam tshig can te/_sangs rgyas kyi chos ma 'dres pa bco brgyad dang ldan zhes pa'i don to/_/rnal 'byor ma de nyid la rnal 'byor ba'i spyi bo la sogs pa'i khams bco brgyad rnam par dag pa'i gnas rnams bstan te/_'chad bzhin pa'i rtsa rnams
[\[235a\]]
[\[235a.1\]]kyi dgod pa'i rab tu byed pa'i rnal 'byor dang rnal 'byor ma'i rgyu ba ston pa'i phyir zhes pa ni nges pa'o/_/lhag ma ni go sla'o/_/rgyud thams cad kyi gleng gzhi gsang chen zhes pa ni ngag gnyis kyi dang po gnyis med pa'o/_/dpal kha sbyor thig le'i rgyud kyi rgyal po las byung
[\[235a.2\]]ba'i rtog pa'i rgyal po rdo rje mkha' 'gro rnams kyi brda'i rgya cher 'grel pa yang dag pa'i lta ba'i dran pa'i snang ba zhes pa'i gzhung ste mdor bstan pa gsum gyi rjes su slar bshad pa bzhi pa bstan pa'o//_//da ni gnas dang nye ba'i gnas la sogs pa bstan pa'i phyir de nas zhes
[\[235a.3\]]bya ba la sogs pa gsungs te/_phyag rgya dang phyag rgya'i lan gyis rjes su rtog pa'i rgyal po bzhi pa'i rjes su dpa' bo dang dpa' mo dbang phyug 'dus pa 'byung ngo /_/de nas yang dag bshad bya ba/_/zhes pa ni yang dag par bshad pa zhes pa'o/_/de ci zhe na/_gsungs pa/_mdza' ba dam pa kun
[\[235a.4\]]'dus pa/_/zhes pa ni yang dag pa'i skye bo dpa' bo dang dpa' mo'i dbang phyug ma rgyud gcig las spros pa'i phyir ro/_/de yang brdas gnas sum cu rtsa gnyis su'o/_/snod gnyis zhes bya ba la sogs pa la bza' ba zhes pa ni kun rdzob tu bza' ba lnga rnams bza'o/_/'dir zhes pa 'dus pa'i
[\[235a.5\]]gnas su'o/_/snod gnyis lhag ma zhes pa dpa' bo dang dpa' mo'i dbang phyug dag lhan cig tu zas la spyod pa ste/_gcig la gcig gi snod dag la 'dus pa'o/_/nan tan du zhes pa ni kha dang kha ru rol pa'i phyir zas kyi khams ster ba'o/_/don dam pa ni rtsa sum cu rtsa gnyis la longs spyad pa dang
[\[235a.6\]]thim pa dang dbang du byed pas rgyu ba'i phyir ro/_/des na srog rgyu ba des rang rig pa'i rang bzhin gyis 'od gsal ba'o/_/des ni dri ma med pa'i ye shes gnyis med pa de'i zas bza' bar bya'o/_/ni zhes pa ni nges par gzung ba'o/_/de bzhin du snod gnyis lhag ma zhes pa ni bsam gyis mi
[\[235a.7\]]khyab pa gnyis pa'i lhag ma mchog gi gnyis med pa de la de skad ces bya'o/_/de bzhin du lce zhes bya ba la sogs pa ni rdo rje snying pos zhus pa'o/_/bcom ldan 'das kyis bka' stsal pa zhes pa ni ci gsungs she na/_rdo rje snying po'i lan gsungs pa'o/_/de la gnas dang zhes bya ba la sogs
[\[235b\]]
[\[235b.1\]]pa ni phyi ru ni don ji lta bzhin no/_/nang du ni spyi gtsug tu dzA lan+d+ha ra'o/_/de bzhin du rna ba g.yas par ni o D+yan no/_/spyi bor ni pul+lI ra'o/_/rgyab kyi char ni de bzhin du arbu da'o/_/gnas 'di bzhi ni sa rab tu dga' ba'o/_/de bzhin du nye ba'i gnas bzhi ni rna ba g.yon par gorA ba rI'o/_/_
[\[235b.2\]]smin ma'i dbus su ni de bzhin du rA me shwa ra'o/_/mig gnyis su ni lha mo'i mkhar ro/_/phrag pa gnyis su ni mA la wa'o/_/'di ni dri ma med pa'i sa'o/_/de bzhin du mchan khung gnyis su ni kA ma rU pa'o/_/de bzhin du nu ma gnyis su ni o tre'o/_/'di ni zhing ste 'od byed pa'i sa'o/_/de bzhin
[\[235b.3\]]du lte ba'i rtsa bar ni tri sha ku ne'o/_/sna'i rtse mor ni ko sa la'o/_/'di ni nye ba'i zhing gnyis te/_'od 'phro ba'i sa'o/_/khar ni ka lid+ha'o/_/mgrin par ni l+m+pA ka'o/_/'dir bdun pa ste mngon du gyur pa'i sa'o/_/snying gar ni kAny+tsi'o/_/rgu zhabs su ni hi mA la wa'o/_/'di ni
[\[235b.4\]]nye ba'i 'dun pa ste/_sbyang dka' yi sa'o/_/de bzhin du mtshan mar ni pre ta di e si ni'o/_/bshang lam du ni gr-i ha de ba ta'o/_/'di ni 'dus pa ste ring du song ba'i sa'o/_/de bzhin du brla gnyis su ni so rASh+Ta'o//rje ngar gnyis su ni su bar+Na dI pa'o/_/'di gnyis ni nye ba'i 'dus pa ste/_/_
[\[235b.5\]]mi g.yo pa'i sa'o/_/de bzhin du rkang pa'i sor mo rnams la ni nA ga ra'o/_/da la rkang pa dag gi bol du ni sin+d+hu'o/_/'di ni dur khrod gnyis te legs pa'i blo gros kyi sa'o/_/de bzhin du mthe bong ni ma ru'o/_/pus mo dag tu ni ku lu tA'o/_/'di ni nye ba'i dur khrod de chos kyi sprin gyi sa'o/_/_
[\[235b.6\]]de bzhin du snying gi gnas rnams su rtsa brgyad rnams rim pa bzhin ka ru Na la sogs pa bzhin du'i mthar thug pa bzhin ni grong mtha' dang nye ba'i grong mtha' ste mos par spyod pa'i sa'o/_/de bzhin du yi dgas 'dus pa zhes bya ba la sogs pa ni/_'gram zhes pa'i mthar thug pa bzhi ni dur
[\[235b.7\]]khrod dang nye ba'i dur khrod de/_'di nyid ni kun tu 'od kyi sar shes par bya'o/_/de bzhin du 'di nyid ni bcu gsum pa rdo rje 'dzin gyis khyab par byed pa nyid rnam pa brgyad de rtsa brgyad dang zhing brgyad kyi nang du 'dus pas sbas pa'i gnas zhes pa ste nges pa'o/_/de rnams kyang de nas zhes
[\[236a\]]
[\[236a.1\]]bya ba la sogs pa zhing brgyad rnams kyi gnas rnams so/_/de bzhin du lhag par zhes pa ni rgyu dang 'bras bur 'brel ba'o/_/gnas pa'i zhes pa ni rten gyi gnas so/_/de rnams kyi cho ga zhes pa ni rim pa bzhin no/_/bshad ces pa ni sgrub pa'o/_/de la rdul bral zhes
[\[236a.2\]]pa ni shar phyogs kyi 'dab ma la'o/_/de'i rgya mtsho'i ming can pur+NA gi rir tsu ti'i shing la gnas pa dpal chen mo'o/_/de bzhin du lho'i 'dab ma la ko ko ni ra so ma ba ling+ka zhes pa a sh+w+d+tha'i shing la gnas pa sgyu ma chen mo'o/_/de bzhin du yang nub tu tsa ri tri du ka rany+dza'i shing la
[\[236a.3\]]gnas pa zhig byed ma'o/_/de bzhin du byang du a ta har sa kad m+ba'i shing la gnas pa zhi ba dmigs pa'o/_/de bzhin du dbang ldan du de wA+e ko TIr ba Ta'i shing la gnas pa rna ba mu tig ma'o/_/de bzhin du mer ha ri ki lir shing ha ri'am par ka ti la gnas pa rlung shugs ma'o/_/_
[\[236a.4\]]bden bral du od+yan du a shwa ka'i shing la gnas pa lha mo nag mo'o/_/rlung du dzA lan+d+ha rar gser shing la gnas pa 'bar ma'i gdong ma'o/_/'di rnams kyi rang bzhin gsungs pa/_khams brgyad rnams kyi dbang gis brgyad rnam par shes pa yang brgyad nyid de/_gnas dang shing ni
[\[236a.5\]]brgyad du brtag_/rnal 'byor ma brgyad 'dir 'dus yang /_/khams ni 'dus par brtag pa yin/_/de ru rtsa ni rgyu ba ru/_/dus ni khyad par las ni bya/_/thig le brgyad du song ba kun/_/rtsa ni zla ba'i ming can no/_/dus dang thig le de bzhin brgyad/_/rtsa las nyi ma'i thig le spro/_/_
[\[236a.6\]]de yang srog gi ming ni brgyad/_/grong mtha' la sogs rnam pa brgyad/_/de rnams re re rnam gsum 'gyur/_/nyi shu rtsa bzhi'i rim pa yis/_/ku lu tA la sogs par rgyud/_/srog ces bya ba 'gro bar 'gyur/_/sku yi 'khor lor rtsa rnams la/_/thim dang longs spyod sogs rim
[\[236a.7\]]pas/_/sa rnams la ni log pa ru/_/der ni rnal 'byor ma spyod do/_/g.yas skor dang ni g.yon skor gyis/_/rim pa rgyas pa las zhes bya/_/nag po zhes pa pus mor gnas/_/sgyu ma chen po mchog gi mchog_/gtsig ma mthe bo'i gnas su'o/_/de bzhin cod pan sor mo
[\[236b\]]
[\[236b.1\]]la/_/mi sdug ma ni rkang bol du/_/'bar ma me dang 'od mnyam mo/_/rje ngar dag la dga' las 'das/_/mtshams kyi rtsa ni steng rgyu ba/_/brla gnyis su ni log 'dren ma/_/bshang ba'i lam du rgan byas ma/_/gsang bar 'jigs pa'i gzugs can ma/_/dka' zlog lha mo chu so ru/_/_
[\[236b.2\]]snying gar dbyangs can ma nyid do/_/rgyal ma zhes pa mgrin gnas su/_/kha ru rnam rgyal mar zhes bya/_/sna rtser mi thub ma de bzhin/_/nu ma gnyis la che gzugs ma/_/lha mo nyid ni bde gzugs ma/_/thams cad du ni bya ba byed/_/mtshan ma yang ni rdo rje 'dzin/_/lte bar gzhan gyis
[\[236b.3\]]mi thub gnas/_/nag mo bzang mo mchan khung du/_/phrag pa gnyis su nag chen mo/_/mig dag la ni nag chen mo/_/smin ma'i dbus su dbang mo'o/_/rna ba g.yon par gtum mo nyid/_/'jigs ma ltag pa'i rgyab tu'o/_/rna ba g.yas la tho 'tshams pa/_/sum cu'i dbang phyug spyi
[\[236b.4\]]gtsug tu/_/spyi bor de bzhin 'dab las skyes/_/de ltar rtsa yi rgyu ba ni/_/rnal 'byor pa ni mkhas pas bya/_/de ltar yang ni re re yang /_/rnal 'byor ma lnga dus las skyes/_/mar me ma dang 'jib byed ma/_/grong nas rnal 'byor ma zhes bya'o/_/'jigs pa'i gzugs dang gzugs
[\[236b.5\]]chen ma/_/lnga yi sbyor bas rgya ni gdab/_/dkyil 'khor lnga yi dbye ba yis/_/snal ma phra mo rnams la shes/_/dkyil 'khor gyi ni cha ming can/_/'di yi dus kyang rab tu bshad/_/stong phrag nyi shu rtsa gcig rnams/_/brgya phrag drug rnams dang ldan pa'i/_/srog rnams 'gro
[\[236b.6\]]dang 'ong ba nyid/_/gnyi ga gcig tu sdom ming can/_/sems can rnams kyi nyin mtshan la/_/gsungs pa'i dus ni brjod pa yin/_/dgu brgya dgu brgya'i dbugs la ni/_/'pho ba re re nyid du brtag_/de tshad nyi shu rtsa bzhi ni/_/nyin mtshan du ni brjod pa yin/_/dgu brgya po ni 'di dag
[\[236b.7\]]la/_/brgya dang brgyad cu phrag ni lnga/_/dbus rnams kyi ni dkyil 'khor gsungs/_/mar me ma la sogs pa lnga/_/dkyil 'khor re re'i mtha' ru ni/_/a wa d+hU tI'i dkyil 'khor de'i/_/dbugs ni phyed dang drug rnams dang /_/bzhi cha'i cha lnga pa dang ldan/_/de ltar dus ni shes
[\[237a\]]
[\[237a.1\]]par bya/_/zhes pa ste nges pa'o/_/da ni 'dus pa'i nyi ma bstan pa'i phyir/_rnal 'byor ma zhes bya ba la sogs pa gsungs te/_yi dgas phyogs kyi zhes pa ni nag po'i phyogs kyi'o/_/de yi bcu bzhi la brgyad pa/_/zhes pa la phyi'i rnal 'byor ma rnams sngon bzhin
[\[237a.2\]]du 'dus par 'gyur ro/_/de bzhin du nang du thig le bcu gnyis 'dus pa ste kha sbyor gyi sbyor bas so/_/'khor lo drug la bu ga gnyis gnyis te/_de yang thig le'i ming du brjod do/_/'khor lo re re'i 'og dang steng du bu ga gnyis gnyis so/_/de na gzugs can ma la sogs pa rnal
[\[237a.3\]]'byor ma bcu gnyis dang /_sbyin pa la sogs pa pha rol tu phyin pa rnams sam/_de bzhin du mkha' 'gro ma la sogs pa sa bcu gnyis rnams te/_de rnams 'dus pa'i gnas su dus kyi dbang gis sam 'pho ba'i dbang gis 'dus pa de la de skad ces bya'o/_/slar yang thams cad
[\[237a.4\]]kyi 'dus pa nyid ni 'dud pa'i rtse mor dpa' bo'i lce der thim par byed de srog gi rab tu sbyor bas so/_/de ni sa bcu gsum pa'o/_/de dag gnyis med par song ba de ni bcu bzhi pa ste/_rnal 'byor ma rnams 'dus pa'i nyi ma zhes dgongs so/_/de bzhin du brgyad pa la zhes pa sku dang gsung
[\[237a.5\]]dang thugs kyi 'khor lo rnams la thig le drug 'gog pa'i phyir ro/_/sdong bu'i bu ga'i steng du sems thim pas thig le bdun pa'i ming du 'gyur ro/_/brgyad pa ni sngon bzhin du gnyis med par shes par bya zhes pa ste nges pa'o/_/de bzhin du 'di nyid du sha za ba'i phyir ro rnams gsungs
[\[237a.6\]]te/_rgyal mtshan dang ni mtshon gyis gsad/_/ces bya ba la sogs pa ni 'dir g.yul du rnam par rtog pa med par mtshon cha 'debs pa'i dpa' bo mtshon gyis bsnun pa de ni rgyal mtshan te/_skyes bu mchog bdun gyi rgyal mtshan lta bu'o/_/gang gi phyir skye ba bdun pa de ni lan bdun du
[\[237a.7\]]ma'i lus su 'ongs pa ste/_sems can rnams kyi dngos grub kyi don du'o/_/des na rgyal po la sogs pas tshar bcad pa'am/_de yang 'gegs pa'am mdung gis phug pa la sogs pa'o/_/de'i sha zos ba tsam gyis mkha' la spyod par 'gyur te/_gzhal du ma yin zhes pa ni nges
[\[237b\]]
[\[237b.1\]]pa'o/_/nges pa'i don du rgyal mtshan zhes pa ni chos kyi dbyings shes rab kyi mtshon chas bsnun pa ste gzhig pa'o/_/skye ba bdun pa'i khyad par nyid/_/ces pa ni thig le'i rnal 'byor las byung ba'i byang chub sems so/_/de bzhin du rang rig pa'i dus su 'bad de/_snying rje bskyed
[\[237b.2\]]ces pa ni snying rje bskyed par bya ba'o/_/mkhas pas gsang ces pa ni blo dang ldan pas a wa d+hU tI'i nang du thim par bya zhes pa'i don to/_/de bzhin du snying rje dang bral bas rnam par mi rtog pa'i ye shes 'grub par mi 'gyur ro/_/sems can gyi don bya ba'i phyir/_ji ltar bdag
[\[237b.3\]]bzhin zhes pa la sogs pa gsungs pa ni go sla'o/_/de ltar yang gsungs pa/_lte ba'i gnas dang nye gnas yin/_/zhing dang de bzhin nye zhing snying /_/'dus pa dang ni nye 'dus pa/_/mgrin pa'i 'khor lo yang dag gsungs/_/'dun pa dang ni nye 'dun pa/_/dpral ba ru ni so
[\[237b.4\]]de bzhin/_/dur khrod dang ni nye dur khrod/_/gtsug tor du ni yang dag gnas/_/de bzhin ye shes 'khor lo la/_/grong mtha' nye ba'i grong mtha' nyid/_/de ltar sa ni bcu gnyis gnas/_/a wa d+hU tI'i bcu gsum pa/_/rdo rje 'dzin pa'i sa ni 'dir/_/rnal 'byor ma rnams kyang
[\[237b.5\]]'dus pa'o/_/tha mal pa yi bag chags kun/_/bsdus pa gnyis su med song ba/_/rgyal mtshan zhes pa 'di ru brjod/_/tshogs kyis bsnun pa rnam dpyad pa'o/_/rnam shes bdun ni thag bsrings pa/_/skye ba bdun par rab tu grags/_/snying rje kun gzhi rnam shes te/_/ma rig
[\[237b.6\]]pa nyid rtag tu gsad/_/snying rje de yi rigs bzang po/_/des na dang po'i bag chags spangs/_/gang phyir ma rig zad pa nyid/_/de phyir snying rje'i rnam pa de/_/snying rje med na mi 'grub pas/_/rnal 'byor pa yis rtag bsten bya/_/zhes pa ni nges pa'o/_/kha sbyor thig le'i rgyud kyi
[\[237b.7\]]rgyal po'i rtog pa lnga pa'i rab tu byed pa dang po 'dus pa la sogs pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung ste/_dang po bstan pa'o//_//da ni a wa d+hU tI'i nang gi bde ba la brten nas pad+ma de nyid ming gi mtshan nyid bstan pa'i phyir/_
[\[238a\]]
[\[238a.1\]]gsang ba'i pad+ma zhes bya ba la sogs pa gsungs te/_'dir bcom ldan 'das kyi gzhung lugs rdo rje snying po zhes pa nyan par 'dod pa'o/_/ye shes dbang po zhes pa ni bcom ldan 'das kyi khyad par ro/_/gsang ba'i pad+ma zhes pa ni a wa d+hU tI'o/_/de'i mtshan
[\[238a.2\]]nyid ces pa ni rang gi ngo bo la 'jug pa'o/_/de nyid kyi sems dang ye shes bsres pa'i zhes pa ni rdo rje 'dzin pa'i rnal 'byor chen po a wa d+hU tI'i ye shes dang rnam par shes pa gnyis med pa nyid du 'dres pa'i phyir ro/_/de'i phyir bcom ldan 'das bdag la the tshom ma mchis zhes pa'i
[\[238a.3\]]don to/_/mngon par byang chub pa'i rim pa ci 'dra zhes pa ni gnyis med pa las gzhan nas grub pa'i mtha' med pa des na 'dir gnyis med par rdzogs pa'i byang chub kyi rim pa'am/_yang na 'dir bsgrub par bya ba ci gzhan cung zad cig yod/_bdag la som nyi mchis te/_
[\[238a.4\]]des na/_bcom ldan 'das la nyan par 'tshal/_/zhes sbyar ro/_/de nyid kyis zhus pa'i lan ni/_bcom ldan 'das kyis bka' stsal pa/_/zhes bya ba la sogs pa'o/_/de yang gnas bzhi'o/_/yid du 'ong ba'i zhes bya ba la sogs pa'i tshigs su bcad pa bzhis mdor
[\[238a.5\]]bstan pa slar bshad pa'i phyir/_gnas bzhi la brten pa'i gnyis med pa'i ye shes ni rdzogs pa'i byang chub kyi rim pa zhes dgongs so/_/de bzhin du mnyam pa nyid ces pa ni dngos po thams cad rang nyid las 'byung ba'ang lus dang ngag dang sems kyi gzugs nyid de/_ji
[\[238a.6\]]ltar bdag bzhin zhes pa la sogs pa'i rigs so/_/de'i phyir 'dod chags la sogs pa'i sems ring du bya zhes pa'o/_/sogs pa'i sgras ni zhe sdang dang gti mug la sogs pa yongs su spang bar bya zhes pa'i don to/_/de bzhin du bde ba'i stan la zhes pa ni rang rig pa'i gzhir
[\[238a.7\]]byas ba'o/_/yid du 'ong ba zhes bya ba ni sngon du gsungs pa'i gnas dang nye ba'i gnas la sogs pa'i gnas rnams su nang gi srog rgyu ba'i phyir bde ba nyams su myong bar 'gyur ba'o/_/de bzhin du brtan pa dang g.yo ba zhes bya la sogs pa ni snod kyi 'jig rten dang bcud
[\[238b\]]
[\[238b.1\]]kyi 'jig rten rnams ma rig pas sprul pa'i phyir snying rje bar dgongs so/_/de bzhin du mgo med ces pa ni 'byang ba'i rtse mo 'og tu bltas pa mgor byas te/_de la brten pa'i sgra ni bde ba chen po'i ye shes so/_/a wa d+hUM tI'i pad+ma zhes pa ni de'i nang du gnas pa'i rlung ngo /_/de bzhin du cha dang
[\[238b.2\]]sna tshogs zhes pa ni A li dang kA li'i rang bzhin gyi rtsa ste/_de rnams kyi rang bzhin dang mtshan nyid ni gzugs brnyan gyi rang bzhin lta bu'o/_/des na sku gsung zhes bya ba la sogs pa gsungs pa ni/_oM AHhUM ldang ba la sogs pa gsum ste de rnams kyang thim par bya'o/_/ril
[\[238b.3\]]po'i sbyor ba yis zhes pa ni dbyibs kyi rlung bsdus pa'i phyir ro/_/de bzhin du rdo rje sems dpa' zhes pa ni rdo rje'i rlung ngo /_/rang nyid 'gyur zhes pa ni rnam pa kun gyi mchog dang ldan pa'i chos kyi dbyings kyi rang bzhin du 'gyur ba'o/_/des na chu'i khams zhes pa ni oM la sogs pa gsum
[\[238b.4\]]las kyi rlung byang chub kyi sems kyi rang bzhin no/_/de bzhin du me'i khams zhes pa ni dbyibs kyi rlung ngo /_/de gnyis gang dag gcig pa nyid sems dpa' thim pa gnyis med par ro mnyam pa dmigs pa med pa'i ye shes so/_/de yang rdo rje lta bu mchog ste phul du byung ba bsam gyis
[\[238b.5\]]mi khyab pa gnyis med pa'i go 'phang ste gnas dang brten de rnam pa bzhi zhes pa'i don to/_/de bzhin du shes rab ces bya ba la sogs pa la/_dbang po drug ces pa ni longs spyod rdzogs pa'i sku'i lha'i dbang po rnams te sku mthong ba so sor rtogs pas gnas bzhi la sogs pa'i nang na
[\[238b.6\]]gtso bo'o/_/des na sbyor ba'i yan lag drug bstan to/_/de'i phyir sangs rgyas gzugs zhes pa ni mthong ba'i dus kyi ming ngo /_/de gzhan yang mig la sogs pas dmigs pa de thams cad ni sems las byung ba'i dngos po ste/_de bas lha dang mi la sogs pa 'byung ba'i don to/_/_
[\[238b.7\]]de bzhin du yang dag ces bya ba la sogs pa la/_bstan bcos zhes pa ni yang dag pa'i sngon du gsungs pa'i tshul gyis nyams su myong ba ste/_yan lag drug gi sbyor bas sangs rgyas kyi sku mthong ba'o/_/des na de nyid kyi zhes pa ni rnal 'byor dang rnal 'byor ma'i rgyud sna tshogs pa'i
[\[239a\]]
[\[239a.1\]]bstan bcos rnams kyi'o/_/des na slob dpon zhes pa ni bla ma dam pa'i kha las shes par bya'o/_/lung gi rjes 'gro ba zhes pa ni sngon du gsungs pa'i bstan bcos rnams rjes su rtogs pa'o/_/gsang ba'i de nyid ston dngos kyang /_/zhes pa ni de'i don gyi de kho na
[\[239a.2\]]nyid kyi dngos po bla ma'i man ngag go/_/yang gis ni slob dpon mang po gcig nas gcig tu brgyud pa de la de skad ces bya'o/_/de bzhin du stong pa'i zhes bya ba la sogs pa ni gsungs pa'i stong pa'i mtshan nyid bsam gyis mi khyab pa gnyis med pa'i ye shes so/_/thams cad ces pa
[\[239a.3\]]ni brtan dang g.yo ba'i dngos po rnams stong pa'o/_/stong pa'i de nyid rnams zhes pa ni gnas dang nye ba'i gnas la sogs pa rgyu ba'i dus su a wa d+hU tIr 'jug pa'o/_/des na stong pa'i de nyid rnams/_/zhes mang po'i tshig smos so/_/des na mtshan nyid ces pa ni dngos po thams cad
[\[239a.4\]]stong pa'i mtshan nyid du rtogs par bya'o/_/de bzhin du dri ma bkrus pa zhes bya ba la sogs pa la dri ma zhes pa ni lus la 'dod chags la sogs pas sbags pa'o/_/de'i phyir dri ma bkrus pas gnyis med pa'i ye shes thob pa'o/_/der rdzogs pa yi byang chub rim pas gtso/_/zhes pa'i
[\[239a.5\]]tshul 'dis ni zla ba la sogs pa gsungs te/_zla ba'i dkyil 'khor zhes pa ni a wa d+hU tI'i nang du byang chub kyi sems kyi dbus su ye shes sems dpa' zhes pa sgyu ma'i rnam pa'i ye shes kyi sku bsam par bya'o/_/de ltar zla ba'i zhes bya ba la sogs pa ni go sla'o/_/chu shing zhes bya ba
[\[239a.6\]]la sogs pa la chu shing gi me tog lta bu 'phyang bzhin pa kha 'og tu bltas pa la sogs par gsungs pa'o/_/lte ba nas zhes pa ni snying ga nas lte ba'i gnas su mgo 'phyang bzhin pa'i phyir zhes dgongs so/_/de yang ye shes sems dpa'i snying gar ting nge 'dzin sems dpa'i ming can
[\[239a.7\]]bsgom par bya'o/_/sngon bzhin zhes pa ni ye shes sems dpa' bzhin du chos kyi sku rdo rje sems dpa' bsgom par bya'o/_/spro zhes pa ni ye shes sems dpa'i snying ga nas cho ga bzhin spro ba'o/_/pad+ma'i sngon du zhes pa ni/_pad+ma'i mdun te lte ba'i gnas su bsgom par bya'o/_/de bzhin du 'dab
[\[239b\]]
[\[239b.1\]]ma brgyad ces bya ba la sogs pa ni go sla'o/_/sa bon yi ge dgod par bya/_/zhes pa ni dbus su hUM zhes pa dgod par bya'o/_/brda'i skad kyis don dam par yi ge zhes pa ni mi 'dzags pa'i ye shes kyi khu ba'o/_/byang chub sems 'gugs pa'i dus su yang bcom ldan 'das a'i rnam pa
[\[239b.2\]]dmigs par bya'o/_/de nyid kyis na dbus su me'i gdan la/_/zhes pa ni gtum mo bsgom par brjod pas me'i gdan du 'gyur ro/_/de'i dbus su zhes pa ni gtum mo la phyag gnyis zhes bya ba la sogs pa bsgoms te/_slar yang de'i dbus su bsgoms nas phyag gnyis lte ba'i gnas
[\[239b.3\]]su rnam par shes pa zhes pa rang rig pa'i bde ba'i rang bzhin bdag nyid kyi rig par bya'o/_/ye shes zhes pa ni dngos po thams cad de'i rang bzhin rig pa'i gnyis su med pas spros pa'o/_/de bzhin du 'dab ma brgyad la lha'i yi ge dgod pa'i phyir/_sngon du byams pa la sogs pa gsungs
[\[239b.4\]]te/_dbyangs yig thog ma la sogs pa zhes bya ba ni shar gyi 'dab ma la a'o/_/de bzhin du lhor A'o/_/nub tu aM shes par bya'o/_/de bzhin du byang du aH'o/_/de bzhin du me la sogs pa'i mtshams rnams su ma ning bzhi zhes pa r-i r-I l-i l-I'o/_/de ltar thams cad kha dog dkar
[\[239b.5\]]po zla ba'i 'od zer dang ldan pa'o/_/de bzhin du shar dang me dag tu mi bskyod pa dang byams pa zhes pa'i lha mo'o/_/de bzhin du lho dang bden bral dag tu rin chen 'byung ldan dang snying rje'o/_/nub dang rlung dag tu 'od dpag med dang dga' ba'o/_/de bzhin du byang dang dbang ldan dag tu don yod grub
[\[239b.6\]]pa dang btang snyoms so/_/de ltar yi ge brgyad yongs su gyur pa las lha brgyad bsgom par bya'o/_/rnam par shes pa brgyad rnams kyi rnam pa bstan pa'i phyir/_shin tu phra ba'i mchog tu mi 'gyur ba'i rnal 'byor zhes pa ni nges pa'o/_/de bzhin du de'i dbus su zhes bya ba la sogs pa ni dkyil
[\[239b.7\]]'khor ba de rnams kyi snying gar gnas pa'o/_/sems can rnams kyi yi ge zhes pa sngon du gsungs pa'i yi ge brgyad lha rnams kyi rang rang gi yi ge rnams bsgom par bya'o/_/de ltar de bzhin gshegs pa thams cad kyi yi ge rnams kha dog dkar po'i 'od zer dkar po 'gyed par bsams
[\[240a\]]
[\[240a.1\]]te/_gnyis su med pa rdzogs pa'i byang chub kyi rim pa bsam par bya ste zhes pa'i don to/_/sems ni ngo mtshar zhes bya ba la sogs pa ni 'dir rdo rje snying po la sogs pas som nyi skye ste/_de'i phyir bcom ldan 'das la zhus pa'o/_/bshad du gsol zhes pa ni the
[\[240a.2\]]tshom bsal ba'i phyir don to/_/de ci zhe na stong pa'i mtshan nyid med pa zhes gsungs te/_bsam du med gnyis med pa'i ye shes bsam gyis mi khyab pa'i rnal 'byor thog ma med pa nas rnam par mi rtog pa bag chags med par chos kyi sku stong pa'i rnam grangs 'gyur ba med pa gang gi phyir
[\[240a.3\]]rtog pa'i dbang gis 'khor ba'i chos 'dod chags la sogs pa de rnams rang bzhin med pa'i phyir rnam par mi rtog pa'o/_/de'i phyir gnyis med pa de'i tshe/_de nyid ji ltar sbyor sogs yi ge zhes pa bsgom pa'i phyir rdzogs pa'i byang chub kyi rim par bgyi/_de nyid bcom ldan 'das kyis
[\[240a.4\]]gsungs pa/_de nyid ji bzhin zhes bya ba la sogs pa la/_rdo rje zhes pa ni rdo rje snying po la bod pa'o/_/ji bzhin zhes pa ni ji lta bu'i tshul gyis so/_/de kho na zhes pa ni stong pa nyid dang snying rje gnyis dbyer med pa bsam gyis mi khyab pa'i mtshon cha nyid do/_/de'i mtshan nyid ni zhes pa ni
[\[240a.5\]]man ngag ji lta ba bzhin bshad par bya'o/_/snying po med ces pa la sogs pa 'dir dpe bstan te/_ji ltar rnam par rtog pa 'di bsgom pa la rnam par mi rtog pa bsgrub par bya'o/_/yang na dngul chu bsgrub pa la rdzas snying po rnams kyi nang nas snying po ma yin pa'i rdzas rnams gzag par
[\[240a.6\]]bya'o/_/snying po ma yin pa de rnams dang po nyid du sbyar bar bya'o/_/ji ltar bdud rtsi rtsom pa'i dus su 'gro ba bzhin zhes pa ni gzag par bya zhes pa'o/_/bzhin gyi sgras ni slar yang de nyid kyi dpe gsungs pa/_'dir bud med dang skyes pa yang dag par sbyar ba las dang po nyid du 'dod pa'i
[\[240a.7\]]bstan bcos kyi tshul gyis byed pa la sogs pa bya'o/_/de nyid kyang snying po ma yin pa'i byed pa rnams kyis bde ba'i rang bzhin snying po de nyid rtsom la ji ltar dag pa la sogs pa'i dpe la snying por gyur pa'i ni lhan cig skyes pa'i dag pa'o/_/de yang khu ba la brten pa de'i grol ba bzhin zhes pa ni
[\[240b\]]
[\[240b.1\]]'dzag pa'i dus bzhin du bde ba bsam gyis mi khyab pa'o/_/dbus su zhes pa ni rdo rje dang pad+ma'i dbus su mtshon pa'o/_/de yang rnam par shes pa'i ming can no/_/de yang bsam du med pa gzugs med pa bstan pa'i tshig gi sbyor bas rnam par shes pa zhes pa tsam 'di nyid du gzhag pa'i
[\[240b.2\]]phyir shes pa thams cad kyi rang bzhin gyi phyir gzugs nyid do/_/de'i phyir don dam pa'i phyogs su de nyid sngon du gsungs pa'i bcom ldan 'das kyi sku dmigs par bya'o/_/de nyid gsal bar bstan pa'i phyir mtshon bya zhes bya ba la sogs pa gsungs te/_'dir mtshan nyid ces
[\[240b.3\]]pa ni kha dog dang dbyibs kyi mtshan nyid mtshon pa med pa'o/_/de ci ltar zhe na gsungs pa/_rang gi rang bzhin gyi ma grub pa'i phyir ro/_/de nyid du gsungs pa'i ye shes sku zhes bya ba la sogs pa ni go sla'o/_/'on kyang byis pa'i rnal 'byor pa rnams gzhug pa'i don du/_lha'i gzugs
[\[240b.4\]]bsgom par bya zhes pa ni tshig tsam mo/_/des na gzhan yang rnal 'byor pa khyad par can rnams kyi gzugs zhes bya ba la sogs pa phung po dang khams dang skye mched la sogs pa stong pa'i dbus su'o/_/gzung zhes pa ni sngon du gsungs pa'i a wa d+hU tI'i dbus su bsgom pa gzung bar
[\[240b.5\]]bya zhes pa'i don to/_/rnal 'byor can gyis de nyid zhes pa ni 'dir gang gi phyir sngon gyi bag chags nyid kyis rnal 'byor pa rnams kyi lus grub po/_/de'i phyir rnam par rtog pa la dngos grub med de sems mang ba nyid kyi phyir sems can rnams kyi phung por 'gyur ba'o/_/des na 'dir yang
[\[240b.6\]]sngon du gsungs pa'i sbyor ba'i yan lag drug gis dbang po drug kha nang du phyogs pas sangs rgyas kyi sku rnams bsgom par bya'o/_/de dang ldan pa'i rnal 'byor pa ni/_rnal 'byor can gyis de nyid ces pa'i tshul lo/_/de bzhin du gang gis zhes bya ba la sogs pa la/_gang zhig
[\[240b.7\]]ces pa ni sangs rgyas kyi sku rnams kyi'o/_/mtshan nyid ces pa ni kha dog dang mtshan ma la sogs pa'o/_/shes byas nas zhes pa ni rtogs par byas nas so/_/mnyam pa nyid kyi sems kyis ni/_/zhes pa ni gang sems can thams cad sems las byung ba de rnams de'i rang bzhin
[\[241a\]]
[\[241a.1\]]du byed pa ni mnyam pa nyid sna tshogs pa sangs rgyas kyi gzugs zhes pa'i don to/_/da ltar de'i zhes bya ba la sogs pa ni rnal 'byor pa de'i zhes pa de la de skad ces bya'o/_/da ni bstan bcos dang rjes su mthun pa'i man ngag bstan pa'i phyir/_bla ma'i man ngag
[\[241a.2\]]ces bya ba la sogs pa gsungs te/_lam zhes pa ni yang dag par rdzogs pa'i byang chub kyi lam mo/_/de'i ye shes rnams zhes pa ni bstan pa dang ston pa'i 'brel pa'o/_/des na gzugs nyid de zhes pa ni snang ba nyid sgyu ma lta bu'o zhes pa ste nges pa'o/_/de'i phyir/_bstan
[\[241a.3\]]bcos las ni mtshan nyid bstan/_/zhes pa ni de yang ngag gi sgo nas shes par bya'o/_/de kho na nyid ces pa ni bla ma sna tshogs pa'i man ngag rnams so/_/de yang dpa' bos bshad ces pa ni sngon gyi las dang 'brel ba'i phyir ro/_/rang gi sems nyid bsgoms pas rnam par mi rtog pa'i
[\[241a.4\]]bla ma'o/_/ye shes sems dpa'i snying ga'i ting nge 'dzin sems dpa' de'i bshad pa ni 'og nas 'chad par 'gyur ro/_/des na bsgom par bya'o/_/de ci zhe na gsungs pa/_'di'i zhes bya ba sogs pa la sgrogs pa lnga zhes pa ni mi gsal ba'i mtshan ma'o/_/'on kyang mchod rten gyi sgras
[\[241a.5\]]snying ga dang mgrin pa dang lte ba dang gsang ba'i gnas rnams su 'chad bzhin pa'i bu ga lnga'i nang du khu ba'i thig le rnams mchod rten gyi rnam pa bsgom par bya'o/_/de'i don bstan pa'i phyir/_sgrogs pa lnga zhes bya ba la sogs pa'i yi ge brgyad kyi tshigs su bcad pa'i sdebs kyis bshad pa gsungs
[\[241a.6\]]pa/_sgrogs pa lnga bzhin du ni srog_/mchod rten rnam pa ru ni bsdu/_/gnas lnga ru ni 'khor lo 'di/_/bu ga zhes par srog ni 'gro/_/bdud rtsi sogs zhes sa bon gyis/_/gsang ba zhes pa'i pad las 'byung /_/snying ga'i 'khor lo ru ni bsams/_/srog dang thur sel gnyi ga gzhom/_
[\[241a.7\]]kha dog dkar po'i 'khor lo las/_/'od kyi zer yang yang dag 'byung /_/bzang po mi shigs rnam pa yi/_/bdud rtsi rgyun nyid mchod rten no/_/'dud pa'i rtse mo las ni 'dzags/_/ye shes sa bon mi 'dzags pa/_/snying ga'i sa bon du ngal bsos/_/thig le dang ni thig ler thim/_/_
[\[241b\]]
[\[241b.1\]]pad+ma zhes pa'i rtsa rnams kyi/_/zla ba ye shes kyi dbus su/_/snying ga yi ni steng du ni/_/mthe bo tsam ni zlum po'o/_/des zhes pa ni snying ga nyid/_/dbus ni mgrin pa'i lte bar te/_/'khor lo gnyis su yang dag bshad/_/sa bon zhes pa 'od zer 'byung /_/A li kA li zhes dbus kyi/_/rdul
[\[241b.2\]]phran du ni song ba'i mchog/_/dkar po zhes pa snang bskyed pa/_/kha dog sgyu ma lta bu bzhin/_/zla ba zhes pa sems zla ba/_/'od zer rnam par yang dag spro/_/de nyid kyi ni 'od zer tshogs/_/dbus ni gnas kyi rgyu ru'o/_/sgo ni bu gar rnam par bshad/_/des na gzhan yang gdan du brjod/_/_
[\[241b.3\]]khong stong rnam pa bu ga'o/_/thig le zhes pa stong par brtag_/de yang 'od zer tshogs kyi ni/_/nang du sems ni 'di lta bu/_/skra rtse la sogs go sla'o/_/mtshon pa mtshon med ye shes te/_/mtshan nyid 'di ni brjod pa yin/_/ye shes can de rnal 'byor pas/_/rnam par shes las
[\[241b.4\]]dngos po 'byung /_/de yi rang bzhin sems can rnams/_/sangs rgyas 'jig rten rnams nyid byed/_/blta ba sngon gyi bu ga ru/_/sems kyi 'od zer yang dag 'byung /_/de ltar thig le'i go 'phang gnas/_/rang bzhin med pa ru ni bsam/_/des na sems ni mchod rten te/_/gnas
[\[241b.5\]]lnga rnams su brjod pa yin/_/mchod rten rnam par song ba'i sems/_/mi shes pa la sbyor 'di gsungs/_/mtshan nyid dngos po'i gzugs kyis te/_/snying la sogs pa brjod par bya/_/'di ni rab tu brtags pa'i gzugs/_/bsgoms pas gong du 'pho bsam gtan/_/tshangs
[\[241b.6\]]pa'i sgo ru phra mo ni/_/lus can rnams kyi dpral ba ru/_/de dbus snying gar zhes bya ba/_/thig le zhes pa dag byed pa/_/sgo zhes pa ni rten nyid de/_/lam ni yang dag rdzogs byang chub/_/des na lam ni gzung zhes pa/_/rnam shes sngon gyi mtshan nyid do/_/ye shes zhes pa'i dngos
[\[241b.7\]]po'o/_/bla ma'i man ngag bstan par bya/_/'dus pa'i phyir ni gong bu 'pho/_/mchod rten zhes pa rlung lnga rnams/_/ye shes sems dpa'i dngos po rnams/_/a wa d+hU tI'i nyid dbus su/_/ye shes sems dpa'i snying po ru/_/ting 'dzin sems dpa' 'og bltas pa'o/_/de yi
[\[242a\]]
[\[242a.1\]]snying po rab bshad pa/_/srog sogs thig le'i mchod rten te/_/de ltar nam mkha' lnga de nyid/_/sgo yi bu ga de bzhin nyid/_/gnas lnga rnams su bsgom par bya/_/srog lnga'i dus ni gcig pa nyid/_/snying gi thig le ru ni gzhug/_/tshangs pa yi ni sgo ru 'gro/_/_
[\[242a.2\]]don dam pa yi sems ni 'dzag_/de ni snying zla'i dbus su 'ong /_/tshogs rnams kun tu rnam par thim/_/yang na mthe bong tsam ni tshad/_/kun nas zlum po ru ni 'gyur/_/ye shes thig le khu ba bzang /_/de dbus ji ltar bdag nyid ni/_/A li kA li sa bon phreng /_/'bad pa yis
[\[242a.3\]]ni bsam par bya/_/de ru gtum mo 'bar 'gyur te/_/de phyir des na 'gog par 'byung /_/mdog dkar 'od zer rnam pa ni/_/de yi sgo ni shin tu phra/_/de ni ming tsam nyid yid de/_/thig le'i ming du rab tu grags/_/tshangs pa'i sgo nas byung nas ni/_/yid ni yid kyis mtshon
[\[242a.4\]]par bya/_/a wa d+hU tI'i thig le'i sgo/_/lam nas mtshon pa can ni 'gro/_/rtsa mang po yi nam mkha' ru/_/rnam par shes pa'i dngos po bzung /_/bla ma'i lam la chags pa mchog_/ye shes 'di ni mngon shes nyid/_/de ltar lam gyi mchog nyid ni/_/bla mas bstan pa yi ni mchog_/_
[\[242a.5\]]man ngag mchog gi ye shes ni/_/bstan pa mnyam dang mi mnyam pa/_/de yang lam las phyi min sogs/_/man ngag las ni phyi rol min/_/bstan bcos ma gtogs man ngag med/_/bstan bcos nye bar spyod las rnyed/_/rnyed sla la sogs pa yi tshig_/phyi yi bstan bcos sna
[\[242a.6\]]tshogs pa'o/_/sbyor la sogs pa ji skad gsungs/_/bstan bcos thams cad las rnyed dka'/_/thabs shes pa ni sangs rgyas kyi/_/bsgom pa sems kyis byas pa'o/_/bstan bcos rnams ni bstan pa tsam/_/mkhas pa rnams kyis mi rtogs pa/_/ma thos par ni 'jug byed
[\[242a.7\]]cing /_/slob ma rnams la ston par byed/_/de rnams dmyal ba ru ni 'gro/_/rtsod dus mi bden pa smras pa/_/de nyid kyis na thabs shes pa'o/_/bla ma yon tan kun gyi gnas/_/rnal 'byor pa yis bsnyen bkur bya/_/de bzhin mi shes pa ni spangs/_/de bzhin gshegs pa'i rgyud kyi
[\[242b\]]
[\[242b.1\]]chos/_/bla ma'i kha las rnyed par 'gyur/_/gcig nas gcig brgyud rim pa nyid/_/lam ni de bzhin bstan pa yin/_/mkhas pa rnams kyi rjes 'brang bya/_/bla ma de ni sangs rgyas mnyam/_/brgya la bstan bcos dman na yang /_/mkhas pas smad par mi bya'o/_/de'i mgrin par lam
[\[242b.2\]]ni gnas/_/sgra las byang chub nyid mi 'ong /_/sgra tsam la ni zhen pa dag_/byang chub lam las phyi rol 'gyur/_/mnyam gzhag la sogs tshig gis ni/_/blo ldan bsam gtan sbyor ba yis/_/de yi bsgom pa'i dngos po ni/_/rtag tu sangs rgyas sgyu ma nyid/_/mi g.yo sgyu ma'i sbyor
[\[242b.3\]]ba yis/_/dbang po rnams ni 'tshe ba ldog_/de bzhin de dang bral ba ni/_/yid ces bya ba la sogs rim ji bzhin/_/'dir snying por gong du 'pho ba de yang yid kyis bsgoms pa tsam gyis na/_des na sngon 'gro ba zhes pa ni sngon du gsungs pa'i sgom pa rnams yid las byung ngo /_/_
[\[242b.4\]]chos zhes pa ni yid las 'byung ba med pa'o/_/de yang yid kyis dag ces pa ni bsgom pa bzang pos dag pa'o/_/yid las byung zhes pa ni chos thams cad yid las 'byung ba'o/_/de'i phyir yid kyi rgyal po'i zhes bya ba la sogs pa la yid kyis spros shing gsal bas na yid kyi rgyal
[\[242b.5\]]po'o/_/bka' drin gyis zhes pa ni yid kyis nus pa gsal bar byed pa'o/_/ji ltar lus kyi bka' drin ni longs spyod rgyas pas lus rgyas par 'gyur ro/_/de bzhin du yid las khams gsum pa thams cad 'byung ba'o/_/des na chos dang chos can du brtags pa'i phyir ngag gi sgo nas
[\[242b.6\]]brjod do/_/yang na byed ces pa ni khams gsum pa sprul pa'o/_/de ltar sangs rgyas kyi 'jig rten no/_/de bzhin du tha mal pa'i 'jig rten brjod de/_de'i phyir zhes bya ba la sogs pa ni da ltar gyi sems can rnams kyi rgyu dang 'bras bu'i dngos po spro bar bya'o/_/'dir sngon nas thog ma med pa'i
[\[242b.7\]]rgyud kyi phyir ma rig pa'i chos nyid kyi sems can rnams thams cad yid kyi rang bzhin no/_/des na sems can yid las byung /_/zhes pa ni yid kyi rnam par rtog pa las gang byung ba'i ma rig pa'o/_/de yang blo ldan zhes pa mkhas pas yongs su spang bar bya'o/_/de ji ltar zhe na gsungs pa/_gal
[\[243a\]]
[\[243a.1\]]te zhes bya ba la sogs pa ni gal te ma rig pa yongs su spang bar 'dod na de'i tshe bzlas zhes pa ni/_sngon du gsungs pa'i mtshan nyid kyi phyir/_a wa d+hU tI'i nang du ye shes sems dpa'i snying ga'i ting nge 'dzin sems dpa'i snying ga'i mchod rten lnga mtshon par bya ste ye
[\[243a.2\]]shes kyi bzlas pa bya'o/_/rnal 'byor pa zhes pa ni sems tsam gyis so/_/snying du zhes pa ni sems kyi snying po'o/_/bsam pa zhes pa ni bsam du med pa'i dngos po'o/_/des na bsgom par bya'o/_/rags pa'i phung po la sogs pa dang skye mched rnams thig le bzhi'i nang du thim pa'o/_/der
[\[243a.3\]]phung po phra mo thig le bzhi yang nam mkha'i nang du thim pa'o/_/de ltar phung po lnga phra mo la yang gzugs kyi phung po ni pad+ma'i rtsa ba'i snal ma lta bu'i rtsa stong phrag bdun cu rtsa gnyis so/_/de la a wa d+hU tI ni rnam par shes pa'i phung po'o/_/de'i nang gi ye shes sems dpa' ni tshor ba'i phung po'o/_
[\[243a.4\]]der ting nge 'dzin sems dpa' ni 'du shes kyi phung po'o/_/'di nyid du gong du 'pho ba'i sgom pa de ni 'du byed kyi phung po'o/_/de ltar brdas mchod rten lnga rags pa'i rnam pa nyid du dgongs so/_/de bzhin du rgyu zhes bya ba la sogs pa la/_rgyu zhes pa ni der thim par byed pa'i phyir ro/_/gyur zhes
[\[243a.5\]]pa ni gzugs la sogs pa'o/_/de'i sa bon zhes pa ni yid tsam pa khams lnga'i bdag nyid dam ye shes lnga'i bdag nyid do/_/des na yang de kho na'i gzugs min zhes pa ni/_yi ge'i gzugs sam thig le'i gzugs ni don dam par mi 'byung ngo /_/'on kyang de dag yid tsam brtag
[\[243a.6\]]pa'i gzugs kyi bdag nyid do/_/ci'i phyir zhe na gsungs pa/_rgyu dang zhes bya ba la sogs pa la/_'bras bu zhes pa ni rang rig pas rdzogs pa'i byang chub kyi rim pa mthong ba'o/_/de'i rgyu zhes pa ni phung po'i rang bzhin tsam mo/_/des na sa bon zhes pa ni ma rig pa spangs pa'i sems
[\[243a.7\]]can las rig pa bzang po 'byung la/_de las kyang sangs rgyas dang byang chub sems dpa' rnams 'byung ngo /_/de'i phyir/_de yang de kho na nyid mthong ba min/_/zhes pa ni sangs rgyas dang byang chub sems dpa' rnams de kho na nyid kyi gzugs te de kho na nyid kyi yid las byung ba'i phyir ro/_/de
[\[243b\]]
[\[243b.1\]]yang lung las de rnams kyang mi rtag pa ste gang gi phyir sems can gyi ris dang /_srog gi ris mi rtag pa'i phyir te/_srog kyang 'khrul ba'i gzugs mi bden mi rtag pa'i mtshan nyid do zhes pa'i tshul gyis so/_/des na de rnams kyis mthong ba min te mthong ba ni zad pa'i dngos po yin pa'i phyir
[\[243b.2\]]ro zhes pa ste nges pa'o/_/'dir sangs rgyas la sogs pa'i dngos po thams cad mi rtag pa'i gzugs can no zhes pa ni 'gal te/_'dir theg pa gsum la sogs pa theg pa mchog gi chos thams cad du bcom ldan 'das kyis gsungs te/_'di ltar sa bon dang mtshan ma la
[\[243b.3\]]sogs pa'i tshul gyis gzugs la sogs pa'i rnam pa'i dngos po de bzhin gshegs pa rnams kyis bskyed pa'i rim pas grub pa ma yin nam/_des na 'di ji ltar rdzogs pa'i rim pa 'ba' zhig gis byang chub bsgrub par bya/_gang yang sngags bzlas pas de yang 'jug pa dang
[\[243b.4\]]gnas pa dang ldan pa'i yi ge gsum gyi brdas ston pa'i lung las gsungs na de ji ltar yid tsam gyis yid la yi ge lnga bzlas pa yin zhes 'ga' zhig dogs par 'gyur na/_de la brjod pa 'dir de thams cad ni bden te/_'on kyang der bcom ldan 'das kyis bka' brjod pa/_gzugs
[\[243b.5\]]sogs zhes bya ba la sogs pa la/_'dir gzugs la sogs pa zhes pa ni gang gi yi ge'i don gyi yi ge rnams ni oM la sogs pa'i yi ge lnga'o/_/srid pa'i longs spyod ces pa ni/_'dod pa'i yon tan lnga'i nye ba'i longs spyod rnams so/_/der gsungs pa/_oM zhes pa ni gang brjod
[\[243b.6\]]pa/_/lha yi gzugs ni yang dag 'byung /_/sems kyis kun tu dmigs pa ni/_/sems can 'dod pa'i yid ni nyid/_/a zhes pa yi sgra yi gzugs/_/de dmigs pa la lha yi sgra/_/de yang yid las byung bar 'gyur/_/rgyu dang 'bras bu'i gzugs can na/_/hrI zhes yang dag
[\[243b.7\]]bshad pa ni/_/bdud rtsi'i gzugs te de ni sems/_/ro bzhin du ni chos rnams byed/_/thams cad bcud kyis len bzhin no/_/khang zhes pa ni snas bsnams pa/_/yi ge'i bdag nyid chen po nyid/_/de ni dmigs par byed pa ni/_/lha yi dri ni 'byung bar 'gyur/_/hUM zhes pa ni
[\[244a\]]
[\[244a.1\]]bdag byas te/_/sgom pa bsam med mtshan nyid la/_/sems ni dga' phyir ba spu langs/_/reg pa'i bde ba yang dag 'byung /_/de bzhin du ma rig pa zhes bya ba la sogs pa la ma rig pa ni bag chags thams cad 'dzin par byed do/_/kun gyi spyi
[\[244a.2\]]bor yang dag gnas/_/zhes pa ni kun tu rtog pa thams cad kyi spyi bo'o zhes pa gtso bo'i ma rig pa'i dbang gis 'khor ba nyid do/_/rtag tu zhes pa ni ji ltar sa bon thams cad kyi rtsa ba rnams ni gtsor bcud 'bab can no/_/de bzhin du ye shes zhes pa ni/_gang cung zad mthong ba'i
[\[244a.3\]]dngos po'i mtshan nyid gnas skabs 'dir yi ge lnga ye shes nyid rnam par shes pa'i sa bon te 'dod pa'i yon tan lnga rnams la yid gtsor 'jug par 'gyur ro/_/de ltar yid de nyid ye shes mtshon pa tsam mo/_/de yang /_thig le'i sgra dang yang dag ldan/_/zhes pa ni 'dir kun
[\[244a.4\]]rdzob tu sa bon lnga zhes pa bsdus na sngon du gsungs pa'i don gsal ba'o/_/de yang rtsa ba ni u'o/_/ye shes ni ha'o/_/rnam par shes pa ni spyi bo'o/_/de nyid kyis na kun gyi kun 'dzin zhes pa ni a zhes pa dngos po thams cad la yang dag par gnas par brjod pa'i bdag nyid do/_
[\[244a.5\]]de nyid sgra dang thig les brgyan pa'o/_/de ltar bsdus pa yi ge lnga ni hUM zhes pa'o/_/de bzhin du gzugs la sogs pa'i nye ba'i longs spyod lnga yid kyi rnam par shes pa 'khor ba'i longs spyod kyi rgyur spyod pas skye ba len pa'i phyir ro/_/de'i phyir sngon gyi tshul la sogs pas yi ge
[\[244a.6\]]gsum yid kyis bzlas pa de la de skad ces bya ba'o/_/rtag pa zhes bya ba la sogs pa la nyid ces pa ni nges par gzung ba'o/_/rtag pa zhes bya ba la sogs pa ni bzlas pa'i khyad par ro/_/de bzhin du/_ye shes la ni rnam shes thim/_/zhes bya ba ni yid kyi sgom pas yid kyi rnam par
[\[244a.7\]]shes pa'i ming can ye shes te/_de ltar de thim pa'i phyir mtshon pa'i mtshan nyid du byas pa'i 'bras bu mtshon pa med par 'gyur ro/_/des na ye shes kyi dngos pa zhes pa ni 'jig rten pas rnam par shes pa mi mthong ba'o/_/'jig rten las 'das pa yang rnam par shes pa rtag pa'i
[\[244b\]]
[\[244b.1\]]phyir sgyu ma lta bu'i rdzogs pa'i byang chub kyi rim pa mthong ba'o/_/rnam par shes pa brgyad kyi 'jig rten las 'das pa'i nang gi lta bas gong du 'pho ba'i mtshan nyid kyi sbyor ba goms pas de'i tshe sangs rgyas kyi spyan la sogs pa brgyad sangs rgyas kyi ye shes rnams bstan pa'i phyir de'i
[\[244b.2\]]mtshan nyid bstan pa gsungs te/_mar me lta bu zhes bya ba la sogs pa la thams cad ces pa ni dmyal ba'i nang du gnas pa'i dngos po thams cad de'i mig gi rnam par shes pas mar me'i rnam pa lta bur mthong ba'o/_/de yang dmyal ba rnams thar pa'i rgyur snying rje gtsor mdzad do/_/_
[\[244b.3\]]de bzhin du nam mkha' snang ba zhes pa ni byol song gi 'gro ba la khyab pa'i rnam par shes pas rnam par bcom nas mthong ba'o/_/rdul zhes pa ni 'od zer rnams so/_/de bzhin du rdul dkar zhes bya ba la sogs pa ni/_tsa na ka'i ri lu lta bur 'od zer rnams sna'i rnam par shes pa las
[\[244b.4\]]byung nas yi dgas kyi 'gro ba rnams rnam par 'joms pa'o/_/de nyid nyon mongs 'joms zhes pa ni sngon gyi bag chags kyi ming rnams kyang rnal 'byor pa rnams kyi zhes pa mi'i lus las byung ba'o/_/de nas yang mi rnams kyi lus kyi gzugs sna tshogs pa bdag nyid kyi rnam par shes
[\[244b.5\]]pa'i mtshan nyid kyis mthong bar 'gro ba de rnams bcom pas de thams cad stong pa'i skur mthong ba'o/_/de bzhin du 'dod pa zhes bya ba la sogs pa ni/_'dod pa na kun tu spyod pa'i gnas bcu gcig po lus kyi rnam par shes pas mthong bas 'gro ba 'gog pa'i phyir de'i rang
[\[244b.6\]]bzhin gyi phyir longs spyod ces pa ni rang nyid sprul pa'i sku'i phyir ro/_/de bzhin du gzugs zhes pa ni gzugs kyi khams kyi bdag nyid kyi lha rnams ni yid kyi rnam par shes pa'i bdag nyid de/_de rnams kyang sgyu ma'i gzugs can mtho ris la longs spyod par mthong ngo /_/de
[\[244b.7\]]ltar sems kyis mthong zhes pa'i tshul gyis gnas bcu drug gi lha rnams bzung ngo /_/de ltar ma gsungs kyang sngon du gsungs pa'i mig la sogs pa'i rnam par shes pa rnams rtogs par bya'o/_/de ltar yang drug pa zhes bya ba la sogs pa ni gzugs med pa'i khams kyi lha rnams bzhi
[\[245a\]]
[\[245a.1\]]po nyon mongs pa can gyi yid kyi rnam par shes pa'i dngos po mthong ngo /_/gang gi phyir tshor ba stong pa de la de skad ces bya'o/_/de bzhin du bdun pa zhes bya ba la sogs pa la/_chos kyi dbyings nyid ces pa ni kun gzhi rnam par shes pa'i rang bzhin dmigs pa med
[\[245a.2\]]pa'i phyir chos kyi dbyings te de las chos rnams thams cad 'byung ba de rnams 'gog pa'i phyir ro/_/brgyad pa zhes bya ba la sogs pa ni ji skad du gsungs pa bzhin du 'gyur te gzhan du ma yin zhes pa ste nges pa'o/_/de bzhin du gong du 'pho ba'i mtshan nyid kyi rnal 'byor pa rnams kyi sangs
[\[245a.3\]]rgyas nyid kyi 'bras bur 'gyur te/_rang gi rang bzhin yongs su shes pa'i phyir ro/_/de ltar rnam pa dang bcas pa'i bsgoms pa las shin tu zab pa'i mthar snang ba med pa'i ye shes chos kyi dbyings su brjod pa bstan to/_/'dir ni bcom ldan 'das kyis mdor bstan pa'i phyir
[\[245a.4\]]sngon du zhus pa gsal ba'i don to/_/da ni sngon du gsungs pa'i stong pa nyid rang nyid kyis nyams su myong ba'i dngos po'i nga rgyal tsam gyis sems dri ma med pa'i phyir phung po dang khams dang skye mched la sogs pa'i rnam par dag pa brjod de/_rdo rje snying po zhes bya ba la sogs pa la rdo rje snying po
[\[245a.5\]]zhes bya ba ni rdo rje snying po la bod pa'o/_/bcom ldan 'das de nyid rdo rje snying po ste de nyid kyis na brtse ba chen po zhes pa ni snying rje'i sgo nas bod pa'o/_/de yang snying rje ni thos pa la sbyor ba'o/_/de ci zhe na dngos po zhes bya ba la sogs pa ni kun gzhi rnam par shes pa'i nang du gnas pa chos kyi
[\[245a.6\]]dbyings kyi kun gzhi rnam par shes pa las dngos po thams cad 'byung ba'i phyir de rnams kyi rnam par dag pa sngon du mtshan ma'i mtshan nyid kyis mtshon par chos kyi dbyings te/_de yang de bzhin nyid yang dag pa'i mtha'o/_/phyi nas re re'i zhes pa ni lus kyi dngos po'i phyir khams bzhi
[\[245a.7\]]la sogs pa'i rang bzhin gyi phyir so sor yongs su brtag pa rab tu brjod pa'o/_/ni ni nges par gzung ba'o/_/lha rnams kyi zhes pa ni rags pa'i rnam par shes pa brgyad dang sngon du gsungs pa'i phra mo 'dir rtsa stong phrag bdun cu rtsa gnyis lha rnams te de rnams las byung ba sgyu ma'i
[\[245b\]]
[\[245b.1\]]rnam pa'i rang bzhin no/_/de yang snang ba tsam de bzhin nyid kyi rang bzhin no/_/de'i phyir rtsa rnams kyi phung po zhes bya ba la sogs pa ni rnal 'byor pa rnams kyi phung po dang khams dang skye mched la sogs pa'am/_sems can rnams kyi rang bzhin zhes pa brtags na stong pa ste gong du rdul phra
[\[245b.2\]]rab bzhin du blta ba'o/_/rnam par dag pa zhes pa ni rnal 'byor pa'i 'jig rten ni chos kyi dbyings kyi bdag nyid do/_/de bzhin du byis pa rnams kyis mi shes pa zhes pa la sogs pa ni nyon mongs pa can ma yin pa mi shes pa shes bya'i sgrib pa'o/_/nyon mongs pa zhes pa ni 'dod chags
[\[245b.3\]]la sogs pa'i nyon mongs pa'i sgrib pa'o/_/de dag gis bsgribs shing dri ma can du byas pa rnam par sbyangs pa'o/_/de rnams kyi glo bur ba'i dri ma bsal ba'i don du skye ste/_mi shes pa de rnams kyi dri ma bsal ba'i phyir/_thabs gang gis sbyangs pa 'dir gsungs pa/_rang rig ces
[\[245b.4\]]bya ba la sogs pa ni 'dir sngon du bshad pa'i rang rig pa de'i rang bzhin des rnam par dag ces pa'i don to/_/de ci zhe na/_gsungs pa/_gzhan du zhes bya ba la sogs pa ni gang gi phyir rang rig pa las gzhan pa'i rnam par dag pa'i khyad par du dag par mi brjod de/_bag chags
[\[245b.5\]]dang bcas pa'i sgrib pa thams cad rnam par dag pas na/_rnam par dag pa zhes pa'i don to/_/'o na de rnam par dag pa'i 'bras bur gyur pa de ni yun ring po'i dus su bsgoms shing lam 'di la dmigs pa yin na sngon du ji ltar rang bzhin gyis thams cad dag par 'gyur des na gsungs
[\[245b.6\]]pa/_yul rnams kyi zhes bya ba la sogs pa ni/_yul dang dbang po la sogs pa rang rig gi shes pa dmigs pa'i phyir/_de rnams kyi rang rig pa'i bde ba'i mchog don dam pa zhes pa'i don to/_/de ci zhe na gsungs pa dngos po dag phyir zhes pa ni dag pa de rnams kyang gnyis med pa stong pa'i
[\[245b.7\]]rang gi ngo bo reg pa byed pa nyid kyis na stong pa nyid nyams su myong ba'i rang bzhin gyi phyir ro/_/dngos po yang sems bskyed pa'i ngo bo'i phyir dngos po dag pa ste/_de med pa ni de kho na nyid do/_/de'i phyir stong pa nyid nyams su myong ba thun mong gi 'bras bur gyur pa rang rig pa'i bde ba ni shes bya
[\[246a\]]
[\[246a.1\]]thams cad dang dbyer med pa'i phyir zhes dgongs so/_/de nyid kyis ni stong pa nyid kyi cha de bzhin nyid kho na nyid do/_/dngos po rnams kyi stong pa dngos po'i cha rnal 'byor ma'i 'khor lo la dmigs pa'i dbye bas nyams su myong ba'i dbye ba'o/_/rnal 'byor ma'i dbye bas so sor
[\[246a.2\]]dmigs pa rnams kyi de kho na nyid do/_/yang na de bzhin gshegs pa'i dmigs pa'i dbye bas nyams su myong ba'i dbye bas ni de bzhin gshegs pa'i dbye ba ste so sor dmigs pa zhes pa de la de skad ces bya'o/_/'o na gang dag sngon po dang ser po la sogs pa'i dbye ba'i rnam pas rnal
[\[246a.3\]]'byor ba rnams la dngos po snang ba de ji ltar rnam par dag ce na/_des na gsungs pa gzugs zhes bya ba la sogs pa la gzugs sogs yul zhes pa ni gzugs la sogs pa'i yul rnams so/_/gzhan zhes pa ni de bzhin nyid de de dag yang dag par rig pa'i mtshan nyid dang bral zhes
[\[246a.4\]]pa'i don to/_/rnam par dag pa'i dngos po zhes pa ni rnam par dag pa'i rang bzhin no/_/de ci zhe na gang gi phyir 'gro ba thams cad sangs rgyas kyi rang bzhin te/_'di ltar de bzhin gshegs pa thams cad kyi sku dang gsung dang thugs kyi gsang ba'i rim pa bzhin du gzugs thams cad dang
[\[246a.5\]]sgra thams cad dang sems kyi g.yo ba thams cad chos kyi dbyings su song bas na sems can gyi khams kyang de bzhin gshegs pa'o/_/'dir gal te sems can gyi tshogs de rnams kyang de bzhin gshegs pa'i gsang ba'i rjes su song ba de kho na nyid kyis rnam par sbyangs pas ma dag pa
[\[246a.6\]]cung zad med ces pas bgros nas zhus pa/_kye bcom ldan 'das zhes bya ba la sogs pa la/_ci'i slad du zhes pa ni rgyu gang gis zhes pa'i don to/_/gzung ba zhes bya ba la sogs pa ni 'dir gang dag 'jig rten pa'i mig la sogs pas yul rnams la dmigs shing bdag tu 'dzin pa ni
[\[246a.7\]]dmyal ba la sogs pa'i rgyu ste/_de thams cad lha'i gzugs nyid kyis sbyang pa'i don to/_/de nyid gsungs pa bsten zhes bya ba la sogs pa ni/_gang dag ma dag pa de dag thams cad dus thams cad du sbyang bar bya'o/_/'di dag ces pa'i tshig ni gzugs zhes bya ba la sogs pa ste/_
[\[246b\]]
[\[246b.1\]]phung po dang khams dang skye mched la sogs pa rnams la rnam par snang mdzad la sogs pa'i lha'i gzugs bkod cing yongs su brtags nas rang dgar rnam par spyod pa'o/_/yang na de ltar mi byed na de'i tshe bde ba zhes bya ba la sogs pa ni tha mal ba'i sems can rnams kyi sbyin pa la sogs pa'i bsod
[\[246b.2\]]nams kyi dbang gis mtho ris kyi 'dod pa'i 'bras bu la nye bar longs spyod pa thob cing bde ba la longs spyod do/_/sdug bsngal zhes pa ni sems can la gnod pa byas pas dmyal ba la sogs pa'i 'bras bu sdug bsngal la longs spyod do/_/de bzhin du yang zhes pa ni mdor na sems can
[\[246b.3\]]rnams kyi rten cing 'brel par 'byung ba'i phyir las dang nyon mongs pa la sogs pa'i dgras sdug bsngal gyis 'khor bar 'khor te de ltar skye ba la sogs pa'o/_/'jig pa zhes pa ni 'chi ba ste/_dge ba'i grogs mchog dang bral bas so/_/de bzhin du srid pa zhes pa ni dge ba'i
[\[246b.4\]]grogs mchog brnyes pa rnams kyi kun rdzob kyi bden pa'i rang byin gyis brlabs pa mngon sum du byed pa'o/_/mya ngan las 'das pa zhes pa ni don dam pa'i 'od gsal ba'i ye shes la mos pas mngon du byed pa'o/_/de ltar bden pa gnyis kyis grol bar 'gyur gyi gzhan du ni ma yin zhes
[\[246b.5\]]pa ni nges pa'o/_/de ltar yang gsungs pa/_sgyu ma lta bu'i ting 'dzin yang /_/bden pa la brten byang chub nyid/_/'od gsal la ni mos pa yis/_/rnal 'byor pa srid zad pa bya/_/rang byin brlab pa'i rim nyid dang /_/zung du 'jug pa'i ting 'dzin gyis/_/ma lus sangs rgyas gzugs
[\[246b.6\]]su yang /_/phung po la sogs dag pas blta/_/rnal 'byor pa ni sangs rgyas nyid/_/de nyid la sogs bsgoms pas mthong /_/sems can rnams ni de dag phyir/_/srid la zhen pa med par bya/_/kha sbyor thig le'i rgyud kyi rgyal po'i rtog pa lnga pa'i rab tu byed pa gnyis pa phung po dang khams
[\[246b.7\]]dang skye mched la sogs pa rnam par dag pa'i rgya cher 'grel ba yang dag pa'i lta ba'i dran pa'i snang ba zhes bya ba'i gzhung bstan pa ste gnyis pa'o//_//da ni spyod pas 'khyud pa'i bla na med pa'i rab tu byed pa bstan pa'i phyir/_byang chub la ni zhes bya ba la sogs pa gsungs
[\[247a\]]
[\[247a.1\]]te/_'dir gang gi tshe rnal 'byor pa rnams kyi spyod pa dang bral ba'i phyir phyi dang nang gi dngos grub med do/_/des na rab bshad de zhes pa ni yang dag pa'i yongs su shes par bya ba'i phyir ro/_/spyod pa ni spyod pa'i tshul gyis de'i rang bzhin du 'gyur ba'o/_/de'i phyir rtog
[\[247a.2\]]pa'i dgra rnams 'joms pa'i zhes pa ni kun tu rtog pa'i rnam par rtog pa sna tshogs pa'i dgra de rnams 'joms shing spyod pa'i ting nge 'dzin gyis bsrub ces pa'i don to/_/thams cad ces bya ba la sogs pa ni spyod pa'i rnal 'byor pas spyod pa'i phyir sems las chos bzang po yang dag
[\[247a.3\]]par 'byung ba'o/_/de nyid ces pa ni rnam par mi rtog pas gzung ba 'chad bzhin pa'o/_/de'i phyir spyod pa bla na med pa zhes pa ni gzhan dpe dang bral ba yang dag pa'i byang chub kyi lam gyi rjes su 'brang ba de la de la de skad ces bya'o/_/de nyid kyis na phan pa zhes bya ba la sogs pa gsungs te sangs
[\[247a.4\]]rgyas kyi sras da ltar byung ba'i las dang po pa rnams dang rdzogs pa'i byang chub la gnas pa gnyi ga la phan par byed pa'i spyod pa'o/_/de yang de kho na nyid ces pa ni rang rig pa'i ye shes so/_/ci'i phyir zhe na gsungs pa/_lus med rdo rje zhes pa ni 'dod chags chen po'i rdo rje bde ba chen po'i
[\[247a.5\]]ye shes bzhi pa las 'das pa'i rtog pa'i bden pa spangs pa'o/_/de nyid kyis na shes rab kyi pha rol tu phyin pa zhes pa ni chos kyi sku bsam gyis mi khyab pa'i rang bzhin mchog ces brjod pa'i phyir ro/_/de ji lta bur gyur pa yin zhe na/_de nyid gsungs pa/_skye ba zhes bya ba la sogs pa
[\[247a.6\]]ni/_skye ba brgyud pa'i sdug bsngal chen po'i rgya mtsho'o/_/'jig pa zhes pa ni las kyi chu srin la sogs pas dkris pa'o/_/dga' ba zhes bya ba la sogs pa ni nyon mongs pa'o/_/de bzhin du sgrol byed pa zhes pa ni spyod pa nges so/_/gru bzhin du zhes pa ni gru bzhin du sems can thams cad bde
[\[247a.7\]]bar sgrol bas shes pa de la de skad ces bya'o/_/de bzhin du myur du zhes bya ba la sogs pa ni go sla'o/_/de bzhin du de bzhin gshegs pa rnams kyi phan yon gyi sgo nas spyod pa bstan pa'i phyir/_lha min dgra zhes bya ba la sogs pa gsungs te/_'dis zhes pa ni de bzhin gshegs pas spyad
[\[247b\]]
[\[247b.1\]]pa'i spyod pas so/_/de bzhin du lha min dgra'i 'khor lo zhes pa ni khyab 'jug go/_/grong khyer gsum sgra zhes pa ni zhi byed do/_/de bzhin du tshangs pa dang sogs pa'i sgras lha dang mi la sogs pa de rnams kyis mchod pa'i 'gro ba'i ston pa'o/_/sdig 'joms zhes pa ni sdig pa rnam par 'joms
[\[247b.2\]]pa'o/_/a wa d+hU tI'i spyod pa zhes pa ni a wa d+hU tI'i rjes su spyod pa'i phyir ro/_/lhag ma ni go sla'o/_/bsam gyis mi khyab pa zhes bya ba la sogs pa la/_bzang po zhes pa ni bzhi pa las 'das pa'o/_/bsam gyis mi khyab ces pa ni gnyis med pa'i gnyis med pa'o/_/gnas pa zhes
[\[247b.3\]]pa ni rang rig pa'o/_/rab gsang bsgom zhes pa ni srog bla na med par thim pa sngon du rgyas par gsungs pa'i phyir ro/_/sgom zhes pa ni bya ba'o/_/rnal 'byor pa zhes pa ni srog la brten pa'i ye shes so/_/yang dag spyad ces bya ba ni dbang po'i sgo nas sngon bzhin mtshan ma brgyad mthong ba'i
[\[247b.4\]]tshul gyis yang dag par spyad pas rnam par dag pa zhes te nges pa'o/_/des na bya zhes pa ni der ci zhig bya zhe na/_gsungs pa/_rtog pa zhes bya ba la sogs pa ni byang chub tsam gyi rtog pa de yang spang bar bya zhes sbyar ro/_/da ni a wa d+hU tI pa rnams kyi rnal 'byor rnam par gzhag pa bstan pa'i
[\[247b.5\]]phyir/_dang po zhes bya ba la sogs pa gsungs te/_mos pa'i dus su ji srid mngon sum du bsam gtan gsal bar mi 'gyur ba de srid du man ngag bsgom pa yang dag pa brtson pas rgyu mthun pa'i 'bras bu'i tshul nyid skye ba ni rnal 'byor pa rnams kyis zhes pa'i don to/_de nas
[\[247b.6\]]zhes pa ni de'i phyir sgom pa rnam par thim nas rnam par smin pa'i 'bras bur 'gyur pa'o/_/de bzhin du nye bar bsdus zhes bya ba la sogs pa rang nyid 'gyur zhes pa'i mthar thug pa'i skyes bu byed pa'i 'bras bu ste/_byis pa gzhon nu'i gzugs nyid kyi phyir ro/_/de bzhin du dngos grub
[\[247b.7\]]ces pa ni rab kyi mthar thug pa'i phyag rgya chen po'i dngos grub dri ma med par song ba'o/_/de'i phyir rab tu grub pa'o/_/ma lus pa zhes pa ni lus pa med pa'o/_/sna tshogs pa ni longs spyod rdzogs pa dang sprul pa'i spyod pa de bzhin gshegs pa rnams kyi rigs las skyes pa'o/_/bla
[\[248a\]]
[\[248a.1\]]med ces pa ni chos kyi dbyings mnyam pa de la de skad ces bya'o/_/kun du bzang po bde ba chen po'i skus gzhal du med pa'i dngos grub skyed par byed pa 'od gsal ba zhes pa'i spyod pas so/_/'grub ces pa ni gang rnal 'byor sgom pa po de nyid du mi 'gyur te/_rdo rje can
[\[248a.2\]]zhes pa ni bcom ldan 'das rdo rje sems dpa' zhes pa dbang phyug la sogs pa'i yon tan drug dang ldan pas b+ha ga'i sbyor ba dang ldan par nges pa'o/_/de'i phyir 'gro ba zhes pa ni dang po'i sangs rgyas rgyu med pa 'gro ba las dang por byung ba sngon du gsungs pa'i rdo rje 'chang de nyid gang gi phyir slob
[\[248a.3\]]dpon te/_khams gsum po sprul pa'i bstan pa dang ston pa po nyid kyi phyir shin tu yang mtshan pa nyid kyi na'o/_/phyag byas nas zhes bya ba la sogs pa ni go sla'o/_/gsang ba'i zhes bya ba la sogs pa ni da lta'i slob dpon gyis de de bzhin du bya ba'o/_/de bzhin de nas zhes bya ba la sogs pa ni
[\[248a.4\]]de'i phyir sprul pa'i sku dang 'dod pa zhes pa bdag la rang dbang thob par 'gyur pa'o/_/lhag ma dgod pa zhes bya ba la sogs pa ni go sla'o/_/kha sbyor thig le'i rgyud kyi rgyal po'i rtog pa lnga pa'i rab tu byed pa gsum pa spyod pas 'khyud pa sems tsam nyid du gsungs pa'i rgya cher 'grel pa yang dag
[\[248a.5\]]pa'i lta ba'i dran pa'i snang ba zhes pa'i gzhung bstan pa ste gsum pa'o//_//da ni spyod pas 'khyud pa mdor bstan nas de slar bshad pa bstan pa'i phyir/_de nas zhes bya ba la sogs pa gsungs te/_yang dag bshad bya ba zhes pa ni spyod pa slar bshad pa'i mtshan nyid gang dang
[\[248a.6\]]gang sems can gyi don mtshungs pa med par 'gyur ba'o/_/pha rol son zhes pa ni bsam gtan gyi sbyor bas so/_/de'i tshe gang gis zhes bya ba la sogs pa la/_gang gis mchog tu dga' ba zhes pa ni rnal 'byor ma dang 'dus pa'i phyir kha sbyor gyi sbyor bas te/_rdo rje rnal 'byor pa zhes pa
[\[248a.7\]]ni mchog tu mi 'gyur ba'i rnal 'byor pa'o/_/som nyi med pa zhes pa ni mi zad pa'i bde ba thob ces pa'i don to/_/de nyid kyis na mkha' 'gro ma sogs zhes gsungs te/_mkha' 'gro ma rnams 'dus pa'i gnas su'o/_/gtor ma zhes pa ni zas kyi mchod pa'i dus su'o/_/sogs
[\[248b\]]
[\[248b.1\]]ba'i sgras ni tha mal pa'i gnas su nub mo 'dus pa nyid kyi phyir ro/_/ci rnyed pa zhes pa ni nam dang po la sogs pa'i sha dang btung ba de thams cad rnam par mi rtog pas bza' bar bya'o/_/de bzhin du ro'i gos zhes pa ni mi'i bags pa bgo ba'o/_/yang na 'di nyid kyi skra las byas pa'i
[\[248b.2\]]gos sam/_de'i ras bgo ba'o/_/kham phor chags po zhes pa ni kham phor dum bur song ba'o/_/de yang 'chad bzhin pa'i skra dang ldan pa g.yul gyi sa nas blangs pa'o/_/de bzhin du bsgom pa'i gnas gsungs pa/_ri bo zhes bya ba la sogs pa ni go sla'o/_/kha dog can
[\[248b.3\]]zhes pa ni 'od zer rnams so/_/bgo zhes pa ni spros pa'o/_/'od zer des kyang dkyil 'khor pa'i lhar brtag par bya'o/_/nges pa'i don du bzhi mdo zhes pa ni dbang chen la sogs pa'i dkyil 'khor bzhi'i rjes su a wa d+hU tI'i dkyil 'khor rgyu ba las rang gi bdag nyid kyis
[\[248b.4\]]bsgom pa'o/_/de bzhin du ri bo zhes pa ni spyi bo'i ming can nam mkha'i dkyil 'khor la'o/_/de ltar dkyil 'khor mtha' dag a wa d+hU tIr rgyu ba'o/_/de bzhin du shing gcig drung zhes pa ni ye shes kyi dkyil 'khor rgyu ba'i dus su mtshon par bya'o/_/de ni sna khung g.yon pa'i rlung
[\[248b.5\]]ngo /_/de bzhin du sna'i bu ga g.yas pa'i yang dur khrod ces pa ni sdud pa'i gnas su'o/_/gang gi phyir g.yon pa spros pa'i gnas yin pa'i phyir ro/_/'ang zhes pa ni brtag pa'o/_/de ltar dbang zhes pa la sogs pa ni sa la sogs pa'i dkyil 'khor bzhi'i rjes su'o/_/ma mo'i
[\[248b.6\]]khyim zhes pa ni nam mkha' la'o/_/dben pa zhes pa ni ye shes kyi dkyil 'khor sgom zhing srog gzhug ces pa'i don to/_/de'i phyir pad+ma'i tshal zhes pa ni rnal 'byor pa rnams kyi skye gnas kyi rtsa phra mo ste/_de'i gnas su rgyu ba'i dus su rtsa pad+ma zhes brjod do/_/de bzhin du chu bo 'dus pa zhes pa ni/_/_
[\[248b.7\]]steng 'og gi sbyor ba rlung gnyis lte bar 'dus pa'i gnas su'o/_/der zhes pa ni phyi dang nang gi gnas dag tu'o/_/de bzhin du ri rtser zhes pa ni mchog tu mi 'dzag pa'i sbyor bas steng du 'gro ba'o/_/tshang tshing zhes pa ni gsang ba'i gnas mi 'dzag pa'i bde ba 'dzin pa'i zhes ba ste nges
[\[249a\]]
[\[249a.1\]]pa'o/_/ji ltar zhes bya ba la sogs pa ni rtsa ba'i sbyor bas dus rnams zos pa'o/_/de nyid kyis na gtor ma sbyin/_/zhes pa ni srog gsad pa'o/_/da ni sems can gyi don du a wa d+hU tI'i rnal 'byor pa'i cha lugs sna tshogs pa 'dzin pa mngon du bstan pa'i phyir/_'ol
[\[249a.2\]]ma se sogs zhes bya ba la sogs pa gsungs te/_'ol mas la sogs pa'i do shal gyi rgyan du bya zhes pa'i don to/_/de bzhin du srog chags yan lag ces bya ba la sogs pa ni stag la sogs pa ni stag la sogs pa'i pags pa gos su bgo ba'o/_/bde don du zhes pa ni rnal 'byor ma snyoms par 'jug
[\[249a.3\]]par 'dod na sbyin zhes pa ni bya ba'o/_/la lar zhes pa ni rnal 'byor pas 'dod pa bzhin rtag tu thams cad ces bya ba'i don to/_/gzhan gyi yul 'khor zhes bya ba la sogs pa ni phyi'i gnas rnams su gnas pa'o/_/de ltar zhes bya ba la sogs pa la/_phyogs rnam par rgyal ba zhes pa ni
[\[249a.4\]]spyod pa'o/_/phyogs las rnam par rgyal ba zhes pa ni rnal 'byor pa'i rang bzhin ji skad du gsungs pa'o/_/de ltar re zhig brtan byas te/_/zhes pa ni spyod pa bsgom pas brtan par byas pa'o/_/de yang mchog tu mi 'gyur ba'i sbyor ba'i phyir ro/_/de nyid kyis na rnal 'byor zhes pa ni de
[\[249a.5\]]dang ldan pa ste/_mi shigs pa zhes pa ni mi 'gyur ba'i bde ba'i thob pa'o/_/des na rig ma zhes bya ba la sogs pa la/_rig ma zhes pa ni rnal 'byor ma'o/_/lha mo zhes pa ni 'dod pa can gyi bud med rnams so/_/gzung bar bya zhes pa ni rnal 'byor ma'i gzugs su bya ba ste nges pa'o/_/_
[\[249a.6\]]de yang 'dod pa can zhes pa de ci zhe na/_gsungs pa/_lha mo zhes pa la sogs pa la lha mo zhes pa ni thig le mchog ma la sogs pa'o/_/dga' ma zhes pa ni bde ba chen po'i rang bzhin ma'o/_/rol ma zhes pa ni yang de bzhin du blta'o/_/dga' ma zhes pa ni dga' bar bya ba ma'o/_/de
[\[249a.7\]]bzhin du rig pa 'dzin pa zhes pa ni gtso mo chen ma'o/_/gnod sbyin mo zhes pa ni gnod sbyin gyi bud med do/_klu mo zhes pa ni klu'i rigs brgyad rnams kyi klu'i bu mo'o/_/de bzhin du sa 'og gi lha ma yin gyi bu mo'o/_/rnal 'byor pas zhes pa ni de ltar bu mo brgyad kyi nang nas ji ltar 'dod
[\[249b\]]
[\[249b.1\]]pa de ltar dgug par bya'o/_/de bzhin du lcags kyu zhags pa zhes pa ni man ngag 'di yin te/_sngon du gsungs pa'i tshul gyis dur khrod brgyad kyi dbus su bsgom pa'i rim pa bzhin bsam par bya ste phyag bzhi pa'i lha mo rig byed mar bdag nyid bya ba'o/_/de'i phyir bum pa can gyi sbyor ba
[\[249b.2\]]bsgom par bya'o/_/de'i rim pa ni 'di lta ste/_sngon du bsnyen pa'i dus su dkar po'i tshes gcig nas brtsams te/_dus gsum du bcom ldan 'das ma'i gzugs su dmigs nas nyi ma re re bzhin khri tsho re re bzlas par bya'o/_/de nas lus la gos dmar po bgos te de'i rjes su rang
[\[249b.3\]]gi snying gar nyi ma la gnas pa hrI dmar po yongs su gyur pa las pad+ma dmar po'o/_/'dab ma brgyad pa skye gnas kyi mthar thug par sdong bu song bar rnam par bsgom par bya'o/_/'dab ma de brgyad la dbyangs yig brgyad yongs su gyur pa las shin tu gnag pa gdong pa dmar ba rgyas
[\[249b.4\]]ba mgu ba ma rungs pa brjod pa'i rim pa bzhin rlung gang gis de rnams la bskyod de rang gi sna nas byung ba'o/_/de yang rang gi sna khung g.yon pa nas phyung nas bsgrub bya'i sna khung g.yas pa'i bu gar zhugs te seng ge bzhin du bcom pas a la sogs pa'i dbyangs rnams cung zad dmar ba'am
[\[249b.5\]]'dab ma dang ldan par rnam par bcom par rnal 'byor pas blta bar bya'o/_/phyi nas rnam par bkang ba'i ut+pal dmar po gzhu dang mdas bsngags pa'i khu tshur lta ba dang ldan pa gtad de bsgrub bya'i pad+ma'i lte bar bsnun par bya'o/_/de nas bung ba de rnams dam tshig gis bskul te/_de'i
[\[249b.6\]]dbyangs yig re re bzhin blangs nas de'i sna khung g.yon pa'i bu ga nas phyung ste/_rnal 'byor pa'i sna khung g.yas pa'i bu ga nas snying du zhugs pas rang dang gzhan gyi shes pa gcig tu bya'o/_/phyi nas ut+pala'i sdong bus mgrin pa bcings shing lcags kyus skye gnas phug ste 'od zer 'bar
[\[249b.7\]]bas gzir bar rnam par bsams na dbang du 'gyur ro/_/gzhan yang mgal me'i 'khor lo la brten pa'i sngags yongs su bzlas pa'i rnal 'byor pas de ltar yongs su bsgoms te sngags bzlas par bya'o/_/oM ku ru kul+le hrIH_che ge mo m+me sha ma nA ya swA hA/_de ltar zla ba nya'i bar gyi
[\[250a\]]
[\[250a.1\]]mtshan mo mtha' dag la bzlas pa bya'o/_/de nas tho rangs 'ongs te skra grol ba gos med pa 'dod cing chags pa de khug ste sngags kyi rgyal pos bskul bas rig ma rnams kyi dngos grub thob bo/_/yo byad ces bya ba la sogs pa la/_yo byad ces pa ni 'byung po 'dul byed du
[\[250a.2\]]gsungs pa'i sna tshogs pa'i mchod pa'i rdzas rnams so/_/dbul ba zhes pa ni rgyas par 'bul ba'o/_/'di ltar lha yis dngos grub ster/_/zhes bya ba la sogs pa la/_lha zhes pa ni lha mo la sogs pa'o/_/lhun grub ster zhes pa ni bcud kyis len pa dam pa bdud rtsi'i 'bras bu
[\[250a.3\]]la sogs pa yang des ster ro/_/des na sgrub pa po rnams kyi nad la sogs pa rnams 'jig par byed do/_/de bzhin du lus zhes bya ba la sogs pa ni rnal 'byor pas rnal 'byor ma drag mo bsten pas rgya la byis pa'i dbang gis skrag pas 'chi ba la thug par som nyi za ba de'i phyir dang po
[\[250a.4\]]goms pa'i dus su lus kyi sbyin pa brtag cing rnam par rtog par mi bya zhes pa ste nges pa'o/_/de bzhin du phyi nas zhes bya ba la sogs pa la cha dang cha min zhes pa ni rnal 'byor ma 'dod pa can rnams kyis rigs kyi khyad par la spyod pa'i dus su brtag par mi bya'o/_/sbyin pa zhes pa ni lus kyi sbyin
[\[250a.5\]]pa las gzhan gyi 'byor pa'i sbyin pa lta ci smos/_de bzhin du bza' dang zhes bya ba la sogs pa ni go sla'o/_/da ni rnal 'byor pa spyod pa 'dzin pa rnams kyi brtul zhugs dang rgyan gyi nges par bstan pa'i phyir/_brtul zhugs zhes bya ba la sogs pa gsungs te/_gang gis 'khyud par shes
[\[250a.6\]]pa'o/_/grub pa'i mthar 'gro ba zhes pa ni rnal 'byor ma rnams kyi rang bzhin gyi dbang gis sangs rgyas nyid thob pa'o/_/gzhan yang sems can zhes bya ba la sogs pa ni bdag gi don dang sems can thams cad kyi don du'o/_/bzang zhes pa ni sgeg pa la sogs pas bsgrub pa'i ro ste/_
[\[250a.7\]]de'i rus pa'i rang bzhin las byas pa'o/_/de bzhin du mi 'chi bcu phyed ces pa ni bdud rtsi lnga'o/_/he ru ka zhes pa ni dpal khrag 'thung gi sbyor ba 'dzin pa'o/_/skyes bu gnas zhes pa ni de'i rang bzhin gyi phyir ro/_/bzhin mdzes zhes bya ba la sogs pa ni rnal 'byor pa lung thob pas/_
[\[250b\]]
[\[250b.1\]]rdo rje bu mo 'di bzung la/_/zhes pa'i tshig gis de bzung ste chos mgrin par chud par shes par bya'o/_/de yang /_bzhin mdzes mig gi dkyus ring ba/_/zhes pa kha nang du phyogs pa gang gi phyir rang gis dbang bskur ba brtse ba dang ldan pa rnal 'byor pa'i mthu 'di dag dang ldan pa zhes pa'i
[\[250b.2\]]don to/_/de bzhin du sbyor zhes pa ni sbyor ba dang brtul zhugs la 'dzud pa'o/_/rdo rje zhes pa sngon du gsungs pa'i rigs can no/_/des na med 'gyur na zhes pa ni de'i rigs med pa'i phyir ro/_/rang 'dod ces pa ni rang gi 'dod pa'i lha'am rigs gzhan las 'byung ba ste rang gi
[\[250b.3\]]'dod pa'i lha'i rigs las byung ba'am lha gzhan dag gi rigs gsum las 'byung ba'o/_/de yang /_'dus byas na ni gzung bar bya/_/zhes pa ni yang dag par dbang bskur ba'o/_/byang chub sa bon zhes pa ni dge ba'i rtsa ba bskyed nas de bzung la spyod pa bya zhes sbyar ro/_/gal te
[\[250b.4\]]zhes bya ba la sogs pa la/_rdo rje ldan pa zhes pa la rdo rje dbyer med pa'i phyir gnyis med pa yang dag pa'i bden pa gnyis dang ldan pa de ston pa rdo rje'i klu zhes pa'i don to/_/de bzhin du gal te zhes bya ba la sogs pa la dga' ba zhes pa ni mchog tu mi 'dzag pa zhes pa'i sbyor ba las skyes
[\[250b.5\]]pa'i dga' ba'o/_/de yang dngos po thams cad ro gcig par bya ba'i phyir sems dang rlung 'gog pa'o/_/'di dag rgyu bas na gar ro/_/de nyid kyis na thar pa'i rgyu ru'o/_/de yang rdo rje rkang pas gar zhes bya ba ni g.yas brkyang ba dang g.yon brkyang ba dang zlum po dang yangs pa dang mnyam pa'i
[\[250b.6\]]stabs so/_/de bzhin du sna khung dag gi rlung yang mtshon par bya'o/_/yang na de bzhin du rnal 'byor ma rnams la rnal 'byor pa'i lag pa dang rkang pa dang kha dang lta ba'i gar gyis rgyas 'debs pa'o/_/mi bskyod 'khor lo zhes bya ba la sogs pa ni phyag rgya lnga lus la gnas pa zhes bya ba'i don
[\[250b.7\]]to/_/sman zhes pa ni dri chen no/_/chu zhes pa ni mi bskyod pa'o/_/bsrung bar 'gyur zhes pa ni dgongs bshad gzhan gyis khu ba steng du rgyu bas bshang ba dang gci ba steng du rgyu bar 'gyur ro/_/gang gis she na/_gsungs pa/_zur sel gyi rlung steng du rgyu ba'i phyir thams cad ro gcig
[\[251a\]]
[\[251a.1\]]par 'gyur te/_des na yang a wa d+hU tI kha nas bza' bar bya ba'o/_/de'i phyir gyur zhes pa ni 'byung ba chen po'i khams rnams so/_/de rnams kyang mi zad de phyi'i zas dang skom la sogs pa spangs pa des na lus mi g.yo zhing bsrung zhes pa'i don to/_/rkun ma'i skra zhes pa ni
[\[251a.2\]]rgyal po'i 'chad pas bsad pa'i rkun ma'o/_/da yang mtshan ma dang ldan nam mi ldan pa yongs su brtag pa ste/_mtshan bzang po de'i tshe dbang po'i rim pas ji lta ba'i tshul du dbab pa byas nas de la thod pa bslang ba'i phyir gsol ba gdab ste/_de'i tshe des kyang skra dang lhan cig thod pa ster
[\[251a.3\]]te de ltar blangs nas 'grub par 'gyur ro/_/thod pa de cod pan la gnas pa gang la bstan pa des ni gang 'dod pa de yang dbang du 'gyur ro/_/hUM las byung ba zhes pa ni mi bskyod par byas pa'i cod pan no/_/de bzhin du sor lnga pa zhes pa ni sangs rgyas lnga'i rang bzhin gyi thod pa lnga ni sangs
[\[251a.4\]]rgyas kyi thod pa'o/_/ska rags zhes pa ni skra'i srad bu'o/_/thal ba zhes pa ni lus la byugs pa'i thal ba'o/_/skra'i dag byed ces pa ni mchod phyir thogs pa'o/_/cang te'u sgra zhes pa ni mi shigs pa la dus thams cad du sems dpa'i bzlas pa'o/_/bzlas pa yang thim pa'o/_/sems
[\[251a.5\]]can thams cad mgron du 'bod ces pa ni sgra'i cha tshul gyis rnam par shes pa la dmigs pa'i phyir ro/_/de'i gzugs kyang sems can du 'byung ba'o/_/de rnams kyang sgra tsam la chags pa'o/_/de nyid kyis na bzlas pa dang bsgom pa zhes gsungs te/_de dag gis zhes pa ni 'dis
[\[251a.6\]]rdo rje thod pa can du 'gyur ba de la de skad ces bya'o/_/'dod dang zhes bya ba la sogs pa ni 'dod pa dang rmongs pa la sogs pa rnal 'byor gyi bgegs rnams spangs par bya'o/_/de bzhin du ngo tsha ba yang rnal 'byor chen po'i bgegs yin pa de la de skad ces bya'o/_/he ru ka zhes bya ba la
[\[251a.7\]]sogs pa la/_he ru ka'i bdag nyid ces pa ni chos dang longs spyod rdzogs pa dang sprul pa rnams lhan cig skyes pa gang gi bdag nyid yin pa de la de skad ces bya'o/_/rnal 'byor pa'i rnal 'byor gyi sems mi 'gyur ba'i ting nge 'dzin gsungs pa/_a wa d+hU tI'i rnams rten te/_/_
[\[251b\]]
[\[251b.1\]]ting nge 'dzin gyi sbyor bas gzir/_/he zhes pa ni chos sku nyid/_/ru ni nyams myong longs spyod rdzogs/_/ka ni sprul pa'i sku nyid do/_/bdag nyid lhan cig skyes gzugs nyid/_/b+ha ni 'khor ba'i rgyun 'joms pa/_/be ta ni rig bya rig byed mtshan/_/yo ni dngos po gang gang zhes/_
[\[251b.2\]]gi ni gnyis med brtags pa brjod/_/bi ni bde la gnas pas rig_/ha ni rdo rje sems dpa'i gzugs/_/'byin dang bum can gang byed pas/_/lnga la sogs pa brjod par bya'o/_/rigs ni dus kyi grangs nyid do/_/dkyil 'khor lnga yi rlung nyid do/_/spyod pa sngon du gang gsungs
[\[251b.3\]]pa/_/rigs gcig bsam gyis mi khyab pa'o/_/brtag ces pa ni bde ba tsam/_/rang rig pa yi sngon du 'gro/_/du ma la sogs der gsungs pa/_/rtsa yi kha dog nyer brtags pas/_/sna tshogs dus ni mdor bsdus pa/_/rigs gcig tu ni rtogs par byed/_/de yang
[\[251b.4\]]skad cig gcig tu bshad/_/mngon par rdzogs byang chub mtshan nyid/_/gang phyir zhes sogs tshig gis ni/_/dus mang po yi don med pa'o/_/gnyid ces pa ni gti mug nyid/_/rnal 'byor rigs pas rtag tu spang /_/spyod pa rnal 'byor spyod pa ste/_/bya ba byang chub lam
[\[251b.5\]]'gro ba'o/_/'dir ni the tshom bya ba min/_/rnam par rtog pa bdud kyi las/_/rnam par mi rtog rdzogs byang chub/_/sngon gyi rgyal bas nan tan gsungs/_/zhes pa ste nges pa'o/_/kha sbyor las 'byung zhes pa ni sngon bzhin du rtogs par bya'o/_/kha sbyor thig le'i rgyud kyi rgyal po'i
[\[251b.6\]]rtog pa lnga pa mdor bstan pa gsum gyi mthar bzhi pa slar bshad pa'i rgya cher 'grel pa yang dag pa'i lta ba'i dran pa'i snang ba zhes bya ba gzhung slar bshad pa ste bzhi pa'o//_//da ni dpyid kyi thig le'i mdor bsdus pa rgyud gnyi ga'i bshad pa rab tu byed pa gsum bsdus te
[\[251b.7\]]bstan pa slar bshad pas bzhi pa gzhung lugs mang po nyid ston pa 'di gsungs te/_lha las zhes bya ba la sogs pa ni spyod pa'i rtog pa la sogs pa rtog pa lnga'i gzhung lugs gtan la 'bebs pa'o/_/gzigs mo zhes pa ni bcom ldan 'das kyi bka' rdo rje snying po la sogs pa
[\[252a\]]
[\[252a.1\]]nyan par 'tshal ba'o/_/bdag byin rlabs zhes pa ni sngon du gsungs pa gnas skabs kha cig tu bdag cag la bshad pa 'dir yang cung zad lhag pa dang chad pa'i dbang gis 'di gsal ba'i don du brjod de/_des na ji ltar 'gyur zhes sbyar ro/_/de bzhin du
[\[252a.2\]]gsang ba zhes bya ba la sogs pa ni yi ge bcu drug rnams so/_/de rnams kyi dgos pa ci zhes pa ni rang bzhin ci zhes pa'o/_/de bzhin du/_bcom ldan 'das kyis lan gyis gsung /_/rdo rje sems dpa' zhes bya ba la sogs pa la/_rdo rje sems dpa' zhes pa ni rdo rje'i ting nge
[\[252a.3\]]'dzin las byung ba'i 'khor rnams ni sems dpa'o/_/des na rdo rje sems dpa' zhes pa'i sgra'i don to/_/de nyid kyis na brtse ba chen po zhes pa ni snying rje chen po'i rang bzhin te gang la 'di lta bu'i bsam pa yod pa de ni de bzhin du gsungs par 'gyur ro/_/yang na rdo rje sems dpa'
[\[252a.4\]]ni mchog tu zab pa'i don gyi yul nye bar rtogs pa'o/_/mchog gi don gyi yul yang rdo rje ye shes te de yang mchog tu zab pa'i kun rdzob po/_/rdo rje sems dpa'i ting nge 'dzin gyi phyir rdo rje sems dpa' ste/_de nyon zhes pa'i tshul lo/_/mdor bsdus nas zhes pa ni de kho na nyid mdor bsdus
[\[252a.5\]]nas so/_/rgyud ces bya ba la sogs pa la/_'dir kun gyi sgra ni lus kyi rtsa gnas te de rnams kyi rgyud ni srog gi rlung ngo /_/de'i nges pa ni yang dag par rnam par gzhag pa'o/_/'on kyang a zhes bya ba la sogs pa ni 'di skad bdag gis la sogs pas bshad pa gang gsungs pa'i gnas
[\[252a.6\]]cung zad kyis gsal ba'o/_/rtag tu zhes bya ba la sogs pa ni 'dir gnas dang gnas pa dag gsal bar byed pa la 'gro ba zhes pa ni phyir 'gro ba'o/_/rjes 'ong zhes pa ni nang du 'ong pa'o/_/de dag gi srog dang thur sel du rnam par bzhag pas skye ba dang 'jig pa'i phyir srid pa bar mar
[\[252a.7\]]brjod do/_/de yang khams rnams kyi zhes pa'i sngon gyi bag chags kyi khams rnams kyis rang gi bdag nyid kyi lus de'i gzugs su mthong ngo /_/sems kyi rtag 'gro ba zhes pa ni rten cing 'brel bar 'byung bas gcig la gcig gis sems las khams rnams blta zhing khams rnams
[\[252b\]]
[\[252b.1\]]las sems blta'o/_/de bzhin du rdo rje snying pos zhus pa 'di gsungs te/_khams zhes bya ba la sogs pa la/_ci zhes pa ni ji lta bur 'gyur zhes pa'o/_/bcom ldan 'das kyis bka' stsal pa/_/zhes pa ni lan no/_/de ci zhe na gsungs pa/_gsang ba zhes bya ba la sogs pa ni khams
[\[252b.2\]]kyi sgra 'dis gsang ba la sogs pa'i yi ge bcu drug gi brda gsungs so/_/'di dag ces pa la ra zhes bya ba la sogs pa ni 'dir phyi dang nang gnyi gar rdzogs pa las/_/bskyed pa'i rim pa zab mo ston pa'i phyir de'i phyir re'u mig bcu drug gi bdag nyid kyi 'khrul 'khor ro/_/de yang lus
[\[252b.3\]]la rtsa'i 'khor lor brjod do/_/de yi rim pa ni 'di yin te/_/khrag gi khams 'bab ra sa nA/_/ra da po yi yi ge yis/_/lha ni chags pa'i bdag nyid can/_/mkha' 'gro ma yi rim pas 'pho/_/reg bya'i rtsa ni mi phyed 'gyur/_/ha zhes pa ni mgo phyogs pa/_/de ni lha mor shes bya
[\[252b.4\]]ste/_/bdag med thig le mtshon pa'o/_/bad kan rtsa ni mgrin par gnas/_/s+ya zhes pa ni ming dang po/_/'di la rnal 'byor ma lA ma/_/'pho ba yang ni gsum pa'o/_/a wa d+hU tI sems kyi rtsa/_/ba zhes pa ni rlung rgyun can/_/nub tu dum bskyed ma nyid de/_/lha mo rgyu ba'i phyir na 'pho/_
[\[252b.5\]]chags pa'i rtsa ni thams cad du/_/ra zhes pa ni ro skyes pa/_/rdo rje sems dpa'i rigs kyi rgyas/_/'pho ba thams cad la khyab byed/_/tshil gyi rtsa ni brla nyid ni/_/me ni dang po'i yi ge bzhin/_/de bzhin gzugs can mar zhes bya/_/tshil gzugs kha ni mang po'i phyir/_/dus me
[\[252b.6\]]sgra gcan gyis ni rtsa/_/ra zhes pa yi yig gzugs kyi/_/de ni gtum mo'i lha mo ste/_/'pho ba yang ni drug pa nyid/_/rgyab kyi cha ru shI ba'i rtsa/_/ba spu'i rtser song puk+ka sI/_/me zhes pa ni rtag dang po/_/tshigs rnams thams cad du ni gzir/_/bshang ba'i rtsa ni chu sor gnas/_/_
[\[252b.7\]]sa zhes pa yi ming can gyis/_/der ni gau rI shes par bya/_/'pho ba yang ni brgyad par 'dod/_/zhag gi rtsa ni rgyu ba nyid/_/de ni ri khrod ma ru grags/_/rba zhes pa yi yi ge 'di/_/'pho ba mchog gi gzugs can no/_/pags pa tsau rIr yang dag brjod/_/rma dang po yi yi ge ming /_/_
[\[253a\]]
[\[253a.1\]]rtsa de rna ba gnyi ga na/_/de bzhin 'phro ba bcu pa'o/_/rus pa'i rtsa ni keng rus la/_/n+ya zhes pa yi yi ge nyid/_/rnal 'byor ma ni ro langs nyid/_/rtsa rnams thams cad 'bab pa can/_/za phod chu yi bu ga la/_/sa yi gdan la yang dag gnas/_/rdo rje lam gyi nang
[\[253a.2\]]na ni/_/de yang 'pho ba rgyu ba'o/_/glo ba la ni g.yung mor brjod/_/dA zhes pa la brten pa'i srog_/'pho ba yang ni bcu gsum nyid/_/zla ba nyi ma 'char dang nub/_/pad+ma'i rtsa ni sgo dgu rnams/_/sbre zhes pa la rtag tu gnas/_/'di ni 'pho ba'i thig le rnams/_/he ru ka ni tshogs gtso
[\[253a.3\]]bo/_/khu ba'i rnam par gyur bcom ldan/_/ta zhes pa ni snal gzugs can/_/khu ba'i bu ga'i gtsug tor la/_/bcu drug cha las skyes sangs rgyas/_/lha mo de ltar bstan pa ni/_zhes pa ni lha mo'i 'khor lo'o/_/yi ge bco lnga'i bdag nyid do/_/de bzhin du bcu drug pa tA'i
[\[253a.4\]]bdag nyid ni snal ma'i gzugs rtsa dang sgra'i rang bzhin nyid kyis na bcom ldan 'das kun rdzob kyi rang bzhin gyi phyir cha gcig bcu drug pa byang chub sems dpa' de la de skad ces bya'o/_/da ni khams rnams bskyed pa bstan pa'i phyir/_ra zhes bya ba la sogs pa gsungs te/_'dir
[\[253a.5\]]ra zhes pa'i sgra ni chags pa chen po'i nyi ma spros pa'i phyir me ste/_de las yang dag par 'byung ba ni khrag go/_/khrag las mkhris pa zhes pa ni chags pa dang tshor ba dag gi bde ba las mkhris pa 'byung ba'o/_/de bzhin du yi ge bcu drug gi nang nas ra gsum gyi nges pa zhes dgongs
[\[253a.6\]]te/_de yang khrag dang ro dang me'i khams te/_khams gsum zhes gsungs pa'i phyir zhes pa ste nges pa'o/_/de bzhin du sa ma pa zhes pa la skye zhes pa gcig dang sa zhes pa gnyis te gsum dang s+thi zhes pa dang bzhi'o/_/'dir s+thi zhes pa dang /_'brel ba'i tha dang 'brel ba'i sar
[\[253a.7\]]shes par bya'o/_/de ltar si dang lhan cig pa'o/_/de bzhin du ma zhes pa gsum yang 'dir me zhes pa dang rma zhes pa'o/_/rba zhes pa ni gcig nyid do/_/de bsdus na yi ge brgyad ni rtsa brgyad do/_/'di lta ste bad kan dang bshang ba dang gcig ba dang rgyus pa rnams sa zhes pa bzhis shes
[\[253b\]]
[\[253b.1\]]par bya'o/_/de bzhin du ma zhes pa gsum gyis ni tshil dang sha dang pags pa'o/_/rba zhes pa ni zhag shes par bya'o/_/'dod ces pa ni bad kan te de las byung ba ni rdul dang rgyus pa'o/_/de bzhin du yang de ni gtso bo zhes pa ni bad kan la sogs pa'i khams gsum las byung ba ta zhes pas
[\[253b.2\]]ni khu ba'o/_/na zhes pa ni rus pa'o/_/s+thi dang 'brel ba'i tha yang brjod do/_/des na pad+ma zhes pa ni rang 'byung dang khu bar brjod pa'o/_/de yang /_rdzas dang ldan pas mdzes pa yin/_/zhes gsungs pa'i phyir ro/_/de ltar khams gsum las rlung du brjod ces pa mi shigs pa'i rdo rje
[\[253b.3\]]lta bu'o/_/de nyid kyis na/_ha ni kun tu 'gro bar brjod/_/ces pa ni nges pa'o/_/de bzhin du rus pa'i mtshams rnams su zhes pa ni a wa d+hU tI mdud pa'i rang bzhin gyis tshigs thams cad du khyab pa'o/_/ra sa ma paM zhes pa ni ra la sogs pa'i yi ge 'di bzhi'i sngon du gsungs pa'i yi ge
[\[253b.4\]]bcu gcig gis khams bcu gcig bstan to/_/de bzhin du 'dir paM zhes pa sems stong pa'i dus su tshigs rnams la 'phro ba mkhris pa dang bad kan dang rlung rnams kyi dbus su khyab pa ni sems kyi khams su brjod de/_de ltar sa bon lnga zhes pa ni ra sa ma pa paM ngo /_/khams 'di rnams las
[\[253b.5\]]sems can thams cad skyes pa dang bskyed par brjod do/_/de rnams kyi rtse mor ra zhes pa ni sa bon lnga'i nang gi ra ni chags pa dang me dang ro'i rang bzhin gzhan las gtso bor gyur pa'i phyir rtse mo ste zhi zhes pa'i don to/_/de'i phyir sa bon bzhi zhes pa ni sa ma ba ba'o/_/de yang ra las khams bcu
[\[253b.6\]]gcig 'byung ba'i phyir ro/_/de ltar ra gsum dang de bzhin du tAM nA tha gsum ni khrag dang khu ba dang tshil dang yang dag par sbyor ba'i rdzas gsum ste khams drug las khams bcu gcig 'byung ngo /_/sems ni thams cad la khyab pa'o/_/de bzhin du sa bon lnga zhes pa la sogs pa la de ni sa la sogs pa'i
[\[253b.7\]]sa bon bzhi'o/_/gang du sbyin zhe na gsungs pa/_da zhes pa'i yi ge glo ba zhes pa'i ming can snying ngo /_/de las byung ba'i khams bcu gcig dang bzhi ste gnyis bsdoms na khams bco lnga'o/_/re mig gnas su zhes pa ni snying du'o/_/sa bon lnga po zhes pa ni de las skyes zhes pa'o/_/yang na sngon du
[\[254a\]]
[\[254a.1\]]gsungs pa'i ra la sogs pa las byung ba'i khrag la sogs pa khams bcu drug gi 'khrul 'khor la re mig bcu drug ces brjod do/_/de rnams la ra ni gsum mo/_/de bzhin du sa ni bzhi'o/_/ma ni gsum mo/_/ba ni gcig kho na'o/_/ba ni lnga pa'o/_/de ltar tAM nA tha dang
[\[254a.2\]]zhes pa bzhi'i nang nas 'byung bas na snga ma'i khams bcu gcig go/_/'on kyang ra gsum ni gsung gi rang bzhin no/_/sa bzhi ni sku'i rang bzhin no/_/ma gsum ni rin chen gtso bo'i rang bzhin no/_/ba ni don yod grub pa'i rang bzhin no/_/pa ni mi bskyod pa'i rang bzhin no/_/de bzhin
[\[254a.3\]]du tAM nA tha da zhes pa ni ye shes te/_rdo rje sems dpa'i rang bzhin no/_/de ltar yang rim pa bzhin du 'du shes dang /_gzugs dang /_tshor ba dang /_'du byed dang /_rnam par shes pa dang ye shes kyi rang bzhin no/_/de bzhin du ha zhes bya ba la sogs pa la/_dbyangs yig drug pa
[\[254a.4\]]zhes pa ni u'o/_/bsdus na hUM zhes pa ste/_de ni rnam par shes pa'i ming can no/_/de yang yi ge lnga ste/_de sbyin zhes pa gnas bcu drug rnams su rnam par shes pa srog gi rang bzhin gyis rgyu ba'i phyir zhes pa ni nges pa'o/_/de bzhin du yi ge bco lnga'i nang nas gtso bo'i gzugs ha zhes
[\[254a.5\]]bya ba la sogs pa la/_ha zhes pa'i sgra tsam mo/_/des na kun nas sangs rgyas thams cad 'dus pa zhes pa ni rlung dang mkhris pa dang bad kan rnams gang bshad pa de thams cad rnal 'byor gyi rgyud do/_/thams cad du sangs rgyas zhes pa ni phung po dang khams dang skye mched rnams so/_/_
[\[254a.6\]]de rnams kyi 'dus pa ni sgra tsam mo/_/rang rig pa'i ye shes mtshon byar thim par bya zhes pa'i don to/_/de'i phyir sgra'i tshul las zhes bya ba la sogs pa ni rang rig pa gnyis med pa'i sgra tsam las stong pa dang snying rje dbyer med pa'i rang bzhin gyi sems byang chub kyi sa bon gyi rang bzhin
[\[254a.7\]]ye shes kyi sku'i mtshan nyid mchog tu mi 'gyur pa'i sbyor ba'o/_/l+ya ba phyis pa'i lnga ba'o/_/de yang ye shes kyi khams brtan par byas nas 'byung zhes sbyar ro/_/de ci zhe na/_gsungs pa/_sgra'i tshul las zhes pa ni sgra ni sgra tsam gyi tshul te A li kA le gnyis ngag tu brjod pa'i tshul gyi
[\[254b\]]
[\[254b.1\]]sngon du thos pa dang bsam pa dang bsgom pa la sogs pas rang rig pa'i ye shes bsgrubs te/_des rab kyi mthar thug pa de ni ye shes kyi sku rdo rje 'chang ste de ni dpyid du brjod do/_/dus thams cad gang du yang ma song ba ma 'ongs pa de nyid sgra tsam gyi sgra ni thig ler brjod do/_/ci'i phyir zhe
[\[254b.2\]]na/_gsungs pa/_'dir gang gi phyir sgra tsam gyi sgra ni gang la thog ma med pa de ni rnam pa kun gyi mchog dang ldan pa'i stong pa nyid thig le'o/_de nyid kyi bskyed pa'i sa bon dang bral ba'i phyir sgra tsam mo/_/des na sgra'i rang bzhin thig le'o/_/de yang shes bya'i rnam pa'i gzugs
[\[254b.3\]]can shes rab ma rdo rje phag mo'am bdag med ma 'byung ba ste sngon gyi smon lam gyi dbang gi rig pa bzang po kun gzhi rnam par shes pa sangs rgyas kyi gzugs khams gsum par sprul pa'i phyir zhes pa ste nges pa'o/_/de nyid kyis ni dam tshig ces bya ba la sogs pa ni khams
[\[254b.4\]]gsum gyi sems can rnams la dam tshig ces pa ni skad cig ma gcig la mngon par rdzogs par byang chub pa ston pa'o/_/de'i spyod pa zhes pa ni theg pa gsum la sogs pa'i chos ston par byed pa'o/_/de'i spyod yul zhes pa ni thos pa dang bsam pa la sogs pas byang chub
[\[254b.5\]]myur ches par thob pa'o/_/de bzhin du 'jig rten gsum du zhes bya ba la sogs pa ni 'di lta bu'i rnal 'byor pa ni rnyed par dka' ste gang la 'di lta bu'i bsam pa yod pa de ni de bzhin du brjod par 'gyur ro/_/thog ma zhes pa ni sgra tsam gyi dus su'o/_/dbus zhes pa ni da ltar de bzhin
[\[254b.6\]]gshegs pa rnams 'byung ba'i dus su'o/_/de bzhin du mtha' mar zhes pa ni thams cad kyi rang bzhin gyi chos rgyun mi 'chad par ji srid nam mkha'i mthar thug par sems can gyi don bya ba'i phyir yang dag par gnas pa ni rnal 'byor pa'i nges pa'o/_/'dir bsrub cing zhes bya
[\[254b.7\]]ba la sogs pa la/_'dir bsrub ni rnal 'byor gyi rgyud do/_/bsrub pa ni shes rab kyi rgyud do/_/ci'i phyir bsrub pa rnal 'byor yin zhe na/_'dir gang gi phyir shes rab kyi dngos po'i dbye bas sems kyi ting nge 'dzin rnams 'byung ba'i mtshan nyid do/_/des na de bsrubs pas bla na
[\[255a\]]
[\[255a.1\]]med pa thob ces pa'i don to/_/de bzhin du shes rab kyi rgyud rnams su thabs kyi dngos po'i dbye bas bsrub pas mtshon bya'i rgyu'i phyir zhes pa'i don to/_/de'i phyir 'di dag sbyor ba ni bsam gyis mi khyab pa'i gnyis med pa'i ye shes so/_/ji bzhin zhes pa ni 'di'i
[\[255a.2\]]rgyu dang 'bras bu sngags bzlas zhes bya ba la sogs pa'o/_/sogs pa'i sgra ni 'chad bzhin pa'i sbyor ba'i bsgom pa'o/_/de bzhin du zhes pa ni rgyud bshad kyis nyon zhes 'brel to/_/'dir rgyud ces pa ni shes rab dang thabs 'dus pa'i gnas su'o/_/bshad kyis zhes pa ni mtshon
[\[255a.3\]]bya'o/_/de yang nyon zhes pa ni khong du chud pa'o/_/de bzhin du rgyud kyi sgra ni gzhan rnams kyi rgyud yin pas na gzhan dbang ngo /_/bshad kyis zhes pa ni kun tu brtags pa'i rgyud do/_/nyon zhes pa ni yongs su grub pa'i rgyud do/_/rgyud de gsum gyi dgongs pas gang bsgrub bya dang
[\[255a.4\]]sgrub pa dang sgrub pa po rnams kyi rang bzhin rnam par rig pa tsam nyid do/_/des na rnam par mi rtog pa'i dngos po rnams la sgrub pa po 'jug par byed do/_/rnam par mi rtog pa yang bems po ma yin pa stong pa nyid bdag tu 'dzin pa med pa'i rnam par rtog pa'o/_/de yang med pas na rnam par
[\[255a.5\]]mi rtog pa bdag tu 'dzin pa dang bral ba de la de bzhin du gsungs so/_/rnam par rtog pa gang la la yid las byung bar 'gyur ba ni kun dor ba'i rang bzhin no/_/gang yang dga' dang bcas pa'i gzugs/_/snying ni dga' bar byed pa ni/_/de yang kun tu rtog pa tsam/_/de yang chags
[\[255a.6\]]dang bral ba'i tshul/_/gzhan yang de dang de gnyi ga_/srid pa yi ni dang po'i rgyud/_/kha cig gi ni yul la yang /_/rnam par mi rtog bdag dngos las/_/mya ngan 'das pa gzhan na med/_/yang gsungs pa/_nges pa la sogs don ni 'di/_/zab mo'i tshul ni dpa' bos gsungs/_/_
[\[255a.7\]]shes rab dman la rnam shes ni/_/gzung dang 'dzin pa'i rnam par snang /_/kha cig gnyis ka las grol ba'o/_/zab mos 'jig pa 'jigs byed pa'o/_/da ltar mar me bltam pa yi/_/'di yi rtse mo rgyun ni 'bar/_/mar khur nub pa'i sdong bu yang /_/mar khu zad pas sdong bu de/_/_
[\[255b\]]
[\[255b.1\]]ldog pa yi ni dus su thob/_/de bzhin du ni ye shes 'di/_/de ltar ma rig zad pa'i phyir/_/rnam shes 'di ni ldog 'gyur te/_mar me bzhin du mya ngan 'das/_/de bzhin du yang gsungs pa/_ma rig par ni gang brjod pa/_/rnam shes g.yo ba'i rgyu yis ni/_/gzhan dbang la sogs
[\[255b.2\]]sbyang ba'i phyir/_/rig pa bzang po de dag gsungs/_/'on kyang byis pa mkhas rnams kyis/_/rnam par rig pa rtag btags phyir/_/sngon po la sogs snang tshul gyis/_/zab mo'i tshul ni sun 'byin byed/_/kun rdzob dang ni don dam lam/_/bden pa gnyis kyi don gsungs pa/_/'di
[\[255b.3\]]ni zab mo'i tshul gsal ba/_/bla ma'i rim pas shes par bya/_theg pa gsum la mos pa yis/_/bstan pa rtsod pa'i dus kyi phyir/_/de rnams spyod pa la ni 'jug_/kun brtags la sogs rim pa bzhin/_/kun brtags dang ni gzhan gyi dbang /_/yongs su grub pa nyid
[\[255b.4\]]de bzhin/_/kha cig phyogs ni rnam bcas te/_/rnam pa med pa nyid du brtags/_/byis pa rnams kyi blo 'phel phyir/_/dngos po tsam zhig gzhag pa yin/_/kun brtags la sogs snang ba yi/_/rang bzhin du ni gsum min nam/_/de rnams mngon sum nyid du 'grub/_/mtshan
[\[255b.5\]]mo la sogs rim ji bzhin/_/ji ltar blo ni 'phel phyir yin/_/rang gi phyogs la mnyes par gsungs/_/lung dang tshad ma rgyas pa ni/_/'ba' zhig ma gsungs gzhan la'ang yod/_/zhi byed la sogs lha lnga po/_/de rnams rang rang lung rnams su/_/snang ba gsum ni yid ches
[\[255b.6\]]phyir/_/bum pa yi ni dpe bzhin du/_/'dir ni rtag tu bstan pa yin/_/gnyi ga yang ni spyod par mtshungs/_/stong pa'i phyogs la ni tha dad/_/ji ltar mi ni rigs bzhi yi/_/cha shas rnams la dbye ba med/_/de bzhin snang la sogs snang ba/_/sngon gyi sangs rgyas la sogs
[\[255b.7\]]gsungs/_/thun mong stong gsum rang bzhin phyir/_/snying stobs sogs yon tan sbyor las/_/sems can thams cad 'byung ba'i phyir/_/de ltar gang la dgos yod pa/_/de la bdag gis tshig 'di brjod/_/de ni don gsungs ma yin te/_/ci phyir 'dir brjod ces gsungs
[\[256a\]]
[\[256a.1\]]te/_/'dir ni kun brtags la sogs gang /_/khyod kyis brjod pa'i tshig ni nyid/_/skyes bu la sogs cha shas bzhin/_/de phyir thams cad thun mong nyid/_/snang ba la sogs snang gsum nyid/_/sngags kyi tshul la mtshungs med phyir/_/gang phyir dngos po
[\[256a.2\]]thams cad la/_/mu stegs rnams la mtshungs 'di yis/_/sngags kyi theg pa snying por 'gyur/_/dngos po kun gyi nang du 'dus/_/dngos po'ang de yi nang du 'dus/_/de bzhin 'dir ni man ngag gis/_/kun brtags la sogs snang ba gsum/_/tshig tsam phyir ni mtshungs pa
[\[256a.3\]]med/_/de ltar sngags kyi theg pa ni/_/theg pa gsum ni 'dus pa ste/_/chos bsdus la sogs pa ru ni/_/sna tshogs rnam par dag gsungs phyir/_/de bzhin 'dir ni man ngag las/_/gang phyir kha cig tu ni don/_/kun dga' bo ni phyag rdor zhes/_/shA ri'i bu ni byams pa
[\[256a.4\]]ste/_/rab 'byor kun tu bzang po'o/_/de bzhin maud gal gyi ni bu/_/nam mkha'i mdzod du brjod pa yin/_/de la sogs par shes par bya/_/dngos po gcig la sna tshogs pa'i/_/ming rnams sngon du 'gro ba ni/_/dngos po gcig la ming du ma'o/_/'on kyang theg pa gsum gsungs
[\[256a.5\]]pa/_/chos gang gis ni sems can rnams/_/sems kyi rnam rtog sna tshogs pa/_/rtsod pa tsam ni 'ba' zhig dang /_/blo 'phel ba ni nyid 'grub pa/_/gzhan rnams la ni phyir bzlog pa/_/de nyid kyis brtul sems can gyi/_/rgyu ni sngags kyi theg pa mchog_/rtsod pa'i dus
[\[256a.6\]]las gzhan pa yi/_/dus rnams la ni gtan dbab min/_/theg pa gsum gyis 'grub 'gyur ba/_/skye ba snga mar rtogs phyir ro/_/'on kyang gsang sngags theg chen las/_/ma rtogs dngos grub rnyed mi 'gyur/_/de yang sngon du mos pa yis/_/nyan thos sems kyis sbas pa
[\[256a.7\]]yin/_/de phyir rdzogs ldan sogs dus su/_/sngags kyi theg pa snying la gnas/_/skye ba 'bum phrag dus nas su/_/de ma rtogs par dngos grub med/_/gnyi ga'i mtha' la brten nas ni/_/byang chub dam pa gsungs pa yin/_/de ltar kun brtags la sogs kun/_/man ngag
[\[256b\]]
[\[256b.1\]]gi ni nang du 'dus/_/de las byung ba'i snang ba ni/_/'dus byas tha mal pa ru 'dod/_/'dus byas rnal 'byor ma yis gsungs/_/byis pa rnams kyi tha mal gsungs/_/'dus byas snang ba 'ba' zhig min/_/gang cung zad kyi don dam pa'i/_/phyogs dang gar mkhan grangs med pa/_/de dag
[\[256b.2\]]thams cad 'byung ba nyid/_/ma rig pa yang der zad 'gyur/_/rig pa bzang po yi ni rgyu/_/shes dang shes bya dag mi g.yo/_/gzhan du sangs rgyas rnyed mi 'gyur/_/de yang 'dus byas sgom pa pos/_/rnam par mi rtog de kho na/_/de ni med cing de yang med/_/bdag la brjod du med
[\[256b.3\]]pas brgyan/_/rnam grangs sbyor las sangs rgyas 'byung /_/de ltar snying rje la dmigs pa'i/_/blo ldan nan tan shes bya ba/_/sems can rnams la phan pa'i phyir/_/byis pa bzhin du yang dag spyad/_/gang yang mu stegs pa rnams kyis/_/rtag tu snang ba'i ming nyid kyis/_/dus tsam
[\[256b.4\]]nye bar mtshon pa nyid/_/dam pa'i don ni dngos po min/_/de rnams rig pa mi shes pas/_/'dir ni lta ba nyams pa nyid/_/gang yang rigs pas shes pa ni/_/de nyid sangs rgyas gzhan du min/_/dam ba'i don gyi lta ba yis/_/sangs rgyas pa ni myang 'das 'gro/_/lta ba gzhan nas
[\[256b.5\]]sems can yang /_/dam pa'i dngos pos grol bar 'gyur/_/de bzhin du phyi dang nang du rnal 'byor bskyed pa bstan pa'i phyir/_skye gnas zhes bya ba la sogs pa gsungs te/_skye gnas zhes pa ni lte ba'i dbus su'o/_/rtsa gnyis zhes pa ni la la nA dang ra sa nA gnyis so/_/khu ba zhes
[\[256b.6\]]pa ni kun rdzob kyi byang chub kyi sems so/_/de bzhin du rang 'byung yang shes par bya'o/_/de dag ces bya ba la sogs pa la chos kyi dbyings zhes pa ni a wa d+hU tI'o/_/'dus pa yin zhes pa ni rtsa gnyis 'dus pa'i phyir ro/_/don dam pa'i yul la ni sgra'i tshul lo/_/de bzhin du yang snying
[\[256b.7\]]stobs la sogs pa tshigs su bcad pa phyed kyis nang du bskyed pa ston pa'i phyir ro/_/'byung ba'i gnas ni chos kyi dbyings skye gnas so/_/de'i phyir rtsa las bsam gyis mi khyab la bsam du med pa 'byung ste/_snying stobs dang /_snang ba dang /_lus dang /_sems dang /_stong pa dang /_
[\[257a\]]
[\[257a.1\]]zla ba dang /_shes rab dang /_mtshan mo dang /_gzhan dbang dang oM dang AH'o/_/de bzhin du rdul dang /_snang ba mched pa dang /_ngag dang /_sems las byung ba dang /_shin tu stong pa dang /_nyi ma dang /_thabs dang /_nyin mo dang /_kun brtags pa dang
[\[257a.2\]]a dang hrIH'o/_/de bzhin du mun pa dang /_snang ba thob dang /_yid dang /_ma rig pa dang /_stong pa chen po dang /_sgra gcan dang /_yang dag par sbyor ba dang /_mtshams dang /_yongs su grub dang /_hUM dang phaT do/_/ye shes de rnams kyi rang bzhin rnams su lus dang ngag dang sems
[\[257a.3\]]kyi bdag nyid grangs med pa sangs rgyas kyis rang bzhin du dgongs pa'o/_/'byung ba las gyur pa'i de rnams la srid par 'byung bar brjod do/_/ci'i phyir zhe na/_de'i rang bzhin nyid kyis na zhes gsungs pas sangs rgyas kyi rang bzhin nyid do/_/de nyid du gsungs pa/_snying stobs
[\[257a.4\]]zhes bya ba la sogs pa'i tshigs su bcad pa phyed kyis de'i don bshad de sngon gyi bag chags kyis bsod nams nye bar spyod pa'i phyir ma dang pha sbyor ba sngon du gsungs so/_/dngos po zhes pa ni kun gzhi rnam par shes pa de la de bzhin du gsungs so/_/de bzhin bshang gci zhes bya ba la
[\[257a.5\]]sogs pa la/_rdo rje can zhes bya ba ni rdo rje sems dpa'i sprul pa'i sku'i lus can no/_/brjod ces pa ni sbyor ba'o/_/rus pa zhes bya ba la sogs pa ni go sla'o/_/rnam gnyis las byung zhes pa ni pha dang ma'i khams kyi dbang gis sam byang chub sems dang srog las srog tu sems kyi rang bzhin
[\[257a.6\]]gyi mtshan nyid rnam pa mang po'i phyir ro/_/de bzhin du gcig ces pa ni rang rig pa'i sgra'i bde ba'o/_/du ma zhes pa ni sprul pa'i sku'o/_/de yang byang chub sems dpa' rnams kyi rang bzhin gyis gnas pa rdo rje can ye shes kyi sku rdo rje 'chang ngo /_/de yang rtsa'i zhes bya ba la sogs
[\[257a.7\]]pa rnal 'byor pa rnams dang da ltar gyi dus su'o/_/rgyu ba zhes pa ni rgyas par ni rtsa stong phrag bdun cu rtsa gnyis rnams la rlung stong phrag nyi shu rtsa gcig dang drug brgya rnams rgyu'o/_/des na rtsa stong phrag bdun cu rtsa gnyis kyi chas gang dus des ni 'di bya ba'o/_/de ci zhe na/_de'i zhes gsungs
[\[257b\]]
[\[257b.1\]]te/_rtsa stong phrag bdun cu rtsa gnyis rnams kyi rtsa re re la'o/_/sgo zhes bya ba ni 'og dang steng du sgo gnyis su 'gyur ba'o/_/de'i gnyis zhes pa ni 'og dang steng las gang du rgyu ba ni spro ba'i dus su'o/_/'og gi sgo nas rgyu ba ni sdud pa'i dus so/_/de dag gi zhes pa ni g.yon dang g.yas su
[\[257b.2\]]srog 'pho ba'i dus su'o/_/'dus dus su zhes pa ni rtsa rnams kyi phan tshun srog rgyu ba'i dus su'o/_/lha zhes pa ni a wa d+hU tIr 'pho ba'i phyir thig le'i mtshon pa nyid rang bzhin med pa rlabs med pa'i ting nge 'dzin nye bar dmigs par 'gyur ro/_/des na 'gyur zhes pa ni bdag nyid rdo rje 'chang
[\[257b.3\]]du 'gyur zhes dgongs so/_/da ni gong du 'pho ba'i sbyor bas gtum mo'i sbyor ba'i dngos po bstan pa'i phyir/_steng gi sgo zhes bya ba la sogs pa ni 'dir rtsa thams cad rgyu ba'i phyir de'i gang du bskyed pa'i gnas der sgo gcig tu 'gyur ro/_/de ni spyi bo'i gnas steng gi sgo zhes brjod do/_/_
[\[257b.4\]]de nyid kyi srog rgyu ba'i bu ga ni 'og gi sgo'o/_/de nyid kyi 'og gi sgor rnam par shes pa srog gi sbyor ba la gnas so/_/steng gi sgo ru zhes pa ni skye ba'i gnas su'o/_/khams rnams zhes pa ni lus kyi gong bu'i ba spu dang pags pa la sogs pa'i khams rnams kyi gnas rnams su'o/_/_
[\[257b.5\]]'jug par bsam zhes pa ni rnam par shes pa dang ldan pa'i srog gi rlung bsam par bya'o/_/rnal 'byor pa zhes pa ni sems so/_/rtsa rnams thams cad ces pa ni rtsa'i rnal 'byor ma rnams kyi'o/_/'dus pa zhes pa ni thim par 'gyur ba'o/_/des na steng sgor zhes pa ni sngon gyi tshul gyis
[\[257b.6\]]bskyed pa'i gnas su'o/_/de nyid kyis na ni'i sgra ni nges par gzung ba'o/_/de zhes pa ni der ro/_/lus zhes pa ni lus la'o/_/rtag tu zhes pa ni rgyun mi 'chad par ro/_/rdo rje can zhes pa ni ye shes kyi khams so/_/rtag tu gnas zhes pa ni khams bzhi'i nang du 'dus par gnas so/_/de las ni mi
[\[257b.7\]]bskyod pa'o/_/da ni de bzhin du snying gar ro/_/s+thi ni rang 'byung gi me tog go/_/ta ni khu ba nyid do/_/de bzhin du steng zhes bya ba la sogs pa ni de'i steng gi sgo la 'khrul 'khor gsum mo/_/sgo dgu zhes pa ni rtsa dgus yongs su bskor ba'o/_/de yang ci zhe na/_de la kye bcom ldan 'das zhes
[\[258a\]]
[\[258a.1\]]pa ni zhus pa'o/_/de yang sngon gyi tshig gi rjes su 'gro ba rtag tu bzhugs zhes pa dang 'brel to/_/de la bka' stsal pa zhes pa ni bstan pa'i slar bshad pa gsungs pa'o/_/ci zhe na/_gsungs pa/_gsum zhes bya ba la sogs pa ni 'dir 'khrul 'khor gyi sgras ni rtsa
[\[258a.2\]]so so rnams kyi bskyed pa'i gnas rnams su lus dang ngag dang sems kyi dbye bas smig rgyu'i skud pa bzhin rtsa gsum 'khrul 'khor gyi gzugs 'khyil pa'i rnam pa nyid du gnas te/_de nyid sum 'khyogs thong pa'i cha byad rdo rje sems dpa' ye shes kyi khams su brjod do/_/de la
[\[258a.3\]]chung ngu zhes pa ni oM 'jug pas sa 'og gnas ma rnams bskyed pa'o/_/de bzhin du 'bring zhes pa ni AH gnas pa'i phyir sa spyod rnams bskyed pa'o/_/de bzhin du mchog ces pa ni hUM ldad pa'i phyir mkha' spyod rnams bskyed pa'o/_/de bzhin du dkyil 'khor gsum dang /_lam gsum
[\[258a.4\]]dang /_mig gsum dang /_sku gsum dang /_thar pa gsum dang /_'jig rten gsum dang /_srid pa gsum dang /_de kho na nyid gsum dang /_dus gsum dang /_thun mtshams gsum dang /_khams gsum dang /_'gro ba gsum dang /_pho brang gsum dang /_sa bon gsum
[\[258a.5\]]dang /_gru gsum dang /_gnas gsum dang /_yon tan gsum dang /_yi ge gsum dang /_snang ba gsum dang /_rang bzhin gsum dang /_khams gsum dang /_zhal gsum dang /_thab khung gsum dang /_gzugs gsum gyi rim pas grangs med par 'gyur ro/_/de ltar
[\[258a.6\]]dkyil 'khor la sogs pa rnams la ka ba gcig ces pa la sogs pa ni rkang pa nas mgo'i bar du nor las rgyal zhes pa'i rlung lus thams cad kyi rten no/_/de nyid kyi sgor dgu zhes pa ni nor las rgyal zhes pa la snal ma phra mo sgo dgu'i bdag nyid srog la sogs pa'i rlung rgyu ba de la de skad ces
[\[258a.7\]]bya'o/_/rags pa zhes pa ni srog la sogs pa rlung lnga rnams phung po lnga'i rang bzhin dkyil 'khor lnga'o/_/de rnams kyi lhag pa'i lha zhes pa ni/_rnam par snang mdzad la sogs pa'i de bzhin gshegs pa lnga'o/_/de bzhin du bug zhes bya ba la sogs pa ni snal ma phra mo rnams sbom po nyid
[\[258b\]]
[\[258b.1\]]du 'gyur ro/_/bu ga zhes pa ni mig la sogs pa'i sgor son pa'o/_/dgu zhes pa ni ka ba gcig dgu'i bdag nyid do/_/de rnams re res gsum gsum gyi bu ga rnams so/_/de nyid du gsungs pa tha ma la zhes bya ba la sogs pa 'dir tha ma ni 'jug pa'i phyir oM zhes pa lus kyi sgor lus la khyab
[\[258b.2\]]par byed pa'i phyir ro/_/de nyid kyis ni sbom po zhes pa ni sa la sogs pa'i dkyil 'khor rgyu ba'i spyan ma la sogs pa'o/_/lha mo rnam par sprul zhes pa ni bshang ba dang /_gci ba dang /_shel dang /_rang 'byung dang /_khu ba nam mkha'i khams can te/_de rnams kyi lus su sprul zhes pa'i
[\[258b.3\]]don to/_/de yang sems ldan zhes pa la sogs pa rnal 'byor pa'i mthar thug pa'i ming gi rnam grangs kyis lnga ste khams lnga'i rang bzhin gyi phyir ro/_/de bzhin du rtag tu zhes pa ni yi ge gnyis kyi sgo'i mchog gtan la phab pa'o/_/de yang ngag gi sgo dus rnams kun du 'gro ba zhes pa'i tshig
[\[258b.4\]]gi khyad par gyis te/_des na 'gro ba sems kyi rnam par rtog pa las sems las byung ba'i tshig go/_/de nyid kyis na brtags pa'i rgyud do/_/de ltar zhes bya ba la sogs pa/_rkang gcig ces pa skyes bu'i khyad par ro/_/rkang bzhi zhes pa ba lang dang rta dang ma he la sogs pa'i khyad par ro/_/_
[\[258b.5\]]sogs pa'i sgras ni rkang gnyis la sogs pa bsdu'o/_/de rnams kyi rlung la sogs pa zhes pa ni 'chad bzhin pa'i dkyil 'khor rgyu ba'i phyir ro/_/sogs pa'i sgra yang dkyil 'khor lnga po nyid do/_/'gro ba zhes pa ni dus de'i tshe skyes pa dang yul 'khor dang rgyal po'i gnas la sogs
[\[258b.6\]]par brtag pa'i phyir ro/_/de'i rang bzhin du 'byung ngo /_/de bzhin du rlung ni rnam pa bzhi zhes pa rlung yang rlung gcig gi khyad par la dbang chen la sogs pa rnam pa bzhir brjod do/_/de ci zhe na/_gsungs pa/_sems zhes bya ba la sogs pa la/_gnas pa zhes pa ni sngon du rtag tu yi
[\[258b.7\]]ge gnyis kyi don gsungs so/_/de ltar gnas zhes pa ni sgras brjod do/_/de ltar gnas zhes pa ni/_sems can gyi rigs te de yang rnam pa gnyis so/_/de la thim pa la sogs pa bstan pa dang /_bshad pa khong du chud par bya ste/_'dir gang thim pa yang yul thams cad la nye bar
[\[259a\]]
[\[259a.1\]]mtshon pa'i phyir ro/_/de bzhin du bshad pas thim pa rtag tu zhes pa ni dngos po thams cad kyi nang du 'dus pas dus thams cad du yang ma song zhes pa'i don to/_/de bzhin du 'jug pa'i cho ga ni dbang po drug yul la 'jug par bstan to/_/'dir bshad pa 'jug pa
[\[259a.2\]]dang /_'gro ba dang sems can thams cad la zhes pa ni dngos po thams cad mthong ba'i phyir de'i tshe de'i rang bzhin nyid kyi phyir ro/_/de nyid kyis na de rnams la thim pa'i phyir 'gro ba zhes pa skye ba'i mtshan nyid do/_/de bzhin du yang 'jig rten pa dang 'jig rten las 'das pa'i 'gro ba'o/_/_
[\[259a.3\]]gang yang 'jig rten pa de ni byis pa rnams bems po'i blos rtogs pas 'gro ba drug gi 'khor ba rnams su 'gro'o/_/gang yang 'jig rten las 'das ba de ni 'phags pa rnams rtag tu bems po'i ma yin pa'i blo'i khyad par gyis rtag tu dam pa la spyad pa'i mtshan nyid kyis bde 'gro
[\[259a.4\]]zhing nga rgyal med par 'gro ba'o/_/des na sangs rgyas kyi 'jig rten dga' ldan la sogs pa rnams su 'gro'o/_/de ltar zhes bya ba la sogs pa ni go sla'o/_/de nas 'khor lo bzhi'i rab tu dbye bas dkyil 'khor lnga rgyu ba bstan pa'i phyir/_me dang zhes bya ba la sogs pa gsungs te/_
[\[259a.5\]]'dir me'i dkyil 'khor gos dkar mo'i rang bzhin mgrin pa'i 'khor lo nas rgyu ste/_g.yon dang g.yas kyi sna khung nas steng du rgyu'o/_/de bzhin du rlung gi dkyil 'khor ni dpral ba'i 'khor lo nas sna'i bu ga gnyis ka'i logs nas rgyu'o/_/de bzhin du dbang chen gyi dkyil 'khor
[\[259a.6\]]ni lte ba'i 'khor lo nas thad ka zhes pa mdun drang por rgyu'o/_/chu'i dkyil 'khor ni snying ga'i 'khor lo nas 'og tu 'gro bas rgyu'o/_/nam mkha'i dkyil 'khor ni dkyil 'khor bzhi dang mnyam por rgyu'o/_/de nyid kyis na gsum pa zhes bya ba la sogs pa ni go sla'o/_/'di rnams
[\[259a.7\]]kyi log pa'i dngos po gsum ste/_rnam snang zhes bya ba la sogs pa ni dkyil 'khor rnams kyi lhag pa'i lha'i rang bzhin gyis sangs rgyas lnga'i rlung las bskyed pa'i phyir ro/_/steng gi sgo ru zhes pa ni rtsa rnams bskyed pa'i gnas rnams su lus kyi khams la rlung mi g.yo ba'o/_/de bzhin
[\[259b\]]
[\[259b.1\]]du 'og tu zhes pa ni sna'i bu ga la sogs pa nas byung nas zad pa'i phyir ro/_/de rnams rnam par gnas zhes pa ni rlung rgyu ba nyid kyis na de bzhin gshegs pa rnams yang dag par gnas so/_/de nas steng du gshegs gsol zhes pa ni spyi bo nas bskyed pa'i rnams su bla ma'i man ngag gis
[\[259b.2\]]stong pa'o/_/de bzhin du spyan drangs zhes bya ba la sogs pa ni sems las byung ba rnams kyi dngos po rnams la'o/_/rtag tu zhes pa ni dus thams cad du'o/_/'gro ba zhes pa ni yul dang yul can rnams la 'gro ba'o/_/de bzhin du ji lta bu'i rang bzhin gyi tshig mkha' 'gro ma zhes bya ba
[\[259b.3\]]la sogs pa ni go sla'o/_/de ltar gsungs pa/_thams cad ni bcom ldan 'das kyi bka' yin te/_des na yang sdud pa po bdag nyid kyi nyes pa bsal ba'i don du 'di ni zhes bya ba la sogs pa bcom ldan 'das de nyid ston pa'i phyir zhes dgongs so/_/da ni bdag med ma la sogs
[\[259b.4\]]pa'i rnal 'byor ma rnams kyi zhu ba sna tshogs pa bstan pa'i phyir/_/de nas zhes bya ba la sogs pa gsungs te/_de nas zhes pa ni rdo rje snying pos dris pa zhus pa'i rjes su bcom ldan 'das la lha mo rnams kyis mchod pa byas nas de nas bcom ldan 'das mnyes nas/_sems dpa'
[\[259b.5\]]chen po zhes pa longs spyod rdzogs pa'i sku can de la tshig 'di zhus pa ste/_de yang bstan te zhes pa nas bdag la bshad du gsol ba'i bar du zhus pa'o/_/de nas bcom ldan 'das kyis bka' stsal pa zhes pa ni nyon cig ces pa la sogs pa bstan pa dang bshad pa sna tshogs pa rab tu
[\[259b.6\]]byed pa 'di nas rab tu byed pa gnyis pa'i mthar thug pa ni bcom ldan 'das kyi lan gyi tshig go/_/de bzhin du gnas 'di zhes bya ba la sogs pa la/_mkha' 'gro ma zhes pa ni rab gtum mo la sogs pa nyi shu rtsa bzhi shes par zhes pa ni nges pa'o/_/gzhan ni go sla'o/_/'on kyang
[\[259b.7\]]'chad bzhin pa slar bshad pa gsal ba nyid kyis na 'dir ma bshad do/_/kha sbyor thig le'i rgyud kyi rgyal po'i rtog pa drug pa'i rab tu byed pa dang po'i rgya cher 'grel pa yang dag pa'i lta ba'i dran pa'i snang ba gzhung bstan pa ste dang po'o//_//da ni rtsa ba'i 'khor lo ji ltar
[\[260a\]]
[\[260a.1\]]byung ba'i gnas bstan pa'i phyir/_de nas zhes bya ba la sogs pa gsungs te/_gzhan yang zhes pa ni rnal 'byor pa'i lus kyi'o/_/de nyid kyis na de bzhin gshegs pa'i sku'i khyad par skyes bu chen po'i phyir ro/_/de bzhin du snying ga'i dbus zhes bya ba la sogs
[\[260a.2\]]pa ni 'dir rtsa stong phrag bdun cu rtsa gnyis po rnams kyi re re'i snying por rtsa'i 'khor lo sdom pa'i dbye bas shin tu phra ba'i dus brjod do/_/pad+ma zhes pa 'dir pad+ma'i skra ni sa'o/_/de yang 'dab ma brgyad ces pa ni zhing brgyad kyi rtsa'o/_/lte bar babs zhes pa ni thams cad nam mkha'i rnam
[\[260a.3\]]pa'o/_/de'i dbus su son pa'i rtsa zhes pa ni snying rje'i rgyun gyi chags pa chen po rgyun mi 'chad pa'i rtsa mar me'i rgyun bzhin no/_/de nyid kyis na mar me lta bu'i gzugs can no/_/de bzhin du de yang chu shing zhes bya ba la sogs pa la/_kha ni thur du zhes pa ni rtsa thams cad dang yul dang yul can
[\[260a.4\]]las bdud rtsi'i ro dgug ste/_sems kyi chu shing gi me tog bzhin ro gcig par gyur pas mdun du dmigs bzhin pas srid pa dang mya ngan las 'das pa'i gzugs kyi phyir ro/_/de bzhin du de'i dbus zhes pa ni rtsa ba'i chags pa'i rtsa rnams kyi dbus su'o/_/gnas pa'o zhes pa ni rnam par
[\[260a.5\]]rtog pa mtha' dag spangs pa'i phyir dpa' bo rdo rje lta bu'i srog go/_/yungs kar sbom po'i tshad tsam zhes pa ni don dam pa'i byang chub kyi sems thig le'i gzugs hUM ngo /_/ji ltar rdo rje nor bu'i rtse mo nas khu ba'i thig le 'dzag pa pad+mar hUM ltung pa de'i bar la lhan cig skyes pa rnams so/_/de ltar
[\[260a.6\]]sna'i rtse mo nas srog yungs kar tsam srog ring po 'gro ba'o/_/des na 'gro ba hUM mi shigs pa srog sa bon zhes sbyar ro/_/'dzag pa yin zhes pa ni byang chub kyi sa bon mi 'dzag pa'o/_/de yang bsam gtan zhes bya ba la/_ba zhes pa ni rdo rje'i dbus/_/rtag tu 'dod pa la rol ba/_/'gro dang
[\[260a.7\]]'ong la sogs pa yi/_/de tshe dgyes pa'i rdo rje bzhugs/_/sa zhes pa ni tshig kun tu/_/rnal 'byor ma yi gnas rgyas pas/_/skye ba dang ni 'jig 'joms phyir/_/rgyu ba'i spyod pa la ni spyod/_/ta zhes pa ni snal ma stong /_/bdun cu rtsa gnyis go rims las/_/de yi dbus gnas dpa' bo
[\[260b\]]
[\[260b.1\]]ni/_/ze'u 'bru gsang ba'i spyod yul can/_/de bzhin til ka zhes pa la/_/ta ni a sngon 'gro ba yis/_/chu la rlung ni thim pa nyid/_/der gnas pa yi skyems par byed/_/lus kyi tshogs kun rnams la khyab/_/la zhes pa ni sa lho ru/_/a yi pha rol tu ni ra/_/des na me dang mnyam par
[\[260b.2\]]gnas/_/sa yi rnam pa dang ni sems/_/ka ni nam mkha'i gzugs kyis ni/_/phung po lnga la yang dag gnas/_/thams cad du ni bdag med nyid/_/des na bdag nyid ma ru grags/_/de bzhin du las kyi rlung zhes bya ba la sogs pa ni rtsa so so rnams kyi nang rnams su dpyid kyi thig le yang
[\[260b.3\]]dag par gnas te/_slar la yang dpyid kyi thig le'i nang du las zhes bya ba la sogs pa sna chu 'bab pa ste zhes pa'i mthar thug pa khong du chud par bya'o/_/gzhan dag ni go sla'o/_/kha sbyor thig le'i rgyud kyi rgyal bo'i rtog pa drug pa'i rab tu byed pa gnyis pa lus la rtsa dgod pa zhes pa'i rgya
[\[260b.4\]]cher 'grel pa yang dag par lta ba'i dran pa'i snang ba zhes pa'i gzhung bstan pa ste gnyis pa'o//_//da ni lus kyi dkyil 'khor gyi rgyu dang 'bras bu bstan pa'i phyir/_nang gi zhes bya ba la sogs pa gsungs te/_sogs pa'i sgras ni 'khor lo bzhi dang dkyil 'khor rnams la
[\[260b.5\]]sogs pa las zhus pa bsdus pa'o/_/ci lta bur 'gyur zhes pa ni rnam pa gang gis 'gyur zhes pa'i don to/_/bde ba chen pos zhes pa ni bde ba chen po las mnyam par 'tshal ba'o/_/bdag la bshad du gsol zhes pa ni bdag med ma bdag la bshad du gsol ba'o/_/der bcom
[\[260b.6\]]ldan 'das kyis bka' stsal pa zhes pa ni lan gyi tshig go/_/he ru ka zhes bya ba la sogs pa ni he ru ka la sogs pa'i lha rnams so/_/sogs pa'i sgras ni gau rI la sogs pa'am mkha' 'gro ma la sogs pa bsdu'o/_/rtsa'i gzugs ni zhes pa ni rnal 'byor pa thams cad kyi rang bzhin he ru
[\[260b.7\]]ka'o/_/de nyid kyis na shin tu bsdams pa ste de rnams sdom pa'i phyir zhes pa'i don to/_/de bzhin du lus kyi zhes bya ba la sogs pa ni dkyil 'khor thog ma tha ma'i rang bzhin nyid do/_/de yang sgo bzhir ldan zhes pa'i don ni go sla'o/_/'on kyang rtsa sum cu rtsa gnyis po rnams kyi rtsa re re'i nang
[\[261a\]]
[\[261a.1\]]du snying gi rtsa rnams khong du chud par bya'o/_/de nyid kyi na da dung zhes bya ba la sogs pa gsungs te/_rnal 'byor ma rnams the tshom skyes nas zhus zhes pa'o/_/'dir gal te re zhig rtsa phra ba'i yang phra ba de'i tshe chos la sogs pa sku bzhi'i gzugs kyis ji ltar rol zhes sbyar
[\[261a.2\]]ro/_/de rnams zhes pa ni chos la sogs pa rnams kyi'o/_/dbye ba zhes pa ni rab tu dbye ba'o/_/mi 'tshal zhes pa ni shin tu phra ba'i rnam par shes pa shes par bya ba nyid do/_/de'i phyir bde ba chen pos bshad du gsol zhes so/_/rim pa min pas bde ba chen po'i ye shes kyi sku'i nang du sku
[\[261a.3\]]gsum yang dag par gnas zhes dgongs so/_/de bzhin du de las byung ba'i bcom ldan 'das kyis bka' stsal pa zhes pa ni bde ba chen po nyid la rnal 'byor pa rnam par gnas pa'i phyir rab tu rtogs pa'i tshul lo/_/de la mgo zhes pa ni mgo'i nang nas lte ba la thug par sngon du gsungs
[\[261a.4\]]pa'i a wa d+hU tI'i nang du 'khor lo bzhi'o/_/de yang snying zhes bya ba la sogs pas mgrin pa la thug par e'i dbus su waM lta bu'i zhes pa de'i rang bzhin gyi phyir ro/_/de bzhin du de nyid kyi lte ba zhes bya ba la sogs pa ni go sla'o/_/sprul pa'i 'khor lo la sde tshan brgyad ces pa ni thung ngu dang
[\[261a.5\]]ring po'i dbye bas shes rab dang thabs kyi bdag nyid yi ge gnyis gnyis te/_de yang a la sogs pa nyis 'gyur du byas pa dang /_de bzhin du ka la sogs pa nyis 'gyur nyid gnas lnga bcu la'o/_/de bzhin du gnas bcu la/_oM shaM shaM th+ha y+ya th+ha'o/_/de bzhin du ring ba'o/_/de bzhin
[\[261a.6\]]du mtshams bzhir a A aM aH'o/_/de ltar drug cu rtsa bzhir srog nang gi rang bzhin sprul pa can du rtogs par bya zhes dgongs so/_/de bzhin du 'khor lo gsum rnams la yang man ngag gis shes par bya'o/_/dbyangs yig lnga zhes pa ni dbus su mi shigs pa'i gnas su a'o/_/_
[\[261a.7\]]shar dang lho dang nub dang byang rnams su rim pa bzhin du i r-i l-i u'o/_/de bzhin du me la sogs pa'i mtshams rnams su ya ra la wa'o/_/de bzhin du longs spyod rdzogs pa'i 'khor lo la cha zhes pa ni/_a A aM aH'o/_/de bzhin du bde ba chen po'i 'khor lo la zla ba nyi ma zhes pa
[\[261b\]]
[\[261b.1\]]ni A li dang kA li phreng gnyis so/_/gzhan ni go sla'o/_/de bzhin du dpa' bo rnal 'byor ma rnams kyi zhes pa ni yi ge thung ngu ni shes rab bo/_/yi ge ring po thabs su gsungs pa'i rim pas de rnams kyi 'gro ba dang 'ong ba nges par bcings pa'i phyir ro/_/'od gsal ba'i go 'phang la gnas
[\[261b.2\]]pa'i rnal 'byor la sngon du goms pas phyi dang nang sgyu ma lta bur shes te de nyid kyis na 'gog pa'i chos nye bar dmigs pas nye bar dmigs par bya zhes pa ni nges pa'o/_/da ni 'khor lo bzhi'i tshul gyis dbyangs dang gsal byed kyi rab tu sbyor ba'i cho ga bstan pa'i phyir/_'char dang zhes
[\[261b.3\]]bya ba la sogs pa gsungs te/_'dir slar yang srog 'jug pa dang 'byung ba 'gog pa'i don to/_/de'i phyir 'char zhes pa ni 'od gsal ba'i ting nge 'dzin la gnas pa'i rnal 'byor pa rang byin gyis brlab pa sgyu ma lta bu la gnas pas shin tu nyal ba'i gnas skabs las sad pa
[\[261b.4\]]rmi lam bzhin du mthong ba'o/_/de sad pa 'ba' zhig gi rgyus sprul pa'i skur gnas te de ltar 'od gsal ba las rang byin gyis brlab pas dpa'o/_/de nyid kyis na gnyis kyi tshig tu bya'o/_/de bzhin du sprul pa'i sku la gnas pas kyang gnyis med pa'i ting nge 'dzin la gnas pa'i phyir de'i
[\[261b.5\]]sbyor ba brjod de/_g.yas zhes bya ba la sogs pa ni 'dir mi bzad pa'i phyir g.yas dang g.yon zhes pa ni sngon du gsungs pa'i 'khor lo rtsibs bcu gnyis kyi rang bzhin de'i g.yas dang g.yon gyi logs su dbyangs kyi ming can 'pho ba bcu gnyis po rnams lte ba'i gnas su rgyu'o/_/_
[\[261b.6\]]de yang steng bltas zhes pa ni srog gang du skyes pa der thim zhes sbyar ro/_/de yang steng gi sgor stong bzhin pas gnas so/_/'dir gsungs pa/_steng dang 'og gi sbyor ba yis/_/dal zhing dal bas 'gro byas te/_/'dir ni grangs dang dus dag dang /_/dpyad pa yis ni dmigs
[\[261b.7\]]par bya/_/nye bar dmigs pa shes med pa/_/chu shing snying po lta bu ni/_/cung zad med cing ci yang med/_/bag chags kyis ni sangs rgyas 'dod/_/de phyir tshig gi sbyor ba yis/_/A li dang ni kA lir brjod/_/de yang steng du bltas zhes bya/_/brjod du med pa'i rgyu yis so/_/_
[\[262a\]]
[\[262a.1\]]zhes pa ste nges pa'o/_/de bzhin du de rnams ka la sogs pas bskor zhes pa ni rim pa min pas 'khor lo bzhir bskor ba'o/_/'dir ci'i phyir zhe na/_gang gi phyir/_ka zhes pa ni ka'i phreng ba'o/_/sogs pa'i sgras ni a la sogs pa'i phreng ba bzung ngo /_/_
[\[262a.2\]]de nyid kyis na 'khor lo bzhi las rgyu ba des na bskor ba'i dbyangs yig bcu gnyis srog gis thim pa de'i tshe de rnams ka la sogs pa 'khor lo bzhi la gnas pas bskor ba'o/_/'og tu bltas pa zhes pa ni ji ltar sems can thams cad rnams kyi tha mal pa'i gnas skabs su sna'i bu ga dag
[\[262a.3\]]las rgyu ba ni las ngan pas so/_/de bzhin du sangs rgyas rnams kyi yang de ltar shes par bya'o/_/'on kyang gzung ba dang 'dzin pa dang bral ba yang sems can gyi don bya ba'i phyir rgyu zhes pa ste nges pa'o/_/de bzhin du 'og gi cha ru sdud cing steng gi char spros pa'o/_/de nyid kyis na k+Sha zhes pa ni
[\[262a.4\]]bsrung bar brjod ces pa ni rnam par mi rtog pas dngos po thams cad bsdus pa 'og gi cha zhes pa'i mthar thug pa de la de skad ces bya'o/_/dkris pa zhes pa ni sems chos kyi dbyings su dmigs zhes dgongs so/_/de bzhin du nyin mo dang mtshan mo'i rab tu dbye ba gsal bar bstan pa'i
[\[262a.5\]]phyir gang tshe zhes bya ba la sogs pa gsungs te/_'dir gang gi tshe mgrin pa zhes pa ni srog skyes pa'i bu ga'i rtsa'o/_/chags pa chen po zhes pa ni rang rig pa'i bde ba'i gzugs kyis te/_zla ba zhes pa ni dbyangs yig bcu gnyis 'pho ba'i gzugs can byang chub sems kyi thig le rnams
[\[262a.6\]]te/_de tshe longs spyod rdzogs pa zhes pa ni de'i dus su gang rnal 'byor pa rnams kyi rang gi rang bzhin du 'gyur ro/_/des na sangs rgyas rnams kyi zhes pa ni nye bar mtshon pa tsam mo/_/'on kyang byang chub sems dpa' rnams kyi'o/_/sku'i mchog ces pa ni lhan cig skyes pa'i skur 'gyur te de'i
[\[262a.7\]]tshe rang bzhin du skye ba'i phyir ro/_/de bzhin du sna rtser zhes pa ni lnga pa'i don la bdun pa'o/_/de nyid kyis na ni'i sgra ni gang gi phyir don to/_/sna'i rtse mo nas so/_/de'i tshe 'di zhes pa ni byang chub sems kun rdzob las te/_de nyid rdo rje'i rtse mor gang tshe gnas/_/zhes pa ni nya'i mtha'i nag po'i tshes
[\[262b\]]
[\[262b.1\]]gcig gi mtshan mo'i mtshams su yang rdo rje nor bu rang rig pa'i bde bas yang thig le 'dzag pa'i dus su'o/_/nub par 'gyur zhes pa ni rnal 'byor pa rnams kyi thim pa'i skad cig la khyab byed do/_/'jig rten rnal 'byor pa rnams kyis kun rdzob pa 'dzag pa'i phyir pad+mar ltung ba'i dus su bde ba
[\[262b.2\]]nub pas sku yang zhes pa ni chos kyi skur 'gyur ba'o/_/de bzhin du b+ha ga'i zhes bya ba la sogs pa ni 'dir rnal 'byor pa rnams kyi chos dbyings b+ha gar brjod de/_de'i dbus su gnas pa yungs kar zhes pa de'i gnam stong gi mtha' dkar po'i tshes gcig gi mtshan ma'i mtshams su'o/_/_
[\[262b.3\]]des na yang nyi ma'i gzugs zhes pa ni chags pa chen po las rdo rje'i bdag nyid stong pa nyid dang dbyer med pa nyid du gnas pa ni longs spyod rdzogs pa'i phyir te gang gi phyir de ni sprul pa'i sku ru brjod pa'i phyir ro/_/sangs rgyas zhes bya ba la sogs pa la de las byung zhes pa ni de las skye bar
[\[262b.4\]]'gyur ba'o/_/de ci'i phyir zhe na/_'dir gang gi phyir/_pad+ma gar dbang zhes pa ni rtsa rnams thams cad kyi rgyu ba'i sbyor bas gar gyi dbang phyug ni srog go/_/rgyal po zhes pa ni sems kyis khyad par ro/_/de nyid kyis na mchog go/_'phang du 'gro ba'i phyir ro/_/pad+ma 'byed pa'i sbyor dang
[\[262b.5\]]ldan/_/zhes pa ni chos kyi dbyings rgyas par byed pa zhes pa'i don to/_/des na sangs rgyas rnams dang byang chub sems dpa' rnams kyi sprul pa'i sku spros zhes sbyar ro/_/de ru zhes bya ba la sogs pa ni nub nas nyi ma'i mthar te gnam stong dang dkar po'i tshes gcig gi mtshams su'o/_/_
[\[262b.6\]]sprul pa'i sku yi gzugs can te/_/zhes pa ni nya dang gnam stong dag gnyis med pa'i phyir te/_des na skad cig ma gcig la gang skyes pa de/_thams cad gang de rdzogs byang chub/_/ces pa ni don dam pa chags pa chen po dag gi sems so/_/gong bur gyur pa ni ro gcig par gyur pa
[\[262b.7\]]bsam du med pa gnyis med pa las gnyis med pa'i gzugs brjod du med par grangs med par brjod pa sangs rgyas thams cad kyi gzugs can gnyis med par zhes pa'i don to/_/de nyid kyis na 'khor ba zhes bya ba la sogs pa ni tha mal pa'i 'dod chags la sogs pa rnam par gcod
[\[263a\]]
[\[263a.1\]]cing spros pa lta bu'i 'jig rten de rnams sangs rgyas te/_des na yang zhi byed ces pa ni sgyu ma lta bus sems can thams cad la dge ba ster bar byed pa'o/_/sgyu ma de yang rab sprul pas/_/rang gi bdag nyid nges sangs rgyas/_/sems kyi sangs rgyas 'jig rten mchog_/_
[\[263a.2\]]sangs rgyas bskyed pa'i mtshan nyid min/_/sangs rgyas zhes pa de ji lta bu'i rang bzhin yin zhe na/_de nyid bstan pa'i phyir gnyis med ces bya ba la sogs pa ni de bzhin du sems nga rgyal dang bcas pa des ni sems can yang skye ba gcig nas gcig tu brgyud par sems dag pas sangs
[\[263a.3\]]rgyas su 'gyur ba'o/_/de nyid kyis ni rgyud ces bya ba la sogs pa ni rgyud rnam pa bzhi'o/_/de rnams kyi yon tan zhes pa ni stobs bcu dang mi 'jigs pa bzhi la sogs pa'i mtshan nyid de des na rang bzhin can zhes pa ni rgyu rnam pa bzhi'i gzugs can no/_/de yang rgyud ces bya ba la sogs pa
[\[263a.4\]]gsungs te/_dgod pa dang lta ba dang lag pa bcangs pa rnams rim bzhin gzugs med pa dang gzugs dang /_'dod pa'i khams pa'i'o/_/'dod chags zhes pa ni mi rnams kyi gnyis gnyis 'khyud pa nyid do/_/de yang chags pa ni lhan cig skyes pa'i dga' ba'o/_/chags pa
[\[263a.5\]]bral zhes pa ni dga' bral lo/_/de dag gi bar du zos pa ni mtshon pa'o/_/des na yon tan du ni gnas zhes pa ni sangs rgyas kyi yon tan mtshon du med pa zhes dgongs so/_/de ltar yang gsungs pa/_'char dang nub la dus ni yongs shes pas/_/rnal 'byor tshul der gang mtshon
[\[263a.6\]]mtshon pa med/_/byang chub rang bzhin de las 'jig rten skyes/_/gang zhig bden dngos dngos po med par 'byung /_/rtsa rnams thams cad ces pa ni rtsa stong phrag bdun cu rtsa gnyis rnams kyi phan tshun 'dus pa'i gnas dang phrad pa'i gnas ni gang lte bar ro/_/des na mkha' 'gro ma'i
[\[263a.7\]]dang /_/zhes pa ni tha mal pa dang 'dus byas pa'i dngos po'i mtshan nyid gsungs pa'o/_/sdom pa zhes pa ni sdom pa'i phyir srid pa dang mya ngan las 'das pa rnams 'gog par bya zhes pa ste nges pa'o/_/kha sbyor thig le'i rgyud kyi rgyal po rtog pa drug pa'i rab tu byed pa gsum pa lus
[\[263b\]]
[\[263b.1\]]kyi dkyil 'khor la sogs pa'i man ngag sna tshogs pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung bstan pa ste gsum pa'o//_//da ni rab tu byed pa gsum mdor bstan nas/_de rnams kyi sdom pa'i dbye ba slar bshad pas gtan la dbab pa bstan
[\[263b.2\]]pa'i phyir/_de nas zhes bya ba la sogs pa gsungs te/_rdo rje snying po la sogs pa ni gang gi dang po yin pa de ni de bzhin du rdo rje snying po ste/_de la sogs pa'i phyir byang chub sems dpa' chen po rnams so/_/de bzhin du/_bdag med pa la sogs pa'i rnal 'byor ma/_/zhes pa ni
[\[263b.3\]]bdag med ma gtso mo la sogs pa'i mkha' spyod kyi mthar thug pa bco lnga dang /_gzhan 'chad bzhin pa'i grangs med pa rnams so/_/ci'i phyir byang chub sems dpa' dang rnal 'byor ma rnams bsam pa gcig pas zhus zhes/_'dir gang gi phyir dngos po thams cad sdom pa'i phyir
[\[263b.4\]]ro/_/de ci'i phyir zhe na/_'dir gang gi phyir byang chub sems dpa' dang rnal 'byor ma rnams dngos po'i rang bzhin gyi phyir ro/_/'di skad gsol to zhes pa ni de rnams kyi tshig go/_/da yang 'khor lo zhes bya ba la sogs pa ni rab tu byed pa mdor bstan pa gsum la bstan pa de thams
[\[263b.5\]]cad do/_/de'i phyir sdom pa zhes pa ni 'dus pa'i rnam par dag pa'i bsdus don te/_bdag la bshad du gsol zhes pa ni bdag nyid kyi don gang gi phyir bdag dang khyod dbyer med pa'i dngos po'i phyir shin tu brtags pa'i gzugs de nyid 'gro ba'i don gyi rgyu brag ca'i sgra lta bu'o/_/bcom
[\[263b.6\]]ldan 'das kyis bka' stsal pa/_/zhes pa ni 'jig rten pa 'jug pa'i don to zhes sbyar ro/_/de nyid gsungs pa/_rnal 'byor ma zhes bya ba la sogs pa ni lan no/_/lus dbus zhes pa ni lta ba'i dbus su'o/_/a zhes pa ni dang po'i dbyangs yig go/_/gnas zhes pa ni rtag tu
[\[263b.7\]]gnas pa nyid do/_/rnal 'byor ma'i zhes pa ni bdag med ma'i sa bon no/_/de nyid kyis na dngos po ma lus pas sdom pas na sdom pa zhes sbyar ro/_/de bzhin du sdom pa'i sgra'i don gsungs pa/_/saM ni dngos po thams cad kyang /_/rnam rtog thams cad bla na med/_/dran pa'i phyir
[\[264a\]]
[\[264a.1\]]na dngos kun ni/_/yid kyis nam mkha' las de 'dzags/_/ba ni nam mkha' yi ni mchog_/stong dang mi stong nam mkha' med/_/spyi bor thig le las 'dzag pa'i/_/nam mkha' lte ba ru ni ltung /_/ra zhes pa ni me langs pas/_/sems kyi nam mkha' bcas pa
[\[264a.2\]]bsregs/_/thal ba rnal 'byor ma gzugs can/_/sdom pa yis ni thar pa brjod/_/a yis kyang ni thar par 'gro/_/kun gzhi zhes bya sad pa'i phyir/_/me long la ni has btab bzhin/_/rim gyis mi snang pa ru 'gyur/_/de bzhin du phyi rol ji ltar zhes bya ba la sogs pa ni ji ltar
[\[264a.3\]]phyi rol de bzhin du nang yang blta bar bya'o/_/de las ring ba ma yin zhes pa'i don to/_/lus la sdom pa'i phyir sdom pa zhes dgongs so/_/de'i phyir 'di ji ltar bdag med pa'i lus la gnas pa de ltar rnal 'byor pa'i lte ba la gnas pa kun rdzob kyi a zhes gsungs par 'gyur ro/_/rdo
[\[264a.4\]]rje'i bde ba zhes pa ni lte ba'i a rdo rje'i rtse mor song ba dang snying nas a'i rtse mor song ba'i hUM ni rdo rje'i lte ba ste/_de ni phyag rgya chen po'i rnal 'byor ma dang /_he ru ka'i lus kyi sdom pa zhes pa'i don to/_/de nyid rdo rje skye mched byang chub kyi sems te/_de nyid thabs so/_/a dang hUM 'di dag gi
[\[264a.5\]]snyoms par 'jug pas bdag med ma dang he ru ka dag gi phyi'i gnyis gnyis snyoms par 'jug pa'i mchog tu dga' ba gnyis med pa bstan to/_/de nas bud med dang skyes pa 'brel lo zhes pa ste nges pa'o/_/sku gsum zhes bya ba la sogs pa ni sangs rgyas so so thams cad kyi sprul pa'i
[\[264a.6\]]sku mtha' yas pa dang /_longs spyod rdzogs pa'i sku mtha' yas pa dang /_chos kyi sku mtha' med pa'o/_/de lus kyi dbus su gnas par bstan zhes pa ni brjod pa'o/_/sdom pa du zhe na/_'khor lo'i gzugs kyis te/_sprul pa la sogs pa 'khor lo gsum gyi gzugs so/_/de yang
[\[264a.7\]]'dab ma drug cu rtsa bzhi la sogs pa'i gzugs kyis so/_/sku gsum po de nyid yongs su shes pa ni rang bzhin gyi sku'o/_/de nyid mtha' med pa bzhin sangs rgyas rnams kyi sku bde ba chen po'i 'khor lo'i gzugs kyis sdom pa ste/_pad+ma 'dab ma sum cu rtsa gnyis kyi rnam pas
[\[264b\]]
[\[264b.1\]]nges par brtan zhes pa'i don to/_/'khor lo rnams kyi yang don bstan pa'i phyir/_chos zhes bya ba la sogs pa gsungs/_d+ha zhes pa ni gsal ba'i chos/_/chos kyi 'byung gnas su ni thim/_/chos kyi dbyings dang 'khor lor bcas/_/srid pa yi ni rgya mtsho gcod/_/rma zhes pa ni
[\[264b.2\]]gnyis med nyid/_/'dod chags rdo rje'i 'dab skyes las/_/de bzhin snyoms par 'jug pa gsungs/_/sbrang rtsi'i sa bon bde chen phyir/_/sa ni sa sogs bzang po 'dir/_/rgyu dang mi rgyur song ba yin/_/b+ho ni sgyu ma'i mtshan nyid spyod/_/bcu gnyis brgyad kyi 'khor lor skyes/_/_
[\[264b.3\]]longs spyod sa la thams cad spyod/_/'di ni rtag tu sangs rgyas bzhugs/_/dbus gsum sa la hUM cha byad/_/ga zhes pa ni thar par 'gro/_/zab mo bde ba phun sum tshogs/_/nam mkha'i dkyil ni lta bu'i phyir/_/nam mkha'i las ni 'byung zhing thim/_/ni ni kun du gleng gzhir
[\[264b.4\]]'gyur/_/rtag tu nam mkha'i yid kyis ni/_/rnam par mi rtog bdag dngos nyid/_/mtshan mo'i dus su sangs rgyas nyid/_/rma ni yid kyi chos sprul pa/_/mya ngan 'das phan sems kyis ni/_/rnal 'byor mtshan bya mtshon pa yis/_/gzugs ni bzang po byed pa yin/_/thog ma bar dang
[\[264b.5\]]tha ma med/_/sprul pa stong pa'i mtshan nyid do/_/dngos po med cing 'dus pa med/_/mkhas pas nyon mongs med pa'o/_/ma ni sngags kyi nus pa ste/_/nor bu'i nang chud 'gog pa'i phyir/_/'dod pa steng du rgyu ba yin/_/sngags ni bzang pos gzir ba'i phyir/_/ha yi rnam pa'i
[\[264b.6\]]gzugs kyis ni/_/rkang pa'i mtha' nas mgo bor ha/_/'di ni khyab byed che bzang po/_/rnal 'byor ma gnas rdo rje can/_/su zhes pa ni lam gyi rab/_/lha rnams kyis kyang rnyed par dka'/_/su ni yid bzangs nang gi srog_/thim pa'i phyir na bde mi 'dzag_/khang zhes pa ni dar gnas
[\[264b.7\]]pa/_/byang chub sems ni brjod pa'o/_/'dir ni rang bzhin gyi ni sku/_/gsal bar sangs rgyas spyod yul nyid/_/'di rnams kyis bsdus pa'i don du gnas rnams gsungs pa/_skye gnas zhes bya ba la sogs pa la/_skye gnas kyi gnas ni sems can thams cad kyi lte ba'i 'og der snying
[\[265a\]]
[\[265a.1\]]gar la sogs pa 'khor lo gsum sku gsum nang du 'dus pa'o/_/lhan cig skyes pa ni bzhi pa ste/_thams cad lhan cig skyes pa'i rang bzhin zhes pa ni khyad par ro/_/de bzhin du gnas dang 'brel ba'i rigs pa bstan par 'dod nas gsungs pa/_gang las
[\[265a.2\]]zhes bya ba la sogs pa la/_gang las zhes pa ni skye gnas las so/_/rab tu grags zhes pa ni skye gnas bzhi las skyes pa ni sangs rgyas kyi gzugs su rab tu grags so/_/de rnams kyang skye ba nyid du zhes pa ni thams cad sprul pa'i sku'i lus can gnas bzhi las skyes pa'o/_/_
[\[265a.3\]]de la gang gi phyir brtan pa las sprul pa'o zhes pa ni rdzus te skyes pa'i gnas can lha'i gzugs su sangs rgyas pa rnams ni sa'i skye gnas las byung ba'o/_/de bzhin du chos zhes pa ni sems kyi rang bzhin te/_sgo nga las skyes pa'i gnas can nam mkha' lding la sogs pa'i
[\[265a.4\]]gzugs su sangs rgyas pa ni rlung gi skye gnas las byung ba'o/_/de bzhin du longs spyod rdzogs pa zhes pa ni zas la spyod pa mngal las skyes pa'i skye gnas can rkang gnyis pa la sogs pa'i gzugs su sangs rgyas pa ni me'i skye gnas las 'byung ba'o/_/de bzhin du chos
[\[265a.5\]]kun zhes bya ba la sogs pa ni drod gsher las skyes pa'i skye gnas can sbrul la sogs pa'i gzugs su sangs rgyas pa ni chu'i skye gnas las byung ba'o/_/de nyid kyi gzugs kyis de'i sems can rnams 'dul bar byed do zhes pa ste nges pa'o/_/de rnams nyid sangs rgyas kyi gzugs
[\[265a.6\]]kyis sdom pa'i phyir sdom par brjod do/_/ji ltar 'khor lo bzhi sku rnams kyi sdom pa de bzhin du 'bras bu rnams dang sde pa rnams bstan pa'i phyir/_e waM zhes bya ba la sogs pa gsungs te/_e waM zhes pa ni skye gnas la gnas pa'i sprul pa'i 'khor lo'o/_/de ci zhe na/_gsungs
[\[265a.7\]]pa/_'bras bu zhes bya ba la sogs pa ni go sla'o/_/rgyu'i khyad par gyis khyad par du byas pa ni rgyu mthun pa'i 'bras bu'o/_/de bzhin du 'bras bu bzhi rnams shes par bya'o/_/de yang e waM gyi nang du 'dus so/_/des 'bras bu 'di rnams la su zhig spyod cing gang la ster bar gsungs
[\[265b\]]
[\[265b.1\]]pa/_las la spyod ces pa la sogs pa ni las kyi 'bras bu rgyu mthun pa la sogs pa rnams la shes rab spyod pa ni de bzhin nyid kyi chos kyi sku'i mtshan nyid chos thams cad nang du 'dus te/_gang gi phyir stong pa nyid rnam pa kun gyi mtshan nyid de de'i phyir skye gnas bzhi las skyes pa sprul
[\[265b.2\]]pa'i lus can rnams kyi las kyi lus la spyod pa ni bdag gis las nyid byin pa ni ma yin te rang bzhin med pa'i phyir ro/_/dbang phyug gis byas pa ma yin pa'i phyir byed pa po las ster bar byed pa ma yin no/_/ci'i phyir zhe na/_sprul pa'i sku nyid kyi phyir ro/_/'dir yang ji ltar rgyu'i
[\[265b.3\]]gnas skabs su byas pa las zhu ba la sogs pa'i bzhin du 'bras bu la spyod pa ni sems can gyi rgyud kyi sprul pa'i skus so/_/de ltar gnyi ga rnam par mi rtog pa'i phyir ro/_/rnam par smin pa log pa cung zad mtshon du med pa'i mtshan nyid kyi phyir ro/_/de nyid kyis na las kyi rlung gis
[\[265b.4\]]bskyod pa ni sems can rnams kyi don khyad par du byed pa'i phyir 'dra ba las logs par lhag pa zhes pa'i don to/_/de dag gi mtshan nyid kyang ngag gis spros pas chos bstan pa'i chos kyi sku yod de skyes bu byed pa bskyed pa'o/_/ci'i phyir zhe na/_mi la sogs pa rnams kyi dge ba rnams
[\[265b.5\]]bskyed pa'i phyir ro/_/de yang stong pa la sogs pa byed pa des na sprul pa'o/_/de'i phyir longs spyod rdzogs pa'i sku skyes bu byed pa'i 'bras bu'o/_/de bzhin du 'bras bu bzhi pa dri ma med pa phyag rgya chen po'i sbyor ba dag pa'o/_/gang gi phyir rnal 'byor las skyes pa'i ye shes ni rnal 'byor
[\[265b.6\]]gyi phyag rgya chen po zhes pa ye shes snang ba'o/_/des na dag pa shin tu rnam par dag pa'i phyag rgya chen po'o/_/de'i phyir dri ma med pa bde ba chen po'i 'khor lo'o/_/da ni sku bzhi nyid de'i dbye bas bstan pa'i phyir 'phags pa'i dge 'dun brjod de sku rnams bde ba yin pa de'i phyir sprul pa la
[\[265b.7\]]sogs pa'i sku bzhi bde ba sngon du gsungs pa'i rdzus te skyes pa la sogs pa ni sku'i rnam pa'i gzugs can te/_dge slong gi gzugs rnams ni ma yin no/_/'on kyang dge slong gi gzugs so/_/de ci'i phyir zhe na 'di gang gi phyir btags pa'i chos rnams thams cad tha mal pa'i gnas skabs
[\[266a\]]
[\[266a.1\]]kyi dus su yang sku bzhi'i rang bzhin sangs rgyas kyi sprul pa nyid de de yang gang dang gang gi sems can rnams 'dul ba de dang de'i gzugs su bya zhes so/_/des na gnas nyid la sbyar ba'i phyir gnas brtan pa ste rdzus te skyes pa'o/_/thams cad bden par smra ba'i phyir na thams
[\[266a.2\]]cad yi rang bar smra ba ste sems kyi chos nyid kyi phyir ro/_/de yang nyan thos kyi theg pa nyid gang zag tu lta ba'o/_/yang na chos rnams thams cad sems kyi rnam pa nyid du brjod pa'i phyir sngon po la sogs par snang pa med pa nyid kyis na de tsam du yod par smra bar byed pa'o/_/de rnams yang dag
[\[266a.3\]]par rig par sbyor ba'i phyir mang pos bkur ba ste sgyu ma'i rnam par des na brjod pa'o/_/de yang gnyis med pa las gnyis med pa'i phyir sra ba'i dngos po rnams don med pa'i phyir ro/_/dge 'dun phal chen pa'i spyi bo thog ma dang tha ma med pa'i phyir ro/_/de dang sbyor ba'i phyir dge 'dun phal chen
[\[266a.4\]]pa'o/_/de yang chos kyi dbyings 'dus pa thams cad kyi gong na med pa'i phyir mgo bor gnas pa'o/_/gang gi phyir thams cad las sbyor ba gtso bor gyur pa'i phyir zhes pa ste nges pa'o/_/de rnams kyi rgyud ni gsang ba'i mtshan nyid las phyag rgya chen po dngos grub tu gsungs so/_/_
[\[266a.5\]]stobs bcu dang mi 'jigs pa la sogs pas sangs rgyas kyi yon tan rnams 'byung ba ni chos sdud pa la sogs pa'i tshul las khong du chud par bya'o/_/de ltar nyan thos kyi tshogs dang byang chub sems dpa'i tshogs snyoms par 'jug pa rdzogs te/_ji ltar sngon du gsungs pa'i mtshan
[\[266a.6\]]nyid kyis sku gsum dang bzhi sbyor ba ste nges pa'o/_/da ni byang chub sems dpa'i tshogs thams cad kyi phyir de ltar kun rdzob rgyas par gsungs te/_de ni zhes bya ba la sogs pa la/_lto ba zhes pa ni ma'i lto ba'o/_/'dod chags bral ba zhes pa ni ma dang phar sbyor bas kun gzhi rnam par shes
[\[266a.7\]]pa skye pa'i dus su 'dod chags med pa'i phyir ro/_/sha ma'i dra ba'i zhes pa ni ma'i mngal gyi dra ba dri ma 'bar ba zhes pa'i don to/_/a haM zhes pa ni mngal nas lhung ba'i dus su dbugs 'byung ba dang 'jug pa'i sgra'o/_/de bzhin du zhes pa ni rgan po'i dus su yang ha hu zhes pa'i sngags
[\[266b\]]
[\[266b.1\]]bzlas pa'o/_de bzhin du a dang haM zhes pa bzlas pa'i don to/_/de nyid kyis na dge slong skyes pa zhes gsungs te slong mo za ba'i rim pa dang rim pas bzlas par bya'o/_/rab kyi mthar thug pa ni slong mo za bas mi bzlas zhes pa'i don to/_/des na yang gos med pa zhes pa ni reg pa'i bde
[\[266b.2\]]ba dang bral lo/_/de nyid kyis na gcer bu ste gos ma gon pa'o/_/rang bzhin gyis gos bgos pa'o/_/mgo bo zhes pa ni skra med pa'i kha spu zhes pa ni sma ra'o/_/bregs zhes pa ni rang bzhin gyis so/_/tshogs 'di zhes bya ba la sogs pa ni go sla'o/_/sa bcu'i dbang phyug ces pa ni
[\[266b.3\]]skyes pa'i dus kyi mthar thug pa de rjes su brtan pa dang g.yo ba'i dngos po thams cad dang rtogs pa'i phyir sangs rgyas zhes dgongs so/_/de ltar lto ba la sogs pa yang phyi'i lha khang la sogs pa'o/_/de'i sdom pa ni reg pa'i bde bar shes par bya'o/_/de rnams kyi yang gnyis
[\[266b.4\]]med pa'i sa rnams la rab tu gzhag pa de la de skad ces bya'o/_/slar yang sems can rnams kyi rgyu dang 'bras bu nyid kyis na de nyid sangs rgyas zhes pa ni bcom ldan 'das de nyid rang bzhin gyis rnam par spyod ces brjod do/_/de'i don gsungs pa/_btsun mo la sogs pa'i tshigs
[\[266b.5\]]su bcad pa ni bsdus pa'i rgyud du rgyas par gsungs te/_'dir ni mdor bsdus te gsungs so/_/de ltar btsun mo zhes pa ni rdo rje btsun mo ste/_las kyi phyag rgya rnams kyi btsun mo'o/_/de'i b+ha ga rnams su khu ba zhes pa rnam par bzhugs te zhes pa ni de yang grub pa dang bsgrub bya'o/_/gang
[\[266b.6\]]grub pa de ni ye shes kyi khu ba'o/_/gang bsgrub bya de ni dpe'i phyir thabs kyi phyi'i khu ba ste/_des na 'di ni khu ba'i ming can te de'i khu ba ni 'dir khu ba gnyis ka snyoms par 'jug pas ltos pa'i phyir bde ba chen po gnyis med pa med pa'i phyir ro/_/rgyu ba'i nang du rus pa med pa'i phyir ro/_/lha
[\[266b.7\]]zhes pa ni lha'i sbyor ba las lhar skye bar 'gyur ro/_/de'i phyir da ltar bsgrub bya'i bde ba 'dod pa rnams kyis lha'i sbyor ba las de bsgom par bya/_de bzhin du de'i phyir zhes bya ba la sogs pa la/_dngos min zhes pa ni bsgrub bya'i bde ba sangs rgyas ma yin zhes pa'o/_/de ji ltar zhe na 'dir
[\[267a\]]
[\[267a.1\]]gang gi phyir lam ni dngos po min zhing dngos po min pa ma yin te 'od gsal bar 'jug pa'i phyir ro/_/de'i phyir 'bras bu yang sangs rgyas ma yin te/_de nyid kyang gang gi tshe 'od gsal las langs nas 'dir gnas par yang snying rje la dmigs pa des na 'dir 'di'i
[\[267a.2\]]lus kyis de'i kun nas nyon mongs pa ma lus pa zad pa'i mtshan nyid kyi phyir ro/_/tshul 'dis sangs rgyas de nyid dngos po dang dngos po med pa rab tu rtogs pas ni 'gro ba'i don byed pa'i don to/_/de nyid kyis na/_dngos po med pa nyid kyang min/_/zhes gsungs te/_de yang thams
[\[267a.3\]]cad la khyab par byed pas rnam par dag pa ro mnyam pa ye shes kyi rang bzhin nyid kyi phyir/_chos 'dod pa lhun gyis grub pa'i rgyun gnyis su byar med pa'i mtshan nyid kyis na chos kyi dbyings mi zad pa'i rgyun gyi dngos po'i tshul te dngos po'i don to/_/phyag dang zhal gzugs rnam pa zhes
[\[267a.4\]]pa ni rang byin gyis brlabs pa'i phyir sgyu ma'i dpes longs spyod rdzogs pa dang sprul pa'i skur bzung ngo /_/rnal 'byor pa'i yang de nyid du brjod do/_/de nyid kyis na gzugs med ces pa ni sgyu ma mi bden pa'i phyir ro/_/des na don dam pa bde ba zhes pa ni grub pa'i bde ba mtshon pa'i mtshan
[\[267a.5\]]nyid kyis brdzun pas chos kyi sku'i bsam gyis mi khyab pa'i chos dang longs spyod rdzogs pa'i bde bas rtags pa'i rang bzhin gyi phyir zhes pa'i don to/_/de ltar de yang 'bras bu rab tu song ba na dngos po dang dngos po med pa med do/_/de bzhin du des na zhes bya ba la sogs pa la/_'gro
[\[267a.6\]]kun lhan cig skyes zhes pa ni 'dir gang gi phyir lhan cig skyes pa'i sbyor ba las skye bo thams cad 'byung zhing de rnams dang sangs rgyas nyid kyi sbyor bas lhan cig skyes pa de nyid du thim pa nyid du 'gyur ro/_/de yang 'gro kun zhes pa ni sum cu rtsa gsum pa'i lha la sogs pa dang mi la sogs
[\[267a.7\]]pa'i sems can rnams sangs rgyas dang rdo rje 'chang bar yang 'gyur te lhan cig skyes pa 'dod pas so/_/de bzhin du lhan cig skyes pa zhes pa'i don ci zhe na gsungs pa/_lhan cig skyes pa zhes pa la sogs pa ni rang bzhin gyis 'od gsal ba'i rnam grangs te thog ma med par
[\[267b\]]
[\[267b.1\]]rtag pa'i gzugs nyid kyi phyir zhes dgongs so/_/de ltar gtso bor sprul pa'i skus sangs rgyas pa'i phyir longs spyod rdzogs pa dang chos kyi sku dag gis rang bzhin lhan cig skyes pa'i dngos po zhes pa ste nges pa'o/_/de'i dbang du byas te gsungs pa/_'od gsal ba'i rang bzhin gyis
[\[267b.2\]]lhun gyis grub pas rtag pa dang /_mi rtag pa'i don med par 'jug pa chos mthun pa'i phyir ro/_/de yang ji ltar zhe na gsungs pa/_sems kyi zhes bya ba la sogs pa las rnam par dag pa ni rnal 'byor la zhes pa'i dri ma med do/_/'od gsal ba nyid bsam du med pa'i rnal 'byor pa'i
[\[267b.3\]]rang bzhin gang yin pa de ni sems kyi rang bzhin rnam par dag pa de la de skad ces bya'o/_/rgyu des na gang gi phyir 'od gsal ba rnam par dag pa ni mya ngan las 'das pa'o/_/de'i phyir dngos po med pa'o/_/gang gi phyir sems nyid rnam par dag pa'i phyir bsam du med pa'i rnam pa'o/_/de'i
[\[267b.4\]]phyir dngos po dang dngos po med pa med do/_/gnyis med pa'i dngos po yang med de mi sbyor ba'i phyir ro/_/thog ma med pa nas grub pa 'di rnams ni rang bzhin gyis 'od gsal ba ste/_de yang rnal 'byor pa'i sems kyis sangs rgyas dang rdo rje 'chang thob pa'i sa bon du gsungs shing chos kyi sku
[\[267b.5\]]zab mo'i sa bon du yang ngo /_/de ji ltar longs spyod rdzogs pa'i sku'i sa bon med des na sngon gyi tshig mi bden par 'gyur ro/_/de ni brjod de tha mal pa'i lus tsam de'i sa bon no zhes sdug bsngal mang po dang ldan pa des na lha'i lus ma yin no/_/de'i tshe de med pa'i phyir lha'i rigs dang bral ba'i
[\[267b.6\]]don to/_/des na bcom ldan 'das kyis bka' gsungs pa/_lha'i zhes bya ba la sogs pa ni 'dir gang gi phyir kun gzhi rnam par shes pa gzugs med pa'i phyir gzugs med pa lta bu de skyes pa'i dus su lha'i gzugs kyi sgras ni des sa bon dang 'dra bar gsungs so/_/de yang skyes
[\[267b.7\]]pa tsam gyi lus la gnas te sngon gyi dngos po'i phyir ro/_/de ci zhe na/_gsungs pa/_phyag dang zhal zhes bya ba la sogs pa ni mngon sum du mi la sogs pa lag pa gnyis la sogs pa'i lus dang mthun pa'i phyir zhes pa'i don to/_/ji ltar rnal 'byor pa'i lus la rang bzhin gyis rnam
[\[268a\]]
[\[268a.1\]]par dag pa glo bur ba'i dri ma rnams kyis bsgos pa'i sa bon ni 'od gsal ba rnam par dag pa'i ye shes so/_/des na de las byung ba ni sprul pa'i sku'i phyir zhes pa ste nges pa'o/_/de ltar rang bzhin gyis rnam par dag pa'i lus nyid lha'i lus kyi sa bon zhes dgongs so/_/_
[\[268a.2\]]de bsams kyang rung ma bsams kyang rung lhan cig skyes pa'i rnam pa zhes pa'i don to/_/de'i don bsgom pa'i phyir/_de bzhin gshegs pa'i gsung gis nges par gsungs pa bkod pa bstan pa 'on kyang zhes bya ba la sogs pa ni tha mal pa'i lus kyi rgyu las kyi bag chags thog ma med pa nas
[\[268a.3\]]bsags pa'i phung po de yongs su zad pa'i phyir/_sbyin pa la sogs pa'i pha rol tu phyin pa rnams dang du len pa'i las kyi sems dag pa'i rnam par rtog pa'i bag chags dam pas he ru ka phyag gnyis pa la sogs pa'i gzugs dmigs pa'i rang gi lus lha'i sku ru bsgoms pa des tha
[\[268a.4\]]mal pa'i lus spong ste/_bskyed pa'i rim pas rnal 'byor pa rnams kyi rdo rje'i sku ru 'grub bo/_/rdzogs pa'i rnal 'byor pa khyad par can gyi sngon du gsungs pa'i tshul gyis lhan cig skyes pa'i rnam pas phyag rgya chen po 'grub pa'o/_/'on kyang rnam par sgom pa ci 'dra ba 'dir yang de 'dra
[\[268a.5\]]ba 'chad bzhin pa las dpe mang pos bshad par bya zhes pa ste nges pa'o/_/de ltar zhes bya ba la sogs pa ni de ltar sems dngos po thams cad sdom pa'i phyir bshad pa zhes pa ni rang bzhin gyi dngos po med pas sdom pa med par gsungs so/_/des na gong na med ces pa ni sbyor ba
[\[268a.6\]]bsgom pa'i phyir zhes sbyar ro/_/des na de thams cad 'dus pa'i rnal 'byor ma rnams kyis brjod pa/_des na zhes bya ba la sogs pa la/_'dir bdag med ma rnal 'byor ma'i rgyud rnams su bstan pa'i phyir rnal 'byor ma de rnams thams cad la sogs pa dang gzhan spyan ma la sogs
[\[268a.7\]]pa bzhi la sogs pa rnal 'byor gyi rgyud rnams su bstan pa'i rnal 'byor ma thams cad dang 'di rnams kyi thabs dpa' bo rnams dang de bzhin du khro gnyer ma la sogs pa rnal 'byor ma lnga rnams te/_bya ba'i rgyud rnams su bstan pa'i rnal 'byor ma rnams dang /_de bzhin du dang gi sgras
[\[268b\]]
[\[268b.1\]]ni spyod pa'i rgyud rnams su gsungs pa'i rnal 'byor ma rnams bstan pa'o/_/de dag la sogs pa zhes pa ni rnal 'byor ma dang rnal 'byor dang bya ba dang spyod pa'i rgyud rnams su re re yang ji ltar gsungs par 'gyur ro/_/rnal 'byor ma de rnams dang nang du rkang pa'i mthil nas gtsug tor gyi
[\[268b.2\]]mthar thug par gzhu'i rnam pa'i srog de'i tshad kyi rnal 'byor ma nyi khri chig stong drug brgya'i srog dang rtsol ba de rnams las sku'i rang bzhin spyod pa'i rgyud las skyes pa'o/_/de bzhin du gsung gi rang bzhin bya ba'i rgyud las skyes pa'o/_/thugs kyi rang bzhin rnal 'byor gyi rgyud las
[\[268b.3\]]skyes pa'o/_/ye shes kyi rang bzhin rnal 'byor ma'i rgyud las skyes pa rnams zhes pa ste nges pa'o/_/de ltar sku dang gsung dang thugs dang ye shes kyi rang bzhin gyi rnal 'byor ma rnams mchog tu ya mtshan skyes par 'gyur ro zhes sbyar ro/_/der de rnams bslang ba'i don du mi
[\[268b.4\]]bskyod pa'o zhes bya ba la sogs pa gsungs te/_'dir sngon gyi srog gi rang bzhin gyi rnal 'byor ma rnams rgyal bar 'gyur ro/_/de bzhin du phung po la sogs pa'i de bzhin gshegs pa rnams sngon gyi bag chags kyi rmi lam bzhin gyis mthong ngo /_/des na bcom ldan 'das zhes pa
[\[268b.5\]]ni ye shes kyi rgyan gyis rang gi rang bzhin de nyid brag ca'i sgra bzhin slong ste/_bskul bas rnal 'byor ma'i tshogs zhes pa sku la sogs pa rnams so/_/'on kyang dgongs pa ni 'di yin te phan tshun sems can gyi gzugs ni rnal 'byor ma'o/_/rnal 'byor ma'i gzugs kyang sems
[\[268b.6\]]can no/_/de bzhin du rnal 'byor ma yang sangs rgyas rdo rje 'chang la sogs pa'i gzugs can no/_/sems can yang bdag gi lus so/_/de bzhin du bcom ldan 'das kyang ngo /_/des na de'i tshe ji ltar bcom ldan 'das kyi bka' 'gyur/_bdag spangs pa des na sems can dang /_
[\[268b.7\]]sangs rgyas dbyer med pa de'i tshe nyes pa yod de/_gang gi phyir sngon du thams cad grub po/_/de'i phyir bcom ldan 'das nyid rang 'khrul par 'gyur te des na rgyal bar 'gyur ro/_/gang gi phyir 'byung ba chen po'i rang bzhin sna tshogs pa tha mal pa'am/_sbyang ba'i dngos po yin
[\[269a\]]
[\[269a.1\]]pa'i phyir ro/_/don de nyid du gsungs pa/_de nas zhes bya ba la sogs pa la/_mi shes pa kun zhes pa ni de kho na nyid kyi mi shes pa'i rnal 'byor ma rnams so/_/de ci'i phyir zhe na/_'dir gang gi phyir nyan pa'i skye bo'i gzugs can thun mong pa'i phyir ro/_/gal te re zhig
[\[269a.2\]]sangs rgyas kyi gzugs te/_ji ltar sangs rgyas kyi mdun du chos ston pa nyan 'on kyang sangs rgyas rdo rje 'chang la sogs pa rnams kyi dngos po'o/_/sangs rgyas kyi rang bzhin 'ba' zhig rang rang gi rang bzhin rtogs pa'i phyir sangs rgyas so/_/des na thams cad mkhyen par mi 'gyur ro/_/de'i
[\[269a.3\]]phyir mi shes pa ste de'i mi shes pa bzlog pa'i phyir ro/_/rnam par rgyal ba zhes pa ni yang dag pa'i ye shes rtogs pa'i phyir/_de nyid kyis na rdo rje zhes pa ni mi phyed pa'i gzugs su gang gi tshe 'gyur ba de'i tshe ting nge 'dzin de yang rdo rje'i ming ste de la snyoms par zhugs pa rtag pa'i
[\[269a.4\]]gzugs rnam pa kun dang ldan pa'o/_/rnal 'byor ma thams cad ces pa ni de'i gzugs rdo rje'i rang bzhin gyi mtshan nyid kyis mi phyed pa'i dus gcig la 'byung ba thams cad mkhyen pa'i don to/_/des na bdag dang mtshungs pa bslang ba'o/_/gzhan du sems can sangs rgyas nyid/_/ces
[\[269a.5\]]pa ni bden te khyod nyid khyod kyi rang bzhin no zhes pa'o/_/de'i don ni 'di ste 'on kyang zhes pa ni las dang po pa'i dus su dus gsum du gang dag rtogs pa de rnams kyang ngo /_/glo bur dri mas bsgribs zhes pa ni shin tu rnam par dag pa'i sems can sangs rgyas yin mod de rnams la ji srid du de
[\[269a.6\]]bzhin gshegs pa'i rab tu son pa'i ting nge 'dzin ma rtogs pa de srid du bzhi pa'i rang bzhin du mi 'gyur ro/_/des na rang gi ye shes la chags pa thams cad mkhyen pa ma yin pa glo bur ba'i dri ma rnams kyis bsgribs pa yin no/_/gang yang bzhi pa dang ldan pa de thams cad ni 'jig rten du
[\[269a.7\]]grags pa'i dpa' bo dang dpa' mo'i dbang phyug gi mchog gi gzugs kyis gnas la sogs pa'i yul dang yul du sems can gyi don byas nas phyag rgya chen po'i dngos grub thob par 'gyur zhes dgongs so/_/gzhan yang pad+ma badzra'i zhal snga la sogs pa rnams ni grub pa'o zhes grags
[\[269b\]]
[\[269b.1\]]so/_/de yang zhes bya ba la sogs pa ni da ltar gyi sems can glo bur ba'i dri mas bsgribs pa rnams kyis te de'i zhes bya ba dang sbyar ro/_/de bzhin du spangs pa'i sa zhes pa ni sngon du gsung pa'i man ngag sna tshogs pa dang kha sbyor 'di la sogs pa'i gzhung bstan pa'o/_/de nas sdud pa pos kyang
[\[269b.2\]]glegs bam rnams su yi ge'i gzugs kyis bris zhes pa'i nges pa'o/_/de bzhin du de ltar zhes bya ba la sogs pa ni 'dir de ltar 'di dag ces pa ni gal te re zhig glegs bam la sogs pa rnams su bcom ldan 'das kyi gsung gnas pa bla ma gcig nas gcig tu brgyud pa'i kha nas
[\[269b.3\]]khar gnas so/_/de ji ltar bcom ldan 'das kyis gsungs pa'i tshig mdo sde rnams dang rtogs par brjod pa la sogs pa rnams dang de bzhin du shes rab kyi pha rol tu phyin par gsung /_nga mya ngan las 'das nas phyi ma'i dus phyi ma'i tshe sems can gdul dka' ba'i sdig
[\[269b.4\]]pa'i blo can sdig pa'i las byed pa 'byung zhes bya ba la sogs pa rgyas par bstan pa'i phyir ro/_/de'i phyir bcom ldan 'das kyi bka' brdzun nam zhe na gsungs pa/_rigs kyi bu zhes pa ni mi bskyod pa la sogs pa de rnams la bod pa'o/_/dug zos zhes bya ba la sogs pa la ni 'dir dug zos pa'i 'jig
[\[269b.5\]]rten gang brgyal ba sems med pa dug sel bar mi shes pa yid sems pa med pa'o/_/de nyid shes pa'i phyir gti mug spangs pa ni gang gi dug spangs pa de'i 'o/_/de nyid yid ces pa ni dug sel ba'i de kho na'i yid kyis 'jug pa'o/_/de'i dug zos pa'i sdug bsngal skyes pa 'di
[\[269b.6\]]gcod pa 'di ni dpe tsam mo/_/de'i phyir dpes shes par bya ba'i byang chub sngon gyi tshul gyis khong du chud par bya'o/_/de yang rnam pa dang bcas pa'i bsgom pas mos pa de'i phyir thabs kyi sgo nas rgyu dang 'bras bu 'brel ba'i phyir byang chub bo/_/de yang shes bya ba la shes pa 'jug pa'o/_/de ltar
[\[269b.7\]]ye shes dang shes bya dag dpes shes par bya ba snang ba med pa brjod du med pa lhan cig skyes pa'i don dam pa'o/_/de nyid kun rdzob kyi bde ba med par mi 'grub ste/_dngos po shes pa'i phyir ro/_/'dir gal te 'o na dngos po'i ye shes kyis grol bar 'gyur na de'i tshe sems can rnams ji ltar
[\[270a\]]
[\[270a.1\]]'khor bar 'khor/_ma rig pa'i dbang gis zhes pa ni de yis ji ltar srid par 'gyur/_khyod cag rnams kyi gtam yang thos pa ma yin nam/_'dir gang gi phyir khams gsum pa 'dod chags kyi dbang gis skyes pa de'i yang gang dag sems can de dag kyang
[\[270a.2\]]'dod chags can no/_/'dod chags kyang ma rig pa'i rtsa ba'o/_/de'i phyir ma rig pa dngos po'o/_/des grol ba 'di dag ni 'gal lo/_/de'i phyir brjod de bcom ldan 'das kyi bka' las shes par bya'o/_/de ci zhe na/_gsungs pa dug gi dum bu zhes bya ba la sogs pa ni
[\[270a.3\]]'dir dug bsal ba thun mong ba ni rnam pa gsum ste/_de la gcig ni sngags grub pa ste/_lung sna tshogs pa'i rjes su 'brangs pa'i phyir ro/_/gnyis pa ni sman gyis grub pa'o/_/gsum pa ni rnal 'byor gyis nus pas so/_/de yang sngags dang sman dag gi rnam pa gnyis su 'dod
[\[270a.4\]]do/_/de la gcig ni sngags bzlas pa dang sman bsgrubs pas shin tu yun ring po nas bsod nams kyi dbang gis 'grub po/_gnyis pa ni bkas 'grub pa'o/_/de yang bla ma dang rnal 'byor ma rnams bsnyen pa dang bsnyen bkur byas pa'i phyir ro/_/gang yang rnal 'byor gyi stobs kyis de
[\[270a.5\]]dug gi de nyid shes pas dug sel te dug 'ba' zhig tu ma zad kyi dug nyid bdud rtsir byed do/_/des na dug gis sel bar 'gyur/_/zhes pa ni rga ba dang 'chi ba dang mdze la sogs pa'i nad rnams dug gis rab tu brlabs shing mi rgas pa dang mi 'chi bar 'gyur ro/_/de bzhin du ma rig
[\[270a.6\]]pa'i bag chags nyid srid pa'o/_/'on kyang sngon du sangs rgyas yin pa gsungs pa'i bsgrub pa rnams la dpe sna tshogs pa rnams kyis rigs pa bstan to/_/'dir ma rig nyid rigs pa bzang por bya ba'i phyir/_ji ltar rlung nad ces bya ba la sogs pa ni go sla'o/_/de bzhin du sbyor ba zhes
[\[270a.7\]]pa ni kun rdzob kyi bde ba'i rnam par dag pa'i yid la byed pa'o/_/srid pa nyid kyis zhes pa ni shin tu rnam par dag pa'i srid pas so/_/de nyid kyis na rnam rtog ces pa ni gang gis sangs rgyas pa de nyid rnam par rtog pas brtags pa'o/_/de bzhin du 'di'i rna bar zhes bya ba la sogs pa'i
[\[270b\]]
[\[270b.1\]]dpes kyang shes par bya'o/_/dngos po zhes pa ni shes bya'i bde ba'o/_/de'i sgrib pa ni rnam par rtog pa ste de sbyang ba'o/_/gang gis she na rnam pas zhes pa ni lha'i sbyor ba'i sgom pa lhan cig skyes pa'i rang bzhin zhes pa'i don to/_/nyid ces pa ni nges pa zhes pa'i don to/_/dper na zhes bya ba la
[\[270b.2\]]sogs pa ni go sla'o/_/de bzhin du sbyor ba zhes bya ba la sogs pa ni bskyed pa'i rim pas 'byung ba dang 'byung ba las gyur pa bstan te/_de yang dbang gnyis sbyor ba zhes pa nas phra ma nam mkha' las byung ngo zhes pa'i mthar thug pa ni 'byung ba'o/_/de bzhin du chen po'i sems zhes pa
[\[270b.3\]]nas/_ji srid mchog tu dga' ba'i rigs las byung /_/zhes pa'i mthar thug pa ni 'byung ba las gyur pa'o/_/de bzhin du 'dir gsol ba zhes pa ni rdo rje snying po la sogs pas zhus pa'o/_/de yang ci zhes bya ba la sogs pa'o/_/'dir bcom ldan 'das kyi rigs grangs med
[\[270b.4\]]pa 'byung ba de'i tshe ji ltar 'jig rten gyi khams kyang dog pa nyid du 'gyur ro/_/gong bu'i gzugs can zhes pa ni sa la sogs pa'i khams rnams bye brag tu smra ba'i gzhung lugs kyi nges pa gsungs pa'i dbye bas bshad pa'i phyir ro/_/de ji ltar rigs grangs med pa rnams gang
[\[270b.5\]]du gnas zhes pa'i don to/_/'dir bcom ldan 'das kyis bka' stsal pa zhes pa ni lan no/_/de bstan pa ji ltar zhes bya ba la sogs pa ni 'dir ji ltar kha cig tu byang chub sems dpa' sems dpa' chen po rnams kyi rdul gcig gi tshad kyis nang gi phug kyang bsod nams
[\[270b.6\]]kyi mthus dog par mi 'gyur zhing yangs par mi 'gyur ro/_/sangs rgyas la sogs pa'i 'phags pa'i dge 'dun mtha' dag ston mo la spyan 'dren par byed do/_/de yang bzhengs shig ces bya ba la sogs pa'o/_/de bzhin du bskyed pa'i rim pas rdzogs pa'i rim pa bskyed pa gsungs
[\[270b.7\]]pa/_kha sbyor zhes bya ba la sogs pa la/_kha sbyor las byung ba zhes pa ni shes rab dang thabs kyi bdag nyid sbyor ba las byung ba dang /_'byung ba las gyur pa dag 'byung ste/_de yang ye shes kyi khams kyi rang bzhin sa la sogs pa 'byung ba rnams so/_/ye shes kyi khams de ci zhe na/_
[\[271a\]]
[\[271a.1\]]gsang ba zhes bya ba la sogs pa'i tshig gi phyir ro/_/da ltar me long lta bu la sogs pa'i ye shes lnga rnams so/_/des na de byang chub bo/_/de bzhin du rnam par snang mdzad la sogs pa'i de bzhin gshegs pa lnga yang ngo /_/de yang bdag po re re yang lnga lnga nyi shu rtsa
[\[271a.2\]]lngar 'gyur ro/_/gzhan ni go sla'o/_/'on kyang 'chad bzhin pas rgyas par bshad par bya'o/_/kha sbyor thig le'i rgyud kyi rgyal po'i rtog pa drug pa'i rgya cher 'grel pa yang dag pa'i lta ba'i dran pa'i snang ba zhes pa phyi dang nang gi sdom pa bstan pa'i gzhung bstan pa ste bzhi pa rdzogs so//_//_
[\[271a.3\]]da ni rnal 'byor pa sprul pa'i lus can rnams kyi phyi ru rnam pas spyod pas sems can gyi don bya ba'i phyir las sna tshogs kyi sgrub thabs brjod pa'i phyir ngag gi phyag rgya zhes bya ba la sogs pa gsungs te/_ngag gi phyag rgya'i ye shes brjod pa'i phyir phyag rgya de ni brda'i skad do/_/slar yang
[\[271a.4\]]lag pa'i phyag rgyas dpa' bo dang dpa' mo'i dbang phyug ma rnams shes par byed pa gang gi tshe de'i mtshan nyid ni mtshan ma'i phyag rgyas zhes pa'i don to/_/dgongs pa'i skad ni ji ltar brjod/_/ces pa ni kla klo'i tshig ces pa'i don to/_/rnal 'byor ma zhes bya ba la sogs pa la dbye ba dang rab
[\[271a.5\]]tu dbye ba mi phyed pa'o/_/de bzhin du dgod dang zhes bya ba la sogs pa gnas bzhi rnams su ste sngon gyi tshul gyis lha dang mi la sogs pa rnams su ma gsungs zhes pa ni ma brjod ces pa ste zhus pa'o/_/rdo rje snying po zhes bya ba la sogs pa ni lan gyi tshig go/_/DiN+Di ma zhes pa ni mthar skyes ma'o/_/_
[\[271a.6\]]lu gu zhes pa ni kha las brjod par bya'o/_/yi ge'i phyag rgya'i ye shes zhes pa ni sngon du gsungs pa'i rnal 'byor pa mngon shes dang ldan pa bstan gyi tha mal pas ni ma yin te rnal 'byor ma 'khrug pa'i phyir ro/_/'on kyang tha mal ba'i gnas skabs kyi dus su yang goms par bya ste/_sems
[\[271a.7\]]rnam par dag pas zhes dgongs so/_/de bzhin du ye shes kyi sgra ni mngon par shes pa'i mtshan nyid kyi phyir ro/_/'chad bzhin pa'i ye shes kyi sgra thams cad dang de ltar shes par bya zhes pa ni nges pa'o/_/gzhan ni go sla'o/_/slar yang rdo rje snying pos zhus pa brda zhes pa ni phyag rgya'o/_/_
[\[271b\]]
[\[271b.1\]]gzhan ni go sla'o/_/de bzhin du ngag gi brda'i ye shes ni gnyis pa'o//_//da ni lta stangs kyi phyag rgya'i ye shes brjod pa'i phyir mnyam dang zhes bya ba la sogs pa gsungs te/_'dir lte ba'i gnas su sngon du srog goms par byas te ji srid du mngon shes thob par 'gyur gyi bar du'o/_/_
[\[271b.2\]]des na phyi ru sbyar bar bya'o/_/lhag ma ni go sla'o/_/'di ni ye shes gsum par brjod do/_/da ni sems can rnams gzhug pa'i phyir phyi dang nang gi bdag nyid kyi las tshogs rnams nus pa nyid kyis bstan pa'i phyir ro/_/dpal rdo rje zhes bya ba la sogs pa la/_rnal 'byor zhes pa ni shes
[\[271b.3\]]rab dang thabs kyi bdag nyid kyi rnal 'byor ro/_/des na rnal 'byor ma'i sku'i dbyibs dang ldan pa bsam gtan gyi sbyor ba dang ldan pas mtshan ma thob pa dang ldan no/_/de yang 'chad bzhin pa las brjod par bya'o/_/de bzhin du mi'i thod par zhes bya ba la sogs pa la cho ga bzhin
[\[271b.4\]]zhes pa ni gang gi thod pa yin pa de'i ro'i lus kyi sha dang bshang ba la sogs pas bran pa dang sngags bzlas pas yungs kar 'phel par 'gyur ro/_/de'i 'bras bu la sogs pas srung bar byed do/_/de yang dam pa zhes pa ni gong na med pa zhes pa'i don to/_/de bzhin du 'ol ma se dkar
[\[271b.5\]]po'i bsgrub pa bstan pa'i phyir dpal rdo rje sems dpa' zhes bya ba la sogs pa gsungs te/_so mchur btsir pa'i kha sbyar gyi phyag rgyas de bzhin du phyogs rgyas gdab par bya'o/_/sangs rgyas kun gyi zhes pa ni sems kyis grub pa de la de skad ces bya'o/_/skye gnyis kyi thod pa zhes pa ni
[\[271b.6\]]bram ze'i thod pa'o/_/yang na bsgegs pas bsgrub ste/_de'i thod pa la sngon bzhin du srung ba la sogs pa thams cad byas na 'ol ma se bskyed par bya'o/_/des ni mi'i thod pa la bar snang nas blangs nas des gang la bsnun na de'i tshe bud med kyi dngos grub tu 'gyur ro/_/phan tshun du gzugs
[\[271b.7\]]bsgyur ba'i phyir zhes pa ni nges pa'o/_/yang na bsgrub pa'i 'ol ma se de glang po che la sogs pa'i thod par bskyed de/_de'i sha la sogs pas bran par bya zhing de nyid sngags rab tu bzlas pa la sogs pas bsrung ba byas nas ji skad gsungs pa bzhin du byed do/_/lhag ma ni go sla'o/_/_
[\[272a\]]
[\[272a.1\]]da ni dbab pa'i cho ga bstan pa'i phyir/_ro'i zhes bya ba la sogs pa gsungs te/_ro'i khar gu gul zhes pa ni 'chad bzhin pa'i gu gul dang lhan cig pa yan lag lnga yongs su bsgrubs te/_nyin zhag la zhes pa ni de'i tshe mtshan mo la byas nas ji skad gsungs pa bzhin du
[\[272a.2\]]byed do/_/de bzhin du gser gyi 'bras bu zhes pa ni da du ra'i 'bras bu'o/_/khyim bya zhes pa ni zangs ma'i gtsug phud can no/_/de ltar ji skad gsungs pa bzhin du byed do/_/de bzhin du dug gi sgrub pa'am bza' ba'i sbyor ba bstan pa'i phyir/_rta gsod dkar po zhes bya ba la sogs pa
[\[272a.3\]]gsungs te/_tu ru ska dkar po'i cha'o/_/de bzhin du ma ri'i rtsa ba'o/_/yang na dug gi rtsa ba'o/_/arka zhes pa ni shing arka'i rtsa ba'o/_/ta ru zhes pa ni arka'i 'o ma'o/_/sa la b+ha zhes pa ni dug sna tshogs kyi 'bras bu'i khyad par rnams so/_/de rnams kyi cha dang sdig pa ni grags
[\[272a.4\]]par zad de/_de'i mjug ma'i rtse mo'o/_/de ltar thams cad phye mar byas te sngon gyi sman dug brgya ldan par bya'o/_/lag pa'i g+ho nas zhes pa ni/_de phye ma de ri lu byas te de bzhin du lag pas bzung na g+ho na sa lta bu'i srog chags kyi khyad par du 'gyur ro zhes pa ste nges pa'o/_/ri lu de
[\[272a.5\]]btags na nyin mo byed pa zhes pa arka'i 'o ma dang lhan cig btung bar bya'o/_/yang na 'thung du gzhug go/_/de'i tshe zhag bdun du brgyal bar 'gyur ro/_/spre'u zhes pa ni mi ma yin par 'gyur ro/_/kha cig ni dug nag por 'gyur zhes zer ba'i don to/_/de yang 'tsho ba bstan pa'i
[\[272a.6\]]phyir de bzhin du zhes bya ba la sogs pa gsungs te go sla'o/_/de bzhin du sman gyi sbyor bas dug smin par bstan pa'i phyir/_ma la ya zhes bya ba la sogs pa gsungs te/_ma la ya zhes pa ni tsan+dan no/_/'byung ba zhes pa ni nang gi tsan+dan te/_de'i 'chad bzhin pa'i mar khu'o/_/nad
[\[272a.7\]]kyi dbang po zhes pa ni ru sh+ha'i khyad par te mngal spyod pa'o/_/rgya spos zhes pa ni gong bu'i rgya spos so/_/de ltar thams cad btsos nas 'gro ba zhes pa'i bya ba byed do/_/nyin zhag de zhes bya ba la sogs pa ni nyin zhag de la skyes nas shi ba'i lce btogs te shu dag dang rgya spos dang sbyar la des
[\[272b\]]
[\[272b.1\]]ri lu tsa na ka'i chad tsam byas te bza' bar bya'o/_/de ltar goms pa las de'i tshe ji ltar zhes bya ba la sogs pa byed do/_/de bzhin du sbal pa zhes pa ni sbal pa'i lce'u chung ba'o/_/de bzhin du sprul zhes pa ni sbrul gyi pags pa'o/_/ba ru ra zhes pa ni ba ru ra'i 'bras bu'o/_/des na ji skad
[\[272b.2\]]gsungs pa bzhin du byed do/_/de bzhin du ba'i mar zhes bya ba la sogs pa la/_rdo rje can zhes pa ni shri khaN+Da'i shing ngo /_/yang na bud med kyi me tog go/_/gzhan ni go sla'o/_/de bzhin du rims zhi ba la sogs pa'i cho ga bstan pa'i phyir/_mnyam par gzhag cing zhes bya ba la
[\[272b.3\]]sogs pa'i sgras ni dbye ba la sogs pa bsdu'o/_/'byung ba'i nyi ma zhes pa ni mar ngo'i tshes bcu bzhi la'o/_/de'i cho gas rims nye bar zhi bar 'gyur ro/_/de bzhin du sbrul gyi pags pa brjes pa dang sbrul gyi dgra zhes pa ni ne'u le'i pags pa la 'chad bzhin pa'i sngags kyis dgra'i
[\[272b.4\]]ming dang ldan pa bri bar bya'o/_/'on kyang dus kyi khyad par gyis zhes bya ba'i don to/_/sbal pa zhes pa ni sbal pa'i lce dang bya rog gi sgro dang nyin mo 'jigs zhes pa 'ug pa'i sgro ste de rnams kyi spos kyis dbang phyug ma smad kyang 'byed par byed ces pa'i don to/_/de bzhin du bskrad pa gsungs
[\[272b.5\]]pa/_rta'i zhes bya ba la sogs pa ni rta'i rmig pa la sogs pa'i 'khrul 'khor ro/_/de bzhin du sbrul gyi mgo dang khyi smyon pa'i lces ni gsungs pa'i las byed do/_/de bzhin du nang gi sbyor ba bstan pa'i phyir/_ha li ni zhes bya ba la sogs pa gsungs te/_ha li ni zhes pa'i ni u ma'i rtsa
[\[272b.6\]]ba'o/_/phag pa zhes pa ni bum pa can no/_/rus pa zhes pa ni 'jug pa'o/_/mgrin rings zhes pa ni 'byung ba'o/_/de bzhin du oM dang AH'o/_/ring po zhes pa ni hUM ngo /_/de la ri la gnas pa zhes pa ni a wa d+hU tI'o/_/des srid pa gsum bskrad de lus dang ngag dang sems sbyor ba'i
[\[272b.7\]]mchog 'dis 'gog pas yul la sogs pa'i dngos po rnams bskrad par 'gyur zhes pa ste nges pa'o/_/de bzhin du sbyor ba gzhan bstan pa'i phyir rta'i zhes bya ba la sogs pa gsungs te/_rta'i khrag dang bdud ces pa ni ka ra ba'i ra'o/_/de ltar byas te bsam gtan gyi khyad par gyis me long
[\[273a\]]
[\[273a.1\]]la bltas na ji skad gsungs pa bzhin du 'gyur ro/_/de'i tshe de rnams kyi gnyer ma'i dri ma dang khrag la sogs pa dang bsres te rta la sogs pa'i lag skye kha sbyor gyis sbyor bas bsres pa'i thal ba blangs te/_sbal pa'i zhag dang bsres pas byugs pa de la yang de
[\[273a.2\]]skad ces bya'o/_/de bzhin du mig sman bstan pa'i phyir/_ang ko ta zhes bya ba la sogs pa gsungs pa ste/_'dir ang ko ta zhes pa ni yon tan med pa'i ang ko ti'i 'bras bu ste de'i sa bon gyi mar khu'am 'o ma'o/_/de yang na su ra b+hi'i 'o ma des mig la byugs pas so/_/srid pa gzhan
[\[273a.3\]]gyi zhes bya ba ni skye ba sna tshogs pa gzhan yang mthong ba'o/_/lhag ma ni go sla'o/_/da ni me mnan pa brjod pa'i phyir ri bong can zhes bya ba la sogs pa gsungs te/_'dir ri bong can gyi sgra ni rnam pa gnyis te/_gcig ni dngul chu'o/_/gnyis pa zhes pa ni ri bong gi mar khu'o/_/srin bu
[\[273a.4\]]pad+ma dkar po'i mar khu dang de bzhin sbal pa'i zhes bya ba la sogs pa ni snga ma bzhin no/_/de bzhin du 'dzag pa zhes pa ni du ba can no/_/ri bong las byung ba zhes bya ba ni ri bong gi khrag go/_/de ltar ji skad gsungs pa bzhin du 'gyur ro/_/de bzhin du chu las chags pa gsungs pa/_chu
[\[273a.5\]]sbrul zhes pa ni lto 'phye'i snying khrag dang bcas pa'o/_/de'i ni de bzhin du 'gyur ro/_/slar yang spong na ka zhes pa ni pa ta na ka'i sa bon rnams kyi kha dgang bar bya zhes pa'o/_/lhag ma ni go sla'o/_/btsag yug rnams zhes pa ni ldong ros dmar po'o/_/dri ngan pa zhes pa ni mu zi ser
[\[273a.6\]]po'o/_/de bzhin du yi dgas su bya ba gsungs pa/_gser gyi sa bon zhes bya ba la sogs pa la gser zhes pa ni da du ra'o/_/pi Di zhes pa ni dngul chu bsad pa'o/_/pA tha zhes pa ni pa tha'i phye ma'o/_/de rnams las gzugs brnyan bya'o/_/bu ram dang skyur po dag gis zhes pa ni bu ga'i nang
[\[273a.7\]]nas phyung nas bkrus nas sngon bzhin du 'gyur ro/_/de bzhin du gnyis skyes zhes bya ba la sogs pa la spre'u zhes pa ni spre'u dmar po'o/_/de bzhin du bya rog gi sgro rnams so/_/sa bon can zhes pa ni sa bon gyi ri bong ngo /_/dwi ka zhes pa ni sngags pa'o/_/snang zhes pa ni don gnyis te/_gcig
[\[273b\]]
[\[273b.1\]]ni rang 'byung du 'gyur ro/_/gnyis pa ni sbrul gdug pa'i khrag de yang blang ngo /_/de bzhin du 'og nas 'byung ba zhes pa ni dri chen dang dri chu'o/_/gser zhes pa ni da du ra'i rtsa ba'o/_/de bzhin du phug ron la sogs pa rnams kyi bya khra dang spu dang skra la sogs pa rnams so/_/me zhes pa ni stag gi sbrul
[\[273b.2\]]sogs pa rnams so/_/des ni ji skad gsungs pa bzhin byed do/_/de bzhin gsor zhes bya ba la sogs pa la dam tshig chen po zhes pa ni glang po che'i rdul lo/_/'bu'i phye ma zhes pa ni shing gi nang gi srog chags de'i phye ma ni dug gi khyad par ro/_/des na de la de skad ces bya'o/_/slar yang sbyor
[\[273b.3\]]ba gzhan bstan pa'i phyir/_tsha ba zhes bya ba la sogs pa gsungs te/_tsha ba'i mar khu de nyid kyis 'di ltar bya ste/_shing de'i rtse mo 'ug pa'i tshang dang shing gi rtse mo'i rtsa ba de thams cad la byugs nas lag pa de nyid kyis zhes pa bya rog gi lag pas dur khrod kyi shing gi mel tshang la sogs pa
[\[273b.4\]]bsregs nas ji skad gsungs pa bzhin du 'gyur ro/_/dbye ba bstan pa'i phyir/_bya rog ces bya ba la sogs pa gsungs te/_bram ze'i ska dang mdud pa med pa'i skra dag dang des byas pa'i gzhan du ma yin no/_/de ltar rnam par shes pa'i ye shes zhes pa ni bzhi ba'o/_/'on kyang rnam par
[\[273b.5\]]shes pa ye shes ni grub pa'i rnal 'byor pa rnams kyis nang gi las thams cad bya ste rtsa ba'i rgyu ba'i sbyor bas so/_/de yang bla ma'i man ngag las rtogs par bya zhes pa ste nges pa'o/_/da ni dbang du bya ba brjod pa'i phyir yang na zhes bya ba la sogs pa gsungs te/_dkar mo dga' ba dang bcas pa/_/_
[\[273b.6\]]zhes pa ni 'dir gang su yang rung ba'i bud med rnal 'byor de 'dod pas dang po bde ba'i rang bzhin gyi byang chub kyi sems kyi rang gi ngo bor snying du bsam par bya'o/_/sbrang bu phye mar byas te zhes pa ni bud med gzhan dang 'khrig par byas te de'i khu ba blangs te phye ma dang sbyar ba de la de skad ces bya'o/_/'on
[\[273b.7\]]kyang de'i las ni brtul zhugs pa ni dbang du byed pa'o/_/bsam gtan dang sa bon dang sngags spyod pa dang sngon du bsnyen pa byed pa'i 'o/_/bsam zhes pa ni/_skar ma rgyal la snyoms par 'jug par bya/_/zhes pa ste nges pa'o/_/de dag gi bcud la rdzas sbyor ba gsungs te/_na ri tsi zhes bya ba
[\[274a\]]
[\[274a.1\]]la sogs pa la/_na ri tsi zhes pa ni rngad kyi khyad par te de'i phye ma'o/_/na ra ta ru'i 'dab ma zhes pa ni na rang ka'i lo ma'i khu ba de dang cha mnyam pa'o/_/glang po che'i dag pa zhes pa ni glang po che'i rdul dang mi'i mar khu'o/_/de ltar thams cad ro gcig par byas nas bu mo zhes
[\[274a.2\]]pa ji skad gsungs bzhin byed do/_/de bzhin du mig gi chu zhes pa ni mchi ma'o/_/bkran ta zhes pa ni tsag kra a ka'o/_/'dzag pa zhes pa ni du ba'o/_/lag rmi zhes pa ni skyu ra'i khu ba'o/_/de bzhin du shing arkar po'o/_/gnas kyi byi'u zhes pa ni khyim gyi bye'u'am mchil pa'o/_/rma skyes
[\[274a.3\]]zhes pa ni rang gi srin lag gi khrag go/_/des ni gsungs pa'i las byed do/_/de bzhin du ra ma du ti zhes pa ni sngon du gsungs pa'i snyoms par 'jug pa'i khu ba dang d+hU ba'i 'o ma dang bsre'o/_/sbal pa zhes pa ni de'i khu ba'o/_/des ni ji skad gsungs pa bzhin du bya'o/_/shi ba'i yan lag ma
[\[274a.4\]]zhes pa ni bdag po'i phyir shi ba'o/_/de'i skra zhes pa ni skra'i thal ba'o/_/de bzhin du reg pa zhes bya ba la sogs pa ni rnal 'byor pa'i dbang pos dran pa tsam gyis thams cad byed ces pa'i don to/_/ye shes zhes pa ni lnga pa'o/_/da ni thig ler byas pa'i ye shes brjod pa'i phyir/_bya'i zhes
[\[274a.5\]]bya ba la sogs pa gsungs te/_'khor los mtshan ma dang in+t+ra go ba dang /_shi la zhes pa brag zhun dang ba lang ge gi wang dang ldong ros te/_des ni ji skad gsungs pa bzhin du 'gyur ro/_/de bzhin du dUr wa zhes bya ba la sogs pa la/_ri dgas kyi dUr wa zhes pa ni kr-iSh+Na sa rang ka'i dUr wa
[\[274a.6\]]zhes pa'o/_/yang bya bdag dang a ba na ta zhes pa rtag tu me tog can no/_/bag po sar ba zhes bya ba la sogs pa ni 'dis bu mo bag mar blangs pa'i dus nas zhag bdun gyi nang du gal te khyo shi ba de'i tshe de yang me la shi ba'o/_/de dag gi me tog ces pa ni 'dir yang ji skad gsungs bzhin du
[\[274a.7\]]'gyur ro/_/de bzhin du byi snu zhes bya ba la sogs pa la shri zhes bya ba la sogs pa la/_k+Sha na zhes pa ni in+t+ra ka zhes pa'i sman to/_/swa ha zhes pa ni sa ha de ba'o/_/nan+ta kin zhes pa ni rtsang spa'o/_/yang sbrul gyi rgyal po'o/_/u kra zhes pa ni drag po'i rtsa ba'o/_/ku tha tsi na zhes pa ni rtsa sta res
[\[274b\]]
[\[274b.1\]]gcad pa'o/_/be'u zhes pa ni pun+ta na dza ri'o/_/lte ba zhes pa ni gla rtsi'o/_/de bzhin du shri zhes bya ba la sogs pa ni byang chub sems dang tsan+dan dmar po dang shri khan+Da dang lhan cig pa'o/_/lte ba zhes pa ni gla rtsi'o/_/ri shi su ta zhes pa ni pa la sha'i sa bon no/_/byi 'u'i khrag ces pa ni byi'u dmar
[\[274b.2\]]po'i khrag gis bsgos te thig ler byas zhes pa ni nges pa'o/_/dza an+ti zhes bya ba la sogs pa la ni go sla'o/_/de ltar na thig le'i ye shes drug go/_/da ni ri lu bstan pa'i phyir yang na zhes bya ba la sogs pa la/_sangs rgyas kyi zhes pa ni de'i rang bzhin nyid do/_/dkri zhes pa ni ri lu'o/_/nyi ma
[\[274b.3\]]zhes pa ni zangs ma'o/_/zla ba zhes pa ni dngul lo/_/me zhes pa ni gser ro/_/de bzhin du 'di rnams kyi tshad gsungs pa/_ra ti phyed gsum ma sha gsum/_/ra ti phyed gsum ma sha bzhi/_ra ti bdun dang ma sha bzhi/_/nyi ma zla ba sreg byed kyis/_/zhes so/_/de bzhin du yang na zhes bya ba la
[\[274b.4\]]sogs pa la rdo rje'i 'o ma zhes pa ni rdo rje shing gi 'o mas so/_/gzhan ni go sla'o/_/pri yaM ku'i me tog ces pa ni lang tsho'i dang po'i me tog go/_/gnyis skyes zhes pa ni snyoms par 'jug pa las byung ba'o/_/'di ni bden pa mi snang ba'i ye shes so/_/slar yang grub pa'i mig sman gyi sbyor ba bstan pa'i
[\[274b.5\]]phyir/_de nas mig sman zhes bya ba la sogs pa gsungs te/_sha chen las skyes zhes pa ni sha chen po las 'byung ba'o/_/thod pa gang ba zhes pa ni chang gis gang ba'i thod pa'o/_/b+ha ga zhes pa ni dkyil 'khor gyi 'khor lo'i rim pa bzhin lha'i sbyor bas bsgom par bya zhes pa'o/_/grub pa'i
[\[274b.6\]]mig sman gyi ye shes zhes pa ni brgyad pa'o/_/da ni bcud dang gser gyi cho ga bstan pa'i phyir de nas zhes bya ba la sogs pa gsungs te/_ri zhes pa ni ri las skyes pa'o/_/de bzhin du rgya mtsho las skyes pa dang khron pa las skyes pa'o/_/de la sogs pa ni mang po'i tshig tu brjod pa'i phyir ro/_/_
[\[274b.7\]]skyur mo zhes pa ni star bu'i 'bras bu'i khu ba'o/_/rdo tshan ta la zhes pa ni me shel gyi rdo ba'o/_/yang dang yang du mnyes pas ni brtan par 'gyur ro/_/dzA ti ka zhes pa ni drag po ral pa can gyi rtsa ba'o/_/chu dang bcas zhes pa ni sman ru ta n+ti'o/_/de bzhin du 'bras kyi chu skyur mo'o/_/bskol
[\[275a\]]
[\[275a.1\]]nas las gzhan gsungs pa/_lcags kyi dreg pa zhes pa ni lcags kyi dri ma'o/_/lhag ma ni go sla'o/_/dgu pa ye shes so/_/de bzhin du bcud kyis len gyi cho ga bstan pa'i phyir/_de nas zhes bya ba la sogs pa gsungs te/_'dir thams cad du nang gi rdzas rnams
[\[275a.2\]]kyis bya ste/_des na bcud kyis len pa'i sgrub thabs su 'gyur ro/_/de nyid kyis na/_snying po kun las btus te bshad/_/ces gsungs te/_phyi'i sman thams cad ni sa la sogs pa'i khams kyi rang bzhin bems po'o/_/des na nang gi khams ni bems po ma yin pa nyid do/_/de bzhin
[\[275a.3\]]du dus bcings pa zhes pa ni sdig pa nas chu srin 'pho ba la thug pa'i zla gnyis dang por byas pa dang gzhan ni 'chad bzhin pa las bshad par bya'o/_/rnal 'byor zhes bya ba la sogs pa ni gtum mo'i rnal 'byor bsgom par bya'o/_/des na phyag rgya des ni nad thams cad rab tu 'joms pa'o/_/_
[\[275a.4\]]de'i phyir rdzas rnams bdud rtsi'i dngos por 'gyur ro/_/de yang bzhi mnyam zhes bya ba la sogs pa'o/_/de la bzhi mnyam ni dri chen no/_/gla rtsi ni mi bskyod pa'o/_/tsan+dan dmar po zhes pa ni me tog dang ldan pa'i bud med dang 'dus pa las byung ba'i khrag dang khu ba'o/_/ga pur ni lag pas
[\[275a.5\]]bskyed pa'i byang chub sems so/_/sha li dza da ni mi'i mar khu'o/_/si la ka ma ni dang po'i me tog go/_/kun tu ru ni lo bcu gnyis ma'i bu mo dang snyoms par 'jug pa las byung ba'o/_/kak+ko la ni lang tsho 'ba' zhig las byung ba'i khu ba'o/_/sbu gu'i mar ni lang tsho ma rnams kyis rtag tu brlan pa'i
[\[275a.6\]]snum mo/_/de bzhin du phyi'i rdzas bcu rnams kyang bsdu bar bya'o/_/dang zhes pa ni nges par zhes pa'i don to/_/de rnams zhes bya ba la sogs pa ni dpyid ka'i dus su ni bzhi mnyam dang tsan+dan dmar po'i bcud len blang ngo /_/yang na phyi dang nang gnyis ka bza' bar bya'o/_/de yang tho rangs
[\[275a.7\]]bza' bar bya ba'am blang bar bya'o/_/de bzhin du so ga nyin phyed na sha li dza da dang kak+ko la'o/_/de bzhin du dbyar dgongs mo ni gla rtsi dang si la'o/_/de bzhin du ston srod la ni sbu gu'i mar ro/_/dgun stod mtshan phyed la ni kun tu ru'o/_/dgun smad tho rangs na ni ga pur bza'o/_/de yang
[\[275b\]]
[\[275b.1\]]sngon bzhin du bya'o/_/'di rnams kyi nang du rang rang gi dus rnams la rdzas bzhi 'dus pa dang lhan cig bza' bar bya'o/_/de yang dngul chu zhes bya ba la sogs pa'o/_/'on kyang dngul chu sngon du gsungs pa'i tshogs bcings pa'o/_/mu zi zhes pa ni mu zi mar khu'o/_/brag las 'dzag ces
[\[275b.2\]]pa ni brag zhun no/_/mar dang zhes pa ni 'phral du bskol ba'i mar gyis te/_slar zhes pa ni mnyes pa'o/_/las rnams kun zhes pa ni rdzas thams cad la 'di bzhi pa sbyar zhes 'brel to/_/rnam pa dgu zhes pa ni sngon du gsungs pa'i bzhi mnyam la sogs pa'i rdzas rnams te/_de dang
[\[275b.3\]]rdzas bzhi lhan cig bza' bar bya'o/_/de ltar rim pa dang rim par bya ba'i don to/_/slar yang rdzas bcu bzhi po de rnams bza' ba'o/_/zla ba zhes bya ba la sogs pa ni khu ba la sogs pa zos pa'i phyir ro/_/dngul gyi las su 'gyur ro/_/khrag la sogs pa ni gser la sogs par
[\[275b.4\]]'gyur te nges pa'o/_/ji ltar zhe na/_'dir lo gcig tu rdzas bcu bzhi po bsags par bya ste/_thams cad gcig tu byas te bza' bar bya'o/_/des na nyi ma bdun gsum gyis zhes pa ni zhag nyi shu rtsa gcig tu zos pas so/_/grub ces pa ni ji skad gsungs bzhin du byed pa'o/_/de
[\[275b.5\]]bzhin du mar khu'i cho ga gsungs te/_de nas zhes bya ba la sogs pa ni go sla'o/_/ma tri zhes pa ni ma du lung ga'i 'bras bu rnams so/_/bzhi gnyis zhes pa na brgyad do/_/ming bdag bram zhes pa ni bung ba'i rgyal po'i rtsa'o/_/mi'i sa bon zhes pa ni bung ba'i rgyal po'i sa bon no/_/de bzhin
[\[275b.6\]]du sku byug pa'i cho ga bstan pa'i phyir/_de nas zhes bya ba la sogs pa gsungs te/_sngar bshad ces pa ni gang du bstan pa'i mar khu nyid do/_/khrag 'phrog ces pa ni khrag 'phrog par byed pa'o/_/dri Da zhes pa ni grags par zad do/_/pra ro ha zhes pa ni cin da ro ha'o/_/sngon zhes pa ni skol ba
[\[275b.7\]]la sogs pa bya'o/_/de'i zhes bya ba la sogs pa ni grub pa'i mar khu de la las gzhan bya ba gsungs te/_sha ma nas ga pa la'i mthar thug pa'i sman nyi shu rtsa gsum mar khu dang lhan cig pas ni thams cad ces pa la sogs pa byed do/_/de bzhin du yan lag drug gi spos gsungs te/_tsan+dan
[\[276a\]]
[\[276a.1\]]zhes bya ba la sogs pa ni go sla'o/_/de ltar g.yan pa zhes bya ba la sogs pa ni nad thams cad 'joms pa'i don to/_/de bzhin du nad sna tshogs pa 'joms pa'i cho ga brjod pa'i phyir/_yung ba zhes bya ba la sogs pa gsungs te/_yung ba zhes pa ni yung ba nag
[\[276a.2\]]po'o/_/tso ra zhes pa ni tso ra pa tra'o/_/king su zhes pa ni king su ka'o/_/bcas zhes pa ni skye tshe dang ha sa de ba gzung ngo /_/de ltar nad thams cad 'joms pa de la de skad ces bya'o/_/ba ku tsi zhes pa ni shu dag go/_/slar la yang be'u snabs la sogs pa'i nad rnams 'joms par
[\[276a.3\]]bstan pa'i phyir yang na zhes bya ba la sogs pa gsungs te gla rtsi zhes pa ni dri chu'o/_/lhag ma ni go sla'o/_/'on kyang sman zhes bya ba la sogs pa rnal 'byor pas nad kyi bdag nyid kyis bya'o/_/de bzhin du stong pa zhes pa ni gnas kyi bye brag ste/_snying gi nam mkhar zhugs pa'o/_/brag
[\[276a.4\]]ces pa ni rgal tshigs la bstan pa'i gang rtsa de rnams la rgyu ba'i sman la sogs pa'i sbyor ba bsten pa'o/_/sogs pa'i sgras ni dben pa'i gnas sna tshogs pa rnams rgyu ba'i mtshams rnams su shes par bya'o/_/gzhan ni zhes pa ni phyi'i sbyor ba la sogs pa la brten pa de ni don med ces sbyar
[\[276a.5\]]te/_/nang gi bdag nyid dang bral ba'i phyir ro/_/de la yang gnyis kas 'grub pa'i don to/_/de bzhin du dben pa zhes bya ba la sogs pa la dben pa ni yid kyi gnas su'o/_/nags tshal lus kyi sa'o/_/dgon pa zhes pa ni ngag gi gnas so/_/brag phug ces pa ni lus kyi khams rnams
[\[276a.6\]]so/_/der gnas nas bsgom par bya zhes pa ni rab tu byed pa 'di'i dang /_dang po'i las tshogs kyis rdzas rnams brtsams te/_ji srid rdzas yongs su rdzogs pa'i de srid rang gi sems las nyin mtshan du 'byung bar dgongs so/_/de bzhin du bcings pa zhes bya ba la sogs pa 'dir dgongs
[\[276a.7\]]bshad gzhan gyi bcings pa'i sgra ni spyi ru kha cig tu ma d+hu ka la sogs pa'i shing dag la gal te gtsor ma d+hu kar gyur pa de'i tshe da la ma sha ta la sogs pa gzhan gyi yal ga skye bar mthong ba de'i phyir bcings pa'i shing ngo /_/dus kyi sgra yang rnam pa gnyis so/_/de bzhin du lus kyi shing la yang
[\[276b\]]
[\[276b.1\]]dus sna tshogs kyi dbang gis lcug ma'o/_/gzhan sman ni bag chags sna tshogs pa'i dbang gis dkar po'i chos rnams 'byung ba'o zhes pa ste nges pa'o/_/des gang gis mi shes pa de ni rnal 'byor pa nyid 'dod ces pa la sogs pa de la de ltar brjod do/_/de ltar bcom ldan 'das ni ya
[\[276b.2\]]mtshan can gyi gzugs so/_/de ltar yang gsungs pa/_gang tshe sman gyi lam rnams la/_/gang tshe sman du yang 'gyur ba/_/las byed pa yis yang ni der/_/su yang rung ba las ni byed/_/dngos po kun gyi rnam rtog ni/_/snying gi nam mkha' las ni spros/_/sgyu ma bden pa 'di gsal
[\[276b.3\]]ba/_/nyan thos la sogs kyis mi shes/_/thar pa'i don du sems kyis ni/_/rmongs pa de rnams 'khor bar spyod/_/de rnams la ni thar pa ring /_/sgyu ma'i dpe ni spangs pa nyid/_/lhag ma yang ni go sla'o/_/de ltar thams cad ces pa ni ye shes bcu rnams te/_srog la sogs
[\[276b.4\]]pa'i rlung rgyu ba las 'byung ba ye shes dang shes bya'i mtshan nyid do/_/de'i phyir thams cad mkhyen pa'i ye shes 'byung ba las/_tshogs kyi sgo nas sangs rgyas thams cad mkhyen pa nyid do/_/gzhan ni ma yin zhes dgongs so/_/tshe'i rig byed ces pa ni de rnams kyi 'chi bar byed
[\[276b.5\]]pa lo brgya phrag gcig dang gsum la sogs pa la rang rang gi dus dang bag chags kyis skad cig las gsungs so/_/'on kyang sangs rgyas nyid ni thog ma dang tha ma spangs pa ste kun gzhi la sogs pas sangs rgyas rgyud med pa'i phyir ro zhes pa ste nges pa'o/_/kha sbyor thig le'i
[\[276b.6\]]rgyud kyi rgyal po rtog pa bdun pa'i rab tu byed pa dang po las/_sna tshogs kyi sgrub thabs kyi rgya cher 'grel pa yang dag pa'i lta ba'i dran pa'i snang ba zhes pa'i gzhung bstan pa ste dang po'o//_//da ni gsungs pa'i las rnams la zhi ba la sogs pa rnams kyi sbyin sreg la sogs pa'i cho ga bstan
[\[276b.7\]]pa'i phyir/_bcom ldan 'das zhes bya ba la sogs pa gsungs te/_bzlas pa zhes pa ni tshad ma ji lta bu la sogs pa'i sgras ni sbyin sreg gi rdzas la sogs pa bsdu'o/_/ci 'dra zhes bya ba ni rang bzhin ji lta bu zhes pa'i don to/_/kha khyer zhes pa ni thab khung gi phyi rol du mu ran gyis bskor
[\[277a\]]
[\[277a.1\]]ba'o/_/dam tshig chen po zhes pa ni mi'i mar khu dang mche ba can gyi sha dang lhan cig tu byas la de skad ces bya'o/_/lce'i dri ma zhes pa ni lce bzhar ba'i dri ma'o/_/grong gi phyi rol du zhes pa ni grong khyer gyi phyi rol du bya ba ste/_dam tshig nyams na mi 'grub pa'i don to/_/de dag
[\[277a.2\]]thams cad ni gsal pa'i phyir go sla bas bdag gis ma bshad do/_/'dir tshigs su bcad pa gsungs pa/_zhi la sogs pa'i las ni gang /_/g.yon dang g.yas kyi rgyu ba yi/_/dkyil 'khor bcu yi grangs nyid las/_/rnal 'byor pa yis rtag tu bya/_/ye shes kyis ni dkyil
[\[277a.3\]]'khor nyid/_/g.yon dang g.yas kyi dkyil 'khor nas/_/'di ni grangs ni gnyis zhes bya/_/gnyis ka yang ni bcu gnyis nyid/_/las chen bcu gnyis po 'di rnams/_/lte sogs thab khung du ni bya/_/gtum mo 'bar ba'i me la ni/_/khams ni sngon 'gro bsreg par bya/_/_
[\[277a.4\]]zhes pa ni nges pa'o/_/kha sbyor thig le'i rgyud kyi rgyal po rtog pa bdun pa'i rab tu byed pa gnyis pa'i sbyin sreg gi thab khung la sogs pa'i cho ga'i rgya cher 'grel pa yang dag pa'i lta ba'i dran pa'i snang ba zhes pa'i gzhung ste gnyis pa bstan pa'o//_//da ni las 'di
[\[277a.5\]]rnams bya ba'i phyir sngags gsungs te/_de yang sngags btu ba'i mtshan nyid brjod pa'i phyir/_lha las zhes bya ba la sogs pa gsungs te/_lha mo zhes pa ni de ltar sngon du gsungs pa'i las la sngags btu ba bstan pa'i phyir bdag med ma la bos pa'o/_/a la sogs pa zhes pa ni
[\[277a.6\]]a la sogs pa'i sde tshan brgyad do/_/de bzhin du dang po'i gnyis pa zhes pa ni a'o/_/stong pa zhes pa ni thig le'o/_/stong pa yis ni yang dag mnan/_/zhes pa ni thig le gnyis pa'o/_/des da mnan pa ni tsheg drag po gnyis so/_/de ltar bsdus na/_A/_zhes so/_/gsum pa
[\[277a.7\]]ni bco lnga'o zhes pa ni I zhes pa'o/_/de la zla ba dang ni thig le zhes pa ni zla ba phyed pa dang /_steng du thig le dgod pa'o/_/bsdus na AM zhes 'gyur ro/_/de nas byang chub sa bon zhes pa ni ha'o/_/bco lnga zhes pa ni rjes dbyangs dang lhan cig pa'o/_/bsdus na haM zhes su 'gyur ro/_/de ltar
[\[277b\]]
[\[277b.1\]]thams cad bsdus na oM AHAM haM swA hA zhes pa'i sngags su 'gyur ro/_/de bzhin du/_bdun pa yi ni gnyis pa la/_/zhes pa na'o/_/rdo rje mkha' 'gro ma zhes pa ni us brgyan pa'o/_/de bzhin du/_lan gnyis su ni bzlas par bya/_/zhes pa ni ru ru zhes 'gyur ba'o/_/dro ba yi ni gsum
[\[277b.2\]]pa zhes pa ni sa'o/_/drug pa'i gnyis pa zhes pa ni pha gdan du byas pa'o/_/de yang /_dbyangs yig lnga pa dang ni sbyar/_/zhes pa a dang sbyar ba'o/_/de ltar bsdus na su zhes 'gyur ro/_/mthar gnas pa'i zhes pa ni mthar gnas pa'i gnyis pa'o/_/dbyangs yig lnga ba stan du zhes pa
[\[277b.3\]]ni u dang lhan cig tu zhes par 'gyur ro/_/gsum pa ni gsum pa la zhes pa ni dza'o/_/nyi shu rtsa dgu pa zhes pa ni wa'o/_/de'i stan dang lhan cig dz+wa zhes su 'gyur ro/_/bdun pa yi ni gsum pa zhes pa la'o/_/lnga pa'i dang po zhes pa ta'o/_/dbyangs yig gsum pa ni i ste bsdus pa ni
[\[277b.4\]]ti zhes pa 'gyur ro/_/brgyad pa'i gnyis pa zhes pa ni sha'o/_/bcu gnyis pa yis stan du bya/_/zhes pa ni tha'o/_/des na Sh+Tha zhes 'gyur ro/_/sum cu rtsa gnyis pa gzung bya/_/zhes pa ni sa'o/_/gau rI zhes pa ni i'o/_/de ltar si zhes 'gyur ro/_/lnga pa yi ni gsum pa zhes pa ni
[\[277b.5\]]da'o/_/de bzhi pa'i 'og tu sbyin zhes pa ni ha 'og tu sbyin pa'o/_/gnyis ka sbyor bas d+ha zhes 'gyur ro/_/mthar gnas pa'i gsum pa zhes pa ni la'o/_/g+hasma rI yis steng du brgyan/_/zhes pa ni o'o/_/de ltar lo zhes 'gyur ro/_/gsum pa yi ni dang po zhes pa ni tsa'o/_/lnga pa yi ni
[\[277b.6\]]lnga pa zhes pa ni na'o/_/tsau rI mchog tu phan par byed/_/ces pa ni e dang lhan cig par bya'o/_/des na ni zhes 'gyur ro/_/de ltar bsdus na oM ru ru spu ru dz+wa la tiSh+Tha sid+d+ha lo tsa ni swA hA zhes so/_/de ltar sangs rgyas kun zhes bya ba la sogs pa ni dngos po rtogs pa rnams ni sangs rgyas kyi ming
[\[277b.7\]]du 'gyur ro/_/'on kyang byang chub sems dpa' rnams zhes pa'i don to/_/de rnams kyi zhi bar 'byung ba zhes bya ba la sogs pa ni don ji lta ba nyid do/_/de bzhin du oM badzra zhes bya ba la sogs pa bskul ba'i sngags 'di ni kha sbyor ro/_/slar yang gnyis pa yi ni bzhi pa zhes pa ni g+ha'o/_/_
[\[278a\]]
[\[278a.1\]]chu ma yis ni brgyan zhes pa i'o/_/gnyis ka bsdus na g+hi zhes 'gyur ro/_/gong gi sngags dang 'di spel te bzlas so/_/yang na tha dad pa'i rim pas oM g+hi swA hA zhes bzlas te snying po'o/_/de bzhin du dro ba yi dang po sa bon zhes pa ni sha'o/_/mkha' spyod ma
[\[278a.2\]]yis steng du brgyan/_/zhes pa ni rjes dbyangs so/_/des na gnyis ka shaM zhes 'gyur ro/_/gnyis pa yi ni dang po zhes pa ni ka'o/_/bdun pa yi ni gnyis pa zhes pa ni ra'o/_/de bzhin du tsau rI sbyar bar bya zhes pa ni e'o/_/des na gnyis kar re zhes 'gyur/_/de bzhin du brgyad pa yi ni
[\[278a.3\]]dang po zhes pa ni sha'o/_/rdo rje ma ni mchog tu phan/_/zhes pa ni A dang sbyar ba'o/_/gnyis ka shA zhes 'gyur ro/_/yi ge nyi shu pa zhes pa ni na'o/_/lnga pa yi ni stan du byas/_/zhes pa ni ta'o/_/de bzhin du gau rI yis ni brgyan zhes pa ni i'o/_/bsdus na ti zhes 'gyur ro/_/_
[\[278a.4\]]gnyis pa yi ni dang po zhes pa ni ka'o/_/nyi shu bdun pa zhes pa ni ra'o/_/de la tsau rI zhes pa ni e dang lhan cig gnyis ka re zhes 'gyur ro/_/gnyis pa yi ni bzhi zhes pa ni g+ha'o/_/rdo rje mkha' 'gro ma stan bya zhes pa ni u'o/_/de gnyis ka g+hu zhes 'gyur ro/_/gsum pa yi ni dang
[\[278a.5\]]po zhes pa ni tsa'o/_/lan gnyis bzlas zhes pa ni g+hu tsa zhes pa'i sngags kyi tshig lan gnyis su bzlas zhes pa'i don to/_/de bzhin du gnyis pa yi ni bzhi pa zhes pa ni g+ha'o/_/rdo rje mkha' 'gro ma dang sbyar/_/zhes pa ni u dang lhan cig g+hu zhes 'gyur ro/_/yi ge bcu gcig ces
[\[278a.6\]]pa ni Ta'o/_/dbyangs yig gsum pas phye ba zhes pa ni i'o/_/des ni Ti zhes 'gyur ro/_/lnga pa yi ni lnga pa zhes pa ni na'o/_/de la gau rI sbyar bar bya zhes pa ni i'o/_/des na gnyis ka ni zhes 'gyur ro/_/gnyis pa yi ni bzhi pa zhes pa ni g+ha'o/_/rdo rje ma yis mchog tu brgyan/_/_
[\[278a.7\]]zhes pa ni A'o/_/des na gnyis ka g+hA zhes 'gyur ro/_/de nas bcu drug pa zhes pa ni ta'o/_/nyi shu rtsa drug ces pa ni ya'o/_/lan gnyis bzlas zhes pa ni de lta g+hA ta ya zhes pa ni sngags kyi tshig len gnyis su bzlas par 'gyur/_de bzhin du gnyis pa yi ni bzhi pa zhes pa g+hA'o//_//_
[\[278b\]]
[\[278b.1\]]dbyangs yig lnga pas brgyan par bya/_/zhes pa ni u ste/_gnyis ka g+hu zhes 'gyur ro/_/bzhi pa'i dang po gang yin pa ni Ta'o/_/gau rI dang ni yang dag ldan/_/zhes pa ni i ste des ni Te zhes 'gyur ro/_/lnga pa'i lnga pa zhes pa ni na'o/_/de la gau rI sbyar bar bya'o/_/bsdus na ni zhes
[\[278b.2\]]'gyur ro/_/de ltar bsdus na sngags oM shi ka ri shAn+ta ka re g+hu tsa g+hu tsa g+hu Ti ni g+hA ta ya g+hA ta ya g+hu Ti ni swA hA zhes pa'o/_/rdo rje srung ba zhes bya ba la sogs pa la/_rdo rje srung ba'i sbyor bas zhes pa ni bsgoms pa'i dus su khro bo'i rdo rje spro bar bya zhing /_rdo rje drag po la sogs pa yang bsgom par
[\[278b.3\]]bya'o/_/de'i stobs byed pa'i sngags gsungs pa/_oM dz+wa la zhes bya ba la sogs pa ni 'di ni kha sbyor gyi sngags te/_de de bzhin du srung ba byed pa'i don to/_/de bzhin du rgyas pa'i sngags gsung pa/_gnyis pa yi ni dang po nyid/_/ces pa ni ka'o/_/bzhi pa'i dang po zhes pa ni Ta'o/_/_
[\[278b.4\]]gau rI yis ni brgyan par 'dod/_/ces pa ni es so/_/des na Te zhes 'gyur ro/_/bdun pa yi ni bzhi pa ni wa'o/_/steng du gau rIs brgyan zhes pa ni is te/_des na wi zhes 'gyur ro/_/gnyis pa'i dang po zhes pa ni ka'o/_/de nas bcu gcig pa zhes pa ni Ta'o/_/tsau rI yis ni spyi
[\[278b.5\]]bor brgyan/_/zhes pa ni es so/_/des na gnyis ka Te zhes 'gyur ro/_/lnga pa yi ni lnga pa zhes pa ni na'o/_/dbyangs yig gsum pa zhes pa ni i'o/_/des na ni zhes 'gyur ro/_/gnyis pa'i dang po zhes pa ni ka'o/_/bzhi pa yi ni dang po gang yin pa zhes pa ni Ta'o/_/tsau rI yis ni
[\[278b.6\]]khyad par byas/_/zhes pa ni e'o/_/des na Te zhes 'gyur ro/_/gnyis pa'i dang po zhes pa ni ka'o/_/bzhi pa'i dang po zhes pa ni Ta'o/_/mkha' spyod ma yis spyi bor brgyan/_/zhes pa ni aM gis rjes dbyangs su sbyin zhes pa'o/_/des na gnyis ka TaM zhes 'gyur ro/_/gnyis pa'i
[\[278b.7\]]dang po zhes pa ni ka'o/_/bcu gcig ces pa ni Ta'o/_/tsau rIr yang dag ldan zhes pa ni e'o/_/des na Te zhes 'gyur/_de ltar bsdus na sngags ni oM ka Te bi ka Te ni ka Te/_ka TaM swA hA zhes pa'o/_/de ltar rtag tu stobs zhes bya ba la sogs pa ni go sla'o/_/de'i kha sbyor gyi sngags
[\[279a\]]
[\[279a.1\]]ni oM badzra zhes bya ba la sogs pa'o/_/de bzhin du khams gsum pa'i dbang du byed pa'i sngags gsungs pa/_de nas bcu drug pa'i bzung ba bya zhes pa ni ta'o/_/rdo rje ma yis mchog tu mdzes/_/zhes pa ni a sbyin pa'i phyir gnyis ka ta zhes 'gyur ro/_/mthar gnas
[\[279a.2\]]pa'i gnyis pa de nyid ces pa ni ra'o/_/tsau rI sbyar bar bya zhes pa ni e dang lhan cig re zhes 'gyur ro/_/de nas lnga pa zhes pa ni ta'o/_/mkha' 'gro ma yis rgyas par 'dod/_/ces pa ni u sbyar bas tu zhes 'gyur ro/_/des na bcu pa bzung nas zhes pa ni ta'o/_/lnga pa'i dang po stan du
[\[279a.3\]]bya zhes pa ni de la ta sbyin pa'o/_/des na gnyis ka t+ta zhes 'gyur/_/rdo rje ma ni de la sbyar/_/zhes pa ni ta brtsegs ma de la a sbyar ba'o/_/des na t+tA zhes 'gyur ro/_/yi ge nyi shu rtsa bdun gzung zhes pa ni ra'o/_/tsau rI dang ni ldan par bya/_/zhes pa ni e dang lhan cig re zhes 'gyur ro/_/_
[\[279a.4\]]lnga pa'i dang po gang yin pa zhes pa ni ta'o/_/rdo rje mkha' 'gro 'og tu sbyar/_/zhes pa ni u 'og gi char sbyar bas tu zhes 'gyur ro/_/bdun pa yi ni gnyis pa zhes pa ni ra'o/_/tsau rIs sbyar ba gang yin zhes pa ni e dang sbyar ba ste re zhes 'gyur ro/_/de ltar sgrol ma'i sngags bsdus
[\[279a.5\]]pa/_/oM tAr tut+tA re tu re swA hA/_zhes pa'o/_/de ltar sangs rgyas zhes bya ba la sogs pa ni ji skad gsungs pa bzhin du byed pa zhes pa ste nges pa'o/_/de yang kha sbyor gyi sngags ni oM ka ra ka ra zhes bya ba la sogs pa'o/_/'dir gang yang sngags bsdus pa'i sngags de rnams rtsa 'char ba'i dus
[\[279a.6\]]kyi dbang gis rtogs par bya ste/_de rnams yi ge re re'i kha sbyor gyi sngags brjod par bya'o/_/de yang sems can rnams kyi rang rang gi yi ge'i las rnams la'o/_/de bzhin du dang po rnam par snang mdzad sbyin zhes pa ni oM mo/_/dro ba'i bzhi pa zhes pa ni ha'o/_/puk+ka sI yis zhes pa ni u zhes
[\[279a.7\]]pas mdzes pa'o/_/stong pa zhes pa ni rjes dbyangs te mnan pa'o/_/des na gnyis ka hUM zhes 'gyur ro/_/de ltar bsdus pa ni oM hUM swA hA/_sngags 'di zhes bya ba la sogs pa ni sgra ji bzhin no/_/de bzhin du yi ge'i bdag po zhes pa ni oM mo/_/mkha' spyod ma zhes pa ni oM mo/_/bsdus
[\[279b\]]
[\[279b.1\]]pa'i sngags ni oM aM swA hA/_de bzhin du rigs byed rnams kyi dbang po zhes pa ni oM mo/_/gnyis pa'i gnyis pa zhes pa ni kha'o/_/stong pas mnan cing zhes pa ni rjes dbyangs dang lhan cig khaM zhes 'gyur te nges pa'o/_/de ltar bsdus na oM khaM swA hA/_de bzhin du rnam par snang mdzad ces pa
[\[279b.2\]]ni oM mo/_/gsum pa yi ni gsum pa zhes pa ni dza'o/_/de yang ra dang ldan pa'o/_/bA ris brgyan zhes pa ni i'i dbyangs dang lhan cig pa'o/_/stong dang zhes ni rjes dbyangs sbyin pa'o/_/bsdus ni dzaM zhes 'gyur ro/_/de ltar bsdus na oM dzrAM swA hA/_/de zhes pa'i sngags
[\[279b.3\]]so/_/de bzhin du/_dang po'i yi ge dbang phyug sbyin/_/zhes pa ni oM mo/_/bdun pa yi ni bzhi pa zhes wa'o/_/stong dang zhes pa ni rjes dbyangs sbyin pa'o/_/rdo rje mkha' 'gro ma zhes pa ni u dang ldan pa'o/_/bsdus ni wuM zhes 'gyur ro/_/de ltar
[\[279b.4\]]bsdus pa'i sngags ni oM wuM swA hA/_de bzhin du yi ge dbang phyug ces pa ni oM mo/_/de bzhin du hUM kha dog dmar po bsam mo/_/bsdus na oM hUM swA hA/_zhes pa'i sngags su 'gyur ro/_/de bzhin du dang po'i gti mug rigs sbyin zhes pa ni oM mo/_/de bzhin du g+hu yang sbyar ro/_/de ltar
[\[279b.5\]]bsdus na oM g+hu swA hA/_zhes pa'i sngags so/_/de bzhin du sde tshan brgyad rnams ni zhes bya ba la sogs pa la/_sde tshan rnams gnyis dbus su zhes pa ni 'chad bzhin pa'i phyag 'tshal ba dang swA hA zhes pa'i dbus su'o/_/da yang brgyad kyis zhes pa ni a ka tsa Ta ta pa ya sha'i sde tshan gyis
[\[279b.6\]]so/_/de bzhin du brgyad gnyis kyi dbus su zhes pa ni a thung ngu nas tsheg drag can gyi mthar thug pa'i yi ge bcu drug rnams te/_de rnams gnyis 'gyur du byas pa'i phyir sum cu rtsa gnyis te de rnams kyi dbus su ka la sogs pa'i mthar thug pa rnams de'i bar du sbyin pa'i don to/_/de
[\[279b.7\]]rnams kyi dang por gti mug rigs zhes pa ni dang por oM sbyin pa'o/_/cha med ces pa ni hUM zhes pa'o/_/swA hA mthar sbyar zhes pa ni kha cig gi'o/_/de bzhin du nges par gsungs pa/_sde tshan brgyad rnams zhes bya ba la sogs pa la sde tshan brgyad po'i yi ge gang dag yin pa de dag thams
[\[280a\]]
[\[280a.1\]]cad gnyis dbus su zhes pa ni dang por sbyin pas o dang por dang swA hA tha ma'i dbus su brgyad brgyad kyis ni zhes sde tshan brgyad rnams kyis brtsegs pa'i yi ger bya'o/_/de la a ka tsa Ta ta pa ya sha/_i kha tsha Tha tha pha ra Sha u ga dza Da da ba las/_ra g+ha dz+ha D+ha d+ha b+ha wa ha/_
[\[280a.2\]]l-i nga nya Na na ma \u0f89\u0fa4 \u0f88\u0f90/_e ga dza Da da ba \u0f89\u0fb6 \u0f89\u0f9f/_o ga dza Da da ba \u0f89\u0fb7 \u0f89\u0f90\u0fb5/_aM ga dza Da da ba \u0f89\u0fb4 \u0f88\u0f90'o/_/de ltar yi ge re re brtsegs pa brgyad brgyad du 'gyur te/_yi ge drug cu rtsa bzhi'i phyir ro/_/yang na sde tshan brgyad rnams zhes bya ba la sogs pa ni sngar gsungs pa'i sngags brgyad do/_/gnyis
[\[280a.3\]]zhes pa ni thams cad bcu drug go/_/de rnams dbus su zhes pa ni kho sbyor gyi sbyor bas so/_/brgyad brgyad ces pa ni a ka tsa Ta ta pa ya sha rnams kyi sngags re re brgyan pa ste/_oM la sogs pa swA hA'i mthar thug pa'o/_/de yang gsungs pa/_oM a swA hA/_oM ka swA hA zhes bya ba la
[\[280a.4\]]sogs pa sbyar bar bya'o/_/las kyi sa bon gzung zhes pa ni ya'o/_/rnam par snang mdzad ces pa ni oM mo/_/de nas oM ya swA hA'o/_/sgo skyong rnams ni zhes pa ni rta gdong la sogs pa'o/_/de bzhin du ma ning sa bon zhes pa r-i rI l-i l-I'o/_/de ltar bsdus na oM ya r-i swA hA/_oM r-i rA
[\[280a.5\]]swA hA/_oM la l-I swA hA/_oM wA l-i swA hA/_zhes pa ste sngags so/_/'di rnams kyi las ni 'chad bzhin pa las bshad par bya'o/_/de bzhin du dbyangs yig lhag ma nyid ces pa ni dbyangs yig bcu gnyis rnams te/_a A i I u e ai o au aM aH'o/_/rig byed ces bya
[\[280a.6\]]ba la sogs pa ni oM la sogs pa swA hA'i mthar thug par sbyar ba'o/_/de bzhin du oM a swA hA zhes bya ba la sogs pa ni me tog ma la sogs pa ni rnal 'byor ma brgyad kyi sngags so/_/sngags btu ba'i cho ga'o/_/da ni rtsa sum cu rtsa gnyis kyi dbye bas dbang du byed pa la sogs pa sngags kyi
[\[280a.7\]]'khor lo sum cu rtsa gnyis 'byung ba bstan pa'i phyir/_de nas zhes bya ba la sogs pa gsungs te/_sgrol ma byung zhes pa ni dang po nyid du lha mo sgrol ma'i sngags kyi 'khor lo de'i 'byung ba'o/_/de yang a wa d+hU tI'i rtsa'o/_/ci'i phyir zhe na 'dir gang gi phyir a ta ra dbyug pa'i dbus
[\[280b\]]
[\[280b.1\]]na 'byung ba'i phyir ro/_/de nyid las thams cad rnam 'phrul ba zhes pa ni las sum cu rtsa gnyis rnam par byed pa ste/_rtsa sum cu rtsa gnyis la khyab par byed pa'i phyir zhes pa ste nges pa'o/_/ut+pa la ni kha bzhi pa/_/zhes pa ni 'khor lo 'di dang po kun nas gru bzhi bri ste/_de'i dbus su 'khor
[\[280b.2\]]lo rtsibs brgyad zlum po'i rnam par bris nas/_de'i phyi rol du slar yang zlum por bskor te de'i gru bzhi'i nang gi mtshams kyi cha bzhi ru ut+pal 'dab ma gsum gsum pa bri bar bya'o/_/de rnams la tAM gsum gyis ni mtshan ma ste zhes pa ni 'dab ma re re tAM re bri bar bya'o/_/der na 'dab ma
[\[280b.3\]]bcu gnyis la tAM bcu gnyis su 'gyur ro/_/de'i dbus su zhes pa ni rtsibs brgyad kyi phyi ru bri'o/_/sngags ni go sla'o/_/de'i dbus su zhes pa ni rtsibs brgyad kyi 'dab ma brgyad rnams la'o/_/yi ges brgyan zhes pa ni oM tA re tut+tA re tu re'o/_/de ltar 'dab ma brgyad rnams la'o/_/_
[\[280b.4\]]de'i lte bar zhes pa ni 'khor lo'i dbus su'o/_/lnga pa'i dbang po zhes pa ni ta'o/_/zla phyed thig le zhes pa ni taM zhes 'gyur ro/_/de nas phreng ba'i rnam pas bskor zhes pa ni sngon du gsungs pa'i sngags kyis bskor ba'o/_/de bzhin du dbus su ta dang sngags 'di spel te/_swA hA'i mtha'
[\[280b.5\]]dang hrIHzhes pa ni hI tAM swA hA zhes spel te 'dri'o/_/'khor lo gnyis zhes pa ni g.yon skor dang g.yas skor du sngags bris te kha sbyor byas pa'o/_/cho ga bzhin zhes pa ni 'chad bzhin pa'i ba lang gi gi wang la sogs pas bris zhes pa ste nges pa'o/_/des kyang 'di skad gsungs bzhin
[\[280b.6\]]du byed do/_/'di ni a wa d+hU tI'i 'khor lo ste dang po'o/_/de bzhin du gzhan pad+ma'i rnam pa'i 'khor lo gsungs te/_slar la yang zhes bya ba la sogs pa ni sngon du gsungs pa'i gru bzhi pa ut+pal gdong bzhi pa'i dbus su rtsibs bcu pa'i pad+ma bri bar bya'o/_/yig bcu zhes pa ni oM
[\[280b.7\]]tA re zhes bya ba la sogs pa bcu 'dab ma bcu la bri bar bya'o/_/lte bar bsgrub bya ming dang spel/_/zhes pa ni oM tA re tut+tA re tu re che ge mo ba sha mA na ya swA hA'o/_/'di ni la la nA'i 'khor lo ste gnyis pa'o/_/de bzhin du ra sa nA'i gsungs pa/_yi ge drug ces bya ba la sogs pa la
[\[281a\]]
[\[281a.1\]]sngon du gsungs pa'i gru bzhi'i dbus su 'khor lo zur drug pa bri bar bya'o/_/ra khrag ces pa ni srin lag gi khrag gis so/_/lhag ma ni go sla'o/_/'di ni ra sa nA'i 'khor lo ste gsum pa'o/_/de bzhin du pha rol gyi rnal 'byor ma rnams kyis rang gi sde bshig pa'i
[\[281a.2\]]phyir ril ba spyi blugs kyi mgrin pa rdo rgyus kyis bsgrubs pa de gzhig cing rdo rgyus bcings pa gsungs te/_chu'i zhes bya ba la sogs pa gsungs pa/_kham phor dkar po kha sbyar gyi dbus su yung ba la sogs pa'i rengs pa'i rdzas rnams kyis bris te cho ga bzhin du zhes gsungs pa'i phyir
[\[281a.3\]]ro/_/kha bzhi pa zhes pa ni sna tshogs rdo rje'i rnam pa la'o/_/bsgrub bya'i ming zhes pa ni sngags kyang oM tA re zhes bya ba la sogs pa'o/_/lhag ma ni sngon bzhin no/_/mi phyed ma'i 'khor lo ste bzhi pa'o/_/gzhan yang rengs pa gsungs pa/_kun nas zhes bya ba la sogs pa la/_yi ge
[\[281a.4\]]dgod par bya zhes pa ni tA re tut+tA re swA hA zhes 'dab brgyad la dgod pa'o/_/ga dang zhes pa ni dang por ga tha mar yang ga'o/_/bsdus pa na reg ces bya ba la sogs pa'o/_/pad+ma'i lte bar zhes pa ni ga brgyad zlum po'i rnam par bri ba'o/_/de'i dbus su zhes pa ni oM ta b+ha che ge mo stam+b+ha ya g+ha zhes
[\[281a.5\]]bri'o/_/rdo leb ces pa ni rdo leb gnyis la bri bar bya'o/_/de bzhin du 'di ni zhes pa ni kha 'og tu bstan te dgra'i gnas su sbyar bar bya'o/_/phra gzugs ma'i 'khor lo ste lnga pa'o/_/de bzhin du gsad pa'i las gsungs pa/_'khor lo de nyid ces bya ba la sogs pa ni sgrol ma'i sngags
[\[281a.6\]]gang spangs te/_de'i gnas su hUM zhes bya ba la sogs pa bri ba'i don to/_/lhag ma ni go sla'o/_/bzang mo'i 'khor lo 'byung ba ste drug pa'o/_/de bzhin du rgyas par byed pa gsungs pa/_'khor lo de nyid ces bya ba la sogs pa ni go sla'o/_/mchod pa lnga zhes pa ni me tog dang spos
[\[281a.7\]]dang mar me dang dri dang lha bshos rnams kyis mchod pa'o/_/g.yon pa mi'i 'khor lo ste bdun pa'o/_/de bzhin du bsrung ba'i don du gsungs pa/_yi ge de nyid ces bya ba la sogs pa ni g.yon thung ma'i 'khor lo'o/_/lhag ma ni sngon bzhin te brgyad pa'o/_/de bzhin du zhi bar byed pa rus
[\[281b\]]
[\[281b.1\]]sbal skyes ma'i las/_yi ge bcu po de nyid ces bya ba la sogs pa ni go sla'o/_/dgu pa'o/_/de bzhin du yang gzhan dbang du byed pa gsungs pa/_a zhes bya ba la sogs pa la/_e'i dbus su zhes pa ni sngon bzhin 'khor lo'i dbus su gru gsum gyi rnam pa bris te de'i dbus su sngags
[\[281b.2\]]'di bris pa'o/_/aHoM tA re tu t+tA re tu re che ge mo ba sha mA na ya hUM swA hA aH'o/_/de nyid kyis zhes pa ni sngags kyis phyogs mtshams brgyad du hUM brgyad bri bar bya'o/_/ri mo gsum gyis zhes pa ni sngags kyis bskor ba'o/_/de yang dang po a'i phreng gis so/_/gnyis pa hUM gis so/_/_
[\[281b.3\]]gsum pa rtsa ba'i sngags kyis bskor ba'o/_/lhag ma ni sngon gyi cho ga bzhin no/_/dngos po ma'i 'khor lo ste bcu pa'o/_/de bzhin du yang brjod de gang gi tshe dgra bo khro bar gyur pa de'i tshe pad+ma zhes bya ba la sogs pa yi ge bcu dang lhan cig hrIHbzhi 'dab ma bzhi la bri bar bya'o/_/sngags
[\[281b.4\]]de nyid dbus su hrIHzhes pa la sogs pa dang /_tA re zhes pa la sogs pa che ge mo dang lhan cig bri ba'o/_/de bzhin du phyi rol du phyis pa ni hUM zhes pa ni bskor bar bya'o/_/the tshom med pa zhes pa ni dgra 'gal bar mi sems zhes pa'o/_/dbang ma'i cho ga ste bcu gcig pa'o/_/de bzhin
[\[281b.5\]]du sbyor ba gzhan yang sngon du gsung pa'i ut+palas mtshan pa'i 'khor lo'i cho ga gsungs pa/_gur kum zhes pa la sogs pa ni go sla'o/_/nyes ma'i 'khor lo 'bar ba ste bcu gnyis pa'o/_/de bzhin du zhugs ma'i skal ba bzang po'i 'khor lo gsungs pa/_pad+ma 'dab brgyad ces bya ba
[\[281b.6\]]sogs pa ni hIHshrI zhes pa dang spel ba'i yi ge bcu bri bar bya'o/_/dbus su yang de bzhin du che ge mo dang lhan cig bri ba ni nges pa'o/_/zhugs ma'i 'khor lo ste bcu gsum pa'o/_/de bzhin du bsrung ba gsungs pa/_pad+ma zhes bya ba la sogs pa la/_gti mug gi rigs zhes pa ni oM
[\[281b.7\]]mo/_/de yang dbus su gtso bo'i gzugs su bri bar bya'o/_/de la yang sgrol ma'i sngags che ge mo dang lhan cig zlum po'i rnam pa bri bar bya'o/_/phyi rol du zhes bya ba la sogs pa go sla'o/_/ma mo'i 'khor lo'i cho ga ste bcu bzhi pa'o/_/da ni rta mgrin gyi sbyor bas 'khor lo 'byed pa gsum
[\[282a\]]
[\[282a.1\]]pa/_'khor lo de nyid ces bya ba la sogs pa thams cad ni go sla'o/_/'on kyang tA re zhes bya ba la sogs pa'i sngags kyang lhan cig bri bar bya zhes pa'o/_/mun pa me'i 'khor lo 'byung ba ste bco lnga pa'o/_/de bzhin du gzhan rengs pa'i sbyor ba gsungs pa/_me'i zhes bya ba la
[\[282a.2\]]sogs pa la me'i dkyil 'khor zhes pa ni gru gsum gnyis kyi zung drug tu byas ste/_de bzhin du de'i zung gi cho gas zhes pa ni hUM zhes pa la sogs pa ste/_yi ge bzhi po rnams zung so so'i dbus su dbri bar bya'o/_/de rnams kyi steng du yi ge'i mgo la mgo sbyar ba'i hUM gsum dang phaT ces
[\[282a.3\]]pa bri bar bya'o/_/slar yang zhes pa ni zur gyi dbus kyi yi ge rnams 'og gi char hUM zhes pa la sogs pa mgo 'og tu bltas shing mgo phyir bltas pa bri bar 'gyur ro/_/dbus su yang zhes pa ni yi ge bcu dang hUM spel ba rnams bri bar bya zhes pa'o/_/smyon pa'i ras zhes pa ni a wa d+hU tI'i
[\[282a.4\]]ras so/_/lhag ma ni gsungs pa'i cho ga bzhin bya zhes pa'i don to/_/de yang grangs sbyin gyi las kyi cho ga'i dus su bya ba ste bcu drug pa'o/_/de bzhin du gzhan rengs pa gsungs pa/_dbang chen gyi zhes bya ba la sogs pa ni 'dir kham phor kha sbyor gyi dbus su dbang chen gyi dkyil
[\[282a.5\]]'khor zhes pa sa'i dkyil 'khor gru bzhi ser po bris nas 'khor lo yang sngon du gsungs pa'i ras la bris te de la dbang chen bri nas phyogs dang mtshams rnams su oM brgyad bri ba'o/_/lte bar sgrol ma'i sngags bsgrub bya'i ming dang spel mar bri'o/_/rdo rje 'dzin pas mnan la zhes
[\[282a.6\]]pa ni de bsgom pa'o/_/bskul tshig dang bcas pa'i sngags zhes pa ni oM badzra bai ro tsa nI ye swA hA zhes pa dang spel ba'o/_/de bzhin du sku gsum las byung ba zhes pa ni sprul pa'i sku la sogs pa las skyes pa'i byang chub sems dpa' rnams dang bcings bar 'gyur na gzhan rnams lta ci smos/_
[\[282a.7\]]dro ba'i 'khor lo 'byung ba'i cho ga ste bcu bdun pa'o/_/da ni gzhan gyi dpung rengs pa gsungs pa/_dbang chen zhes bya ba la sogs pa ni go sla'o/_/dbus su stam+b+ha na zhes bya ba la sogs pa'i sngags dang bsgrub bya'i ming spel ba bri bar bya'o/_/tshad ma'i 'khor lo 'byung ba ste bco brgyad
[\[282b\]]
[\[282b.1\]]pa'o/_/de bzhin du 'od zer can gyi rdo rje'i sbyor ba las bsrung ba'i 'khor lo gsungs pa/_'khor lo zlum po zhes bya ba la sogs pa ni 'khor lo zlum po bris nas de'i dbus su rtse lnga'i sna tshogs rdo rje mtshams bzhir gnas pa bri'o/_/de bzhin du sna tshogs rdo rje'i ra so so'i dbus su hAM bzhi
[\[282b.2\]]bri'o/_/de'i lte bar zhes bya ba la sogs pa ni go sla'o/_/dga' gdong ma'i 'khor lo ste bcu dgu pa'o/_/de bzhin du gsungs pa brjod de/_/skyes bu zhes bya ba la sogs pa ni skyes bu khro ba dang bcas pa de la sogs pa mngon du byas pa'am/_bsgom pa de'i tshe 'di lta bu'i 'khrul 'khor
[\[282b.3\]]'chad bzhin pa'i rdzas rnams kyis bri bar bya ste/_gro ga'am ras la tha mal pa'i skyes bu 'di bya'o/_/de yang gcer bu zhes bya ba la sogs pa'o/_/ko sko zhes bya ba ni sma ra ste sma ra g.yas pa nas brtsams te der 'di bri ste ye shes zhes bya ba la sogs pa pra taM gi ra'i mthar thug pa rnams so/_/chu
[\[282b.4\]]zhes pa ni chu'i dkyil 'khor gyi steng du'o/_/gzhan ni go sla'o/_/thun mong ba'i 'khor lo 'byung ba ste nyi shu pa'o/_/da ni sprin rnams rengs pa dang char pa dbab pa yang de bzhin du gsungs pa/_rdo rje rtse gsum zhes bya ba la rtse mo brgyad pa'i ri rab bri'o/_/a ga Ta ka ta zhes pa dbang
[\[282b.5\]]ldan gyi mtshams nas me dang bden bral nas de bzhin du rlung gi mtshams kyi dbus su ri rab kyi ri'i rtse mo'i nang du bri ba'i don to/_/tri ka na tha ka zhes ni kaN+Ta ka ri'o/_/de bzhin du kaN+Ta ka'i 'dab tsher can yang rung ngo /_/gzhan thams cad ni go sla'o/_/de bzhin du 'chad bzhin pa
[\[282b.6\]]slar bshad pa las brjod par bya'o/_/rgyu ster ma'i 'khor lo'i sbyor ba ste nyi shu gcig pa'o/_/de bzhin du dgra rengs pa gsungs pa/_'khor lo'i rtsibs brgyad la sogs pa la/_bsgrub bya'i ming zhes pa ni hUM gaHga hUM hUM gaHgaHhUM che ge mo stam+b+ha ya hUM gaHgaHhUM zhes pa ni cho ga
[\[282b.7\]]'dis bri bar bya'o/_/man ngag ji ltar bzhin zhes pa ni sngags 'don pas sngon du 'gro bas so/_/sbyor bral ma'i cho ga'i dus las 'khor lo 'byung ba ste nyi shu gnyis pa'o/_/de bzhin du sbyor ba gzhan gsungs pa/_maM zhes bya ba la sogs pa ni 'dir 'khor lo rtsibs brgyad pa'i
[\[283a\]]
[\[283a.1\]]dbus su maM mo/_/de bskor ba ni oM ba ta li zhes bya ba la sogs pa'o/_/lhag ma ni go sla'o/_/gdung ma'i 'khor lo 'byung ba ste nyi shu gsum pa'o/_/yang gzhan dbang du byed pa gsungs pa/_yang na zhes bya ba la sogs pa la/_mngag gzhug pa zhes pa ni
[\[283a.2\]]sngags kyi khyad par gyis bsgrubs pas bsgrub bya mngag gzhug par 'gyur zhes pa'i don to/_/grub ma'i dus las sbyor ba 'byung nges pa ste nyi shu bzhi pa'o/_/da ni bu skye ba'i don du srung ba'i 'khor lo brjod de/_zla ba zhes bya ba la sogs pa ni go sla'o/_/'on kyang ji ltar so so 'brang
[\[283a.3\]]ma'i 'khor lo bzhin mtshon cha bri ba de bzhin du 'dir yang bri ba'o/_/smin byed ma rtsa ba'i 'khor lo ste nyi shu lnga pa'o/_/de bzhin du bskrad pa gsungs pa/_'khor lo bum pa zhes bya ba la sogs pa 'khor lo 'di rgyal mtshan gyi ras zhes pa mtshon gyis bsad pa'am bgegs pa'i ras
[\[283a.4\]]la bri'o/_/lhag ma ni go sla'o/_/'dis ni myur du skrod par byed de gzhan du ni ma yin no/_/yid bzangs ma'i 'khor lo ste nyi shu drug pa'o/_/de bzhin du 'dir rnal 'byor pa rnams kyi srung ba'i 'khor lo gsungs pa nyi ma zhes bya ba la sogs pa la/_'dir bsgrub bya dang spel
[\[283a.5\]]zhes pa ni sngon du gsungs pa'i sngags la hUM thog ma dang tha mar spel zhes pa'i don to/_/lhag ma ni sngon bzhin no/_/sum bsgril gyis 'khor lor rtogs par bya ba'i nyi shu bdun pa'o/_/de bzhin du gzhan dbang du byed pa gsungs pa/_pad+ma zhes bya ba la sogs pa ni 'khor lo'i dbus su
[\[283a.6\]]'dod pa'i lha'i sngags dang a mo g+ha s+ya ba shi ku ru zhes spel bar bya'o/_/de bzhin du ri mo gsum gyis bskor ba zhes pa ni sum skor re re'i dbus su rim pa bzhin du oM gyi phreng dang /_de bzhin du hUM gi phreng dang kliM phreng gis bskor bar bri bar bya'o/_/'dod pa'i 'khor lo 'byung ba ste nyi shu brgyad pa'o/_/_
[\[283a.7\]]da ni gnod mdzes rgyal po'i sngags kyis gnon pa'i las gsungs pa/_rdza rnga zhes bya ba la sogs pa la/_sku gsung thugs zhes pa ni oM AHhUM zhes pa'i ri mo gsum gyi nang du phreng ba gsum bri bar bya'o/_/glu ma'i 'khor lo'i las te nyi shu rtsa dgu pa'o/_/de bzhin du dpa' bo'i go chas dus
[\[283b\]]
[\[283b.1\]]ma yin par 'chi ba slu ba la sogs pa dang bsrung ba'i 'khor lo gsungs pa/_yang sde zhes bya ba la sogs pa la/_brgyad pa'i sa bon zhes pa ni ha'o/_/de yang ma mo bcu gnyis kyi gnas su dbyangs yig bcu gnyis bris pa ste/_de la ha hA hi tI hu hU he hai ho hau haM haH'o/_/de bzhin du/_
[\[283b.2\]]yi ge bar ma [(]dar [,]dor [)]byas te/_/zhes pa ni yi ge ring po drug phyi ma ste/_hA hI hU hai hau haHzhes pa ni dor bar bya ste/_lhag ma dpa' bo drug ces pa ni rim pa bzhin du dbyangs yig thung ngu dang ldan pa'i yi ge drug go/_/de la ha las snying gar rdo rje sems dpa'o/_/hi las spyi bor rnam par snang
[\[283b.3\]]mdzad do/_/hu las spyi gtsug tu pad+ma gar gyi dbang phyug go/_/he las dpung pa gnyis su mi bskyod pa'o/_/ho las mig gnyis su rdo rje nyi ma'o/_/ha las lus thams cad la rta mchog go/_/de bzhin du gru bzhi zhes pa ni gro ga la sogs pa rnams la dri zhim pa sna tshogs pa'i
[\[283b.4\]]rdzas kyis bri bar bya'o/_/de bzhin du nyis 'gyur zhes pa ni dpa' bo drug dang shes rab ma snyoms par zhugs pa rnams bri'o/_/shes rab kyang gshin rje ma la sogs pa rnams so/_/mkha' 'gro ma zhes pa ni rdo rje phag mo'o/_/lhag ma ni go sla'o/_/gtum byed ma'i 'khor lo ste
[\[283b.5\]]sum cu pa'o/_/de nyid kyis rengs pa dang zhi ba gsungs pa/_yang na zhes bya ba la sogs pa ni sngon du gsungs pa'i 'khor lo'o/_/'on kyang zangs ma'i 'dab ma la bri ba'o/_/de nyid kyi sngags zhes pa ni go cha drug la sogs pa'i sngags so/_/brlan pa zhes pa ni rgyun mi 'chad
[\[283b.6\]]pas rlon par byas na ji skad gsungs pa bzhin byed ces pa'i don to/_/bdud mo'i 'khor lo ste sum cu gcig pa'o/_/da ni sgrol ma'i 'khor lo gzhan gyis bya ba mang po byed pa gsungs pa/_de nas zhes bya ba la sogs pa la/_pad+ma 'dab ma bcu pa zhes pa ni 'dab ma de rnams
[\[283b.7\]]la yi ge bcu pa'i sngags 'di bris te/_oM tA re zhes bya ba la sogs pa'i yi ge re re bri bar bya'o/_/bzhi pa'i dang po zhes pa ni Ta zhes pa de la de bzhin du gsungs so/_/yi ge drug ces pa ni ba sh+yaM ku ru swA hA/_zhes pa'o/_/yang na ku ru kul+le swA hA/_lhag ma thams cad ni go sla'o/_
[\[284a\]]
[\[284a.1\]]dral ma las byung ba'i 'khor lo ste sum cu rtsa gnyis pa'o/_/'khor lo 'di rnams kyi las rgyas pa dang bsgom pa yang 'chad bzhin pa slar bshad pa las khong du chud par bya'o/_/gzhan yang gang ma gsungs pa'i 'khor lo dang /_las dang sngags de thams
[\[284a.2\]]cad 'di las 'byung zhes pa ste nges pa'o/_/de ltar yang bsdus pa'i tshigs su bcad pa rnams gsungs pa/_'di lta ste/_a wa d+hU tI'i nang du ni/_/sgrol ma yi ni 'khor lo bsgrub/_/srog gi dkyil 'khor snang ba nyid/_/dbang ni ye shes rang bzhin no/_/dga' byed 'khor
[\[284a.3\]]lo bzung ba nyid/_/g.yon gyi bems po'i nang du thim/_/dbang du bya ba'i 'khor lo byed/_/rang rang snang ba'i mchog ni 'dzin/_/ro bcud kyis ni dbang du byed/_/dbang po rnams ni gzung ba'i phyir/_/'og dang steng gi las kyis ni/_/rang gi snang ba dbang du byas/_/nyin
[\[284a.4\]]dang mtshan ni bcing ba dang /_/lo yaM zhag rnams de bzhin du/_/zla dang zla phyed mi phyed pa/_/dus drug tu ni gsum rnams kyang /_/phra gzugs ma ni 'dir shes bya/_/rdzus te skyes pa rnam pa lnga/_/gnas rnams su ni song ba'i sems/_/rang gi nga rgyal gyis ni bcings/_/bzang mo
[\[284a.5\]]la sogs nyi shu bdun/_/bcu drug de bzhin bcu gcig nyid/_/sna tshogs las kyi nges shes bya/_/srid par spyod par byed pa gzung /_/rang gi 'du shes nyid kyis 'byung /_/'du shes kyis ni thim par byed/_/des na khams gsum pa yi las/_/bdag gis bdag la 'grub
[\[284a.6\]]par 'gyur/_/zhes pa ni bcom ldan 'das kyi nges pa'o/_/kha sbyor thig le'i rgyud kyi rgyal po'i rtog pa bdun pa'i rab tu byed pa gsum pa sngags btu ba la sogs pa las thams cad kyi las tshogs kyi 'khor lo 'byung ba'i rgya cher 'grel ba yang dag pa'i lta ba'i dran pa'i snang
[\[284a.7\]]ba zhes pa'i gzhung bstan pa ste gsum pa'o//_//da ni mdor bstan pa la sogs pa gsum gyi mthar bzlas pa dang sbyin sreg la sogs pa'i slar bshad pa brjod pa'i phyir/_rab gnas zhes bya ba la sogs pa gsungs te/_tshul bzhin du zhes pa ni ji ltar
[\[284b\]]
[\[284b.1\]]spyod pa'i rigs pa bstan pa bshad pa'i phyir/_de bzhin du yang rab gnas zhes bya ba la sogs pa la/_gnas skabs 'dir rab gnas zhes pa ni 'chad pa'i sgrub thabs kyi tshul gyis rang rang gi mtshan nyid byung ba'i lha mo rnams 'jog pa'i phyir zhes pa ste nges pa'o/_/de nas mtshan nyid
[\[284b.2\]]bstan du gsol zhes pa'i tshul gyis so/_/dge ba zhes pa ni gang gis rab gnas byas pas bsod nams kyi tshogs dang ye shes kyi tshogs yongs su rdzogs par 'gyur ro/_/bzlas dang zhes bya ba la sogs pa la mi 'tshal te zhes pa ni sems can gyi don mi 'tshal ba des na'o/_/_
[\[284b.3\]]snying rje chen po'i bdag ces pa ni chos kyi dbyings kyi nang du lhan cig pa'i skyes pa'i sku'i bdag nyid do/_/de bzhin du bstan du gsol zhes pa ste/_'di lta bu'i mchog tu dga' ba rnyed par dka' ba bshad du gsol zhes sbyar ro/_/de la sogs pa ni bdag med ma la sogs pa'i
[\[284b.4\]]rnal 'byor ma rnams kyis zhus pa'o/_/der bcom ldan 'das kyis bka' stsal pa zhes pa ni lan gyi don to/_/bsam gtan zhes bya ba la sogs pa'o/_/'dir phyi'i dkyil 'khor dang sbyin sreg dang las tshogs la sogs pa dang bsrung ba de thams cad bsam gtan dang sngags kyi
[\[284b.5\]]rab tu sbyar bas zhes bya ba'i don to/_/de bzhin du dkyil 'khor gyi sa la sogs pa'i gnas sbyar bar bya'o/_/de la dang por zhes bya ba la sogs pa la/_bsgyings zhes pa ni rdo rje sems dpa'i nga rgyal du bdag nyid bya zhes pa ste bdag nyid bsgrub pa'o/_/slar yang chos thams cad
[\[284b.6\]]rang bzhin med pa'i mtshan nyid du rnam par bsam te/_khengs bcas zhes bya ba la sogs pa gsungs pa'i phyir ro/_/de bzhin khams gsum rnam rgyal zhes bya ba la sogs pa ni/_bdag nyid 'jig rten gsum las rnam par rgyal ba'i ting nge 'dzin mngon du byed pa dang ldan pa'o/_/_
[\[284b.7\]]bgegs zhes bya ba la sogs pa ni 'dir rgyas par dkyil 'khor gyi cho ga'i tshul gyis byas so/_/'dir ni bsdus pa nyid do/_/rkang stabs dgod pa zhes pa ni sngon du gsungs pa'i g.yas brkyang la sogs pa'o/_/gar gyi tshul gyis bcas par bya'o/_/lha mo rnams zhes pa ni dkyil
[\[285a\]]
[\[285a.1\]]'khor dang dkyil 'khor ba rnams so/_/yang na rdo rje'i rigs la sogs pa'i shes rab ma de rnams kyis kyang de bzhin du bya zhes dgongs so/_/de bzhin du/_/sbyin sreg ces bya ba la sogs pa la/_phyag rgya'i sbyor bas zhes pa ni rdo rje bu mo la sogs pa shes rab ma
[\[285a.2\]]bcu 'dod pa spyad par bya'o/_/de ltar byas nas su zhes bya ba la sogs pa ni go sla'o/_/gtum mo zhes bya ba la sogs pa'i sgras ni bram ze mo la sogs pa gzung ngo /_/rgyu ci'i phyir zhe na/_gsungs pa 'dir gang gi phyir nang gi sbyin sreg bya ba'i phyir ro/_/thun mong ba zhes pa ni gzhan gyi
[\[285a.3\]]rigs las byung ba'o/_/yan lag la sngags zhes pa ni rigs lngas rigs can du bya ste/_sngags ni 'di lta ste/_hrIHzhes bya ba la sogs pa yan lag brgyad la bsam par bya'o/_/lhag ma ni sgra ji bzhin no/_/de'i b+ha ga zhes bya ba la sogs pa ni de bzhin du nang gi sbyin sreg gis ni kun rdzob
[\[285a.4\]]tu phyag rgya chen po'i shes rab de la de skad ces bya'o/_/de'i rnam par dag pa'i phyir du yang sbyin sreg la sogs pa'i gnas thams cad shes rab kyi gzugs su bsam par bya zhes pa ni gzhung lugs te/_der me tog la sogs pa gtor ro/_/khu ba med pa'i me tog kyang khu ba'i rnam
[\[285a.5\]]par gtor bar bya'o zhes pa ste nges pa'o/_/dkyil 'khor zhes bya ba la sogs pa la tha mal pa zhes pa'i slob ma la byin pa'o/_/des na gzhan du shes par bya'o/_/'on kyang dkyil 'khor la ltos pa zhes pa ni dang po nyid du dkyil 'khor byas nas sbyin sreg bya ba sbyin sreg 'ba' zhig tsam ni
[\[285a.6\]]med par 'gyur ro/_/gzhan du 'jig rten pa'i tha snyad tsam du 'gyur zhes pa'o/_/de ltar yang gang du zhes bya ba la sogs pa gsungs te/_chos kyi dkyil 'khor zhes pa ni chos kyi 'byung gnas chos kyi dbyings kyi dkyil 'khor ro/_/de yang thig gdab pa zhes pa ni dkyil 'khor zhes bya ba
[\[285a.7\]]la sogs pa ste/_phyi ru rdul tshon gyi dkyil 'khor drug cu rtsa bzhi'i khyad par gyi thig gdab pa'o/_/chos kyi dkyil 'khor gyi rang gi dam tshig ces pa ni ji srid byang chub kyi lam bstan pa mthong ba de srid du a wa d+hU ti'i nang du chud pas rtsa thams cad kyi thig skud 'dzin pa'i phyir zhes dgongs
[\[285b\]]
[\[285b.1\]]so/_/de ltar zhes pa ni rtsa rnams su rgyu ba'i phyir ro/_/rnal 'byor pa zhes pa ni rtsa rnams su rgyu ba'i rnal 'byor pa zhes pa tsam pa'o/_/gnas zhes pa ni mtshams kyi gnas su gyur pa zhes sbyar ro/_/der gnas te dus thams cad du phyi'i sa phyogs zhes bya ba la sogs pa la/_las rnams thams
[\[285b.2\]]cad ces pa ni sngon du gsungs pa'i las rnams so/_me ni lha'i zhal zhes pa ni nang gi rnal 'byor pa rnams kyi rtsa thams cad du gtum mo'i sbyor ba de'i mes so/_/zhal zhes pa ni de la brten pa sems las byung ba'o/_/lha zhes pa ni sku dang gsung dang thugs kyi chos can phung po dang khams la
[\[285b.3\]]sogs pa'i de bzhin gshegs pa rnams te/_de'i mtshan nyid kyi rang bzhin de la de skad ces brjod par 'gyur ro/_/de nyid kyis na/_sbyin sreg de nyid rnam par gnas/_/zhes gsungs te/_de'i phyir sbyin sreg ces bya ba la sogs pa gsungs te/_tshim zhes pa ni bstar ba ste/_
[\[285b.4\]]nang gi byang chub kyi sems kyis tshim pa de la brten nas phyi ru sreg rdzas kyis tshim pa zhes pa mgu bar 'gyur ba'o/_/de nas bcol zhes pa ni nges pa'o/_/sngags ni lhag gam ma tshang zhes bya ba la sogs pa ni 'dir nang du sngags kyi sgra ni phal cher sems las byung ba'i rang bzhin te/_de rnams
[\[285b.5\]]nyid thung ngu dang ring po'i dus su nyams te/_mnyam par ma gzhag pas 'khor bar 'khor ro/_/des na de rnams kyi nang gi sbyin sreg gis dus mnyam par 'gyur ro/_/phyi ru ni sgra ji bzhin no/_/de bas zhes bya ba la sogs pa la/_sku gsum mchog ces pa ni rdo rje sems dpas bsngags
[\[285b.6\]]pa de la de skad ces bya'o/_/gtsub shing zhes pa ni a wa d+hU ti'i dus mtshams su gtum mo sbar ba'o/_/phyi ru na dngos su ma sbar bar bya'o/_/gdol pa'i me la dge ba ma yin pa'i las bsgrub pa ni mtshams ma yin pa'i dus su gtum mo'i me sbar ba'o/_/phyi ru ni sgra ji bzhin no/_/de bzhin
[\[285b.7\]]du zlum po zhes bya ba la sogs pa la/_thab khung bzhi ni dkyil 'khor bzhi dang 'khor lo bzhi rnam par dag pa phyi dang nang gi bdag nyid snying ga dang lte ba dang spyi bo dang mgrin pa'i thun mtshams bzhi po de rnams la rdo rje la sogs pa'i mtshan ma bzhi'o/_/'dir dkyil 'khor la dgod pa'i
[\[286a\]]
[\[286a.1\]]mtshan ma de dag man ngag ji lta ba bzhin thab khung gi dbus su sbyin no/_/kha khyer zhes pa ni kha khyer gyi mtshams dang zur du mdzes par bya zhes pa ni brgyan pa ste/_rdo rje rin chen dang zla ba phyed pa rnams kyang kha khyer dang mchu la dgod par bya'o/_/gtsug tor la sogs pa
[\[286a.2\]]thab khung gi dbus su dgod ces pa ste nges pa'o/_/sbyin sreg de nyid ces pa ni sbyin sreg gi cho ga rgyas pa nyid kyi slob dpon gyis bya'o/_/de bzhin du sbyor ba ji bzhin zhes pa ni gsungs pa'i sbyor ba dang ldan pa'o/_/thams cad las zhes pa ni las thams cad pa'i sbyin sreg la sreg blugs
[\[286a.3\]]gsum gsum dbul ba'o/_/gzhan ni go sla'o/_/de nas zhes bya ba la sogs pa la/_rnam par snang mdzad chen po zhes pa ni 'dir rnam par snang bar mdzad cing gsal par mdzad pas na rnam par snang mdzad do/_/chen po yang lhan cig skyes pa'i dga' ba gcig gis gzugs kyi
[\[286a.4\]]phyir ro/_/de nas mi phyed pa'i phyir rdo rje'o/_/de la mngon par zhe na pas ni de bzhin gshegs pa'o/_/de yang ye shes kyi 'khor lo zhes pa ni snying rje shes bya'i rnam pa'i ye shes te/_de'i rnam pas 'jug pa'o/_/de'i sgrub thabs zhes pa ni 'jug pa'i phyir ro/_/de bzhin du stong pa dang
[\[286a.5\]]snying rje gnyis ka dbyer med pa'i phyir byang chub sems rdo rje dang chos mthun pa mi phyed pa'i mtshan nyid kyi ting nge 'dzin gang la snyoms par zhugs pa de la de skad ces bya'o/_/de bzhin du phyi dang nang gi zhes bya ba la sogs pa la/_'khor lo zhes pa sngon du gsung pa'i rtsa sum cu rtsa gnyis kyi
[\[286a.6\]]'khor lo'o/_/de'i rab tu sgrub pa ni cho ga'o/_/sbyor ba zhes pa 'chad bzhin pa'i tshul gyis rang bzhin gyi dus rnams la rang rang gi lha'i gzugs dmigs pa'i phyir zhes pa ste nges pa'o/_/de bzhin du las tshogs zhes bya ba la sogs pa ni brjod ces pa'o/_/lha ni gang yang rung zhes pa ni mdor
[\[286a.7\]]bsdus na rnal 'byor dang rnal 'byor ma'i rgyud stong phrag bdun cu rtsa gnyis zhes pa rnams su dus las byung ba'i lha de rnam par rang rang gi gnas su rang gi 'khor lo'i dbus su de'i skad cig la de'i nang du bsgom pa'i phyir mchod pa'i las bla na med par 'gyur ro/_/de bzhin du de'i zhes pa ni phyi ru
[\[286b\]]
[\[286b.1\]]mi las gang gi phyir 'byung ba'i dus su 'gyur te/_de'i phyir rdo rje zhes pa ni mi phyed pa'i rdo rje las rdo rje sems dpa' 'byung ba'o/_/dkyil 'khor zhes bya ba ni bsam du med pa las bsam pa'i phyir/_sangs rgyas kyis gsungs zhes pa ni sngags zhes sbyar ro/_/des na zhi ba la sogs pa'i las
[\[286b.2\]]bcom ldan 'das kyis rnal 'byor pa 'dod pa'i dbang gis sbyar zhes sbyor ro/_/rang rang gi dus grub pas shes par bya'o/_/des na bdag po zhes bya ba la sogs pa ni las re re'i dus su rang rang gi 'khor lo'i gtso bo'i gnang ba blang bar bya'o/_/de gnang ba thob pas de'i phyir las bya
[\[286b.3\]]zhes sbyar ro/_/da ni rang rang gi las 'di rnams byung ba'i dus su gtso bo bsgom pa gsungs pa/_de la dang po sgrol ma brjod de/_zla ba'i dkyil 'khor zhes bya ba la sogs pa la b+ha ga'i dbus su zhes pa ni nang du rtsa b+ha ga'i phyir de'i tshe phyi ru yang de'i rang bzhin nyid kyis bsgom par bya'o/_/_
[\[286b.4\]]zla ba'i dkyil 'khor zhes pa ni/_dang po sems kyi rang bzhin 'byung ba'i skad cig la zla ba'i dkyil 'khor gyi rnam par bsgom par bya'o/_/de ltar 'byung ba'i dus su yang skad cig gi rnam par dmigs par bya'o/_/des na tAM gi ye shes pa ni rang gi sems kyi ye shes 'char ba la sgrol ma'i sa
[\[286b.5\]]bon tAM bsgom par bya'o/_/de yang sems kyi zla ba'i steng du de las byung ba zhes pa sgrub pa'i lha mo sgrol ma'i bsgom par bya'o/_/de bzhin du sgeg pa'i nyams dang ldan zhes pa ni he ru ka'i thabs dang ldan pa'o/_/lhag ma ni go sla'o/_/'on kyang he ru ka'i rig byed ma zhes pa ni de bzhin du sgrol ma rje
[\[286b.6\]]btsun ma a wa d+hU tI'i nang he ru ka'i rnam par dag pa'i phyir rnam par dag pa gsungs pa 'dir a wa d+hU tI'i dkyil 'khor rgyu ba'i phyir rang gi dus 'gog pa brjod de/_de ci zhe na rang gi skad cig la 'gog pa yang zhal brgyad bcos pa thun brgyad 'gog pa'o/_/de bzhin du spyan gsum
[\[286b.7\]]gsum nyi shu rtsa bzhir 'gyur te/_des na khams nyi shu bzhi rnams 'gog pa'o/_/bcu drug phyag ces pa ni 'pho ba bcu drug 'gog pa'o/_/bzhad pa zhes pa ni dbang po thams cad sdud pa'i phyir ro/_/kun nas dmar 'dra zhes pa ni kha dog thams cad ni snying rje'i chags pas bcos pa'o/_/de
[\[287a\]]
[\[287a.1\]]yang bdag gir byed pa'i phyir rnam par rtog pa 'god do/_/lang tsho gzhon pas zhes pa ni lo bcu gnyis lon pa'i phyir lag bcu gnyis 'gog pa'o/_/sna tshogs pa'i zhes pa ni sna tshogs su bsgyur ba'i mdog sangs rgyas kyi na bza' sku la bsnams pa'o/_/do shal
[\[287a.2\]]zhes pa ni gnyis med pa'i thar pa'i sa la bzhugs pa'o/_/rkang rgyan zhes pa ni rkang pa la btags pa'i tshigs kyi dor thabs spang bar 'gyur ro/_/mgul do zhes pa ni mgul du rin po che'i phreng ba btags pa'i dgra'i rgyud thams cad kyi ske bcings pa'o/_/rna rgyan zhes pa ni rna ba gnyis la rna
[\[287a.3\]]cha btags pas dbu ma las bdud rtsi'i rgyun 'dzag pa'o/_/dpung rgyan zhes pa ni dpung pa gnyis su btags pas bdag gi 'gog pa'i phyir dbang du byed pa'o/_/ske rags zhes pa ni ske rags bcings pa ni bya ba dang bya ba ma yin pa 'gog par byed pa'o/_/srad bu zhes pa ni tshangs pa'i
[\[287a.4\]]skud pas las kyi tshogs thams cad a wa d+hU tI'i khyab par byed pa'o/_/sogs pa'i sgras ni spyi bor 'khor los brgyan pa bsdus te/_de yang khams gsum gyi sems can thams cad la chos bstan pa'i phyir/_de rnams la chos bstan mi nus pa 'gog pa'i mtshan nyid kyis so/_/sna
[\[287a.5\]]tshogs rgyan zhes pa ni bde ba sna tshogs pa'i rang bzhin byang chub sems bag chags dang bral ba'i phyir yid kyis gzung ba'i don to/_/ut+pa la zhes pa ni shin tu brtson pa'i brtson 'grus kyis brgyan pa'i sems so/_/dzi ba ka'i me tog ces pa ni ban+du ka'i me tog dmar po bcings pa ni
[\[287a.6\]]longs spyod rdzogs pa'i sku snying rjes brtson pa'i phyir ro/_/g.yas brkyang ba zhes pa ni ting nge 'dzin 'di spangs nas dus thams cad du yid rol pa yin pa'o/_/sum cu gsum pa zhes pa ni sum cu rtsa gsum pa'i gnas rnams kyi dbang po la sogs pa'i lha rnams kyi lus dang ngag dang
[\[287a.7\]]sems 'gog pa'o/_/'gyel zhes pa ni dregs pa dang bral ba'i blo mi shigs pa las rtag tu bzhugs pa'o/_/gzhan yang ngag gi sgyu mas skrag pa dang /_de'i brdzun pa ni thal mo sbyar bas srid pa dang mya ngan las 'das pa 'gog par byed pa'o/_/'od zer dmar po 'bar ba zhes ni
[\[287b\]]
[\[287b.1\]]'das pa dang ma 'ongs pa dang da ltar byung ba rnams kyi snying rje nyid kyi 'od do/_/gzi brjid ces pa ni snying rje chen po nyid kyi tshig go/_/des na 'bar ba ni dga' ba'i yid nyid gnyis med pa'i blo'i phyir ro/_/de bzhin du bsam gyis mi khyab pa'i sprul pas bsam gyis mi khyab pa'i chos rnams
[\[287b.2\]]spros zhes pa la sogs pa ji skad gsungs pa bzhin no/_/sems can zhes bya ba la sogs pa la/_skyed byed ma zhes pa ting nge 'dzin te sgrol ma sangs rgyas thams cad kyi yum mo/_/sems can zhes pa ni rdo rje sems dpa'i rten te/_de bzhin du yid 'ong zhes pa ni sdug pa stong pa nyid
[\[287b.3\]]dang snying rje'o/_/bsgoms na zhes pa ni mngon du bya zhes pa'o/_/de bzhin du dang po zhes bya ba la sogs pa phyag bcu drug gi phyag mtshan rnams kyi rnam par dag pa gsungs pa 'di lta ste/_ral gri yis ni rgyu ma gcod/_/ral gri yi ni gsal snang bzhin/_/mthong yang de ni gnas pa
[\[287b.4\]]med/_/ral gri yis ni las gcod do/_/'dir ni ut+pal gnyis pa/_/brtson pas yid kyi rgya mtsho las/_/de yi sad pa'i mtshan nyid ni/_/'khor ba'i rgya mtsho pha rol 'gro/_/mda' ni bdud rnams bzlog pa ste/_/mtshon cha bsam du med pa 'bigs/_/rnal 'byor ma ni
[\[287b.5\]]mda' bzhin du/_/phug na rtag tu 'ong bar byed/_/rdo rje phung po gsad par bya/_/sems kyi rdo rje dang 'dres phyir/_/de yis thams cad rgyas gdab nyid/_/rdo rje gnyis ni gnyis med spyod/_/lcags kyu yis ni lam bkug ste/_/srog gi lcags kyu rtag tu shes/_/sku sogs rdo rje
[\[287b.6\]]spros pa'i phyir/_/de yi las ni rab tu phug_/dbyug pa yang ni lnga par bzung /_/bag chags rnams ni 'joms pa'i phyir/_/las kyi dbyug pa zhes brjod pa/_/srog gi rlung gis gzung bar bya/_/gri gug tu ni gang brjod pa/_/yan lag bcu gnyis gcod pa'i phyir/_/las gcod
[\[287b.7\]]pa ni rnams gzung bas/_/bdud kyi sde rnams bsdigs par byed/_/lag pa'i sor mor brkyang ba'i phyir/_/sems can kun la mi 'jigs te/_/sems can de bzhin gshegs lnga'i dngos/_/mi 'jigs pa ni rtag tu bstan/_/g.yon du thod pa gdug pa ni/_/bdud kyi khrag bkang 'dzin
[\[288a\]]
[\[288a.1\]]pa'i phyir/_/tshangs pa yi ni gnas su gang /_/de nyid du ni thim ste gnas/_/gang phyir sdigs mdzub 'dzin pa ni/_/lam gcig gis ni mdzes pa'i phyir/_/sems can rnams la bstan pa nyid/_/ting 'dzin rdzogs par bsgoms pa'i phyir/_/'gro ba thams cad
[\[288a.2\]]gzhu rnam pa/_/yon po nyid du rtag tu gnas/_/de nyid dbyug pa dgug pa nyid/_/mtshon bya mtshon byed kyis ni 'bigs/_/kha TAM stong pa'i rnam pa ste/_/dri za'i sems can lta bu nyid/_/bag chags dra ba song bas na/_/nye bar dmigs pa'i dngos po spangs/_/zhags pa rnam
[\[288a.3\]]rtog 'ching ba ste/_/mig la sogs pa brgyad kyi ni/_/rnam par shes pa rmongs par 'gyur/_/bcings pa'i phyir na de ni spangs/_/gang gis mgo bo gsum 'dzin pa/_/dus gsum po ni gcod pa'i phyir/_/yang na de nyid gsum gyi rigs/_/yi ge rnams ni gcod pa yin/_/_
[\[288a.4\]]'gro ba blo ldan rin chen mtshungs/_/sangs rgyas rin chen de rtag tu/_/sems can gang dag rmongs pa la/_/grol ba nyid kyi phyir ni bzung /_/bum pa bdud rtsis rab gang ba/_/sprul pa la sogs ro rnams te/_/sku bzhi yi ni chos kyis ni/_/khams gsum pa ni tshim par byed/_/_
[\[288a.5\]]ces pa ni bcom ldan 'das kyi nges pa'o/_/de bzhin du g.yas kyi zhes bya ba la sogs pa ni/_g.yas dang g.yon du zhal drug go/_/steng gi zhal ni bdun pa'o/_/rtsa ba'i zhal ni brgyad pa'o/_/zhal bdun po rnams kyi mdog gang dag yin pa de dag ni a wa d+hU tI'i nang du pags pa la
[\[288a.6\]]sogs pa'i khams bdun gyi mdog 'gog pa'i phyir/_bung ba'i rnam pa zhes pa ni skye ba bdun pa bzhin sna tshogs 'dzin pa'i phyir ro/_/zhabs bzhi zhes pa ni sbyin pa la sogs pa rnam pa bzhis khams gsum rnams la sprul pa nyid rnam par spyod pa'o/_/mdung rtse gsum zhes pa ni dus
[\[288a.7\]]thams cad du de ltar rtsa gsum gyi sbyor ba 'dzin pa'o/_/sprul zhes pa ni de la srog brten pa nyid de/_sar pa ro'i sgras rgyas pa ste srog de la bral ba ni sems can ma yin zhes pa'i don to/_/de yang sgyu ma bzhin nye bar mtshon pa'i phyir ro/_/de ltar rnam par dag pa'i thabs sna tshogs pa/_
[\[288b\]]
[\[288b.1\]]sgrub thabs thams cad las bla ma'i man ngag gis rtogs par bya ste/_ngag gis brjod pa zhes dgongs te dang po'o//_//da ni rdo rje 'jigs byed kyi sgrub thabs bsgom pa'i rim pa gsungs pa/_b+ha ga'i zhes bya ba la sogs pa ni 'dir rtogs pa/_'di rdzogs pa'i mthar thug pa'i
[\[288b.2\]]sgrub thabs thams cad ni go sla'o/_/des na rgya cher 'grel pa 'dir rgyas par ma brjod do/_/de lta mod kyi gnas skabs kha cig tu tshig rtogs pa'i phyir bshad par bya'o/_/'dir yang sngon du gsungs pa'i 'khor lo sum cu rtsa gnyis kyi las kyi tshogs bstan pa de rnams la las kyi sgrub thabs
[\[288b.3\]]'di rnams sbyar bar bya'o/_/'on kyang slar bshad pa'i 'di las bsgrub par bya'o/_/des na man ngag gis gsungs so/_/de bzhin du sngon gyi 'khor lo'i rjes su 'brangs pa nyid dbang la sogs pa'i tshig las shes par bya'o/_/de bzhin du der gsungs pa'i dbang la sogs pa dang 'dir
[\[288b.4\]]brjod pa'i dbang la sogs pa gnyis ka 'dus pa las shes par bya'o/_/ma yin na gnyis ka dang bral ba'i phyir/_brjod pa don med par 'gyur zhes pa ste nges pa'o/_/de ltar rdo rje 'jigs byed kyi sgrub thabs ni go sla'o/_/gnyis pa'o//_//de bzhin du 'od zer can brjod
[\[288b.5\]]do/_/de nas mang zhes bya ba la sogs pa la/_me tog brtsegs ma zhes pa ni rin po che bzhin me tog gi cod pan no/_/gsungs zhes pa ni sdud pa po rang nyid kyi nyes pa sel ba'o/_/gzhan ni ji bzhin nyid do/_/gsum pa'o//_//de bzhin du par+Na sha ba ri'i sgrub thabs brjod de/_nam
[\[288b.6\]]mkha'i dbyings zhes bya ba la sogs pa ni chos kyi 'byung gnas kyi dbus su'o/_/lang tsho zhes pa ni lo bcu gnyis kyi cha byad do/_/thor gtsug ces pa ni spyi bo'i skra'o/_/de de bzhin du me tog gi phreng bas bcings pa'o/_/snga ma bzhin zhes pa ni 'od zer can bzhin no/_/bzhi pa'o//_//_
[\[288b.7\]]de bzhin du rdo rje khro bo rnams kyi sgom pa gsungs pa/_rdo rje khro bo zhes bya ba la sogs pa la/_rdo rje khro bo zhes pa ni de'i brjod pa'o/_/'dir ni pad+ma 'dab brgyad pa/_/dur khrod brgyad po rnams dbus su/_/bdud rtsi byed pa'i he ru ka_/_khro bo 'di lta bu bsgom bya/_/mthun pa'i stabs sogs
[\[289a\]]
[\[289a.1\]]brtsams nas ni/_/gar gyi tshul la sbyor ba nyid/_/kha dog dmar po 'od mnyam pa/_/khro bo'i rgyal po bsam par bya/_/zhal bzhi pa la phyag bzhi pa/_/ral pa'i cod pan gyis ni mdzes/_/zhal gyi mche ba cung zad gtsigs/_/yi dgas chen po gdan du byas/_/phyag
[\[289a.2\]]bzhi rnams la mtshan ma rnams/_/dbyug pa g.yas kyi dang po la/_/gnyis pa na ni lcags kyu nyid/_/g.yon na sdigs mdzub lcags kyu'o/_/de ltar khro bo mchog thams cad/_/gcig la sogs pa mtha' yas pa'o/_/kha cig shes rab ldan par 'dod/_/kha cig de yi dngos
[\[289a.3\]]sgom byed/_/dngos grub kun gyi gzhi byed pa/_/rdo rje phag mo ru ni 'dod/_/de yi mdog dang mtshon cha sogs/_/go sla gzhan du rgyas pa'i phyir/_/zhes pa ni bcom ldan 'das kyi nges pa'o/_/'on kyang gzhan yang brjod pa ste/_rdo rje khro bo zhes pa ni rdo rje shugs la sogs pa'i ji ltar 'thad
[\[289a.4\]]pa'i khro bo thams cad bsgom par bya'o/_/rdo rje phag mo zhes pa ni 'khyud pa'i shes rab ma'o/_/de yang de'i mdog ces pa ni bcom ldan 'das bzhin no/_/rta'i gzugs zhes bya ba la sogs pa la/_sogs pa'i sgras ni ce spyang gi gdong la sogs pa bsdu'o/_/des ni de rnams kyi las bzhi
[\[289a.5\]]bsgrub bo/_/yi ge dang ni yi ger ldan/_/zhes pa ni rang gi sa bon yongs su gyur pa las lhar bzhengs pas sa bon de nyid 'dzin pa'i phyir ro/_/de bzhin du ya ra zhes bya ba la sogs pa ni sa bon bzhi las bzhi bsgrub pa'o/_/des na sgrub pa zhes bya ba la/_dud ka zhes bya ba
[\[289a.6\]]la sogs pa ni las kyi bye brag gis kha dog gi khyad par bsgom pa'o/_/de bzhin du rlung la sogs pa'i zhes pa ni/_rlung la sogs pa'i dkyil 'khor bzhi la zhon pa de yang rlung la sogs pa'i phyogs su song bar bsam par bya'o/_/de ltar yang gi cho ga ste lnga pa'o//_//de bzhin du
[\[289a.7\]]ra'i las gsungs pa/_yi ge ra zhes bya ba la sogs pa ni go sla ste drug pa'o//_//de bzhin du ma he'i gdong can gyi las gsungs pa/_de nas zhes bya ba la sogs pa la ma lus de nyid ces pa ni hUM ngo /_/srung ma zhes pa ni rnal 'byor ma gzhan rnams kyis sngags kyi srung bas srung ba
[\[289b\]]
[\[289b.1\]]de la de skad ces bya'o/_/lhag ma ni sgra ji bzhin te bdun pa'o//_//de bzhin du gzhan khyi'i gdong can gyi las gsungs pa/_de nas khyi'i zhes bya ba la sogs pa la/_rdo rje srin po zhes pa ni sngon du gsungs pa'i ma he'i gzugs can te/_de ltar ma he'i gzugs spangs pa'i phyir
[\[289b.2\]]khyi'i gdong par 'gyur ro/_/rdo rje mchu can zhes pa ni phag gi gdong can de'i rkang par zhugs pa'o/_/brgyad pa'o//_//de bzhin du rdo rje khro bo'i las gsungs pa/_'ug pa'i zhes bya ba la sogs pa la/_sa la 'gog ces pa ni sa'i nang du gzhug pa'o/_/lhag ma ni sngon bzhin de
[\[289b.3\]]dgu pa'o//_//de bzhin du chang dgug pa gsungs pa/_tsi zhes bya ba la sogs pa ni chang 'tshong ba'i khyim nas chang blangs te/_de'i tshe snod de'i steng 'og tu rta'i rnam pa'i gdong can gnyis bzhag nas chang thams cad dgug par bya ste bcu pa'o//_//de bzhin du mu stegs dang
[\[289b.4\]]nyan thos la sogs pa tho 'tshams pa rnams kyi chang skyug pa'i cho ga gsungs pa/_sku mdog ljang khu zhes bya ba la sogs pa ni go sla ste bcu gcig pa'o//_//de bzhin du rengs pa gsungs pa/_rlung gi zhes bya ba la sogs pa la/_'di rlung zhes pa ni rlung lha'i mtshams su'o/_/kham phor
[\[289b.5\]]zhes pa ni sngon du gsungs pa'i rengs pa'i 'khor lo bya'o/_/de nyid kyi ni ri bo zhes bya ba la sogs pa gsungs te/_ri rab rtse mo brgyad pa ri bdun dang bcas pas mnan pa'o/_/de yang yaM las byung ba'i rlung gi dkyil 'khor gyi steng du sbyin pa'o/_/dbugs ni nang du bsdams te zhes bya ba ni
[\[289b.6\]]rnal 'byor pas ting nge 'dzin 'di bsgom par bya'o/_/de yang las kyi dus su bya zhes pa ni 'dir ni yaM dang ldan pa'i srog 'gog par bya ste/_de'i steng du laM gyis mtshan pa zhes pa ni sa bsgom pa'o/_/de yang laM yongs su gyur pa'o/_/de ltar byas pas ni rlung 'ching bar 'gyur te gzhan du ni ma yin
[\[289b.7\]]no/_/bcu gnyis pa'o//_//da ni sprin rnams kyi char dbab pa'i cho ga gsungs pa/_pad+ma 'dab brgyad ces bya ba la sogs pa 'dir sngon bzhin du skad cig rnal 'byor pa'i sbyor bas pad+ma 'dab ma brgyad pa bri'o/_/de ltar 'dab ma brgyad la mtha' yas la sogs pa klu brgyad rnam par
[\[290a\]]
[\[290a.1\]]dgod par bya'o/_/de'i rim pa ni 'di yin te/_de la klu thams cad kyi mgo bo ni 'dab ma'i rtse mo rnams la dgod do/_/mjug ma ni lte ba'i gnas su'o/_/de la lte ba'i dbus su mjug ma rnams kyi steng du rdo rje khro bo zhes pa sngon bzhin phyag 'bum la sogs pa de'i
[\[290a.2\]]skus gzir bar bya zhes sbyar ro/_/klu'i sa bon zhes pa ni/_klu rnams kyi rang rang gi ming dang ldan pa'i phuHzhes pa dang spel ba dgod pa'o/_/de bzhin du klu de rnams rting pa'i mthil zhes pa ni thams cad kyi mjug ma'i rtse mor zhabs sbyin pa ste/_rkang pa'i rtse mo'i chas mnan pa de'i tshe ji
[\[290a.3\]]skad gsungs pa bzhin byed do/_/rnal 'byor pa de'i las thams cad byed do/_/de bzhin du yang 'di sbyor ba gzhan gsungs pa/_de nas zhes bya ba la sogs pa la/_'dir rang gi phyag rgya zhes pa ni klu brgyad po rnams kyi klu'i bu mo brgyad gzhug par bya'o/_/bcom ldan 'das rdo rje khro
[\[290a.4\]]bo dang stag gdong ma la sogs pa'i rnal 'byor ma'i tshogs gzhug par bya zhes pa ni bsgom par bya zhes pa'i khyad par ro/_/des na gtub ces pa ni sprin dral ba'i don to/_/de'i sngags su 'gyur ba ni/_de'i las gsungs pa/_oM pa pA Ta ya hUM ts+tshin+da ya hUM zhes pa'o/_/skad cig gis ni
[\[290a.5\]]zhes pa ni de bzhin du sngags kyi tshig rnams lan gnyis su bzlas te brjod pa'o/_/sgom pa yang ston ka'i dus kyi nam mkha' bzhin dri ma med pa'o/_/me ru zhes pa ni me'i mtshams su'o/_/dkyil 'khor la zhes pa ni dkyil 'khor bris nas der gnas te/_rdo rje chen po gtum po'i ting nge 'dzin
[\[290a.6\]]gyis 'di spor bar bya'o/_/dpral ba zhes bya ba la sogs pa la/_mi g.yo ba zhes pa ni khro bo'i rgyal po mi g.yo ba'o/_/de bzhin du rnam par snang mdzad sdug ces pa ni rnam par snang mdzad kyi btsun mo rdo rje rnam snang mdzad ma ste/_des sprin thams cad bzlog par bya'o/_/bcu bzhi
[\[290a.7\]]pa'o//_//de bzhin du ting nge 'dzin 'di las gzhan gsungs pa/_bgegs zhes bya ba la sogs pa las/_mig ces pa ni 'chad bzhin pa'i gzugs de la bsngags par bya'o/_/de yang glang po che zhes pa'i mig la zhes dgongs so/_/de ltar lhag ma oM badzra nA ra yA Na/_zhes pa
[\[290b\]]
[\[290b.1\]]mthar thug pa ni go sla'o/_/'dir ni mdor bsdus pa'o/_/'on kyang gzhan du rdo rje mkha' 'gro dang 'dus pa la sogs pa rnams su rnyed sla ba'i don to/_/da ni rang byin gyis brlabs pas lha'i dbang po rnam par dag pa dang /_sangs rgyas nyid la sogs pa'i dngos grub sna tshogs bsgrub pa'i phyir
[\[290b.2\]]sgrol ma'i sgrub thabs gsungs pa/_nam mkha'i dbyings zhes bya ba la sogs pa ni/_chos kyi gzhal yas khang gi nang du pad+ma chen po bsam mo/_/de'i lte bar A li kA li'i steng du yi ge haM ngam yi ge bcu hrIHdang spel bar bsam mo/_/de yongs su gyur pa las bdag nyid sgrol ma'i
[\[290b.3\]]gzugs su skad cig gis bsam par bya'o/_/de bzhin du zhal gsum zhes bya ba la sogs pa ni/_zhal gsum pa phyag bcu pa zhabs gnyis kyis dbang phyug chen po dang khyab 'jug gnon pa'i lha mor de bzhin du bya'o/_/lhag ma ni go sla'o/_/nang du rtsa sum cu rtsa gnyis kyi mtshams
[\[290b.4\]]su rang byin gyis brlabs pas na nam mkha'i dbyings zhes bya'o/_/de'i dbus su zhes pa ni/_rtsa gnyis su 'pho ba'i sbyor bas so/_/zhal gsum zhes pa ni spro ba dang bsdu ba dang gnas pa'o/_/de bzhin du thim pa dang /_longs spyod pa dang /_dbang du byed pa'i rim pas so/_/de yang
[\[290b.5\]]rtsa gcig dor ba ni thim pa'o/_/gcig la 'jug pa ni longs spyod pa'o/_/gnyis ka'i mtshams su byed pa ni dbang du byed pa'o/_/de bzhin du spyan gsum zhes pa ni zhal gsum la spyan dgu'o/_/de la sngon du gsungs pa'i nang gi bcud kyis len gyi rdzas dgu dgun stod la sogs pa
[\[290b.6\]]dus drug las byung ba'i 'jug pa'i phyir rtsa dgu a wa d+hU tI'i nang du gzung /_/de bzhin du rgyan kun zhes pa ni de ltar byas nas rnal 'byor pa'i lang tsho gzhon pa phun sum tshogs pa sangs rgyas kyi mtshan gyis brgyan pa rtag tu goms pa'i phyir/_rgyan thams cad kyis brgyan pa zhes pa'i don
[\[290b.7\]]to/_/de yang stag gi zhes bya ba la sogs pa ni/_srog la sogs pa'i rlung man ngag gis 'gog pa la goms pa'i phyir/_gtum mo sbar bar bya'o/_/de'i pags pa zhes pa ni rang rig pa'i mtshan nyid can reg pa'i bde ba'o/_/de dag gi na bza' zhes pa ni gnas der dus thams cad
[\[291a\]]
[\[291a.1\]]gnas pa'o/_/de la sku mdog dmar po zhes pa ni khams gsum pa dbang du bya ba'i phyir sku dang /_gsung dang thugs las byung ba nyid de/_gang gi phyir shin tu chags pa rgyun du 'bab pa'i phyir ro/_/gzi brjid che zhes pa ni 'bad pa dang bcas pa'i brtson 'grus so/_/_
[\[291a.2\]]nyi ma 'char ka zhes pa ni sems can thams cad gnyid dang le lo dang rmongs pa dang brtson 'grus dman pa dang ldan la bdag nyid ni/_tho rangs snang ba gsal bas kha dog dmar po'i 'od do/_/rnal 'byor pa yang spro ba de nyid kyis na/_dus thams cad du de'i rang bzhin gyi sbyor bas
[\[291a.3\]]dmar por snang ngo /_/de nyid kyis na/_gang gi rmongs pa 'chi 'gyur ba/_/de yis mkhas pa grol bar 'gyur/_/zhes gsungs pa'i phyir ro/_/de bzhin du phyag bcu yang de rnams kyi g.yon dang g.yas rnams kyi rim pa bzhin mtshan brjod do/_ral gri zhes bya ba la sogs pa
[\[291a.4\]]la/_de la g.yas kyi phyag lnga rnams la ral gri mda' dang sha chen po/_de bzhin cang te'u lcags kyu'o/_/g.yon pa kha T+wAM ga dang gzhu/_/thod pa zhags pa de bzhin 'dir/_/lnga pa nyid ni ut+pa la/_/lha mo de nyid rnam par sbas/_/'di rnams kyi rnam par dag pa gsungs pa/_
[\[291a.5\]]ral gri 'dzin pas sems can rnams/_/'dul zhing shes rab 'phel ba'i phyir/_/mda' yis sems ni 'bugs pas na/_/sha chen po yis rgya yis gdab/_/cang te'u thabs ni nyid yin te/_/bden pa gnyis kyi tshul la gnas/_/lcags kyus bde ba chen po ni/_/rtag tu 'gugs
[\[291a.6\]]pa'i bya ba byed/_/sems ni kha T+wAM ga bzhin du/_/chos rnams nyid ni mi dmigs so/_/gzhu ni rtag tu sgrar shes bya/_/thod pa'i thig le yi ni gdan/_/zhags pas sems can rnams kyi ni/_/yan lag bcu gnyis kun nas 'ching /_/ut+pa la yis yang dag pa'i/_/ye shes spros
[\[291a.7\]]med brjod med pa'o/_/kha dog sngon po dmar rnam pa/_/snying rje yi ni gzugs brnyan nyid/_/de bzhin du g.yon brkyang ba la sogs pa ni sngon bzhin du rtogs par bya zhes pa ste nges pa'o/_/bcu drug pa'o//_//de bzhin du gsungs pa'i mtshan nyid kyis kyis rnam pa dang bcas pa'i bsgom
[\[291b\]]
[\[291b.1\]]pa'i phyir sgrol mas slar yang dbang du byed pa gsungs pa/_de nas zhes bya ba la sogs pa la/_sngags zhes pa ni yi ge bcu'o/_/zhal gsum pa zhes pa ni sngon du gsungs pa'i sgrol ma'i gzugs so/_/lhag ma ni go sla'o/_/bcu bdun pa'o//_//de bzhin du rdo rje thog ma la sogs pa bzlog
[\[291b.2\]]pa'i phyir sbyor ba gsungs pa/_de nas zhes bya ba la sogs pa la/_dam pa dang po zhes pa ni rdo rje sems dpa'i gzugs te/_de lta bur gyur pa 'dab ma brgyad pa'i dbus su lha mo bzhis yongs su bskor ba'i bcom ldan 'das bsgom par bya'o/_/de la bsgyings pa ma zhes bya ba la sogs pa
[\[291b.3\]]ni shar gyi 'dab ma la rdo rje mtshon cha ma'o/_/lho'i 'dab ma la rdo rje kI li kI la'o/_/nub kyi 'dab ma la rdo rje rtse mo'o/_/byang gi 'dab ma la rdo rje snying po ma'o/_/de ltar thams cad phyag bzhi ma ste/_de rnams kyi mtshon cha rdo rje gtod pa zhes pa ni phyag na rdo rje gsor ba'o/_/de lta bur gyur pa nam
[\[291b.4\]]mkhar bsgom par bya'o/_/lhag ma ni go sla'o/_/bco brgyad pa'o//_//de bzhin du gsad pa las gshin rje'i 'khrul 'khor gsungs pa/_de nas gsad pa zhes bya ba la sogs pa ni 'dir sgyu ma gsungs mod/_de bzhin du zhi ba la sogs pa'i 'bras bu gnas par shes par bya'o/_
[\[291b.5\]]ji ltar 'bras bu rgyu rgyas btab pa de bzhin du 'dir shes par bya'o/_/gshin rje'i 'khor lo rim pa gsum pa bya ste/_de la nang gi rim pas re'u mig brgyad do/_/de'i phyi ru rtsibs bcu gnyis te/_de las re'u mig bcu bdun ya la sogs pa yi ge bcu bdun dgod par 'gyur
[\[291b.6\]]te/_nang gi 'khor lo'i shar la sogs pa'i gnas bzhi ru/_/yi ge bzhi dgod de/_de la k+She ma me da'o/_/de'i dbus su ya'o/_/mtshams kyi cha bzhir bsgrub bya'i ming spel ba'i sngags hrIHSh+T-iHzhes bya ba la sogs pa'o/_/de'i phyi rol rtsibs bcu gnyis la shar la sogs pa
[\[291b.7\]]g.yas skor du dgod de/_de yang yats+tsa ni rA tsa sa do ru Na yo ni ra zhes pa'i yi ge bcu gnyis su 'gyur ro/_/de'i phyi rol du re mig bcu drug bya'o/_/de rnams la shar la sogs pa'i re'u mig re re'i bar oM hrI Sh+T-iHzhes bya ba la sogs pa yi ge re re bri bar bya'o/_/lhag ma brgyad la sgrub
[\[292a\]]
[\[292a.1\]]pa'i ming dang spel ba'i sngags bri'o/_/de'i phyi rol du sngags kyi yi ge phyin ci log tu bri ba ni man ngag go/_/de ltar 'khor lo gnyis bya ste/_gcig ni g.yas skor du bri'o/_/gnyis pa ni g.yon skor du bri ba ni thams cad du nges pa nyid do/_/lhag ma ni sngon du gsungs
[\[292a.2\]]pa'i mchog nyid kyis rtogs par bya'o/_/gzhan yang zhi ba la sogs pa'i las rnams la zhi ba la mtha'i ya zhes bya ba la sogs pa gsungs pa ni go sla'o/_/bcu dgu pa'o//_//de bzhin du ku ru kul+le'i sbyor bas dbang du byed pa gsungs pa/_bud med ces bya ba la sogs pa la/_
[\[292a.3\]]yang zhes pa ni/_sngon du gsungs pa'i sgrol ma bzhin du bsgom pa'o/_/'on kyang rnal 'byor pa ku ru kul+le'i nga rgyal du byed pa'o/_/lhag ma ni sngon bzhin no/_/nyi shu pa'o//_//da ni dus su zin pa bslang ba'i sbyor ba gsungs pa/_de nas zhes bya ba la sogs pa la/_mig dag
[\[292a.4\]]gi zhes pa ni mdzod spu las so/_/lhag ma ni go sla'o/_/nyi shu gcig pa'o//_//de bzhin du zla ba dang nyi ma gzung ba gsungs pa/_de nas zhes bya ba la sogs pa ni phyi'i las bya ba gsungs pa thams cad ni go sla'o/_/'on kyang nang du srog dang thur sel 'gog pa khu ba dang rdul dag
[\[292a.5\]]gzung bar bya'o/_/de nas/_lta stangs phyi ru sbyar bar bya/_/zhes pa ste nges pa'o/_/nyi shu gnyis pa'o//_//de bzhin du gzhan gyi dpung zhes bya ba la sogs pa ni nang du dgra rnams ni yi ge lnga bcu rnams so/_/de rnams kyi mgo bo bcad pas phyir 'di bsgrub par bya'o/_/rdo
[\[292a.6\]]rgyus zhes pa ni a wa d+hU tI'i nang gi byang chub sems so/_/de phyi ma zhes pa ni de thim par byas pa'o/_/bdud rtsi lnga zhes pa ni dri chen la sogs pa de nyid du thim par bya'o/_/ku thar tshin+d+ha zhes pa ni a wa d+hU tI'i khong stong ngo /_/de dang bsres la zhes pa ni ril bo gcig tu gyur pa ri
[\[292a.7\]]lu zhes bya'o/_/de bzhin du ril ba spyi blugs zhes pa ni mi shigs pa bdud rtsis gang ba'o/_/de'i skye ba ni thur du bltas pa'i mgo'am bu ga'i gnas su'o/_/de la ri mo bskor na zhes pa ni mi 'dzag par 'gyur ba'o/_/de'i phyir yi ge brjod du med pa de la de skad ces bya'o/_/de bzhin du phyi
[\[292b\]]
[\[292b.1\]]ru yang de nyid kyi lta bas thams cad bya zhes pa ste nges pa'o/_/nyi shu gsum pa'o//_//de bzhin du lha rnams dag par 'dod pas thig le'i bsgrub pa gsungs pa/_/lha zhes bya ba la sogs pa la/_rdo rje bcings pa zhes pa ni sngon du gsungs pa'i man ngag nyid do/_/rtog pa dang po'i rab
[\[292b.2\]]tu byed par yang gsungs pa'o/_/de bzhin du rtog pa bcu gcig pa las kyang bstan par bya'o/_/de bzhin du rdo rje me tog ces pa ni mchog tu mi 'dzag pa'i byang chub kyi me tog go/_/de nyid kyis na sgrub pa po de yang /_ku thar tshin+d+ha dang bsres/_/zhes pa ni mi rgyu'o/_/nyi ma gzas zin pa zhes pa
[\[292b.3\]]ni sdud pa'i dus su sgra gcan gyi rtsal 'jug pa'o/_/mi bskyod pa dang sta re zhes pa ni gang gi phyir mi 'khrugs pas ni mi bskyod pa ste mi g.yo ba'i ting nge 'dzin zhes pa'i don to/_/sta re zhes pa ni kun gzhi rnam par shes pa sta re rnon po bzhin du gyur pa de nyid kyis rnam par rtog pa thams cad gcod
[\[292b.4\]]par byed pa'o/_/rkang pas mnan te zhes pa ni rkang pa'i sgras ni dga' ba bzhi'i lhag ma lhan cig skyes pa'i dga' ba'i bzung ste/_des mnan pa ni stong pa'i sta re'o/_/de'i phyir sngags bzlas pa zhes pa ni oM la sogs pa dus kyi yi ge rnams so/_/des na brjod pa'i dus kyi zhes pa ste nges
[\[292b.5\]]pa'o/_/thig le zhes pa ni sbyor ba 'dis stong pa nyid la zhugs pa'o/_/gang la phyag byas pa zhes pa ni dngos po gang dang gang byung ba de dang de thams cad de bzhin nyid du zhugs pas na de rnams 'jig pa'o/_/phyi ru yang lha rnams dag pas ni de la brten pa'i phyir zhes dgongs so/_/nyi shu
[\[292b.6\]]bzhi pa'o//_//da ni sprin rnams las char dbab pa'i cho ga gsungs pa/_de nas zhes bya ba la sogs pa la/_cho ga bzhin zhes pa ni/_dur khrod kyi sa dang sol ba dang dug dang /_skye tshe la sogs pa dang ldan pas bya ba'o/_/dkyil 'khor bris la zhes pa ni sngon du gsungs pa'i dgyes
[\[292b.7\]]pa'i rdo rje'i dkyil 'khor te/_der bdag po nas brtsams te dkyil 'khor ba yang ngo /_/de bzhin du mtha' yas mnan pa'i dgyes pa'i rdo rje'i gzugs bri zhes pa ni sgrub thabs kyi rim pas bsgom par bya'o/_/ardza ka zhes pa ni pa na sa'o/_/lhag ma ni go sla'o/_/nyi shu lnga pa'o//_//_
[\[293a\]]
[\[293a.1\]]de bzhin du rlung chen po dang char ches ba bcad pa'i phyir sprin rnams drang ba'i cho ga gsungs pa/_sprin rnams dral bar 'dod na zhes bya ba la sogs pa ni go sla'o/_/nyi shu drug pa'o//_//de ltar las tshogs nyi shu rtsa bdun gyi sgrub thabs gsungs te/_lhag ma drug
[\[293a.2\]]ni sngon du gsungs pa'i 'khor lo sum cu rtsa gnyis kyi skabs su lha rnams kyi mtshan gyis bstan te/_des na 'dir ma gsungs so/_/de ltar sum cu rtsa gnyis su gyur zhes pa ni mdor bsdus par 'gyur ro/_/rgyas pa'i gzhung sna tshogs pa'i dgongs pa rnams bla ma'i kha las rnyed par 'gyur ro/_/_
[\[293a.3\]]kha sbyor thig le'i rgyud kyi rgyal po'i rtog pa bdun pa'i mdor bstan pa gsum gyi mthar sna tshogs slar bshad pa'i rgya cher 'grel pa yang dag pa'i lta ba'i dran pa'i snang ba zhes pa'i gzhung las thams cad kyi bsam gtan 'byung ba la sogs pa'i rtog pa ste/_bzhi pa bstan pa'o//_//_
[\[293a.4\]]da ni dpal rdo rje dril bu la sogs pa de kho na nyid bzhi ma gtogs par rnal 'byor pa rnams kyis dngos grub ches myur bar mi 'thob ste/_de'i dbang du byas pa'i rtog pa rgyas pa gsungs pa/_mtshon bya zhes bya ba la sogs pa la/_mtshon bya'i mtshan nyid ces pa nang gi mtshan nyid bzhi
[\[293a.5\]]dgongs pas bshad pa nyid kyis mtshon pa'i skad cig ces pa bsam du med pa ste mtshan nyid gang gis mtshon pa'i mtshon bya ni skad cig go/_/de yang de nyid bzhi zhes pa ni 'dir chos thams cad kyi grub pa'i mtha' la gnas pa ni bcom ldan 'das te/_'dir grub pa'i mtha' 'di yang
[\[293a.6\]]mtha' bzhi po des rtogs pas de kho na nyid dam pa'i don mthong bas sangs rgyas rdo rje 'dzin pa la sogs pa'i go 'phang thob pa'o/_/de mi 'tshal zhes pa ni 'dir som nyi rnam pa gnyis brjod do/_/de la 'dir gal te re zhig rtog pa bdun par bcom ldan 'das kyis nges par bstan te/_las
[\[293a.7\]]thams cad kyi bsam gtan 'byung ba zhes pa las thams cad kyi tshogs rnams de nyid bsam gtan las byung ba zhes pa lnga'i don la dang po ste/_de bzhin du de rnams bsam gtan las byung ba'i phyir ro/_/de bzhin du bsam gtan zhes pa'i ting nge 'dzin gang gis dngos po g.yo ba thams
[\[293b\]]
[\[293b.1\]]cad 'gog pa'o/_/'on te 'byung ba dang 'byung ba las gyur ba'i ye shes de skye ba gzhan yang nyams su myong bar 'gyur te/_de ltar yang bcom ldan 'das kyi nges pa skye ba 'dir sngags kyi spyod pa rtogs pa'i phyir sangs rgyas nyid dam rdo rje 'chang ba nyid du 'gyur na/_de'i tshe ji ltar bcom ldan 'das
[\[293b.2\]]kyi las tshogs kyi tshul gyis sangs rgyas pa de'i tshes bcu gnyis pa tsam la brten te thar pa 'byung ba sa bcu gsum pa ni ma yin no/_/gang gi phyir bsam gyis mi khyab pa'i sa des na bsam du med pa'i ye shes de nyid gnyis su med pa bsam du med pa'i bsam du med pa zhes pa'i don to/_/de'i
[\[293b.3\]]phyir de med pa'i sangs rgyas nyid la sogs par mi 'gyur ro/_/de ltar som nyi gcig go/_/de bzhin du gnyis pa brjod do/_/'dir gal te re zhig 'byung ba dang 'byung ba las gyur pa'i bsam gtan la sogs pa sgrub/_/des na las kyi tshogs kyi tshul gyis sems can gyi don dang sangs
[\[293b.4\]]rgyas nyid skye ba gzhan la sa bcu gnyis la brten pa la sogs pa grangs med pas sangs rgyas nyid la sogs par mi 'gyur ba de'i tshe yang gal te/_dngos po stong pa nyid kyi ting nge 'dzin gyis mar me bzhin mya ngan las 'das pa'i ye shes 'jug go/_/de'i tshe des ni yang dag par rdzogs
[\[293b.5\]]pa'i byang chub kyi sa rnams la nyams te/_/de ltar nyams pas nyan thos la sogs pa'i sar lhung ngo /_/de ltar phyogs gnyi ga la nyes par 'gyur ro/_/de'i phyir 'di'i thabs kyi ye shes kyi phyir/_de kho na nyid bzhi ma gtogs par byang chub med ces dgongs so/_/des na de rnams mi
[\[293b.6\]]'tshal zhes sbyar ro/_/de bzhin du/_bde ba chen po bshad du gsol/_/zhes pa ni/_bde ba chen po las bde ba chen po lta bu bde ba chen po bshad du gsol zhes pa'o/_/de'i tshe bcom ldan 'das kyis bka' stsal pa ni 'khor ba zhes bya ba la sogs pa'o/_/rdo rje zhes pa ni rdo rje snying po la
[\[293b.7\]]bod pa'i phyir ro/_/de nyid ji bzhin zhes pa ni ji ltar phyi dang nang gi go rims bzhin rdo rje snying po khyod nyon zhes sbyar ro/_/de ltar byang chub myur ches pa thob pa'o/_/des na 'khor ba zhes pa ni 'dod chags dang zhe sdang la sogs pa'o/_/de las sgrol ba zhes pa ni pha rol tu khyer ba'o/_/de
[\[294a\]]
[\[294a.1\]]yang mtshan nyid ces pa ni 'chad bzhin pa'i dgongs pas bshad pa nyid bla ma'i man ngag gis bshad pa'i phyir ro/_/'di rdo rje zhes bya ba la sogs pa ni 'dir rnal 'byor pa rnams kyi bsam gyis mi khyab pa'i bsgom pa la dang po nyid du gnyis med pa ma rtogs par
[\[294a.2\]]mi 'grub pa des na de bya'o/_/de yang de kho na nyid ces pa ni bdag nyid kyi rdo rje la sogs pa'i de kho na nyid gzugs kyis thams cad nye bar mtshon par bya ba'o/_/des na mtshan nyid kyis mtshon pa 'grub ces pa'o/_/des na phyi ru de'i rang bzhin nyid gzugs brnyan bzhin snang gi rang gi
[\[294a.3\]]ngo bo nyid kyis phyi'i las grub pa ni ma yin no/_/de'i phyir 'dir cha brjod de/_gtsug tor nas ko sko'i mtha' ni dril bu'i steng gi rdo rje ste/_rtse gcig pa nas dang por brtsams te ji srid byed pa'i rtse mo'i bar du shes par bya'o/_/de nas ko sko nas mgrin pa'i mthar thug pa ni rdo rje'i 'og gi
[\[294a.4\]]pad+ma'o/_/de'i steng du ni zla ba dang nyi ma'o/_/'og tu ni ri rab bo/_/de bzhin du zla ba dang nyi ma ni lce'i rtsa ba nyid do/_/ri rab ni rgyab kyi cha'o/_/de bzhin du mgrin pa nas snying ga'i mthar thug pa ni shes rab kyi zhal lo/_/de bzhin du snying ga nas lte ba'i mthar thug pa ni bum pa gang ba'o/_/de
[\[294a.5\]]bzhin du lte ba nas brtsams nas ji srid skye gnas kyi mthar thug pa de srid pa ni dril bu'i sbubs so/_/skye gnas de nyid kyi dbus kyi lte ba ni dril bu bskyod pa'i lce'o/_/de nyid la 'di brjod do/_/nyon cig rdo rje zhes bya ba la sogs pa la/_rdo rje 'dzin rgyal po zhes pa ni dril bu de kho na nyid 'di
[\[294a.6\]]la rnam par gnas pa don dam pa'i byang chub kyi sems kyi rang bzhin gyis mdzes shing 'dis gsal bas na rgyal po'o/_/de ltar dril bu tsam mtshon par byed pa rang gi lus kyi bdag nyid la sbyor bar bya'o/_/des na sems kyi 'char ba dang /_/nub pa med par 'gyur ba'o/_/de yang mtshan
[\[294a.7\]]nyid ni dril bu'i tshul gyis phyir zhes sbyor ro/_/de bzhin du bshad par bya ba de gsungs pa/_shes rab ces bya ba la sogs pa ni 'dir rang gi lus ni shes rab kyi dril bu'i gzugs so/_/de yang dkrol bas zhes pa ni/_dus thams cad du sgra tsam la brten pas smon lam la sogs pa sngon du
[\[294b\]]
[\[294b.1\]]'gro bas sems can rdzogs pa bsam gyis mi khyab pa'i ting nge 'dzin la snyoms par zhugs pa'i rnal 'byor pa sgra tsam nyid la thim pa nyid do/_/de yang gang du dkrol ba zhes gsungs pa/_de kho na nyid kyi zhes pa ni 'dir de kho na nyid kyi sgra ni phung po lnga la sogs pa'o/_/de rnams kyi dkrol ba ni
[\[294b.2\]]sgra tsam las thams cad nges par thim par 'gyur ro/_/de'i tshe/_lha rnams thams cad nyan 'gyur ba/_/zhes pa ni/_stong pa gnyis med pa'i lha rnams zhes pa sprul pa la sogs pa'i sku bzhi la gnas pa'i sangs rgyas la sogs pa de rnams kyis ro gcig pa'i phyir nyan zhes pa'i tshul
[\[294b.3\]]lo/_/de nyid kyis nam mkha' zhes bya ba la sogs pa gsungs so/_/de bzhin du lha mo brgyad ces pa ni sgrol ma la sogs pa brgyad do/_/sa bon rnam pa brgyad ces bya ba la sa bon ni ye shes kyi khams so/_/de mi 'dzag pa'i phyir yi ge brgyad de thig le brgyad sdong bu las byung ba'o/_/de ltar
[\[294b.4\]]thig le re re yi ge re re yang rnam par shes pa brgyad kyi rim pa'i phyir khams rnam par shes pa brgyad kyi rim pa'i phyir khams rnams nang du 'dus pa de yang lha'i gzugs kyis mi shigs pa'o/_/'dir shar du zhes pa ni shar gyi thig ler rlung gi khams kyi ngo bo ye shes kyi rang bzhin sgrol ma'o/_/_
[\[294b.5\]]de bzhin du me dang chu dang sa gos dkar mo dang mA ma kI dang spyan ma dkyil 'khor bzhi rnam par dag pa ye shes kyi khams su rtogs par bya zhes pa ni nges pa'o/_/de bzhin du de rnams la mdog mdzes zhes bya ba la sogs pa ni spyan ma la sogs pa'i rnal 'byor ma rnams kyi mtshams bzhin spros pa
[\[294b.6\]]skul byed ma dang rin chen glog dang khro gnyer ma dang /_rdo rje lu gu rgyud ma'o/_/des na yang gnas dang nye ba'i gnas na gnas rnams kyi rigs bzhi'i khyad par las skyes pa'o/_/de la gnas nas skyes pa ni mdog mdzes ma'o/_/mngar ma ni sngags skyes ma'o/_/sdug ma ni zhing skyes
[\[294b.7\]]ma'o/_/rdo rje phreng ba ni lhan cig skyes ma'o/_/de ltar 'byung ba dang 'byung ba las gyur pa'o/_/de yang rnal 'byor pa bdag gi rang bzhin ji lta bu zhes pa'i bdag mi shes so/_/de rnams kyi sems kyi ji ltar dril bu'i dbus khong stong pa de bzhin du rnal 'byor pa'i nam mkha' dbus zhes pa ni
[\[295a\]]
[\[295a.1\]]snying ngo /_/de'i phyir du gzugs mdzes zhes pa sprul pa'i sku'i gzugs tsam mdzes pa nyid do/_/yon tan gyi ni gnas zhes pa ni/_ji ltar nam mkha' yon tan thams cad rab tu rdzogs pa de bzhin du rnal 'byor pa yang sngon nas thig le stong pa nyid do/_/de bzhin du
[\[295a.2\]]dril bu'i steng du pad+ma rgyas pa'o/_/nang du chos kyi dbyings kyi pad+ma de las byung ba gang gi tshe de'i gzugs zhes pa ni de rnams kyi lus kyi dngos po med de 'dir btags pa'i phyir ro/_/'on kyang 'di rnams kyi gnas su zhes pa ni lus shes rab bdud rtsi'i bum pa bzhin zhes pa dril bu'i kha
[\[295a.3\]]bum pa bzhin gsal ba dang mi gsal ba'o/_/ji ltar bdud rtsi'i bum pas sems can thams cad la phan par byed pa de bzhin du rnal 'byor pa rnams kyi gzugs kyi gzugs kyang ngo /_/de bzhin ye shes bdud rtsi ni gnas zhes pa ni lte ba'o/_/de'i zhes pa ni a wa d+hU ti'i khyad par
[\[295a.4\]]ro/_/gdan zhes pa ni gnas te/_de las byung ba'i phyir ro/_/de yang rnal 'byor ma ste/_shes rab ces bya ba la sogs pa ni/_de'i tshul du sems can rnams kyi 'jug pa'o/_/gang gi phyir gzugs mdzes pa sgyu ma bzhin yon tan rnams kyi phyir shes rab kyi pha rol tu phyin pa de
[\[295a.5\]]'dir gab ste gnas pa nyan thos la sogs pa rnams kyis mi shes pa'o/_/de bzhin du steng gi zhes bya ba la sogs pa la/_ji ltar sngon bzhin zhes pa ni/_pad+ma'i chos kyi dbyings so/_/rdo rje ni rdo rje 'dzin pa chen po'i sa bsam du med pa'i ye shes zhes pa'i don to/_/de bzhin du dbus
[\[295a.6\]]kyi zhes bya ba la sogs pa ni de bzhin du nang du sgra tsam mo/_/'dir ye shes kyi gzugs kyi a wa d+hU tI'i nang du dbus ma ye shes kyi dbyug pa'o/_/de la gnas pa rnams kyi bsam gyis mi khyab pa'i rnam pa rang bzhin gyi sangs rgyas kyi ye shes so/_/de rnams kyi A li kA li zhes pa ni
[\[295a.7\]]'byung ba dang 'jug pa'o/_/des rab sbyor ba zhes pa ni sngon du gsungs pa'i thig le brgyad kyi dbus nas a wa d+hU tI'i ru gzhug pa ni/_bskyed ces pa sdud pa'i dus so/_/de'i phyir spro ba zhes pa ni sangs rgyas thams cad kyi'o/_/gnas brgyad ces pa ni sdong bu'i thig le brgyad rnams
[\[295b\]]
[\[295b.1\]]kyi gzugs las zhes sbyar ro/_/de nyid kyis ni sprul pa'i sku'i lus can rnal 'byor ma'i gzugs la brten te/_thams cad ces pa ni sems can thams cad de 'khor bar yang de rnams nyid gang gi phyir 'dod chags la sogs pa'i nyon mongs pa rnams kyis bsgribs pa de rnams gdon pa'i
[\[295b.2\]]phyir/_gang las 'khor ba gcod pa'i yid kyi brtson pa dang ldan pa de ni/_'khor ba thams cad gcod pa po/_/zhes pa rnal 'byor ma'i gzugs kyis sangs rgyas dang rdo rje 'chang ba nyid ces pa'i don to/_/da ni rdo rje dang dril bu'i rgyu dang 'bras bu gsungs pa/_rdo rje zhes bya ba la sogs
[\[295b.3\]]pa ni 'dir phyi dang nang du bshad do/_/'di yang nang gi dril bu ji ltar phyi'i rgyus nye bar mtshon par bya'o/_/'dir thabs zhes pa ni rtsod pa'i dus kyi sems can chung ngu dang 'bring dang chen po rnams thabs sna tshogs pas sangs rgyas pa nyid du bcom ldan 'das kyis bstan to/_/der gsungs pa
[\[295b.4\]]de'i dus su gang dag chung ngu'i sems can de dag dril bu'i de kho na nyid kyi thabs kyis sangs rgyas pa nyid do/_/de yang /_thabs ni de yi dbus nyid du/_/zhes pa ni a wa d+hU tI'i rdo rje dril bu sngon du gsungs pa'i mtshan nyid do/_/de bzhin du lag pa zhes bya ba la sogs pa ni nang du lag
[\[295b.5\]]pa'i sgra ni srog dang thur sel lo/_/de nyid bskyangs nas su zhes pa ni a wa d+hU tIr bcug pas chos kyi dbyings stong pa'i mtshan nyid kyi phyir rgyas par 'gyur zhes dgongs so/_/pad+ma zhes pa ni ye shes lnga'i gzugs su bskyed de sems can gyi lus grangs med par bsgyur ba'o/_/de yang dkyil
[\[295b.6\]]'khor lnga'i rigs la sogs pa'i rigs lnga yin no/_/'on kyang g.yas par nyi ma zhes bya ba la sogs pa ni g.yas nas rgyu ba'i phyir nyi ma'i dngos po yang sdud pa'i tshul gyis shes rab bo/_/dngos po'i dbye bas thabs so/_/de bzhin du g.yon nas zla ba rgyu ba'i phyir ro/_/spro ba'i tshul zla ba'i
[\[295b.7\]]dngos po thabs te dngos po'i dbye bas shes rab bo/_/de bzhin du dbu ma yang thabs su bcom ldan 'das kyis bstan to/_/lus can rnams kyi zhes pa ni rang gi lus dgyes pa'i rdo rje zhal gcig phyag gnyis pa la sogs pa'i rang gi 'dod pa'i lha'i gzugs su bsgom par bya'o/_/de bzhin
[\[296a\]]
[\[296a.1\]]du rdo rje zhes bya ba la sogs pa ni chen po rnams kyi ste g.yon gyi sgras ni bzlog pa sna tshogs pa rgyas pa sems kyis byed pa de la de skad ces bya'o/_/de nas zhes pa ni phyi ru g.yas su dril bu g.yon du rdo rje'o/_/sgro btags pa zhes pa ni gzung bar bya'o/_/de'i tshe/_
[\[296a.2\]]rdo rje'i glu 'di brjod par bya/_/zhes pa'i don to/_/de la hUM zhes bya ba la sogs pa la/_tshul gyis zhes pa ni hUM gi dbyangs so/_/sangs rgyas thams cad ces pa ni chos kyi sku'o/_/de'i chags pa ni chags pa de'i rang bzhin nyid kyi phyir dgongs so/_/'dir so ha i zhes bya ba la sogs
[\[296a.3\]]pa la/_so ha i zhes pa ni de 'di ste kye khyod kyis 'di mdzod cig pa'o/_/de ci zhe na badzra mul+la i zhes pa ste/_rdo rje gsor zhing zhes pa'i don to/_/gang 'dir ta re a zhes pa ni srid pa'i rgya mtsho las sgrol bar byed pa'o/_/sa n+ta bi mo k+She ya zhes pa ni sems can rnams la yang grol ba'i
[\[296a.4\]]lam ster ba'o/_/des na ha ma pi mo zhes pa ni mi phyed pa'i rdo rje chos kyi sku ru chos nyid kyi thar pas grol par 'gyur ba'o/_/ka dzu badzra hUM sa ra ng+haran+du zhes pa ni bya ba 'dis snying po rdo rje mchog tu mi 'gyur ba'i ye shes zung cig pa'o/_/de bzhin du phyi ru brjod pa'i sngags gsungs pa/_hUM zhes bya
[\[296a.5\]]ba la sogs pa la shin tu dga' bas brjod de/_dbang gi dus su slob dpon gyis sbyin te/_slob mas kyang brjod nas gzung bar bya'o/_/'dod pa'i lha mchod pa la sogs pa'i dus sam zhes pa ste nges pa'o/_/lhag ma ni go sla'o/_/'dir bsdus pa brjod de/_a wa d+hU tI'i dril bu
[\[296a.6\]]'di/_/mi shigs pa yis bsdu bar bya/_/khams gsum pa yi rang bzhin ni/_/de ni cha gsum pa ru grags/_/'og gi cha ni la la nA/_/ra sa nA ni steng du sbyar/_/a wa d+hU tI'i dbus kyi cha/_/ye shes dbyug par yang dag nyid/_/shes rab gdon ni 'dir snang ste/_/lte ba'i bu ga
[\[296a.7\]]'og bltas pa'o/_/rkan ni mtshams kyi mdud pa ru/_/bum pa ha yi rnam pa nyid/_/rtsa gsum gyi ni nang rnams su/_/rdo rje bzlas pa des rdo rje/_/yi ge gsum dang sku gsum nyid/_/thig le brgyad ni thigs pa can/_/thams cad du ni 'grol bar byed/_/phyogs brgyad brgyad kyis dbyug
[\[296b\]]
[\[296b.1\]]tshod ni/_/drug cu rtsa bzhi dus chen po/_/sgra yi tshangs pa bskul ba'i phyir/_/yi ge sum cu gnyis kyi rtsa/_/ka sogs mthar thug de de bzhin/_/de rnams dbus su ha yig ni/_/thams cad du ni dgra yis dgang /_/dga' ba bcu drug rkan can gyis/_/rjes su mthun pa yis ni brdung /_/_
[\[296b.2\]]de yang dbyangs su yang dag bshad/_/srog ni bcu drug po rnams ni/_/'pho ba bcu drug po 'di rnams/_/'gag pa'i dus kyi mtshams su ste/_/de ru 'das par yang dag bshad/_/thig le sgra ni mtshon par byed/_/thig le brgyad du de shes bya/_/sgrol ma la sogs brgyad du grags/_/_
[\[296b.3\]]de ltar dril bu khams gsum pa/_/gcig gi gzugs su rtag ces bya/_/sgra ni sgra yis brjod pa'i phyir/_/sna tshogs don ni byed pa nyid/_/sems can gzugs kyang de nyid du/_/chos kyi sku nyid brjod med phyir/_/rdo rje mi phyed pa yi gzugs/_/rdo rje sems dpa' dril bdag nyid/_/_
[\[296b.4\]]de ltar bstan pa thams cad ni/_/rnal 'byor pa yis rtag tu bsgom/_/bsam du med pa'i chos nyid 'di/_/rtag tu rgyu dang 'bras bdag nyid/_/'di bzhi'i de nyid chen po ni/_/bsgrubs la byang chub ster byed pa/_/bdag gis mdor ru bsdus te bshad/_/rgyas par gzhan du shes par
[\[296b.5\]]bya/_/zhes bya ste nges pa'o/_/kha sbyor thig le'i rgyud kyi rgyal po'i rtog pa brgyad pa'i rdo rje dril bu la sogs pa'i de kho na nyid kyi rab tu byed pa'i rgya cher 'grel pa yang dag pa'i lta ba'i dran pa'i snang ba las dang po bstan pa'o//_//da ni bgrang phreng dang sngags bzlas pa la sogs pa'i
[\[296b.6\]]rab tu byed pa bstan pa'i phyir/_yang dag cho ga zhes bya ba la sogs pa la/_rdo rje zhes bya ba ni/_rdo rje snying po la bcom ldan 'das kyis bos pa'o/_/sogs pa'i sgras ni zhi ba la sogs pa'i sngags bzlas pa bsdu'o/_/'bras bu gnag ces pa ni/_lung thang la sogs pa'o/_/_
[\[296b.7\]]thams cad nyid ces pa nyi hUM ste/_des byin gyis brlabs zhes pa'i don to/_/sdig pa zhes pa ni mdzub mo'i steng du bgrang ba'o/_/gzhan thams cad ni go sla'o/_/de bzhin du phreng sngags bzlas pa'i de kho na nyid kyi sgom pa gsungs pa/_sgrub pa pos zhes bya ba la sogs pa la/_de kho
[\[297a\]]
[\[297a.1\]]na nyid ces pa ni 'chad bzhin pa nyid do/_/des na thams cad ces pa ni zhi ba la sogs pa'i sngags bzlas pa'o/_/de'i phyir bshad pa'o/_/a ka ru ku ru na zhes pa ni mchog tu mi 'gyur ba'i rgyus so/_/de bzhin du tat+t+wa zhes pa ni de kho na nyid dag pa 'dis te so hi ya zhes
[\[297a.2\]]pa ni sbyangs pa'o/_/de ci zhe na sa bA zhes pa ni thams cad stong pa 'od gsal ba'i ye shes te de nyid sngags sbas pa'i phyir te/_gang gi phyir sangs rgyas rnams kyi spyod yul yin pas so/_/bi s+tha ru ga Na i zhes pa ni/_bgrang ba'i rim gyis thig le nye bar mtshon par bya zhes pa ste/_gang
[\[297a.3\]]gi mchog tu mi 'gyur ba 'grub ces pa'i don to/_/de nyid kyis na a sa kha a li khu zhes pa ni grangs med pa'i bgrang bas mtshon pas thig le stong pa 'grub pa'o/_/des na si dza u dzo i ni swA hA ru zhes pa ni rnal 'byor ma'i snying po zhes pa ni rnal 'byor ma'i snying po 'grub ste/_rnal 'byor ma'i ye shes bye ba phrag brgyad
[\[297a.4\]]cu'i nye bar sbyong ba'i thig le'i stong pa las nyin mtshan du dpa' bo dang rnal 'byor ma'i rang gi lus 'grub par 'gyur zhes dgongs so/_/de ltar yang rang gi sems kyi smon lam gyis oM zhes bya ba la sogs pa ni oM zhes pa'i tshig gis gang 'jug pa'i phyir ye shes chen por 'gyur ro/_/_
[\[297a.5\]]sarba b+hu d+d+ha zhes tshig gis ni hUM gsum de bzhin du a haM zhes bya'i tshig gis ni ho gsum mo/_/de bzhin du b+ha ba de zhes pa'i tshig gis ni yaH/_/thams cad kyi mtha' ma'i cha gzung ngo /_/swA hA zhes pa ni thams cad la sbyar ro/_/de ltar oM hUM hUM hUM a/_zhes pa rnams la ho gsum sbyar te/_thams
[\[297a.6\]]cad du chags pa'i ye shes 'di nyid la yang ngo /_/de bzhin du hUM gsum gyi 'jug pa dang gnas pa dang ldan pa rnams la thams cad du khyab par byed pa ni sems 'di'o/_/de ltar bgrang phreng sbyangs bas sems dag go/_/de nyid de kho na nyid de dag pa'o/_/des na thig le'i gzugs rnams
[\[297a.7\]]rnal 'byor ma ste/_de rnams sna tshogs pa de la de skad ces bya'o/_/des na bgrang phreng zhes bya ba la sogs pa ni las gang 'dod pa de thams cad 'grub par bya zhes pa'i don to/_/de rnams kyi nges pa'i tshig ni sngon du gsungs so/_/de yang mi gsal ba zhes pa ni mi gsal ba de nyid du byas nas
[\[297b\]]
[\[297b.1\]]'grub ces pa'i don to/_/de ltar yang gsungs pa/_yi ge'i dngos dang dngos po rnams/_/thams cad stong par mi 'gyur ba/_/mchog tu mi 'gyur sbyor ba yis/_/las rnams thams cad bsgrub par bya'o/_/phreng ba dang ni sngags dag ni/_/gang gi sbyor thabs shes par bya/_/nyi ma zla ba
[\[297b.2\]]'jug pa'i phyir/_/nam mkha'i rnam pa'i ngo bo nyid/_/rnal 'byor ma yi tshogs rdzogs pa/_/sngags kyi bzlas pa yis ni rdzogs/_/sgrub pa po las de byung phyir/_/tshig 'di nyid kyang ster bar 'gyur/_/sngags kyi bzlas pa'i sbyor ba yis/_/phyag rgya'i dngos grub gzhan du min/_/de nyid
[\[297b.3\]]dag pa yi ni sbyangs/_/mchog tu mi 'dzag mi g.yo'i phyir/_/gzhan du dngos po nyid du 'gyur/_/sems dang sems byung mtshan nyid phyir/_/des ni rdo rje rnal 'byor pa'i/_/rtags su dngos grub bde ba min/_/zhes pa ste nges pa'o/_/da ni kun rdzob tu rnal 'byor pa rnams kyis sngags
[\[297b.4\]]bzlas pa'i dus su skad cig thams cad du rnam pa dang bcas pa'i sgom pa brjod de/_ye shes zhes bya ba la sogs pa la ye shes chen po zhes pa ni las dang po pas sngon du gsungs pa'i rim pas bsgom pa byas pas rab kyi mthar thug pas lus dang ngag dang sems kyis ye shes chen po nyid
[\[297b.5\]]thob pa'o/_/des na ye shes de nyid ces pa ni kun rdzob tu ye shes kyi rnam pa rang gi lus rnam par snang mdzad kyi cha byad kyi gzugs su bsgom par bya'o/_/des na de'i khyad par can du 'gyur ro/_/de bzhin du mnyam par gzhag pas zhes bya ba la sogs pa la/_'khor lo zhes pa ni dngos po
[\[297b.6\]]thams cad ro gcig pa'i tshul gyis mtshon par bya'o/_/mnyam nyid ces pa ni lhan cig skyes pa'i ye shes kyi sems kyi khyad par nyid do/_/de'i phyir zla ba zhes bya ba la sogs pa la/_ye shes sa bon zhes bya ba ni hUM zhes pa'am oM zhes pas so/_/cig car zhes pa ni shes rab dang
[\[297b.7\]]thabs kyi rim pa 'dis gang sngags kyi yi ge rnams lha mo'i zhal nas byung nas rang gi khar zhugs pa de'i tshe rdo rje'i lam nas lha mo'i pad+mar zhugs pa'o/_/yang lha mo'i zhal nas byung ste/_rim pa 'dis rgyun mi 'chad par bzlas pa ni don gcig go/_/gzhan yang cig car zhes pa ni phyi'i
[\[298a\]]
[\[298a.1\]]phyag rgya ma lo bcu gnyis ma bsten pa ste/_ji srid du khu ba dang ldan pa'i de srid du'o/_/de'i tshe bdag nyid kyang phyag rgya chen po zhes bya ba byang chub kyi sems so/_/phyag gnyis ces pa ni srog dang rtsol ba dag gzung bar bya'o/_/snying gar zhes pa ni steng dang
[\[298a.2\]]'og gi srog dag snying ga'i gnas su phrad par byed pa'o/_/btsir bar bya zhes pa ni thim par 'gyur zhes sbyar ro/_/des na yang kha dog dkar po zhes bya ba la sogs pa ni de'i dngos po'i rang bzhin 'byung ba'o/_/de'i phyir de rnams bud med las khu ba 'byung bas lag pa zhes bya ba
[\[298a.3\]]la sogs pa ni pad+ma'i lag pa sbyin te/_rim pa 'dis srog dag sngon du 'gog pa'i phyir slar yang spro ba'o/_/bskor zhes pa ni bskyod par bya'o/_/mkha' 'gro ma yi de bde ba/_/zhes pa ni sngon du bsgrubs pa'i byang chub kyi sems de'i pad+mar gnas pa'o/_/de yang A li zhes
[\[298a.4\]]bya ba la sogs pa ni srog dang thur sel ro gcig pa'i dngos po'i phyir ro/_/hUM zhes pa ni hUM gi rnam pa brjod pa'i phyir/_rdo rjes lcags kyu bzhin byang chub kyi sems dgug par bya'o/_/de bzhin du skud pas zhes pa ni a wa d+hU tI'i bu ga'i lam du'o/_/gdab par bya zhes pa ni mi shigs
[\[298a.5\]]par brjod pa der khyar ba'o/_/de'i phyir bstan par 'gyur te/_srad bu bzhin du zhes pa'o/_/de bzhin du 'di yi zhes pa ni mchog tu mi 'dzag pa'i sa bon gyis de'i sgom pa yang rgyun mi 'chad par goms pa shin tu bzung ba'i gong du 'pho ba'i mtshan nyid bstan pa gsungs pa/_ma
[\[298a.6\]]gzir ba zhes bya ba la sogs pa ni 'chad bzhin pa las gsungs pa'i phyir ro/_/rims la sogs pas ma gzir ba'i rnal 'byor pa de la de skad ces bya'o/_/des na bum pa can zhes bya ba la sogs pa ni dang po'i ting nge 'dzin gyis bum pa can gyi sbyor ba la goms par bya'o/_/des
[\[298a.7\]]na sgo rnams thams cad de bzhin du 'gyur ro/_/de bzhin du sgrogs pa lnga zhes bya ba la sogs pa'i ni mchod rten gyi sgras sngon du gsungs pa'i sgo rnams la brtsegs pa'i yi ge rnams dgod pa ste/_sgo so so la yi ge lnga po re re'i yi ger 'gyur te/_khams lnga'i ming can rlung lnga'i bdag nyid
[\[298b\]]
[\[298b.1\]]ces pa'i don to/_/des na yang sgo re re la rtsa lnga rab tu phra ba sgrogs pa lnga shes par bya ste/_de'i rnam pa'i yi ge sbyor ba'i dus su brjod pas rtsa thams cad la gnas par 'gyur ro/_/de'i tshe yi ge 'di nyid kyi rnam par brjod pa'i phyir zhes gsungs so/_/de la 'og gi zhes bya ba la sogs pa ni
[\[298b.2\]]sgrogs pa lnga'i sgra'o/_/de rnams la yi ge brgyad dam drug rim pa bzhin dgod de des na mchod rten bzhin de rnams kyi nang du yang 'jug pas na mchod rten gyi yan lag gi sa bon gyis de nye bar mtshon pa'i phyir/_srog sbas pa'i yid kyis yi ge brjod pa'i phyir zhes pa ste nges pa'o/_/de yi
[\[298b.3\]]sgo yi sa bon ha/_/zhes pa ni haM gi cha byad du bdud rtsi'i rgyun 'bab pa kha dog dkar po chu bzhin du gtsug tor nas rkang pa'i mthe bo'i mthar thug par zla ba'i gzugs su rang gi sems blta ba'o/_/chu dang zhes bya ba la sogs pa la chu ni 'gro ba'i tshul gyi phyir las kyi rlung ngo /_/de'i thim pas
[\[298b.4\]]na mi 'gro ba'i chu min 'chi ba'i bar du mi 'byung ba de ni dbyibs kyi rlung ste/_chu'i nang gi lam nas rgyu ba'o/_/de gnyis ka'i sbyor bas me'i sa bon 'jig rten pa las grags pa'i ra'o/_/de yang yang dag sbyin pa nyid kyis ar 'gyur te/_de'i cha gnyis kyi phyir chu min ni ra'o/_/chu ni ta'o/_/_
[\[298b.5\]]de'i phyir ra me'i sa bon gyi phyir 'bar ba bzhin zhes par bsgom par bya'o/_/ta ya dngos po'i dbye bas me 'jug par 'gyur te me de nyid la thim par 'gyur ba ni me lha zhes dgongs so/_/de'i phyir me bzhin zhes pa ste nges pa'o/_/sbyor ba 'dis ni sgo dgu rnams 'gog par 'gyur ro/_/de
[\[298b.6\]]bzhin du/_shin tu mnyam par gzhag pa'i rnal 'byor pa/_/zhes pa ni shin tu rnam par shes pa'o/_/de'i sngon zhes pa ni ting nge 'dzin rtsom pa'i dus su dbugs la dang po nyid du 'di bya zhes gsungs pa lus ni rlung gi zhes bya ba la sogs pa ni 'dir kun gzhi rnam par shes pa la rang
[\[298b.7\]]gi lus gnas pa de'i tshe rlung gi rnam par shes pa bsgom par bya'o/_/des na rdzus te skyes pa gzugs med pa'i khams bzhin no zhes sbyar ro/_/de bzhin du/_rlung gi dkyil 'khor bsam par bya/_/zhes pa ni dri za'i sems can bzhin rlung gi dkyil 'khor gyi rnam pa bsam mo/_/gang
[\[299a\]]
[\[299a.1\]]gi phyir rnam par shes pa de la brten pas so/_/de'i phyir bsam zhes pa ni sems las byung ba ye shes zhes pa'i don to/_/de bzhin du rlung gi dkyil 'khor ba gang gis gang du ci byed ce na/_gsungs pa/_rlung gi sa bon rtsa ba ni/_/zhes bya ba la sogs pa la/_rtsa
[\[299a.2\]]ba ni dbyibs kyi rlung ngo /_/de nyid kyi 'og ste/_/mtha' ma nas steng du 'gro ba ni las kyi rlung ngo /_/de nyid kyis mi shigs pa la reg pa de'i tshe sna la sogs pa'i bu ga nas byung ngo /_/'dir yang sbyor ba 'di bya ste/_sa bon zhes pa ni oM hUM zhes pa'i sa bon gnyis kyi 'og dang steng du gnas pa
[\[299a.3\]]'jug pa dang 'byung ba'i phyir ro/_/rlung gi sa bon de nyid kyi dbus su sngon du gsungs pa'i rlung gi dkyil 'khor a'i ming can no/_/de yang thig le sgra zhes bya dus thams cad du mi dor zhes pa'i don to/_/des na rnal 'byor pa de la de skad ces bya'o/_/de las kyi phyag rgya la sbyor bas
[\[299a.4\]]phyag rgya chen po bcom ldan 'das kyis thams cad du bstan pa'i phyir ro/_/de ltar yang gsungs pa/_las kyi phyag rgya'i sbyor ba yis/_/phyag rgya chen po bsgrub par bya/_/bcu gnyis lo lon dpe med ma/_/shes rab chen po bsten par bya/_/bung ba la sogs byed pa yis/_/ji
[\[299a.5\]]srid khu ba ldan 'gyur bar/_/lag gnyis snying gi dbus bzhag ste/_/bdag nyid kyis kyang de bzhin gzung /_/phyi nang khu ba dgug bya ba/_/pad las rdo rje lam nas ni/_/rkan gyi bu ga ru ni 'dren/_/sngags kyi bzlas pa mi 'dzug pa/_/de nyid kyis na sangs rgyas nyid/_/phyag rgya che la nye
[\[299a.6\]]bar gnas/_/goms pa'i dus su de nyid kyis/_/skra dkar gnyer ma la sogs spangs/_/zhes pa ste nges pa'o/_/kha sbyor thig le'i rgyud kyi rgyal po'i rtog pa brgyad pa'i rab tu byed pa gnyis pa'i sngags bzlas pa la sogs pa'i rgya cher 'grel pa yang dag pa'i lta ba'i dran pa'i rnam pa'i
[\[299a.7\]]gzhung mdor bstan pa ste gnyis pa'o//_//da ni rtsod pa'i dus kyi dbang gis sems can rnams shin tu gtum pa'i las la spyod pa des na rdzogs pa'i rnal 'byor pa rnams kyang las bzang bor mi 'gyur te/_gang gi phyir rang gi sems kyi dngos po thams cad mthong bas de'i rang
[\[299b\]]
[\[299b.1\]]bzhin du 'gyur ro/_/de'i phyir lam bzang po nas myur bar gong du brjod pa'i phyir/_gong du 'pho ba zhes bya ba la sogs pa gsungs te/_rdo rje zhes pa ni rdo rje snying po la bod pa'o/_/sbyor mtshan nyid ces pa ni rtsa rnams kyi nang rnams su de rnams thim par byas nas so/_/de ci'i phyir zhe na/_'dir
[\[299b.2\]]gang gi phyir gong du 'pho ba zhes pa ni gang gi tshe rang gi gnas gong du mi 'pho ba de'i tshe der thim pa ste/_sgo gzhan gyi lam nas ma yin zhes pa'o/_/de bzhin du lam bzang po zhes pa ni gzhan byis pa'i skye bo'i rang blo kun du brtags pa ni ma yin no/_/des na ji bzhin zhes pa ni ji ltar go rims
[\[299b.3\]]bzhin mi 'gyur zhes sbyar ro/_/de'i phyir bdag gi ye shes kyis ji ltar mdzes pa zhes pa ni bcom ldan 'das kyi nges pa'o/_/de yang 'chad bzhin pa las bshad par bya'o/_/de ni 'chi ba'i mthar de'i dngos po la gzhan gyis kun du brtags pa'i lam la srog 'byung bas 'gro ba bstan
[\[299b.4\]]pa'i phyir/_sgo dgu po zhes bya ba la sogs pa gsungs te/_tshad ma zhes pa ni sems can thams cad kyi thun mong gi tshig go/_/'on kyang mu stegs pa la sogs pa'i brtags pa'i gong du 'pho ba la skyon brjod de/_sbyor ba zhes pa ni de rnams kyi rang gi 'dod pa'i thig le'i gnas su song bas
[\[299b.5\]]thar par 'dod pa'o/_/de ni ma yin te sbyor ba nyams pa'o/_/yang na de nyid kyi sbyor bas 'grub na de'i tshe bzang ngo /_/'on kyang mi shes pa'i phyir te mi shes te/_de'i tshe srog gzer bas sdug bsngal nyams su myong bar 'gyur ro/_/des na sgo dgu nas srog 'gro ste nges pa med pas so/_/de
[\[299b.6\]]ltar de rnams kyi lam ni lam ngan par brjod do/_/lam bzang po zhes bya ba la sogs pa la/_thig le zhes pa ni mdzod spu'o/_/steng zhes pa ni spyi bo'o/_/sogs pa'i sgras ni kha gzung ngo /_/grub pa'i lha zhes pa ni ral gri'i rig pa 'dzin pa la sogs pa'o/_/srid pa'i sgo zhes pa ni kha'o/_/_
[\[299b.7\]]'pho ba zhes pa ni 'pho ba'i phyir rnam par shes pa 'pho bar brjod do/_/gzhan ni go sla'o/_/des na 'di ltar sgo ba zhes bya ba la sogs pa ni 'dir rgya la rnal 'byor phul du ma song ba rnams rgan par 'gyur ba'am/_yang na dus ma yin par 'chi bas gal te 'chi ba'i mtshan ma mthong ba de'i tshe/_
[\[300a\]]
[\[300a.1\]]de yang gdan bzhi pa dang /_rdo rje mkha' 'gro la sogs par gsungs pa'i phyir/_de rnams las rtogs par bya'o/_/de'i phyir sgo'i bye brag ces pa ni/_'dod pa'i dbang gis lte ba la sogs pa'i sgo rnams las gong du 'pho bar bya zhes sbyar ro/_/de bzhin du
[\[300a.2\]]ba la sogs pa la thig le ni gtsug tor du'o/_/sgra ni lte ba dang rkang pa'i mtha' la thug par de dang ldan pas steng 'og nas dgug cing lta ba nang du sbyar te ji srid a wa d+hu tI zhugs kyi bar du'o/_/de nyid sems kyi sa bon gyis zhes pa ni dri za'i sems can gyi rnam pa'i bag chags tsam
[\[300a.3\]]gyis so/_/gzhan du rlung la brten pa'i rnam par shes pa de dang bral ba'i phyir las nyid du su zhig byed par 'gyur/_de'i phyir sems kyi sa bon gyis zhes smos te/_de nyid kyang /_de kho na nyid gang gis 'gugs she na gsungs pa/_rdo rje'i sa bon zhes bya ba la sogs pa ni
[\[300a.4\]]rdo rje 'chang gi sa bon ni dgongs bshad gzhan gyis hUM du bzung ngo /_/de yang steng du gnas nas 'og tu bltas pa'o/_/de bzhin du drag po'i sa bon zhes pa ni/_oM ste 'og tu gnas nas steng du bltas pa'o/_/yang na suM dang k+Shi zhes pa dag ste/_'di gnyis kyi dbus mgo bo gnyis
[\[300a.5\]]kyi steng du yaM gi sa bon gnyis thig le dang sgra'i bdag nyid kyi phyir zhes dgongs so/_/de ltar thig le dang /_sgra dang /_yaM gnyis lcags kyu bzhin sbyar te/_lcags kyu bzhin zhes pa ni da ltar yi ge gnyis rdo rje drag po'i gnas kyis snying nas 'gugs par byed do/_/snying gi
[\[300a.6\]]gnas de nyid gong du shes par bya'o/_/gang phyir dus kyi rnam grangs kyi snying sna tshogs par 'gyur te/_rlung nas 'phro ba'i phyir zhe na gsungs pa/_nyi shu rtsa bzhi zhes bya ba la sogs pa ni pul+li ra mA ya la sogs pa gnas dang nye ba'i gnas la sogs pa'i spyi bo'i gnas nas
[\[300a.7\]]pus mo'i mthar thug pa nas der 'gugs pa de de ltar snying du gsungs so/_/de nyid kyis na gnas gang zhes rdo rje snying pos zhus pas brjod do/_/de nas bcom ldan 'das kyis bka' stsal pa/_gang gi gnas zhes pa ni lan gyi tshig ste/_pul+lI ra la sogs pa gnas nyi shu rtsa bzhi
[\[300b\]]
[\[300b.1\]]ru bzhag ste/_de yang tshogs dgu zhes pa ni sgo dgu'i steng du song ba'i srog la sogs pa dgug par bya'o/_/gang gis she na gsungs pa/_'gro dang ldog ces bya ba la sogs pa ni 'dir sngon du gsungs pa'i rdo rje can drag po'i sa bon gyis dgug pa'o/_/de'i yang byed pa 'gro
[\[300b.2\]]ba zhes pa ni hUM ngo /_/ldog ces pa ni oM ste/_de dang srog dang thur sel la/_/de yang sa bon gnyis sbyangs te yi ge phyed dang gnyis khong nas brjod pa'i phyir ro/_/de yang drag po'i sgras zhes bya ba la sogs pa la drag po ni phrad pa'i phyir sdud pa'i dus so/_/de na sgra de nyid sbas te
[\[300b.3\]]gzhan ni ma yin no/_/de'i skad cig la ci zhig brjod par bya zhe na gsungs pa/_brgyad kyi mtha' zhes bya ba la sogs pa ni ha'o/_/a'i sde'i rjes su ka'i sde ka'i phyed de/_he ka a hi ka gnyis kyis 'og dang steng du lcags kyu bzhin dgug par bya zhes pa ste nges pa'o/_/rtsa bar
[\[300b.4\]]rlung gi dkyil 'khor zhes bya ba la sogs pa la ni go sla'o/_/de bzhin du rnal 'byor pa'i zhes bya ba la sogs pa ni dbugs 'byung ba dang 'jug pa dag gis sa bon gnyis kyis steng gi sa bon gnyis steng dang 'og gzir bar bya zhes pa ni las dang dbyibs gnyis bza' bar bya'o/_/des na
[\[300b.5\]]rnal 'byor pa zhes pa ni sangs rgyas dang mtshungs te bzod pa'i phyir ro/_/de bzhin du 'phral du 'pho zhes pa ni sbyor ba 'dis gong du 'pho ste/_rtag tu goms pa las 'gyur zhes dgongs so/_/yang na rnal 'byor pa rnams kyi sdig pa thams cad 'phral du 'dag par 'gyur te de yang 'chad bzhin
[\[300b.6\]]pa dang bral ba'o/_/da ni gong du 'pho ba'i 'bras bu dang nyes pa gsungs pa'o/_/lha dang zhes bya ba la sogs pa ni chos 'khor dang gtsug lag khang 'joms pa dang bram ze gsod pa dang /_de bzhin du pha dang /_ma dang /_bla ma dang /_dgra bcom pa gsod pa'i mtshams med pa lnga byed
[\[300b.7\]]pa dang sdig pa'i blos dge ba dam pa ma yin pa dang mi dge ba la 'jug pa dang /_/chom po yang ma rig pa'i dbang gis te 'dod pa la sogs pa'i nye ba'i longs spyod la chags pa dang sdig pa'i bshes kyis gzung ba sdig pa'i skyes bu rnams kyis ni mi 'grub ste/_de lta mod kyi skyes pa gang dag
[\[301a\]]
[\[301a.1\]]'di yis zhes pa ni chom po la sogs pa'i sems dang ma bral ba de rnams kyang lam gyi khyad par gyis yang dag par gong du 'pho bas bde bar gshegs pa sangs rgyas rdo rje 'chang la sogs pa thob par 'gyur ro/_/sdig pa sogs pa zhes pa ni lha gsod pa la
[\[301a.2\]]sogs pa'i nyes pa des gos pa ma yin nam/_de la srid pa'i dngos po ring ba nyid du mi 'gyur ro/_/ci ste gal te 'gyur na de'i tshe skas kyi thim pa'i rim pa bzhin rigs na/_de ji ltar sdig pa'i bdag nyid can grol bar 'gyur/_dge ba bcu la sogs pa'i las kyi lam rnams
[\[301a.3\]]bstan pa'i phyir/_de'i tshe dge ba bcu'i lam la sogs pa rnams bzung bas grol lo zhe na gsungs pa/_ji ltar 'dam zhes bya ba la sogs pa ni 'on kyang dus gang du 'pho ba dang nye ba'i dus der rang gi sems dang lhar sbyangs pa'i phyir/_dge ba bcu la sogs pa'i las kyi lam
[\[301a.4\]]mngon du byed do/_/de la dpe ni bdag gi sdig pa ni 'dam bzhin te/_de las byung ba'i pad+ma dri ma med pa mdzes pa bzhin ye shes kyi lus dri ma med pa de ltar sdig pa phyis spangs pa'i phyir ji skad gsungs pa bzhin du byed de/_sdig pa'i skyes bu nyid sdig pa med par 'gyur te/_lam bzang po
[\[301a.5\]]nas gong du 'pho ba'i mtshan nyid kyis so/_/'on kyang de'i dus su rnam par shes pa nyid kyi de'i rang bzhin du 'gyur te/_sngon gyi rang bzhin rnams nyid du 'gyur ba ni ma yin no/_/de'i rigs kyi phyir skye ba gzhan rnams la de nyid kyis gdul ba'i bya ba byed de/_bdag nyid grub pa'i phyir zhes
[\[301a.6\]]dgongs pa'o/_/lhag ma ni go sla'o/_/mdor bsdus pa'o/_/rgyas pa ni rtog pa lnga pa'i rab tu byed pa gsungs bar gsungs pa ste/_der sgrub pa pos shes par bya'o/_/bdag gis kyang de nyid du bsdus pa'i tshigs su bcad pa sna tshogs pas bstan to/_/da ni sngon du gsungs pa'i gong du
[\[301a.7\]]'pho ba las goms pa'i dus su rnal 'byor pa bsgrub bya de ltar byung ba rnams kyi bsgom pa gsungs pa/_rnal 'byor bsgrub bya zhes bya ba la sogs pa ni rdo rje snying po khyod de bzhin du go rims ji lta ba de kho na nyid 'chad bzhin pa de nyon zhes sbyar ro/_/de yang rnam pa dang bcas pa'i sgom pa nyid kyi
[\[301b\]]
[\[301b.1\]]ye shes mkha' 'gro ma'i gzugs su bskyed de/_des na rnal 'byor pa bdag nyid kyi gzugs 'chad bzhin pa las dkyil 'khor la bshad de/_de yang sngon du gsungs pa'i rtog pa gsum pa'i rab tu byed pa gnyis pa der shes par bya'o/_/de ltar gsungs pa'i mtshan nyid thams
[\[301b.2\]]cad sngon bzhin zhes bya ba la sogs pa ni go sla'o/_/'on kyang de rnams kyi sa bon brgyad ces bya ba la sogs pa la/_A li kA li zhes pa ni rtog pa bdun pa'i rab tu byed pa gsum par brtsegs pa'i yi ge brgyad ji ltar bsdus pa de'i sa bon rnams dgod ces dgongs so/_/de bzhin du phyi'i
[\[301b.3\]]bsgom pa 'dir de bzhin du ye shes mkha' 'gro ma'i yi ge nang gi don gsungs pa/_de'i don gyi dbang du byas pa gsungs pa/_chu shing me tog ces bya ba la sogs pa ni 'dir rnal 'byor la slob pa'i phyir gang chu shing gi me tog lta bu 'phyang bzhin pa 'og tu bltas pa'i phyir ro/_/rtsa hUM
[\[301b.4\]]zhes pa ni ming can de bzhin du brten pa'i sbyor bas gi lta bu'i tshig phyis pas chu shing me tog go/_/de yang mi shigs pa zhes pa'i thig le'o/_/de'i dbus su pad+ma zhes pa ni bde ba chen po mi gsal ba'o/_/de'i dbus su snying gi zhes pa ni chos kyi dbyings b+ha ga'i rnam pa brjod do/_/_
[\[301b.5\]]de'i dbus gong skyes zhes pa ni rdo rje lta bu'i srog gi rlung ngo /_/gzhag ces pa ni mi sad pa'i ting nge 'dzin te/_mi g.yo'i sbyor bas srog gi rlung brtan pa'o/_/de'i dbus zhes bya ba la sogs pa la/_ye shes rnam shes zhes pa ni shes rab dang thabs kyi bdag nyid dang stong pa dang snying
[\[301b.6\]]rje'o/_/lhan cig pa zhes pa ni mi byed pas so/_/ni'i sgra ni nges par gzung ba'i phyir ro/_/de bzhin du dngos po thams cad kyi dang por gyur pa stong pa dang snying rje'o/_/de yang dngos po zhes pa ni ye shes dang rnam par shes pa ste/_srog la brten pa'i phyir ro/_/des na mi g.yo ba ni chos kyi
[\[301b.7\]]sku ro gcig par 'od gsal ba'i ye shes so/_/nye bar 'tshe ba med pa zhes pa ni rdo rje 'dzin chen po'i sa thob nas 'tshe ba med pa'o/_/des na phyi rol zhes bya ba la sogs pa ni 'dir dang po goms pa'i dus su gsungs pa'i rim pas nang gi rnal 'byor gyis bsgom pa byas pa de'i tshe de nyid
[\[302a\]]
[\[302a.1\]]la mos pas phyi'i ye shes mkha' 'gro ma la sogs pa'i gzugs bsgom par bya zhes sbyar ro/_/'dir gnyis zhes pa ni sngon du mos pa'i phyir ye shes dang rnam par shes pa dag las ring bar 'gro ba'i phyir 'od zer rnams rnam pa gnyis kyi phyir ro/_/'od zer gcig ni
[\[302a.2\]]nyi ma bzhin kha dog sna tshogs pas spras pa'i 'od zer de rnams las spros pa rnams kyis gnas thams cad bsrungs par 'gyur ro/_/gnyis pa ni de rnams kyis gnas zhes pa ni 'byung ba chen po'i khams sa'i yon tan skye ba'o/_/de'i phyir nang du thim pas rang gi sems kyi chu las 'byung
[\[302a.3\]]ba phye ma leb mar me la thim pa bzhin no/_/de ltar gnyis ka bsam pa las zhes pa ni ye shes dang rnam par shes pa las so/_/de yang gnas gnyis kyi dngos po'i phyir sa dang chu'i rang bzhin me dang nyi ma'i dkyil 'khor du 'gyur ro/_/de yang bsam zhes pa ni ye shes dang rnam par
[\[302a.4\]]shes pa'i gzugs sku ru spro bar bya'o/_/ji ltar phyi'i rang bzhin spros she na gsungs pa/_slar yang rlung gi dkyil 'khor zhes pa ni sngon du sgong skyes bzhin rlung gi 'khor lo bsgom par bya ba'o/_/bsam par bya zhes pa ni de'i rnam par sems nye bar dgod cing de'i dbus su me bsam
[\[302a.5\]]mo/_/de bzhin du yang sngon du gsungs pa'i phyir snying gi rang bzhin chos kyi dbyings de las spros par bya'o/_/de nas me'i dbus su nyi ma zhes pa ni sngon du gsungs pa'i pad+ma'i bde ba chen po las spro bar bya'o/_/de bzhin du nyi ma'i dbus su A li dang kA li sngon du thig le'i mtshan nyid kyi
[\[302a.6\]]rnal 'byor bstan pa'i phyir te dbugs dbyung ba dang 'jug pa mi g.yo ba'i phyir zhes pa'i don to/_/de nyid rnal 'byor ba'i ye shes kyi sku'o/_/de dang ldan pa'i sa bon zhes pa ni sngon du gsungs pa'i mi shigs pa'i chu shing gi me tog lta bu'o/_/de nyid kyi dmar po zhes pa ni ye shes kyi sku
[\[302a.7\]]las snying rje chen po'i phyir longs spyod rdzogs pa'i sku chos dang gnyis med pa'o/_/de ltar hUM zhes pa yi ge lnga'i don to/_/de'i phyi rol du sprul pa'i sku'i bzlas pa gsungs pa rnal 'byor pa zhes bya ba la sogs pa ni 'dir gsungs pa'i spro ba dang sdud pa'i mtshon bya'am/_ye shes
[\[302b\]]
[\[302b.1\]]kyi sa bon gnyis med par son pa'am/_de'i dbugs dang sems dag de'i tshe slar mang yang rtsa gnyis pa rnams la 'pho ba'i dus su 'byung ba la sogs par 'gyur ro/_/de ji ltar zhe na gsungs pa/_pul+lI ra la sogs pa gnas nyi shu rtsa bzhi rnams su zhes gsungs pa'i phyir ro/_/de'i
[\[302b.2\]]phyir rtsa re re rnams la 'pho ba'i dus su de ltar gsungs par 'gyur te/_rnal 'byor pa rnams kyis khyad par du zhes gsungs pa'i phyir ro/_/de'i tshe de'i dus su rtsa gcig gnyis med pa'i phyir dang /_rnal 'byor la goms pa'i phyir gnyis pa las 'byung bas na 'byung ba ste/_dal
[\[302b.3\]]zhing dal bas rlung rnams 'byung ba'o/_/'jug pa zhes pa ni yang bsdu ba na 'byung ba dang 'jug pa'o/_/de bzhin du ye shes sa bon zhes pa ni sngon bzhin du mi shigs pa zhes pa gnyis med pa'o/_/de'i dbus su 'byung bas bsnun bzhin pa zhes pa ni 'byung bas 'jug pa'i skad cig
[\[302b.4\]]las dbus su gnas pa'i ye shes kyi sa bon gyi ting nge 'dzin de la bsnun te srog phra mos bskul ba de dbus su ji ltar zhe na/_gsungs pa snying gi zhes bya ba la sogs pa 'dir snying gi ye shes sngon nas chos kyi dbyings kyi rang bzhin te/_de'i spro ba'i don du bsnun bzhin pa dang spro ba de yang
[\[302b.5\]]ci zhe na/_gsungs pa/_me tog bzhin zhes pa ni ji ltar pad+ma dang ut+pala'i 'dab ma la sogs pa'i gnas skabs gcig la gcig rgyas pa de ltar 'dir rgyu ba dang mi rgyu ba de rnams gsal bzhin pa de'i rang bzhin bdag nyid kyis lta ba ni ye shes kyi bdag nyid 'od gsal bar 'gyur ro/_/_
[\[302b.6\]]de bzhin du 'byung ba las 'byung ba zhes pa ni dbugs dbyung ba dang sdud pas ye shes kyis sa bon bzlas so/_/'byung ba'i skad cig las byung zhing de yang sdud pa'o/_/de bzhin du 'jug pa'i skad cig las 'jug pa'o/_/de yang 'jug pa 'og gi cha las 'byung ba'o/_/de ltar skad cig bzhi
[\[302b.7\]]bzlas pa'i khyad par las so/_/de 'byung ba dang 'jug pa'i zhes pa ni de ltar srog gi rang bzhin gyi skad cig rnams las bdag nyid phyi rol du byas te/_skad cig nyi shu rtsa bzhi la yang bdag thams cad ye shes kyi sa bon gyi rang bzhin zhes dgongs so/_/gal te re zhig skad cig nyi shu
[\[303a\]]
[\[303a.1\]]rtsa bzhi la ye shes kyi sa bon bzung na de'i tshe 'gyur ba dang 'jug pa dag gis ci zhig bya zhe na/_gsungs pa/_'byung ba'i mtshan nyid ces bya ba la sogs pa ni 'dir rnal 'byor pa dus thams cad du mya ngan las mi 'da' ste/_sems can la phan pa'i rgyu yis so/_/des
[\[303a.2\]]na yang bems po'i ting nge 'dzin spangs pa bems po ma yin pa'i ting nge 'dzin lhun gyis grub pa'i rgyun gyis bde ba chen po'i rang bzhin te/_de'i tshe ji ltar 'di 'byung ba la sogs pa'i mtshan nyid kyis gsungs pa'i rang bzhin gyi ye shes dang rnam par shes pa'i sa bon bsgrubs pa de
[\[303a.3\]]ltar de nyid kyis na 'byung ba la sogs pa dang 'jug par brjod pas kyang mtshon bya mtshon pas rnal 'byor pas bya zhes shes par bya'o/_/de ltar cig car ye shes la sogs pa'i sa bon dag gis 'byung ba la sogs pa la 'jug pas 'gyur zhe na/_gsungs pa/_'byung dang 'jug pa'i sbyor
[\[303a.4\]]bas zhes bya ba la sogs pa ni de ltar 'byung ba dang 'jug pa dang ye shes kyi sa bon gnyis ka'i ting nge 'dzin la gnas so/_/mnyam nyid de kho na bsgom pa/_/zhes pa la de kho na'i sgras ni phung po la sogs pa gzung ngo /_/de rnams la phan pa mi 'chi bar byed pa mnyam pa nyid kyi bde ba'i rang
[\[303a.5\]]bzhin dus thams cad du nyams su myong bar 'gyur te/_phung po la sogs pa'i sgom pa'i de kho na nyid kyi ngang tshul gang la yod pa de la de skad ces bya'o/_/des kyang rab tu son pa'i mthar thug pas thams cad mi dmigs par bya zhes pa'o/_/de'i phyir rnal 'byor pa rnams kyang 'od
[\[303a.6\]]gsal ba'i de kho na nyid kyis chos thams cad kyi de bzhin nyid la zhugs pas mchog tu mya ngan las 'da' ba de'i don gyi dbang du byas te/_gsungs pa/_mnyam gzhag ces bya ba la sogs pa ni ji ltar mnyam par gzhag pas mchog tu mya ngan las 'das pa'i mtshan nyid kyi 'od
[\[303a.7\]]gsal ba des thob par 'gyur ro/_/de bzhin du dngos po bsgoms pas zhes pa ni sngon du gsungs pa'i bsgom pa nyid rang gi ngo bo la so sor brtags pas dngos po zhes pa ste yang dag par ye shes kyi skur rnal 'byor pa rnams kyi bya ba'o/_/des na 'grub 'gyur zhes bya ba la sogs
[\[303b\]]
[\[303b.1\]]pa 'bras bu thob pa gzhan du ma yin pa de la de skad ces bya'o/_/de nas yang ci zhig bya zhe na gsungs pa/_de nas sgrub pa po zhes bya ba la sogs pa ni grub nas rnal 'byor pa'i sprul pa'i skus bla na med pa'i rdzu 'phrul dang /_cho 'phrul la sogs pa bstan pas stobs bcu dang mi 'jigs pa
[\[303b.2\]]la sogs pas sangs rgyas kyi yon tan rnams rtogs par 'gyur te gzhan ni go sla'o/_/da ltar yang gsungs pa/_rnal 'byor pa gang ye shes kyi/_/shes bya chen po rtag byed pa/_/de 'jug srid pa'i pha rol 'gro/_/bsam mi khyab pa'i go 'phang thob/_/de yis kyang ni sems kyi
[\[303b.3\]]rgyud/_/kun nas mtshungs med thar pa'i phyir/_/mya ngan 'das par de shes bya/_/kye ma snying rje rnyed dka' nyid/_/da ni mu stegs pa rnams dang nyan thos pa rnams kyi shes pa ngan pa'i lta ba gzhom par bya ba dang /_yang dag pa'i shes pa'i lta ba gzhag pa'i phyir/_de nas zhes bya ba la
[\[303b.4\]]sogs pa gsungs te/_'dir ye shes gzugs zhes pa ni rnal 'byor pa rnams 'khor bar gnas te sems can gyi don yun ring por bya ba dang /_de'i tshe mya ngan las 'das pa la phyogs pa de rnams kyis 'di bya'o/_/'dir sngon du ting nge 'dzin thob pa'i phyir/_de slar zhes pa ni
[\[303b.5\]]yang ngo /_/mar me lta bu zhes pa ni/_mar mes me long la gzugs brnyan snang ba de bzhin du rnam par brten par bya'o/_/sems kyis ni zhes pa ni de'i phyir las bya zhes pa ste/_sngon bzhin tshogs kyi tshul gyis gsal snang bzhin bya zhes pa'i don to/_/gzhan yang de ltar byas nas
[\[303b.6\]]mar me'i rnam pa'i ting nge 'dzin la brten pa de ni gsal bar 'gyur te/_de'i don du rdo rje snying pos zhus pa gsungs pa/_nyan thos zhes bya ba la sogs pa ni 'dir gal te re zhig bcom ldan 'das kyis mar me'i rnam pa'i ye shes de la nyan thos rnams la phan pa'i phyir gsungs
[\[303b.7\]]pa yin gyi/_yang dag par rdzogs pa'i byang chub la brten pa rnams la gsungs pa ni ma yin no/_/des na gal te/_gang gi phyir nyan thos rnams kyi kun du brtags pa mar me bzhin mya ngan las 'das pa zhes pa ni tshul lo/_/de bzhin du yang nyan thos rnams kyi nang du legs par
[\[304a\]]
[\[304a.1\]]bshad pa gsungs pa yin zhes gsungs pa'i phyir ro/_/de ltar rdo rje snying po zhes pa'i tshig med do/_/ni zhes pa ni nges par gzung bar shes par bya'o/_/de ltar la sogs pa'i sgras ni 'chad bzhin pa'i mu stegs pa rnams kyi ye shes bskyed pa bsdu'o/_/_
[\[304a.2\]]de'i phyir 'di zhus pa la/_bcom ldan 'das kyis rab gsungs pa/_sems ni shel zhes bya ba la sogs pa ni 'dir dang po nyid du rigs kyi bus shel lta bu'i sems brtan par bya'o/_/de yang sngon bzhin du ting nge 'dzin bya'o/_/de'i rjes su gang dag sngon gyi tha mal pa'i gnas
[\[304a.3\]]skabs kyi dus su lus dang ngag dang sems rnams kyis byas pa'i bde ba dang sdug bsngal la sogs pa sna tshogs pa'i las de rnams mar me'i rnam pa zhes pa ni me long la mar me bstan pas gsal snang dmigs so/_/de ltar yang sems 'di brtan par byas nas so/_/bsam par
[\[304a.4\]]bya zhes pa ni sems las byung ba'i dngos po gsal bar 'gyur/_sems dang sems las byung ba dag ni me long dang mar me bzhin no/_/de'i phyir spros pa kun zhes pa ni sems dang sems las byung ba'i dngos po dag gis las gang spros pa ste/_'dir de thams cad ni brdzun pa brtags
[\[304a.5\]]pa'o/_/des na las kyis tshogs phyin ci log go/_/des na de ltar dmigs nas zhes pa ni/_las kyi tshogs re re'i dus rnams la ting nge 'dzin re re gsungs pa/_spros pa spros pa med pa nyid/_/ces pa ni sems ting nge 'dzin la zhugs pas so/_/de yang las ni med cing byed pa med/_/_
[\[304a.6\]]yid las 'khrul cing rnam par 'khrul gang gi phyir spros pa med pa'i sems yang dag pa'i ting nge 'dzin gyis shes bya'i sgrib pa nyid dang las kyi sgrib pa zad ces pa'i don to/_/de nyid kyis na rang bzhin rnal 'byor zhes bya ba la sogs pa de la de skad ces bya'o/_/de'i phyir nyan thos la sogs
[\[304a.7\]]pa rnams la yod pa ma yin zhes sbyar ro/_/'dir gang de ltar byas pas spros pa thams cad rnam par mi rtog pa de'i tshe ye shes kyi sgra don med do zhe na/_de'i tshe rnal 'byor mas zhus pa/_kye bcom ldan 'das zhes bya ba la sogs pa la/_gang gis zhes pa ni rgyu gang gis zhes pa'o/_
[\[304b\]]
[\[304b.1\]]khyad par phye zhes pa ni 'jig rten las grags pa nyid do/_/de yang mu stegs pa la sogs pa rnams la snang ba'o zhe na gsungs pa/_bcom ldan 'das kyis bka' stsal ba zhes pa 'di ni lan te/_ye shes zhes bya ba la sogs pa la/_'dir ye shes kyi sgras ni sems can thams cad kyi
[\[304b.2\]]'gro ba ltar skyes pa'o/_/de yang ye shes sngon du 'gro ba'i sems kyi rnam par rtog pa las byung ba'i dngos po 'byung ba'o/_/de bzhin du rnam pa lnga zhes pa ni ye shes rnam pa lnga 'chad bzhin pa las ston pa'i phyir ro/_/de'i phyir sems can thams cad la ye shes kyi rang bzhin las byung
[\[304b.3\]]zhing de rnams kyang rang bzhin las 'byung ngo /_/der dper gsungs pa/_lha yi ye shes gsang bar bstan/_/zhes pa ni ji ltar me long la gdong la sogs pa'i cha shas zhes pa'i snang ba brdzun pa'i phyir zhes pa ni nges pa'o/_/'di ni gsung gcig go/_/de bzhin du gzhan nas
[\[304b.4\]]ni ye shes snang bar bstan zhes pa ni sngon bzhin du mar me dang me long dag gis yang dag par rdzogs pa'i byang chub kyi mtshan nyid thob pa'o/_/des na dang zhes bsdu ba'i phyir ro/_/de ltar lha la sogs pa gsang ba'i ye shes las byung zhing de nyid kyis 'joms te/_yang sdig pa'i las kyis
[\[304b.5\]]dmyal ba la sogs pa'i sdug bsngal nyams su myong bar 'gyur ro/_/de bzhin du dman pas zhes pa ni sems can dbul po sems dman pa nor la 'dod pas yi dgas kyi yid shes kyis yi dgas su skye'o/_/de bzhin du sems can gyi sems bskyed pa dang 'jigs pa las dub par 'gyur
[\[304b.6\]]ba de la de skad ces bya'o/_/byol song zhes bya ba la sogs pa ni go sla'o/_/de bzhin du rnam pa lnga zhes pa la rnam lngas ni zhes pa ni rang gi sems las 'gro ba lnga 'byung bar 'gyur te/_'dir ni dbang phyug la sogs pa'i lha rnams su sngon gyi bag chags dang /_khro bo la sogs pa'i ye
[\[304b.7\]]shes kyis bskyed nas/_slar yang 'khor ba rnams su dmyal ba la sogs pa'i sdug bsngal nyams su myong bar 'gyur ro/_/bems po lkugs pa lta bu'i ye shes de'i tshe ye shes can de grol bar mi 'gyur ro/_/ci'i phyir zhe na/_sems gcig dang du ma'i rang bzhin gyi phyir te/_sems
[\[305a\]]
[\[305a.1\]]can gyi rgyud sems dang sems las byung ba yang sna tshogs pa'i phyir ro/_/yang na thog ma med pa nas bems po'i ye shes kyi rgyud de las yang bems po'i khams 'byung ste/_sems med ces bya ba la sogs pa'i phyir ro/_/de'i phyir dbang phyug la sogs pa'i
[\[305a.2\]]lta ba rnams la lta bas thams cad 'gro ba lnga yin na/_de'i tshe ji ltar de rnams ye shes gang gang gis grol zhe na/_gsungs pa/_ye shes de nyid bye brag nyid/_/ces bya ba la sogs pa la/_ye shes zhes pa ni bag chags dang bcas pa'i nyes pas zhe sdang la sogs pa'i ye
[\[305a.3\]]shes su 'gyur ro/_/de rnams la de nyid bye brag ces pa ni rnal 'byor la goms pa las te/_de yang snying rje'i khyad par las so/_/des na rnal 'byor bstan bcos khyad par nyid ces pa ni rnal 'byor pa'i gzhung lugs kyi tshul las te mdor bstan pa nyid do/_/de'i phyir
[\[305a.4\]]sangs rgyas pa'i ye shes med par grol ba med do/_/de ci zhe na/_'dir ni gang gi phyir stong pa nyid la so so'i dbye ba yod de/_de yang lung rnams kyi nang du grags so/_/'dir rnam pa kun gyi mchog dang ldan pa chos rnams thams cad kyi dang por 'byung ba dang de bzhin du yang dag
[\[305a.5\]]pa'i mtha' chos kyi sku la sogs pa'o/_/yang na rnal 'byor bstan bcos zhes pa ni gang gsungs pa'i rnal 'byor spyod pa de ni thun mong gi tshig go/_/'on kyang de'i khyad par gyi tshig gis/_rnal 'byor bstan bcos zhes pa ni sngags kyi theg pa chen po'o/_/des na skye ba zhes bya ba la sogs
[\[305a.6\]]pa la nga'i zhes pa ni thams cad mkhyen pa'i ye shes ma gtogs par ji srid du sems can rnams ma bskul ba de srid du de rnams grol bar mi 'gyur te/_skye ba bye ba stong phrag tu/_/zhes pa dang sbyar ro/_/de bas rnal 'byor pa bstan bcos la zhes bya ba la sogs pa ni thams cad
[\[305a.7\]]mkhyen pa'i ye shes grub pa'o/_/de'i phan yon gzhan yang gsungs pa/_gang gi phyir de ma rtog par grol ba med do/_/de'i phyir phyi'i bstan bcos ring por yongs su spang bar bya'o/_/gar zhes pa ni skad cig ma'o/_/gzhan ni go sla'o/_/de ltar yang ni gsungs pa/_
[\[305b\]]
[\[305b.1\]]mu stegs byis pa mi shes pa/_/shes pa ngan pas rtag tu bsgribs/_/bdag kyang de yis phung byed cing /_/gzhan yang phung bar byed pa yin/_/de rnams nyid kyis thabs rtag tu/_/rnal 'byor snying rje sngon du bya/_/ye shes chad pas bsnun bya yi/_/rgyal po la sogs chad pas
[\[305b.2\]]min/_/bsam gtan sngags sogs las kyis ni/_/nus pa rnams ni 'grub pa nyid/_/mu stegs la sogs gzhom pa'i phyir/_/ji skad gsungs sogs las ni bya/_/zhes pa ste nges pa'o/_/kha sbyor thig le'i rgyud kyi rgyal po'i rtog pa brgyad pa'i rab tu byed pa gsum pa gang
[\[305b.3\]]du 'pho ba la sogs pa dang mu stegs pa'i ye shes ngan pa bsal zhing /_de rnams sangs rgyas pa'i ye shes la gzhag pa'i rgya cher 'grel pa yang dag pa'i lta ba'i dran pa'i snang ba zhes pa mdor bstan pa ste gsum pa'o//_//da ni sngon du gsungs pa'i sgrub thabs thams
[\[305b.4\]]cad kyi las bya ba'i phyir sngags bzlas pa yang rnal 'byor pa rnams kyis shin tu rnyed sla ba de nyid kyis ci ste yang sngags bsdus par cung zad gsungs mod de lta na yang 'di bsdus te gsungs pa/_nyon cig ces bya ba la sogs pa la/_rdo rje gtso rgyal po zhes pa ni ye shes can rnams
[\[305b.5\]]zhes pa ni ye shes can gyi gtso bo dang po ste/_mdzes pas na rgyal po'o/_/rdo rje snying po zhus pa nyid la bos nas/_'chad bzhin pa rnams kyi mtshan nyid nyon zhes sbyor ro/_/de la oM badzra a mi ta zhes bya ba la sogs pa ni 'dir sngags thams cad kyi man ngag de'i ni bla ma'i kha las nye
[\[305b.6\]]par mtshon par bya'o/_/de bzhin du rtog pa rdzogs pa'i mthar thug pa ni go sla'o/_/kha sbyor thig le'i rgyud kyi rgyal po'i rtog pa brgyad pa las mdor bstan pa gsum gyi mthar sngags slar bshad pa'i rgya cher 'grel pa yang dag par lta ba'i dran pa'i snang ba zhes pa mdor bstan pa ste
[\[305b.7\]]bzhi pa'o//_//da ni sprul pa'i sku mnyam par gzhag pa'i rnal 'byor par spyod pa'i gnas nges par gsungs pa'i bya ba byed pa bstan pa'i phyir ro/_/de nas rdo rje snying po zhes bya ba la sogs pa gsungs te/_de nas kyi sgra ni rtog pa brgyad pa'i rjes su rtog pa dgu pa la
[\[306a\]]
[\[306a.1\]]'jug pa ste/_de yang rdo rje snying po la sogs pa ni sgra ji bzhin no/_/de bzhin du dpa' bo zhes pa ni nyon mongs pa thams cad kyi g.yul las rgyal ba'i phyir ro/_/de nyid ye shes dang rnam par shes pa'i rang bzhin zhes dgongs so/_/de nyid kyis na cha ni med/_/_
[\[306a.2\]]ces bya ba la sogs pa la/_A li bung ba zhes bya ba la sogs pa ni sprul pa'i rdzu 'phrul gyis la lar zhes pa'i tshig gis gang gi tshe de rnams kyi de'i tshe/_A li zhes pa ni yi ge thams cad nyid sgra'i rang bzhin du brjod do/_/des na chos thams cad bsam du med pa nyid du shes so/_/_
[\[306a.3\]]de'i tshe bung ba zhes pa ni bung ba bzhin pa yang dag par ye shes kyi rang bzhin sangs rgyas kyi sprul pa'i sems so/_/de yang bung ba rdo rje 'jigs byed ces pa ni dgongs pas bshad pas bcom ldan 'das rdo rje 'jigs byed zhabs bcu drug gis 'pho ba bcu drug go/_/phyag nyi shu
[\[306a.4\]]rtsa bzhis lus kyi khams nyi shu rtsa bzhi dang zla ba bcu gnyis kyi zla phyed nyi shu rtsa bzhi'o/_/zhal dgus ni lus kyi sgo dgu ste/_de la sogs pa dpag tu med pa'i mthar thug pa'o/_/'jigs byed ni rdo rje'i rlung ngo /_/mi phyed pas rdo rje'o/_/de nyid kyis na A li nam mkha'i zhes bya ba la sogs
[\[306a.5\]]pa ni bdud rtsi lnga'i cho ga'i khyad par gyi bdud rtsi'i rang bzhin rdo rje 'jigs byed lhan cig skyes pa'i dus zhes pa'i don to/_/chos kyi dbyings kyi rang bzhin gyi phyir ro/_/ma lus pa zhes pa ni sangs rgyas dang byang chub sems dpa' la sogs pas gsungs pa'i rim pas so/_/lus
[\[306a.6\]]las zhes pa ni rnal 'byor pa rnams kyi ye shes kyi lus las de dag 'byung zhes pa'i don to/_/gsang 'dzin pa zhes pa ni rdo rje snying po nyid ces pa'i don to/_/de me zhes pa bzhin du phung po zhes bya ba la sogs pa ni mdor bstan pa gsungs pa'i slar bshad pa'o/_/rtsa ba'i
[\[306a.7\]]dbus su zhes pa ni dbu ma a wa d+hU tI'o/_/de'i rtsa ba ste mgo de'i dbus su thim pa de la de skad ces bya'o/_/rlung dang me zhes pa de la rlung zhes pa ni ya'o/_/me zhes pa ni ra ste/_de gnyis gcig pa'o/_/dngos po ni rlung dang me'o/_/de'i phyir bcu bdun zhes pa ni ha'o/_/_
[\[306b\]]
[\[306b.1\]]rdo rje ma'i sa bon zhes pa ni u'o/_/de yang gya gyu phyag na rdo rje zhes gsungs pa'i phyir ro/_/thig le sgra zhes pa ni zla ba phyed pa'i cha byad dang ri mo ste/_thig les mnan pa de'i steng du dgod pa'o/_/de ltar char pa'i rgyun zhes pa ni hUM bdud rtsi 'dzags pa'i rang bzhin gyi phyir ro/_/dbyangs
[\[306b.2\]]yig dang po zhes pa ni a'i pad+ma'i dbus su zla ba/_zla ba de'i dbus su hUM zhes pa gzung bar bya'o/_/de ltar yi ge drug ni rdo rje 'chang gi ye shes kyi khams drug go/_/de'i kA li'i me tog ces bya ba la sogs pa la/_kA li ni ku mu da dang ut+pal sogs pa'i me tog ste/_
[\[306b.3\]]shes rab gang la rnam par gzhag pa de'i ni lus kyi me tog rgyas pa rdo rje 'chang brjod du med pa'i yang brjod du med pa sprul pa'i sku'i tshogs so/_/de'i phyir 'khor ba bskyed do/_/thams cad kyi ni ma yin zhes pa ni rdo rje 'chang gi rang bzhin gyi ye shes las bud med kyi
[\[306b.4\]]sgyu ma'i gzugs 'byung ngo /_/de bzhin du rnal 'byor ma thams cad kyi b+ha ga rnams su song bas brgyan pa zhes dgongs so/_/de bzhin du rdo rje 'chang gi dngos po las skyes pas ye shes kyi rgya mtsho mang po nyid rnam par gzhag pa gsungs pa/_ye shes zhes bya ba la sogs pa
[\[306b.5\]]ni dang po pha dang ma sbyor ba'i dus su kun gzhi rnam par shes pa 'jug pa'i tshe khu ba dang khrag 'dres pa'i dus der ye shes kyi chu de nyid kyi rang bzhin gyi phyir ro/_/de'i phyir ye shes chu'i rgya mtsho'o/_/de bzhin du shes rab de nyid dngos po sna tshogs pa'i phyir chu srin dang nya'i ming
[\[306b.6\]]ngo /_/de nyid du brgyal bar 'gyur ba'i phyir gnyis med pa'o/_/ji ltar rgya mtsho'i nang du 'dam zhes pa ni gnyis med pa'i ming ngo /_/de bzhin du der thams cad ni zla ba'i me tog go/_/ji ltar rgya mtsho'i 'gram gyi chu'i nang du lcug ma sna tshogs pa'i myu gu bzhin no/_/ban+du
[\[306b.7\]]zhes pa ni ban+du ka'i me tog bzhin snying rjes sems can sna tshogs pa'i rgyud la chags pa'i sems su 'gyur ba'o/_/kha bye zhes pa ni rnal 'byor ma'i pad+ma rgyas pa'o/_/de bzhin du rgya mtsho'i nang du gru 'og gi cha zhum pa'i rnam pa la steng gi cha yangs par 'gyur ro/_/_
[\[307a\]]
[\[307a.1\]]sbrang rtsi zhes pa ni mngal du zla ba gcig sbrang rtsi'i rnam par 'gyur ro/_/kA li zhes pa ni bdud rtsi de nyid la rang 'byung thim pa'o/_/me tog chu zhes pa ni sdong bu'i me tog ste/_ku mu da dang ut+pal bzhin rtsa thams cad kyi rang bzhin skyes pa'o/_/_
[\[307a.2\]]de bzhin du nang gi don thams cad rnal 'byor pas bla ma'i man ngag las shes par bya'o/_/da ni sngon du skyes pa de nyid kyi rgyu'i phyir 'bras bu gsungs pa/_gnyis las skyes pa zhes pa la sogs pa ni 'dir shes rab dang thabs dag las cho ga sngon du 'gro bas gnyis
[\[307a.3\]]med pa 'byung ba'o/_/bdud rtsi chu yi cho ga mchog_/ces pa ni lnga pa'i don la dang po ste/_cho ga'i mchog las zhes pa ye shes gnyis med pa las so/_/de bzhin du dang po rdo rje bdud rtsi zhes pa nas snang ba yin te zhes pa'i mthar thug pa ni 'byung ba chen po'i ye
[\[307a.4\]]shes so/_/de bzhin du/_ye shes bdud rtsi byin gyis brlabs/_/zhes pa ni a wa d+hU tI ru byang chub kyi sems ye shes kyi rnam pa gnas zhes pa'o/_/de bzhin du yang ma lus chu'i dbyibs nas/_/zhes pa ni byang chub sems ye shes kyi rnam pa gnas zhes pa'o/_/de
[\[307a.5\]]bzhin du yang ma lus chu'i dbyibs nas zhes pa ni/_/'byung ba lnga las byung ba las gyur pa 'byung ba de la de skad ces bya'o/_/de bzhin du slar yang chu la sogs pa khams bzhi der thim pas dngos po rnams zad par 'gyur te/_mi rtag pa'i rang bzhin gyi phyir ro zhes
[\[307a.6\]]pa ste nges pa'o/_/sa ni dbang po'i gzugs can yin/_/zhes pa ni lhan cig skyes pa'i gnyis med pa'i sbyor bas sku bzhi spangs zhes pa'i don to/_/de nyid kyi don bcom ldan 'das mya ngan las 'das pa chen por zhugs nas/_hUM gi glu zhes pa la sogs pa de bzhin
[\[307a.7\]]gshegs pa thams cad kyi gzugs rnal 'byor ma rnams kyi glus sad par byed do/_/des mnyes pas de bzhin gshegs pa thams cad kyi rang bzhin bcom ldan 'das kyang dus thams cad du bzhugs pa'i don to/_/de bzhin du glu gsungs pa/_badzra hUM pu ra a pa
[\[307b\]]
[\[307b.1\]]hUM/_zhes pa de la sogs pa ni kye mchog tu dga' ba'i gtso bo shin tu stong pa nyid kyi ting nge 'dzin der gcig pa'o/_/lo ya Na daM sha Na yi zhes pa ni gang gi phyir khyod stong pa med par 'jig rten thams cad kyang stong pa'o/_/de'i phyir 'jig rten pa de rnams kyis mthong bar bya
[\[307b.2\]]ba'i phyir bzhengs shig pa'o/_/a kha ru b+ha ru swA hA hUM/_zhes pa ni lhan cig skyes pa'i ye shes rang bzhin gyis mi 'gyur ba khyod goms shig pa'o/_/pu Na bi lI sa Na ye shes pa ni stong pa nyid kyi ye shes sbyar ro/_/b+hA bA b+ha ba b+ha dzi a zhas pa ni lhan cig skyes
[\[307b.3\]]pa nyid gnyis med pa'i gnyis pa gyis shig pa'o/_/de'i phyir rol cig ces dgongs so/_/des nam dza bi dza Na e zhes pa ni dbu ma'i tshul gyis lhan cig skyes pa rdzogs pa byang chub kyi rim pa shes pa'o/_/der yang brjod du med pa'i phyir gsungs pa/_b+ha Na
[\[307b.4\]]dzi a a ru sa pu zhes pa ni A li kA li'i yi ge thams cad ngag tu bzlas pa de chom shig pa'o/_/gang gzhom zhe na gsungs pa/_she sho bi rtsin te a ye/_zhes pa ni yi ge lnga bcu rnams kyi mgo bo chod cig pa'o/_/dan d+ha ling ge Na dze u zhes pa ni gnyis gnyis 'khyud pa'i
[\[307b.5\]]sbyor bas bdag gis rnal 'byor ma rnams dang lhan cig rnam par spyod pa ste/_sgrol ma la sogs pa'i lha mo brgyad la 'dod pa spyod cig pa'o/_/sa li lA ka dzi ma ye zhes pa ni rol ba'i rgyud 'dod pa spyod ces pa'o/_/d+ha ma a d+ye d+ya su bA bi a yi/_zhes pa ni kye
[\[307b.6\]]gtso bo dag po spyod pa'i phyir chos nyid med par byang chub kyi sems blud cig pa'o/_/gang gis she na mu khA bi ba bi a se zhes pa ni bdag cag rnal 'byor mas thar pa thob pa'o/_/srub pa dang bsrub pas tha mal pa'i 'dod chags skyes pa'i byang chub sems
[\[307b.7\]]ni ma yin no/_/de'i don gsungs pa/_su ha saM sA ra bi mo ti a zhes pa ni tha mal pa'i bde bas 'khor ba thams cad rmongs pa'o/_/mu kha bi ba dza a ye zhes pa ni mu stegs pa la sogs pa dang sangs rgyas pa chags pa can gyi sems can de
[\[308a\]]
[\[308a.1\]]rnams kyis thar pa spangs pa'i phyir ro/_/dmyal ba la sogs pa sdug bsngal nyams su myong bar 'gyur ro/_/sa ba su Na sa hA bi dzo yi Na zhes pa ni thams cad stong pa'i rang bzhin gyi rnal 'byor pas so/_/mad ta bi naM rtsi a ya zhes
[\[308a.2\]]pa ni rnal 'byor ma'i gzhung lugs kyis lhan cig skyes pa'i ye shes gcig gis sku ji srid nam mkha' mi 'gyur ba sgeg par bya ba ste/_sbyor ba 'dis spyad pa bya zhes sbyar ro/_/pa na dza bi dza i ni b+hu d+ha tad ta zhes pa ni ye shes mkha' 'gro ma la sogs pa rnal
[\[308a.3\]]'byor ma lnga sangs rgyas lnga'i rang bzhin zhes pa'o/_/tad ta zhes pa ni ye shes lnga'i bdag nyid do/_/des na a la khi a ye zhes pa ni sems can thams cad de'i rang bzhin te de rnams kyi gzugs su yid la gnas zhes pa'o/_/de rnams kyang sa b+ha mA ye
[\[308a.4\]]ba hU bi ha ru ya zhes pa'i rnam pa mang po rnams kyi sgyu ma nyid rnam pa'i gzugs de'i rnam pas so/_/sad ta bi pA tsi a ye zhes pa ni sems can rnam par smin par bya'o/_/badzra pu sA ri ya a ga dzu zhes pa ni sems can rnams kyi 'khor ba'i nyes pa rdo rjes gzhom
[\[308a.5\]]par bya'o/_/ci'i phyir zhe na/_gsungs pa/_bya ba ma yin pa byed pa ste/_d+ha ma bi mo hi a ye zhes pa ni bye ba ma yin pa'i chos zhe sdang la sogs pas ldongs pa rnams gsad par bya ba'o/_/de rnams la chos bstan pa gsungs pa/_na ma ta su sA ru d+ha mu
[\[308a.6\]]zhes pa ni shin tu snying po'i chos stong pa nyid dang snying rje'i bdag nyid sangs rgyas kyi chos de la yang phyag 'tshol cig pa'o/_/dzo i ni mu khe a ye zhes pa ni sbyor ba gang gis thar par 'gro ba 'thob pas dbang phyug la sogs pa kla klo'i chos rnams dor cig
[\[308a.7\]]ces dgongs so/_/de nyid kyis na bcom ldan 'das kyis gsungs pa/_rigs kyi bu glu 'di zhes bya ba la sogs pa ni go sla'o/_/bcom ldan 'das zhes bya ba la sogs pa ni sdud pa po bdag nyid kyis byas pa'i nyes pa spangs pa'i don to/_/_
[\[308b\]]
[\[308b.1\]]'dir gsungs pa/_de ltar rgyal ba'i gnas sna tshogs/_/sems can rnams kyi rgyu ru bya/_/dbang phyug la sogs mu stegs kyis/_/kla klo'i chos rnams la zhen pa'i/_/mu stegs pa dang lhan cig rtsod/_/snying rje can gyis rtag tu bya/_/mngon shes
[\[308b.2\]]thob pa rnal 'byor pas/_/chos ni gnas pa'i rgyu ru bya/_/gal te mngon shes med na ni/_/des ni lung gi rjes 'brang bya/_/des na legs bslabs rnal 'byor dbang /_/phyi yis bstan bcos mdzes pa'i phyir/_/zhes pa ste nges pa'o/_/kha sbyor
[\[308b.3\]]thig le'i rgyud kyi rgyal po'i rtog pa dgu pa'i rab tu byed pa dang po de bzhin gshegs pa thams cad bskyed pa'i rgya cher 'grel pa yang dag par lta ba'i drang pa'i snang ba zhes pa mdor bstan pa ste dang po'o//_//da ni phyi dang nang gi gtor ma'i de
[\[308b.4\]]nyid brjod pa'i phyir/_nyon cig ces bya ba la sogs pa gsungs te/_cho ga bzhin zhes pa ni rgyas par ro/_/dri dmar zhes pa ni tsan+dan dmar po la sogs pas maN+Dal byas nas/_phyi rol dkar po zhes pa ni tsan+dan dkar po la sogs pas bya ba'o/_/de bzhin
[\[308b.5\]]mchod yon zhes bya ba la sogs pa kye bcom ldan 'das zhes pa'i mthar thug pa ni phyir ru sgra ji bzhin no/_/'on kyang nang du bltas pas kyang bya ste/_de nyid kyis na/_ye shes lcags kyu'i bye brag nyid/_/ces pas ston ta/_de'i tshe kye zhus pa zhes bya ba la
[\[308b.6\]]sogs pa'o/_/de bzhin du bcom ldan 'das kyis gsungs pa ni dang po zhes bya ba la sogs pa'o/_/'dir 'jig rten pa la grags pa rigs lnga'i rang bzhin lcags kyu lnga sha lnga ni de bzhin gshegs pa ste/_de'i rang bzhin mar me lnga ni lcags kyur
[\[308b.7\]]shes par bya'o/_/de la skye dgu'i bdag po zhes pa ni rta bdun pa nyi ma de'i rang bzhin rta'i sha 'od dpag med do/_/gnyis pa sgrol ma zhes pa ni don yod grub pa'i rang bzhin ba lang gi sha'o/_/gsum pa chen po ru ni 'dod pa zhes pa ni mi'i sha rnam par snang mdzad
[\[309a\]]
[\[309a.1\]]kyi rang bzhin sha chen no/_/de bzhin du bzhi pa mang po las skyes zhes pa ni mi bskyod pa'i rang bzhin glang po che'i sha'o/_/lnga pa byis pa zhes pa ni gtso bo'i rang bzhin khyi'i sha zhes pa ste yi ge'i don to/_/nges pa'i don du skye dgu'i bdag po ni khu
[\[309a.2\]]ba'o/_/sgrol ma'i ni de nyid kyis rlung gi rang bzhin gyis 'og dang steng du 'bab pa'o/_/chen po ni rnam par snang mdzad de ha mi shigs pa'o/_/mang po ni mi bskyod pa rnam par shes pa'i bdag nyid srog brtan par sbyor ba'i phyir ro/_/byis pa ni rin chen 'byung ldan
[\[309a.3\]]rdo rje rin po che'i rtsa nas mi 'dzags pa'i sa bon 'gugs bzhin pa'o/_/de dag ces bya ba la sogs pa ni rigs lnga'i dbye bas bdud rtsi lnga rnams so/_/ye shes chen po zhes pa ni me long lta bu'i ye shes la sogs pa'o/_/de lta bu'i sbyor ba la brten pa rnal 'byor
[\[309a.4\]]pa thams cad tshim par bya'o/_/de'i phyi ru sems can gyi don gyi phyir zhes bya ba la sogs pas mchod pa thams cad la sogs pa bya'o/_/de bzhin du nang gi bdag nyid kyis lha thams cad tshim par bya zhes pa de'i tshe ji ltar snang ba gang gis ni/_'dir gsungs/_dbyangs
[\[309a.5\]]gcig ces bya ba la sogs pa la dbyangs yig bcu gsum pa oM zhes pa 'jug pa'i phyir/_zla ba byang chub sems thig le 'byung ba'i phyir ro/_/de yang /_A li kA li'i rab sbyor bas/_/zhes pa ni dbugs dbyung ba dang 'jug pa rnam par gzung pa'i phyir 'jug pa'i
[\[309a.6\]]rim pa'i sngon du gsungs pa dang /_'chad bzhin pa'i lha thams cad tshim par bya'o/_/slar yang bdud rtsi lnga'i sgrub thabs kyi sbyor ba gsungs pa/_spar bas zhes bya ba la sogs pa la spar bas zhes pa ni dgug pa'i sbyor bas 'og dang steng gi mnyam pa'i dus
[\[309a.7\]]su srog dang thur sel dag lte ba'i gnas su phrad par bya'o/_/des na cung zad me'i du ba 'thul te/_des ni ye shes kyi snang ba cung zad nyams su myong bar 'gyur ro/_/de nas rab tu son pa'i phyir 'bar ba nyid do/_/'bar ba las tshogs thams cad dro bar
[\[309b\]]
[\[309b.1\]]'gyur ro/_/de ltar bdud rtsi rdzogs nas des tshim par bya'o/_/de bzhin du shel zhes pa ni dag pa'i sbyor ba'i phyir rang bzhin thams cad dang rtsa rnams kyang shel bzhin du nye bar dmigs par bya zhes pa ste nges pa'o/_/de'i zhes bya ba la sogs pa la ni rdo rje rtsa'i sbyor
[\[309b.2\]]bas a wa d+hU tI'i dbus su myang bar bya zhes pa'o/_/yo byad ces bya ba la sogs pa la/_yo byad kun zhes pa ni phyi rol du bza' ba dang bza' ba ma yin pa cho ga ji lta ba bzhin sbyin pa'o/_/lhag ma zhes pa ni phyogs skyong la sogs pa'i 'byung po thams cad la gtor ma
[\[309b.3\]]sbyin pa'o/_/de nyid kyis na phyi'i dkyil 'khor zhes pa ni rnam pa gnyis te/_rdul tshon gyi dkyil 'khor dang /_gnyis pa dpa' bo dang dpa' mo'i dbang phyug gi 'khor lo nyid dus su tshim par bya'o/_/g.yon gyi zhes bya ba la sogs pa ni go sla'o/_/de ltar phyi'i dkyil
[\[309b.4\]]'khor tsan+dan dmar po la sogs pa'i rdul tshon ni nye bar mtshon pa'o/_/de'i dbus su nag po drag po la sogs pa dang mche ba gtsigs ma'i mthar thug pa'i lha dang lha mo sum cu rtsa gnyis yang dag par mchod par bya'o/_/de bzhin du nang du sngon du gsungs pa'i rtsa sum
[\[309b.5\]]cu rtsa gnyis yang dag par mchod par bya'o/_/de bzhin du nang du mngon du gsungs pa'i rtsa sum cu rtsa gnyis po de rnams kyi nang du tshim par bya'o/_/de dag ni bsdus pa'o/_/mkha' 'gro ma lnga zhes bya ba la sogs pa ni de rnams bsdus na ye shes mkha' 'gro ma la sogs pa'i
[\[309b.6\]]dkyil 'khor lnga rgyu ba'o/_/de bzhin du de nyid ces pa ni dkyil 'khor lnga'i rang bzhin rtsa thams cad do/_/des na las kun zhes pa ni zhi ba la sogs pa bya zhes pa ste nges pa'o/_/sbyor ba'i dkyil 'khor zhes pa ni/_lus dang ngag dang sems kyi bdag nyid rtsa thams
[\[309b.7\]]cad de/_de rnams kyis gcig tu sbyor ba ni a wa d+hU tIr gzhug pa'o/_/dkyil 'khor dang der de'i phyir sbyor ba'i dkyil 'khor thams cad kyi rang bzhin no/_/des na rgyal chen mo ni bdag med ma'i gzugs kyi shes rab bo/_/rdo rje'i dbang phyug ni ye shes kyi khams so/_
[\[310a\]]
[\[310a.1\]]gtso bo zhes pa ni rdo rje'i sems dpa' ste/_dbang phyug mi 'dzags pa'i phyir zhes dgongs so/_/gzhan ni go sla'o/_/'dir spyon cig ces pa ni spyan drangs pa ste/_oM kak+ka zhes pa la sogs pa'o/_/de'i nges par gsungs pa brjod
[\[310a.2\]]pa/_oM zhes pa yi dbyangs rnam pa/_/'dir ni lus la dmigs par bya/_ka gnyis kyis ni bsnun pa yin/_/byang chub sems ni drang ba yin/_/ba gnyis shes pa steng 'og tu/_/snal ma'i dbus su rgyu bar bya/_/rdo rje'i lam dang rkan dbus su/_/bde
[\[310a.3\]]ba yi ni sa bon cing /_/kha zhes bya ba gnyis ni der/_/'di lta bu yi rtog pa bza'/_/de nyid bde ba kun mkhyen gyis/_/dbang po rnams kyi gdug pa bza'/_/ha na ha na sngon 'gro ba/_/lhan cig skyes sbyor rtogs pa'i phyir/_/g+ha gnyis shes pa'i ming gis
[\[310a.4\]]ni/_/'byung dang 'jug pa'i las byed pa'o/_/g+ha ha ya ni stong pa'i sems/_/a mu sems can grangs med pa/_/shAn+tiM 'khor ba gzung ba'i phyir/_/ku ru snying rje rtogs pa'o/_/hUM zhes pa ni gnyis med sems/_/sems las byung ba 'ang der thim pa/_/_
[\[310a.5\]]phaT ces pa ni de bzhin du/_/gnyis med mdzes pa las ni sad/_/dzaHzhes pa ni 'dir kun du/_/mkha' 'gro mkha' 'gro ma ni dgug_/sa ha zhes pa bde ba nyid/_phung po la sogs lha thams cad/_/de phyir bdud rtsi zhes bya ba la sogs pa la/_bsam
[\[310a.6\]]gtan zhes pa ni sngon du gsungs pa'o/_/des na bdud rtsis kha bkang zhes pa ni/_ting nge 'dzin rdzogs par rab tu son par byas pas de'i tshe gal te zhes bya ba la sogs pa ni go sla'o/_/de bzhin du gtor ma sbyin pa'i tshig gsungs pa/_ltos shig ces bya ba
[\[310a.7\]]la sogs pa la/_ltos shig dag pa yi ni chos/_/zhes pa ni rab tu dga' ba'i chos 'di la rtogs shig pa'o/_/gang dag gi lam bzang po la mngon par phyogs pa de dag gi dus thams cad du yul can la sogs pa 'dus pa'o/_/des na/_'di
[\[310b\]]
[\[310b.1\]]la rnam rtog yod ma yin/_/zhes pa ni thams cad du mi 'dzags par sbyor ba'o/_/de'i phyir yul la sogs pa rnams la res 'ga' yang 'khor bar sbyor ba ma yin no/_/des na bram ze zhes pa ni gti mug go/_/khyi zhes pa ni phrag dog go/_/gdol pa zhes pa
[\[310b.2\]]ni zhe sdang ngo /_/rang bzhin gcig pas zhes pa ni lhan cig skyes pas gcig gi rang bzhin gyis so/_/lhan cig bza' zhes pa ni gti mug la sogs pa bza' ba'o/_/phyi'i don ni sgra ji bzhin/_/gzhan yang phyi ru pad+ma'i bskor ba la sogs pa ni go sla'o/_/de
[\[310b.3\]]ltar yang gsungs pa/_gang gis phyi dang nang gi ni/_/de bzhin gtor ma gtong byed pa/_/de 'dir nyon ni mi mongs shing /_/srid pa'i rgya mtshos gzir mi 'gyur/_/de la rnal 'byor ma mchog ster/_/zhing skyong bdag nyid che sogs kyis/_/sgrub po gang
[\[310b.4\]]du gnas kyang rung /_/rtag tu de la srung bar byed/_/dngos grub brgyad ni grub pa yis/_/skye ba gzhan du kun dbang 'gyur/_/der ni bstongs dang grogs byed par/_/sgrub pa po la som nyi med/_/kha sbyor thig le'i rgyud kyi rgyal po'i rtog pa dgu pa'i rab tu byed
[\[310b.5\]]pa gnyis pa bla na med pa'i gtor ma sbyin pa rgya cher 'grel pa yang dag pa'i lta ba'i dran pa'i snang ba zhes pa mdor bstan pa ste gnyis pa'o//_//da ni bris sku dang glegs bam rnams kyi bya ba la 'jug pa'i 'brel ba bstan pa'i phyir/_gsang ba'i pad+ma
[\[310b.6\]]bde ba can/_/zhes bya ba la sogs pa gsungs te/_bshes gnyen can zhes pa ni blo byang ba'o/_/dpa' bo'i ras zhes pa ni g.yul du bsad pa'i ras so/_/bud med me tog ces pa ni rang byung me tog gos pa'i ras so/_/khrag chen po zhes pa ni mi'i khrag
[\[310b.7\]]gis byug pa'o/_/si hA zhes pa ni bud med kyi me tog go/_/ga pur zhes pa ni byang chub sems bsres pa'o/_/sogs pa'i sgras ni bshang ba dang gci ba bsdu'o/_/kha lag ma bshal zhes pa ni rtag tu gtsang sbra med pa de nyid gtsang sbra'o/_/gzhan ni go sla'o/_/_
[\[311a\]]
[\[311a.1\]]'dir gsungs pa/_rang byin brlabs pas bris sku ba/_/yan lag drug gis bris pa'i las/_/'jug pa de ni bcom ldan 'das/_/rang snang gis ni tshon gyis bris/_/der ni ri mo byed pa yang /_/shes bya'i rnam pa rang sems nyid/_/_
[\[311a.2\]]ye shes rang bzhin bcom ldan 'das/_/shes bya'i mtshan nyid mthong phyir ro/_/de nyid glegs bam du ni gsungs/_/sor mo bcu gnyis 'gog pa'i phyir/_/srog ni glegs bam ming can ni/_/ye shes sku ni rtogs byed pa'o/_/kha sbyor thig le'i rgyud kyi rgyal
[\[311a.3\]]po'i rtog pa dgu pa'i rab tu byed pa gsum pa bris sku la sogs pa gtan la 'bebs pa'i rgya cher 'grel pa yang dag pa'i lta ba'i dran pa'i snang ba zhes pa mdor bstan pa ste gsum pa'o//_//da ni phyi'i thabs dang shes rab snyoms par 'jug pa'i bde ba bzung ba la rol
[\[311a.4\]]mo sna tshogs pa'i sngags kyi yi ge rnams bstan pa'i phyir/_kha sbyor zhes bya ba la sogs pa gsungs te/_bris sku glegs bam la sogs pa'i rab tu byed pa mdor bstan pa gsum gyi mthar slar bshad pa brjod par bya'o/_/de yang kha sbyor zhes pa ni dbang po gnyis su 'dus pas
[\[311a.5\]]de'i tshe mtshan nyid mi 'jigs par bya ba'i phyir ro/_/sngags kyang a ra ra zhes bya ba la sogs pa'i sgras de gzung bar bya'o/_/lhag ma ni bla ma'i man ngag las shes par bya'o/_/slar yang sngags de nyid kyis cang te'u brdung ba de'i mtshan nyid gsungs pa/_de la zhes bya ba la
[\[311a.6\]]sogs pa la/_'dir mtshan nyid ces pa ni gang gis 'chad bzhin pa'i cang te'u'i mtshan nyid des bsgrubs pas mkha' 'gro ma thams cad 'gugs par byed pa'o/_/de bzhin rdo rje can zhes pa ni shi ri Sha skam po'i rtsa ba'o/_/ma la yar skyes tsan+dan dmar/_/zhes pa ni tsan+dan dmar po
[\[311a.7\]]lngas bya'o/_/gzhan zhes pa ni thod pa las cang te'u bya ba'o/_/brdung zhes pa ni cang te'u brdung ba dang ldan pas so/_/gzhan ni go sla'o/_/de bzhin du phyi'i kha sbyor bya ba'i phyir/_kam po dza la sogs pa'i rnal 'byor ma rnams bkug nas 'dod pa spyad par bya'o/_/de bzhin du
[\[311b\]]
[\[311b.1\]]gal te zhes bya ba la sogs pa la slob dpon khros pas zhes pa na/_slob dpon gyis khro bo'i lta stangs sbyar ba de'i tshe rnal 'byor ma mig las 'chi ma 'dzags shing ngu bar 'gyur ro/_/des ni tshig 'di brjod do/_/khro bo sngon po mdzes pa khyod/_/ces pa ni khyod kyi khro bo mdzes pa
[\[311b.2\]]dpral bar khro gnyer gyis brgyan pa zhes rtogs par byed pa'o/_/dam tshig sgrub pa zhes pa ni bdag cag thams cad khyod kyi dam tshig bsgrub pa'o/_/mchil lham zung zhes pa 'di bdag mchil lham bzhin du zung shig pa'o/_/chad pa 'di zhes pa ni bdag cag gis chad pa 'di'o/_/mi
[\[311b.3\]]g.yo bar ni ma bzhugs shig_/ces pa ni lan gnyis su bzlas pa'i tshig ste bdag la shin tu khro ba bor cig pa'o/_/des na mi g.yo bar sdang mig nyid dor cig pa'o/_/dpa' bo khyod ni ltos zhes pa ni dpa' bo khyod gdul bya la gzigs shig pa'o/_/'dus pas 'khor ba las
[\[311b.4\]]ni sgrol/_/zhes pa ni dpa' bo thams cad kyis sems can thams cad 'khor ba las bsgral ba'i phyir 'dus pa mdzod cig pa'o/_/bsam gtan bzlog ces pa ni khro bo'i bsam gtan bzlog pa la zhi bar mdzod cig pa'o/_/lus 'dus pa rnal 'byor ma'i dbus su mdzod cig pa ni
[\[311b.5\]]tshogs kyi 'khor lo'i dbus su rnal 'byor ma dang lhan cig lus 'dus pa gyis shig pa'o/_/de bzhin du tshogs la 'dus pa'i gnas sna tshogs pa'i don du bshad pa gsungs pa/_nyon cig lha mo zhes bya ba la sogs pa la/_de bzhin du chang zhes pa'i rnal 'byor ma rnams 'dus pa'i
[\[311b.6\]]dus su dgongs pas bshad pa nyid la rnam par spyad pa'o/_/sgeg mo zhes gsungs pa ni chang du shes par bya'o/_/lhag ma ni sngon bzhin du rtogs par bya'o/_/glu 'di zhes bya ba la sogs pa ni 'dir srog dang sems dag ro gcig pa'i rang bzhin gyis dus su g.yon dang g.yas gnyis kyi
[\[311b.7\]]dkyil 'khor rgyu ba'i dus dang dkyil 'khor re re 'pho ba re re'i dus rnams su yang ka la sogs pa'i sngags kyi yi ge rnams brjod do/_/'pho ba bcu drug 'gog par 'gyur ba de srid du rang bzhin gyi yi ge thams cad brjod par shes par bya'o/_/de lta bu gang du brjod ce na/_gsungs
[\[312a\]]
[\[312a.1\]]pa a wa d+hU tI kla klo'i brdas gsungs pa'i phyir ro/_/de bzhin du he ru ka'i gar zhes pa ni chos dang longs spyod rdzogs pa dang sprul pa la sogs pas so/_/phyag rgya zhes pa ni sna tshogs brjod pa'i'o/_/phyi ru yang gang du zhes bya ba la sogs pa gsungs pa/_
[\[312a.2\]]de la de skad ces bya'o/_/lhag ma ni go sla'o/_/de ltar de kho na nyid kyi bya ba thams cad rnal 'byor ma rnams thar pa'i rgyu ru bya'o/_/de yang gal te rtag tu phyag rgya chen po nyid la mngon par bgrod na'o/_/kha sbyor thig le'i rgyud kyi rgyal po rtog pa dgu pa'i mdor bstan pa gsum gyi mthar slar
[\[312a.3\]]bshad pa'i rgya cher 'grel pa yang dag pa'i lta ba'i dran pa'i snang ba zhes pa slar bshad pa ste bzhi pa'o//_//da ni rtog pa bcu pa nas brtsams nas rdo rje slob dpon gyi dngos grub kyi rgyur sgrub thabs bstan pa'i phyir/_rdo rje slob dpon zhes bya ba la sogs pa gsungs te/_dam tshig
[\[312a.4\]]ces pa ni sgrub pa'i thabs so/_/de yang dang po zhes bya ba la sogs pa la 'khor lo chen po zhes pa ni sngon du gsungs pa'i dgyes pa'i rdo rje'i dkyil 'khor nyid dang po snying gi gnas su rnam par bsam par bya'o/_/phyi ru ni dkyil 'khor bri bar bya'o/_/de bzhin du thog ma zhes bya ba la sogs pa
[\[312a.5\]]ni dbang bskur ba'i cho gas thams cad bya zhes pa'o/_/snying po zhes pa ni sngon du gsungs pa'i sngags so/_/'on kyang slob dpon gyis las thams cad kun rdzob tu bya zhes pa ste nges pa'o/_/gzhan yang rab tu byed pa 'di'i don ni go sla ba ste sgra ji bzhin no/_/des na bdag gis ma bshad do/_/kha sbyor
[\[312a.6\]]thig le'i rgyud kyi rgyal po'i rtog pa bcu pa'i rab tu byed pa dang po rdo rje slob dpon gyis sgrub thabs kyi rgya cher 'grel pa yang dag pa'i lta ba'i dran pa'i snang ba zhes pa mdor bsdus pa ste dang po'o//_//da ni bde ba chen po'i sgrub thabs te/_des grub pa'i rnal 'byor pa nus pa can phyag rgya dang lhan cig
[\[312a.7\]]mchod pa sna tshogs pa dang bkur stir bstan pa'i phyir/_/de nas zhes bya ba la sogs pa gsungs te/_rig pa 'dzin pa zhes pa ni shes rab dang thabs nyid mchog tu mi 'gyur ba'i rnal 'byor mi 'dzag pa'i phyir de rnams rnal 'byor du sgrub pa de nyid kyis 'bras bu phun sum tshogs par bya ba gsungs
[\[312b\]]
[\[312b.1\]]pa/_der sa chen po zhes bya ba la sogs pa la rnal 'byor zhes pa ni phun sum tshogs pa thams cad do/_/rnam pa drug tu g.yos zhes pa ni gal te rnal 'byor gyi dbang phyug sa'i steng du 'khor ba de'i tshe rnam pa drug ces pa ni gal te ye shes kyi dga' bas rnal 'byor pa gar byed bzhin pa de'i tshe/_
[\[312b.2\]]drug skyes la sogs pa grong gi klu dkyugs kyi sgra'i sa'i phyogs nas grags par 'gyur ro/_/de bzhin du dga' ba zhes pa ni gal te de nyid sa gzhi la zhabs drag tu mnan pas gar byed bzhin pa dang thugs dgyes bzhin pa'i phyir de'i tshe cha lang lta bu zhes pa ni cha lang gi sgras shin tu drag
[\[312b.3\]]pa lta bu'am glog 'khyug pa lta bu'i sgra chen po'i sgra grags par 'gyur ro/_/de bzhin du rkang gdub las bskal pa'i me lta bu'i sgra 'byung ba de la de skad ces bya'o/_/de bzhin du rgya mtsho 'khrug pa dang zhes bya ba la sogs pa thams cad ni go sla'o/_/kha sbyor thig le'i rgyud kyi rgyal po rtog pa
[\[312b.4\]]bcu pa'i rab tu byed pa gnyis pa bsgrub pa'i rnal 'byor pa rnams kyis mchod pa dang bkur sti bstan pa'i rgya cher 'grel pa yang dag pa'i lta ba'i dran pa'i snang ba zhes pa ste/_mdor bstan pa gnyis pa'o//_//da ni tshe 'di la rnal 'byor par grub nas sangs rgyas kyi
[\[312b.5\]]rang bzhin nyid rnam par spyod pa brjod pa'i phyir/_rigs pa'i skyes bu grub pa zhes bya ba la sogs pa la/_rgyal po rgyal ba'i spyod yul yin/_/zhes pa ni shes rab kyi pha rol tu phyin pa'i rnam pa mngon du yon tan gyi gnas so/_/de bzhin du yang tshig sna tshogs pas sgyu ma'i mtshan nyid
[\[312b.6\]]mtshon cing zung du 'jug pa'i ting nge 'dzin la gnas pa'i rnal 'byor pa de/_sangs rgyas bcom ldan 'das yin gyi gzhan ni ma yin no/_/de ltar yang gzhung 'di nyung ngu'i phyir gzhan las rjes su rtogs par bya zhes pa ste nges pa'o/_/lhag ma gzhan ni go sla'o/_/kha sbyor
[\[312b.7\]]thig le'i rgyud kyi rgyal po'i rtog pa bcu pa'i rab tu byed pa gsum pa'i rgya cher 'grel pa yang dag pa'i lta ba'i dran pa'i snang ba zhes pa mdor bstan pa ste gsum pa'o//_//da ni mdor bstan pa gsum gyi mthar slar bshad pa gtan la dbab pa brjod pa'i phyir lha
[\[313a\]]
[\[313a.1\]]khyod kyis ni zhes bya ba la sogs pa gsungs te/_dam tshig la zhus pa dang lan btab pa ni rgyud thams cad kyi thun mong ngo /_/lhag ma ni go sla'o/_/'dir yang gsungs pa/_kha sbyor don ni gsal byed cing /_/rnal 'byor pa la thar ster byed/_/rgya cher
[\[313a.2\]]'grel tshig la lar ni/_/sbas shing gsal bar rab rdzogs pa/_/bla ma rdo rje 'dzin dga' yis/_/sems can rgyu ru 'dud pa yin/_/sna tshogs lung gi dgongs pa nyid/_/rang gis brtags nas byas pa min/_/sangs rgyas rdo rje 'chang la sogs/_/zhing brgyad lhan skyes
[\[313a.3\]]rnal 'byor ma/_/bla ma'i sngon 'gro thams cad ni/_/bdag la bzod pa mdzad par 'os/_/rnal 'byor dbang po byang chub sras/_/gang gzhan de nyid pha rol 'gro/_/yi ge lhag gam 'chad pa'i phyir/_/de dag thams cad bzod par 'os/_/gal te sangs rgyas don spyod yul/_/lung
[\[313a.4\]]gi don la dpyod pa ni/_/de tshe kun du rgya chen gyi/_/legs pa'i tshig ni bdag la stsol/_/dpal kha sbyor thig le'i rgyud kyi rgyal po rgyud thams cad kyi gleng gzhi las/_rtog pa bcu pa'i dpal rgya cher 'grel pa yang dag pa'i lta ba'i dran pa'i snang ba zhes pa'i gzhung las mdor bstan pa slar bshad pa
[\[313a.5\]]ste bzhi pa'o//_//slob dpon in+d+ra b+hU ti ni/_/zhes byas rgyal ba'i lam 'di byas/_/bde chen bzang po dpal ni nyid/_/bsod nams byang chub thob de bzhin/_/ye shes thob nas de nyid ni/_/sems can rnams ni rtag tu spyod/_/rgyal ba yi ni lam thob nas/_/de kun gyis kyang
[\[313a.6\]]sems can gyi/_/don ni nam mkha'i mthar thug byed/_/dpal kha sbyor thig le'i rgyud kyi rgyal po'i rtog pa bcu'i bdag nyid kyi rgya cher 'grel pa yang dag pa'i lta ba'i dran pa'i snang ba zhes pa'i gzhung rdzogs so//_//phyag rgya che brnyes pad+ma u rgyan pa'i/_/rim brgyud rgyal po in+d+ra d+hU ti yi/_/gzhung lugs yang
[\[313a.7\]]dag lta ba dran snang ba/_/'bad de bsgyur byas bsod nams gang thob des/_/'gro kun gnyis med ye shes gnas thob shog_/rgya gar gyi mkhan po shrI badzra bo d+hi dang /_bod kyi lo tsA ba chen po gyi jo zla ba'i 'od zer gyis bsgyur cing zhus te gtan la phab pa//_//