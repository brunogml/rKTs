[\[1a\]]
[\[1b\]]
[\[1b.1\]{D1199}]@##/_/rgya gar skad du/_sarba tan+t+ra s+ya ni dA na ma hA gu h+ya shrI samU Ta tan+t+ra rA dza nA ma TI kA rat+na mA la nA ma/_bod skad du/_rgyud thams cad kyi gleng gzhi dang gsang chen dpal kun du kha sbyor zhes bya
[\[1b.2\]]ba'i rgyud kyi rgyal po'i rgya cher bshad pa rin chen phreng ba zhes bya ba/_dpal rdo rje mkha' 'gro ma la phyag 'tshal lo/_/thabs dang shes rab bdag nyid can/_/gnyis med rdzogs longs spyod pa dang /_/drag po
[\[1b.3\]]'jigs byed 'dul mdzad pa/_/spyi bos btud la kha sbyor bshad/_/brjod bya rgyu yi don yin la/_/rtogs pa dgos pa yin par bshad/_/snod bcud thams cad bde chen du rtogs pa mthar thug ste/_'brel
[\[1b.4\]]ba shugs las rtogs par 'dod/_/de la bsdus pa'i don ni/_gleng gzhi dang /_rgyu dang /_rjes su yi rang bas bstod pa gsum yin la/_'di skad ces bya ba nas gsungs so zhes bya ba'i bar gyis ni gleng gzhi bstan to/_/
[\[1b.5\]]de nas zhes bya ba nas 'dzum pa mdzad do zhes bya ba'i bar gyis ston pas gleng bslang ba dang /_'dzum pa mdzad ma thag tu zhes bya ba nas nyan par 'tshal lo zhes bya ba'i bar gyis 'khor gyis gleng bslang ba bstan to/_/bka'
[\[2a\]]
[\[2a.1\]]stsal to zhes bya ba nas yon tan gyi 'byung gnas legs so legs so zhes bya ba'i bar gyis skabs dbye ba bstan to/_/rgyud kyi mtshan bshad pa dang bzhi yin la/_rdo rje snying po la sogs pa nas/_dbang bskur nyid
[\[2a.2\]]kyis mtshon byed do/_/zhes bya ba'i bar gyis mtshan bstan to/_/thabs dang shes rab bdag nyid rgyud/_/ces bya ba nas le'u dang po'i rab tu byed pa bzhi dang le'u lnga'i rab tu byed pa lnga las brtse ba'i tshul gyis bsgom par bya'o zhes bya ba'i bar gyis
[\[2a.3\]]zab pa'i rdzogs rim bsgom pa bstan to/_/de la thabs dang shes rab kyi rgyud nas/_ji ltar 'dod bzhin 'grub par 'gyur/_/zhes bya ba'i bar gyis las gsum gyi thun mong gi shes bya bstan to/_/sngon du mtshan nyid bstan pa bzhin/_/zhes
[\[2a.4\]]bya ba nas/_mya ngan las 'das dpa' bo yin/_/zhes bya ba'i bar gyis grol ba'i lam bstan pa dang /_ma dang sring mo nyid dang ni/_/zhes bya ba nas/_nor bu 'dzin sogs lam gyi rigs/_/zhes bya ba'i bar gyis chags pa'i lam bstan to/_/
[\[2a.5\]]sgom pa po med ces bya ba nas bsam gtan bde brjod ces bya ba'i bar gyis rang lhag pa'i lam bstan to/_/rab tu byed pa gnyis pas byang chub kyi phyogs kyi sems rtsa ba'i 'khor lo snang ba dang bcas pa bstan to/_/rab tu byed pa gsum pas bde
[\[2b\]]
[\[2b.1\]]mchog dang mnyam sbyor gyi gleng gzhi bstan to/_/rab tu byed pa bzhi pas gsang ba 'dus pa la sogs pa'i gleng gzhi rgyas par bstan pa dang /_le'u gnyis pa'i rab tu byed pa dang po las chu dang gsang ba dang shes rab ye shes gsum gyi dbang bskur ba bstan pa dang /_rab tu byed pa gnyis
[\[2b.2\]]pas bzhi pa bsam gyis mi khyab pa'i zab pa'i rdzogs rim bstan to/_/le'u gnyis pa'i rab tu byed pa gsum pa nas le'u bzhi pa'i rab tu byed pa bzhi dang drug gis bskyed pa'i rim pa bstan to/_/de la dang pos ni he ru ka du ma bsgom pa bstan to/_/gnyis pas ni sgrol ma 'byung ba'i rgyud kyi lha mo
[\[2b.3\]]du ma bsgom pa bstan to/_/gsum pas ni phyag rgya drug gi bsgom pa bstan to/_/bzhi pas ni rdo rje gdan bzhi'i ye shes mkha' 'gro bsgom pa bstan to/_/lnga pas ni bdag med ma bsgom pa bstan to/_/drug pas ni de nyid bsdus pa'i rgyud dang mthun pa'i bsgom pa bstan to/_/le'u bzhi pa'i rab tu byed
[\[2b.4\]]pa bzhi dang /_le'u lnga pa'i rab tu byed pa gnyis kas bskyed rdzogs gnyis brten par byed pa'i tshogs kyi 'khor lo bstan to/_/de la dang pos yi ge brda'i mtshan nyid dang gnyis pas dbang bskur ba'i lha mo'i mtshan nyid bstan to/_/gsum pas dpa' bo dang bka' nod pa'i mtshan nyid dang /
[\[2b.5\]]bzhi pas de rnams kyi yan lag gi brda'i mtshan nyid dang /_lnga pas tshogs 'khor gyi gnas kyi mtshan nyid dang /_drug pas snying gar 'khor lo bsgom pa nas tshogs kyi 'khor lo bya ba bstan to/_/le'u lnga pa'i rab tu byed pa gsum pas/_bskyed pa'i rim pa'i ldang ba'i rnal 'byor dang /_bzhi
[\[2b.6\]]pas rdzogs pa'i rim pa'i ldang ba'i rnal 'byor bstan to/_/le'u drug pa'i rab tu byed pa dang pos bde mchog gi gleng gzhi bstan cing dga' ba'i rdo rje'i lus kyi skye ba shes byar bstan pa dang /_gnyis pas thig le bsgom pa dang /_gsum pas rtsa bsgom pa dang /_bzhi pas drod dang byang
[\[2b.7\]]chub kyi sems bsdam pa bstan to/_/de ltar le'u drug gi rab tu byed pa nyi shu rtsa bzhis mchog gi dngos grub bsgrub pa bstan to/_/le'u bdun pa'i rab tu byed pa bzhis 'jig rten pa'i dngos grub bsgrub pa bstan to/_/de la dang pos ni bcud kyis len dang tan+t+ra'i tshogs bstan to/_/
[\[3a\]]
[\[3a.1\]]gnyis pas ni sbyin sreg mdor bstan pa dang /_gsum pas sngags du ma bstan pa dang /_bzhi pas sbyin sreg rgyas par bstan pa yan+t+ra'i tshogs rgyas par bstan to/_/le'u brgyad pa dang le'u dgu pa'i rab tu byed pa gnyis kyis bsgrub pa'i yan lag bstan to/_/de
[\[3a.2\]]la dang pos rdo rje dril bu'i mtshan nyid dang /_gnyis pas bzlas pa'i phreng ba'i mtshan nyid dang /_gsum pas 'chi 'pho'i mtshan nyid dang /_bzhi pas phrin las bzhi'i mtshan nyid dang /_lnga pas snod ldan bsgom pa'i spyod pa dang /_drug pas gtor ma'i spyod pa dang /_bdun pas
[\[3a.3\]]bris sku glegs bam bri ba dang /_brgyad pas mchod pa'i kun spyod bstan to/_/le'u bcu ba'i dang pos ni rnal 'byor dang /_rnal 'byor ma'i mtshan nyid dang ldan pa'i rgyu'i rgyud bstan to/_/lhag ma gsum gyis ni 'bras bu'i rgyud bstan to/_/de la dang pos ni 'jig rten gyi dngos grub dang /_
[\[3a.4\]]gnyis pas ni 'jig rten las 'das pa'i dngos grub dang /_gsum pas ni sngags kyi theg pa'i thun mong ma yin pa'i bza' ba bstan to/_/mtshams sbyor ba ni le'u bcu las mchod pa dang /_gleng slong ba bstan nas gsol ba gdab pa dang de nas zhes bya ba'i tshig bcus mtshams sbyor ba bstan
[\[3a.5\]]to/_zhus pa dang lan ni rdo rje snying pos rab tu byed pa bzhi bcu zhus pa las bka' stsal pa bzhi bcus gtan la phab pa'o/_/da ni yan lag gi don bshad par bya ste/_kun rdzob btags pa'i gleng gzhi'i dbang du byas nas byang chub sems dpa' kun du bzang po la sogs pas lcang lo can
[\[3a.6\]]gyi pho brang du bla gos lnga brgya gdan du bting nas lcang lo can du lag na rdo rje la/_chos kyi 'khor lo bskor ba'i mdo/_/rdo rje 'chang bas ji skad gsungs/_/shes rab sras po khyod smros shig_/phyag na rdo rje khyod smros shig_/ces gsol ba btab pa'i rjes la/_'di skad bdag gis thos pa zhes
[\[3a.7\]]bya ba la sogs pa'i tshig gsum gyis sdud pa po'i gleng slong ba bstan te 'di skad ces bya ba la sogs pa ni 'og nas 'byung ba'i rgyud le'u bcu pa'o/_/bdag gis zhes bya ba ni na ta ku be ra'i sras/_lag bzang dang rdo rje sde'i yab sa bcu'i dbang phyug sdud pa po'o/_/thos pa ni 'khor btang nas
[\[3b\]]
[\[3b.1\]]sam sprul pa 'am brgyud pa ma yin par dngos su thos pa'o/_/tshig phyi ma'i dus kyi tshig dang sbyar na lan 'ga' na ni thos pas thos pa mang ba'am/_sangs rgyas kyis byin gyis brlabs pas skad cig ma gcig la rgyud kyi don mtha' dag rtogs pas bdag nyid tshad ma'i skyes bu yin par ston
[\[3b.2\]]to/_/dus nam gyi tshe zhe na dus gcig na zhes bya ba rtsod pa'i dus kyi thog mar ro/_/su las she na bcom ldan 'das ni ston pa po dang 'bras bu ste/_he ru ka bdud bzhi bcom pa'o/_/gnas gang du zhe na de bzhin gshegs pa thams cad kyi sku dang gsung dang thugs rdo rje btsun mo'i b+ha ga la bzhugs
[\[3b.3\]]pa'o/_/de la de bzhin gshegs pa ni phyogs bcu dang dus gsum dang gnyis su med pa'i sems dang sems las byung ba'o/_/de bzhin nyid gzhan la ston pa'o/_/sku dang gsung dang thugs ni me long lta bu'i rnam pa sku dang /_so sor rtog pa'i rnam pa gsung dang /_chos kyi dbyings kyi ye shes
[\[3b.4\]]kyi rnam pa thugs dang /_gsung gi chos nyid 'od gsal ba'i rang bzhin ni rdo rje ste/_ye shes de'i gzung ba'i rnam pa'i cha ni shes rab ste btsun mo'o/_/de'i b+ha ga ni 'dzam bu'i gling gru gsum pa rgyal po in+d+ra b+hU ti la sogs pa 'dod chags can 'dul ba la sogs pa'i ched du'o/_/bzhugs
[\[3b.5\]]pa ni gzugs kyi rnam par rtog pas chos 'chad pa'i phyir te/_de skad du yang mnyam sbyor las/_rtog pa med pa'i chos rnams las/_/sems can don du chos bstan dang /_/brag ca yi ni sgra 'dra la/_/chos kyi tshig tu 'di 'gyur ro/_/zhes gsungs so/_/gang dang lhan cig tu zhe na rnal
[\[3b.6\]]'byor gyi dbang phyug bye ba phrag brgyad cu dang ste/_rdo rje snying po la sogs pa sa bcu'i dbang phyug sha stag gis yongs su bskor zhing dbus su chud pa'o/_/ci zhig mdzad cing zhe na 'dzum pa mdzad cing ste/_sangs rgyas dang byang chub sems dpa'i spyod yul las dang po pa la ston pas na ngo mtshar
[\[3b.7\]]ba'o/_/don dam pa'i gleng gzhi ni zab pa dang ma zab pa gnyis las/_de la byang chub sems dpa' sa yi snying po la sogs pas 'di skad bdag gis thos pa ste sprul pa'i sku mthong ba'i mtshon byed kyis mtshon bya ma 'ongs pa'i gang zag la rtsa ba'i 'khor lo bsgom par gyis shig
[\[4a\]]
[\[4a.1\]]ces bya bar ston pa yin no/_/de la dus ni dga' ba bzhi'i dus so/_/bcom ldan 'das ni lus dang yid bde ba zhi gnas kyi ting nge 'dzin to/_/gnas ni lus ngag yid gsum bde ba ro gcig pa'i btsun mo'i b+ha ga'o/_/'khor ni lus kyi 'khor lo bzhi rtsa'i yan lag dang bcas
[\[4a.2\]]bcas pa'o/_/'dzum pa mdzad pa ni gsang ba'i rdo rje'i dbus kyi snying po'i rtsa a wa d+hU tI la gzigs nas 'khor lo bzhi bde bas khyab pa'o/_/byang chub sems dpa' spyan ras gzigs kyi sprul pa'i sku'i mtshon byed las mtshon bya rlung gi 'khor lo bsgom pa rtogs te dus ni rlung gnyis 'gog pa'i
[\[4a.3\]]dus so/_/ston pa ni rlung dbus ma la brten nas bde ba'i ting nge 'dzin skyes nas so/_/gnas ni sku gsung thugs kyi rtsa gsum ro gcig pa ste/_sprul pa'i 'khor lo'o/_/'khor lo ni dbugs nyi khri chig stong drug brgya'o/_/rdo rje snying pos gzigs nas 'dzum pa mdzad pa ni rtsa a wa d+hU tIr rlung
[\[4a.4\]]la brten nas bde ba bskyed pas na 'dzum pa mdzad pa'o/_/byang chub sems dpa' 'jam dpal gyi sprul pa'i sku'i mtshon byed las/_mtshon bya sems kyi 'khor lo bsgom pa rtogs te/_dus ni bsam gyis mi khyab pa'i dus so/_/ston pa ni mi rtog pa'i ye shes so/_/gnas ni sku gsung thugs ro
[\[4a.5\]]gcig pa'i chos kyi dbyings so/_/'khor ni gnyis su med pa'i sems dang sems las byung ba'o/_/'dzum pa mdzad pa ni rang gi sems 'od gsal ba glo bur gyi dri ma dag pa'o/_/rdo rje snying po la gzigs shing 'dzum pa mdzad pa'o/_/dngos su gtso bos gleng bslang ba bstan pas shugs las
[\[4a.6\]]'khor dang bcas pa'i chos bstan pa yin no/_/de skad du yang /_dkyil 'khor b+ha ga zhes bya dang /_/dkyil 'khor lus zhes bya ba dang /_/dkyil 'khor chos kyi dbyings su bshad/_/dbyangs dang sngags dang chos bdag nyid/_/ces gsungs pas/_gnyis ni mi zab pa yin la gcig ni don
[\[4a.7\]]dam pa las zab pa'i gleng gzhi bstan to/_/da ni 'khor gyis gleng slong ba bstan te/_'dzum pa mdzad ma thag tu zhes bya ba ni rjes thogs la'o/_/chos nyan pa'i spyod lam brtul nas stan las langs nas/_rgyud dgu'i don zhu ba'i phyir bla gos phrag pa gcig tu gzar nas pus mo g.yas
[\[4b\]]
[\[4b.1\]]pa'i lha nga sa la btsugs te phyag 'tshal ba'i mchod pa sngon du song ba'i phyir yan lag gis thal mo sbyar ba byas shing spyi bo sa la btud nas so/_/'di skad ston zhes bya ba ni sdud pa'i tshig go/_/zhu ba'i don ni rgyud thams cad nas brjod par bya'o/_/gleng gzhi ni rgyud 'byung ba'i tshogs pa ste ston
[\[4b.2\]]par rtsom pas ni rjod byed do/_/de yang /_'chad pa po yi byed pa'i yul/_/don gang rab tu gsal blo la/_/de la sgra ni tshad ma nyid/_/ces bshad do/_/gsang chen ni khams gsum pa dang mya ngan las 'das pa rnam pa gnyis kyis ma rtogs pa skal ba dang mi ldan pa rnams rtogs
[\[4b.3\]]pa dang /_de skad du yang /_rnam pa sna tshogs skal bzang po/_/rnam pa sna tshogs bde mchog gis/_/'dul ba rnam pa sna tshogs pa/_/sems can khams ni rab tu sgrub/_/ces gsungs so/_/kun du kha sbyor ni rgyud dgu'i thabs dang shes rab mnyam par sbyor ba'o/_/de skad du yang /_
[\[4b.4\]]shes rab pha rol phyin pa yi/_/thabs ni snying rje'i bdag nyid de/_/de bas snying rje chen po thabs/_/shes rab pha rol phyin gsal ba/_/rnal 'byor thams cad bde ba yi/_/rjes su sbyor bar mchod byed cing /_/kun du myong bar byed pas na/_/gnyis su sbyor ba tshe 'dir 'grub/_/
[\[4b.5\]]ces gsungs so/_/mtshan nyid ni yul dang yul can gyi stong pa nyid dang dbang gsum pa dang bzhi pas rtogs nas brtan pa dang g.yo ba'i dngos po thams cad kyi chos nyid mtshon par bya ste/_mtshon par byed pas na mtshan nyid de ye shes kyi dbang phyug snang ba med pa ji lta ba dang /_
[\[4b.6\]]snang ba dang bcas pa ji snyed pa'i sdebs la ma 'ongs pa'i gang zag gi don du nyan par 'tshal lo/_/de'i don ni zhal gyis bzhes pa skabs dbye ba ni bka' stsal pa zhes bya ba la sogs pa'o/_/e ma'o zhes bya ba ni sangs rgyas dang byang chub sems dpa'o/_/spyod pa ni mi rnams
[\[4b.7\]]kyis don du dri bas na ngo mtshar ba'o/_/rgyu'i rgyud dri bas na brtse bas legs so zhes bya ba'o/_/thabs kyi rgyud 'dri bas na byang chub sems dpa' legs so sbyin pa'o/_/'bras bu'i rgyud 'dri bas na yon tan gyi 'byung gnas legs so legs so sbyin pa'o/_/legs so legs so lan
[\[5a\]]
[\[5a.1\]]gnyis ston pa ni brjod bya dang rjod byed gnyis sam/_sangs rgyas kyi dgongs pa sems can gyis myong bas na legs so legs so zhes dris pas so/_/skabs dbye ba bstan nas rdo rje snying po la sogs pa byang chub sems dpa' bye ba phrag brgyad cus skabs phye bas
[\[5a.2\]]thog mar dga' bas rab tu 'dzum pa dang /_rab tu gsal ba'i mig phye nas/_tha mar dga' bas yang dang yang du phyag 'tshal nas/_sems can thams cad bdag dang gzhan brje ba byas nas rang gi the tshom zhus pa yin no/_/gsang ba 'dus pa la sogs pa'i rgyud rnams ni brjod
[\[5a.3\]]bya ci yin zhes zhus pa dang /_rjod byed gleng gzhi ji ltar lags zhes zhus pa dang /_de rnams kyi rgyu'i rgyud 'di ni gang la gsang ba gsungs zhes bya ba dang /_thabs kyi rgyud kun du kha sbyor gyi ming ni ci yin zhes zhus pa dang 'bras bu'i rgyud de'i mtshan nyid ji ltar lags zhes zhus pa'o/_/
[\[5a.4\]]rgyud thams cad na gsang ba 'dus pa la sogs pa dgu'i brjod par bya ba'o/_/de rnams kyi gleng gzhi ni phun sum tshogs pa bzhi'i tshogs pa las rjod byed kyi rgyud 'byung ba'o/_/gsang ba'i khams gsum gyi bdag po dang /_nyan thos dang rang sangs rgyas la sogs pas rtogs par
[\[5a.5\]]dka' ba'i phyir gsang ba'o/_/kun du kha sbyor ni thabs shes rab rgyu'i bdag nyid do/_/kun du kha sbyor de las byung ba'i ting nge 'dzin ni mtshon par byed do/_/de las byung ba'i ting nge 'dzin rgod pa brten pa dang /_g.yo ba'i dngos po'i rang bzhin mtshon par bya ba'i mtshan nyid dbang bzhi
[\[5a.6\]]pa'i ting nge 'dzin thams cad bde ba chen po'i byed pa'o/_/de skad du yang /_sems la rnam gnas rnal 'byor pa/_/mya ngan 'das pa mi ston to/_/zhes gsungs so/_/gcig gi stong nyid gang yin pa/_/de ni kun gyi stong nyid yin/_/zhes bya ba'i rigs pas dbang bzhi pa sems kyi de
[\[5a.7\]]bzhin nyid shes na chos thams cad kyi de bzhin nyid shes par 'gyur ro/_/des ni 'bras bu'i rgyud kyi mtshan nyid bstan to/_/yang na 'di'i bshad pa'i rgyud ma yin pas rtsa ba'i rgyud dgu ston te/_rgyud thams cad dang gleng gzhi ni snga ma bzhin no/_/kun du kha sbyor zhes bya ba'i sgras ni
[\[5b\]]
[\[5b.1\]]stong pa nyid dang sgyu ma ro gcig pa zung du 'jug pa'i bdag nyid kyi rdo rje sems dpa' la zhes bya ba yin no/_/gsang ba yang 'di nyid yin la dbang bskur ba'i mtshan nyid kyis mtshon pas mchod par bya ba dkyil 'khor dang /_lha la sogs pa dang sngags btu ba'i man ngag la sogs
[\[5b.2\]]pa bskyed pa'i rim pa kun brtags kyi 'khor lo dang /_mi zab pa'i rdzogs rim gzhan dbang zhig gi 'khor lo rnams dbang bzhi pa'i mtshon byed kyis bde ba chen po'i rang bzhin mtshon pa ni 'bras bu'i mtshan nyid do/_/de skad du yang /_dngul chu gser du snang ba zhes bya ba la srang
[\[5b.3\]]gcig gis lcags srang stong gser srang stong sgrub par byed do zhes gsungs pa dang /_chos kyi snying po sems kyi gsang shes na/_/'gro rnams kun yang de bzhin gshegs/_/zhes gsungs so/_/de ltar na yang rgyud dgu'i bshad pa'i rgyud yin la/_gleng gzhi dgu dang /_gsang ba dgu dang /_
[\[5b.4\]]kha sbyor dgu dang /_mtshon byed ting nge 'dzin dgus mtshon bya snod bcud thams cad bde bar go ba'o/_/yang na 'dir ni rang dga'i rgyud yin pas rgyud thams cad kyi gleng gzhi thabs thams cad kyi don 'di gnyis gcig dang bsnyams nas zung du 'jug pa'i rdo rje sems dpa' ni kha sbyor yin la/_de
[\[5b.5\]]dbang bzhi bskur ba'i mtshon byed mtshan nyid kyis bskyed rdzogs thams cad bde ba chen po'i rang bzhin du shes pa'o/_/de ltar mtshan bshad nas da ni rgyud bshad par bya ste/_gang zag gsum gyi shes bya'i thun mong gi thabs dang shes rab kyi bdag nyid rgyud de/_rdo rje 'chang gis bshad
[\[5b.6\]]kyis byang chub sems dpa' bye ba phrag brgyad cu la nyon cig ces bod pa'o/_/yang na 'di ni rang dga'i rgyud yin pas/_de la dang po stong pa nyid kyi rang bzhin du bsams nas lus can rnams kyi dri ma bkru bar bya'o zhes mdor bstan nas de ni rgyas par bshad pa/_yul drug stong pa nyid kyi
[\[5b.7\]]rang bzhin du mnyam pa'o/_/de la rdo rje snying po 'di snyam du sems te/_gzugs la sogs pa yul drug las/_rnam par shes pa skye ba'i mig la sogs pa dbang po drug dang /_gzugs la sogs pa yul drug stong zhing med pas na dmigs pa'i rnam par shes pa drug ri bong gi rwa bzhin du skye
[\[6a\]]
[\[6a.1\]]bar thal bar mi 'gyur ro zhes zhus pa yin no/_/bcom ldan 'das kyis bka' stsal pa ni 'dzin pa med pas dpyad du med la gzung bya med pas shes bya ma yin zhing rjes su dpag pas gtan la phab pa'i rtog ges brtag par dka' ba dang /_gzung 'dzin gnyis spangs
[\[6a.2\]]shing gnyis su med pa'i ye shes ni zung du 'jug pa ji lta ba'i lam de nyid yin pas/_ri bong gi rwa ltar med pa'am rnam par bcad pa tsam 'ba' zhig ni ma yin no/_/des na rgyud thams cad kyi gleng gzhi 'di ni gnyis su med pa yin no/_/de'i gsang ba'i don rgyas par bshad pa ni dus gsum
[\[6a.3\]]gyi sangs rgyas kyi yul zung du 'jug pa'i gsang ba chen po ni nam mkha' lta bur chos thams cad kyi mnyam pa nyid do/_/nyon mongs pa'i sgrib pa'i mun pa dang ldan pas nyan thos kyis mi shes la/_phyogs gcig gi bag chags kyis dkris pas/_rang sangs rgyas su sprul cing skyed pas ni
[\[6a.4\]]mi shes so/_/de dag kun gyis zhes pas ni tshangs pa la sogs pa'i khams gsum pas mi shes so/_/rgyu des na gsang chen sangs rgyas spyod yul zhes bya'o/_/nyan thos dang rang sangs rgyas de rnams kyis mi shes na ci'i phyir bstan zhe na/_byang chub sems dpa' 'khor ba'i rgya mtshor bying
[\[6a.5\]]ba rnams sgrol ba'i bsam pas dbang bzhi'i mtshan nyid kyis mtshon nas sgrol bar byed do/_/de la mtshon bya ni snod bcud thams cad do/_/mtshon byed ni dbang bzhi pa'o/_/mtshan nyid ni zung du 'jug pa'i bde ba chen po'o/_/mtshon byed de yang gnyis te/_dga' ba gsum bsam
[\[6a.6\]]gtan gyi bde ba dang /_bde ba stong pa nyid kyi rang bzhin gyi ye shes so/_/ye shes kyi snod bcud kyi rang bzhin shes bya stong pa'i rang bzhin du bltas la zhes bya ba stong par shes nas/_ma dag pa'i rang bzhin 'gro ba rigs drug bde ba chen po'i rang bzhin du shes par bya'o/_/skye ba stong phrag
[\[6a.7\]]du ma ru/_/rdzogs par rtogs pa'i rnal 'byor pa/_/zhes bya ba ni skye ba snga mar gnyis su med pa'o/_/don la goms par byas pas/_/ji ltar 'dod pa'i sku gsum gyi go 'phang du 'gro bar 'gyur ro/_/de ltar na gang zag gsum gyi thun mong gi gsang chen kha sbyor gyi mtshan nyid bshad nas da ni
[\[6b\]]
[\[6b.1\]]grol lam pa'i shes bya bstan par bya ste/_sngar bcom ldan 'das kyis stong pa'i mtshan nyid bstan pa bzhin du chos thams cad kyi stong pa shes rab kyis yang dag par dran par byas nas lus kyi dkyil 'khor dang b+ha ga'i dkyil 'khor dang chos kyi dbyings kyi dkyil 'khor dang gsum gyi nang du
[\[6b.2\]]lus kyi dkyil 'khor gyi zhing la ye shes kyi rgyu rnam shes bde ba'i sa bon gdab par bya'o/_/de ltar grol lam pa'i mdor bstan nas/_da ni shin tu mdzes pa'i rtsa a wa d+hU tI chu shing gi snying po ltar drang ba/_til gyi mar me ltar gsal ba/_pad+ma'i skud pa ltar phra ba/_rgya skyegs kyi me tog ltar
[\[6b.3\]]dmar ba'i rtsa las byung ba'i rdul phran gyi sems de rgyud kyi rim pa rtsa'i rang bzhin bstan to/_/dri med shel dang mtshungs pa'i zhes bya ba'i tshigs bcad gnyis kyis sems 'od gsal ba'i rnam par snang ba snying gar gnas pa'i byang chub kyi sems kyi thig le bstan to/_/de'i dbus na
[\[6b.4\]]gnas pa'i lha zhes pa ni rtsa dbus ma yin la/_dbus na gnas pa'i lha ni nam mkha'i rlung ngo /_/mi gsal ba ni bems po yin la/_gsal ba ni shes pas myong ba'o/_/cha phye ba ni mi shigs pa'i rlung /_mig btsums phyed kyi tshad du sdod pa thig le'i gzugs can rtog pa med pa'i yid kyis myong
[\[6b.5\]]ba'o/_/de ltar tshigs bcad gnyis kyis nam mkha'i rlung bstan nas/_tshigs bcad gnyis kyis bde ba'i gnas kyi tshad bstan pa ni byang chub kyi sems so/_/gzi brjid chen po'i 'od dang ldan pa snying ga'i dbus na yul dang dbang po drug gi mtha' yin pa rtog pa med pa yin la/_de'i bu ga
[\[6b.6\]]dgu'i mtha' las mi 'da' ba rkang pa nas spyi gtsug gi mthar thug pa 'am/_yang na rkang pa'i sor mo gnyis dang /_spyi bo smin mtshams nas bcal ba sor dgu'i bdag nyid kyi dbus na a wa d+hU tI'i skud pa gcig tu gnas pa'am/_yang na lte ba'i khung nas mar sor dgu'i mthar a wa d+hU tI'i rtse
[\[6b.7\]]mor gnas pa yang sor gnyis kyi mthar tshangs pa'i bu ga'i mthar gnas kyang zer ro/_/de ltar rtsa dang rlung byang chub kyi sems kyi rgyud kyi rim pa bstan nas/_rlung me'i drod can sngags kyi rim pa ni skud pa gcig la brten te lte ba'i dbus na logs la sor bdun gyi tshad kyi drod gnas kyang bde
[\[7a\]]
[\[7a.1\]]ba mi skye bas 'byung ba lnga'i tshad dang ldan pa'i cha lnga pa mthe bo'i ri mo lta bu'am/_klu'i dbang po lta bu klu dbang 'khyil pa der de rab tu rgyas shing 'phel bar byas nas/_ye shes kyi rim pa snying ga'i byang chub sems kyi cha phye nas/_lte ba rdo rje'i dbus su byung ba na byang chub kyi
[\[7a.2\]]sems skye ba'i gnas me'i dkyil 'khor e gru gsum gyi dbus su byang chub kyi sems kyi thig le phab pas ni khu ba'i dngos po ste/_de skad du yang /_e yi cha byad bzang po gang /_/dbus su waM gyis rnam par brgyan/_/zhes gsungs so/_/de rim gyis 'phel nas sgo dgu'i mthar thug par gnas
[\[7a.3\]]so/_/'phel bar gyur pas dga' bral du ci'i phyir mi 'gyur zhe na/_'khrul 'khor gyis bkag pa'i phyir/_de du yod ce na/_yi ge'i 'khrul 'khor dang /_lus kyi 'khrul 'khor dang /_sman gyi 'khrul 'khor dang /_ting nge 'dzin gyi 'khrul 'khor ro/_/'dir gang gis bkag ce na/_yi ge'i
[\[7a.4\]]'khrul 'khor gyis te/_de la steng du me'i sa bon te/_drag mo'i sa bon k+ShuM ngo /_/sa'i sa bon ni gtum mo'i yi ge hUM ngo /_/gtum mo'i sa bon ni rdzogs pa'i yi ge yuM mo/_/chu'i sa bon ni mkha' 'gro ma'i sa bon suM mo/_/gti mug gi sa bon ni seng ge ma'i yi ge smraM ngo /_/zhe sdang gi sa bon ni stag mo'i
[\[7a.5\]]yi ge h+m+r+yuM ngo /_/snying ga'i phyogs su bskyod pa'i sa bon ce spyang ma'i yi ge y+m+r+yuM ngo /_/phyugs kyi sa bon ni 'ug pa'i yi ge k+Sh+m+r+yuM ngo /_/brtan pa dang ni g.yo ba'i 'gro ba thams cad khyab pa yin no/_/zhi gnas kyi bde ba'i ting nge 'dzin gyi snod bcud bde bar snang ba'o/_/de 'ba' zhig tu snang ngam zhe na/_
[\[7a.6\]]tshangs sogs lha dang lha min bcas/_/zhes bya bas 'dod pa'i khams kyi lha rnams btang snyoms kyi bde ba la brten nas 'byung ba'o/_/de mi g.yo ba'i lam bsam gtan gyi bde ba 'ba' zhig tu 'gyur ram zhe na/_gom pa gcig gis mya ngan 'das/_/gom pa gcig gis 'khor
[\[7a.7\]]ba yin/_/de nyid kyis ni 'ching 'gyur zhing /_/de nyid kyis ni grol bar 'gyur/_/zhes bya ba'i rim pas ji srid lus la gnas kyi bar las dang las min des byed ces bya ba ni sems rang rig glo bur gyi dri ma dang bcas tsam na bde ba rtog pa med pa ma skyes pa'i tshe las dang las ma yin pa'i nyon mongs pa
[\[7b\]]
[\[7b.1\]]des byed cing dge ba dang mi dge ba'i dbang gis mtho ris dang ngan song skyed par byed do/_/de ltar tshigs su bcad pa gcig po des ni sdug bsngal dang kun 'byung ba'i bden pa gsungs pa yin no/_/da ni lam gyi bden pa dang 'gog pa'i bden pa ston te/_mnyam par sbyor ba ni phyag rgya bzhi dang ngo /_/
[\[7b.2\]]sbyor ba bsgoms pa ni mngon sum gyi sems rang bzhin brgyad cu'i rtog pa dang bral ba bsgom pa'o/_/gang gi tshe rnam par rtog pa'i lus zhig nas/_bde ba stong pa nyid kyi rang bzhin gzugs brnyan lta bu'i gzugs su bdag byin gyis rlob pa de'i tshe/_sa dang po rab tu dga' ba thob nas brtan
[\[7b.3\]]pa dang /_g.yo ba thams cad stong pa nyid du shes par 'gyur ro/_/de ltar 'gog pa dang lam bstan nas/_'bras bu bshad pa ni/_de yi kha dog shes par bya/_/zhes bya ba ni 'byung ba la rnam snang gis rgyas btab nas yul gyi stong pa nyid shes pa'o/_/nam mkha' dang mnyam pa lta bu zhes
[\[7b.4\]]bya ba ni sems mi bskyod pas rgyas btab nas nam mkha' lta bu stong pa bsgoms pa'o/_/mya ngan las 'das pa'o zhes bya ba ni 'od gsal ba bsam gyis mi khyab pa bsgoms nas/_rdo rje sems dpas rgyas btab nas zung du 'jug pa shes pa'o/_/des na de ltar ngo shes pa'i sems de nyid nyon
[\[7b.5\]]mongs pa'i sgrib pas mi gos shing shes bya'i sgrib pa'i dri ma spangs pa'o/_/de skad du yang /_gong bu'i gzugs ni 'das gyur nas/_/dngos po med pa'i sems nyid bsgoms/_/sems nyid rtag par mi bya ste/_/de yang bsam gyis mi khyab bsam/_/sems la rnam gnas rnal 'byor pa/_/mya ngan
[\[7b.6\]]'das pa mi ston to/_/zhes gsungs so/_/de ltar grol ba'i lam bshad nas/_da ni chags pa'i lam bshad par bya ste/_de lam ni rdo rje slob dpon dang dus mnyam du dbang thob pa'o/_/sring mo ni rang dang dus mnyam du dbang bskur ba'o/_/bu mo ni rang gis dbang bskur ba'o/_/gnyen mo ni rang gi slob
[\[7b.7\]]mas dbang bskur ba'o/_/de bzhi ni sngags skyes yin la/_bram ze mo la sogs pa bzhi ni gnas la sogs pa las skyes pa 'jig rten du grags pa yin no/_/gar mkhan ma la sogs pa bzhi ni zhing skyes kyi bye brag rigs tha mar gyur pa bdud rtsi dang dpa' bo rnam pa lnga rnams zas su 'dod pas rnam
[\[8a\]]
[\[8a.1\]]rtog goms pas rnam rtog chung ba yin te/_de ltar ba su tra gcig dbye ba bshad nas/_da ni thabs kyi khyad par bshad par bya ste/_shes rab thabs kyi cho ga yis/_/de nyid rigs pas mchod bya zhing /_/zhes pa ni rtog pa med pa'i dga' ba bzhi pa'i rang bzhin no/_/
[\[8a.2\]]ci nas tshor bar mi bya'o/_/zhes bya ba ni rnam par dbye ba'i gnas su gsang thub cing dam tshig dang ldan pa'o/_/rab tu 'bad de bya ba ni bsnyen bsgrub ngang ldan pas sbyang bar bya'o/_/ma gsang sbrul dang chom rkun dang /_/sa la spyod pas sdug bsngal spyod/_/ces pa ni ma spyad pa'i nyes dmigs
[\[8a.3\]]so/_/de ltar thabs kyi khyad par bstan nas/_da ni phyag rgya'i dbye ba bshad par bya ste/_sngags skyes ma la sogs pa bzhi la de bzhin gshegs pa lnga'i rigs sam/_rigs brgya'i rang bzhin du 'gyur ba'i dbye ba bshad pa yin no/_/de yang /_dag byed dbang gi lha mo dang /_/dpa'
[\[8a.4\]]bo'i lha mo bkas bsgos skyes/_/zhes bya ba'i man ngag nas sems 'dzin pa la sogs pa'i yan lag gnyis rigs dang mthun pa yin te/_rgyu'i tshogs pa gcig pa yin pa'i phyir ro/_/de la bram ze ni mngal nas skyes pa dang /_rigs kyis bskyed pa dang gnyis dang ldan pa'i khyad par du byas pa'i
[\[8a.5\]]phyir ro/_/rgyal rigs ni rgyal srid dang ldan pa'i bu mo'o/_/rje'u'i rigs ni glang po che skyong ba'i rigs yin pas rje'u rigs kyi khyad par yin no/_/zhi ba la sogs pa byed na dmangs rigs kyi khyad par yin no/_/dmangs rigs shan pa mo dag ni nya pa dang shan pa dang lham mkhan la
[\[8a.6\]]sogs pa rnam par snang mdzad chen po'i rigs so/_/lhag ma'i rigs bzhi ni de bzhin gshegs pa'i rigs ma gtogs pa bzhi dang mthun par shes par bya'o/_/lo'i tshigs ma la sogs pa'i dbye ba mtha' yas pa yod kyang de bzhin gshegs pa rnams kyi rigs ni mdor bsdus nas
[\[8a.7\]]brjod pa yin no/_/de ltar dbye ba brjod nas de'i 'thad pa bstan pa ni/_de bzhin du ni slar song nas/_/de bzhin dpal ldan slar 'ong ma/_/shes rab 'di ni zhes bya ba ni mtshan nyid kyi lta ba bzhin du rang gis rtogs shing /_gzhan la ston pa ni/_rigs 'di shes rab stong pa nyid rtogs pa 'di la
[\[8b\]]
[\[8b.1\]]de bzhin gshegs pa zhes brjod do/_/de mkhas pa chen po dz+nyA na pa'i zhal nas/_de bzhin nyid rang gis mkhyen nas slar byon nas nyid kyis gzigs pa'i lam du gzung ba ni rnal 'byor gyis mngon sum rig pa 'dis bud med rnams la shes rab ces bya'o/_/snga ma ni de bzhin gshegs pa
[\[8b.2\]]dang mtshan nyid mthun pas bud med la de bzhin gshegs pa zhes bya ba yin la/_phyi ma ni de bzhin gshegs pas mkhyen nas bud med rnams shes rab rab tu bstan pa yin no/_/phung po khams dang dbang po dang yul dang ye shes la dbye bas rigs brgya yin no/_/mdor bsdu na lnga dang
[\[8b.3\]]gsum gyi rang bzhin du bstan to/_/yang na bye brag phung po lnga dang 'byung ba lnga las rigs su 'gyur ro/_/rdo rje thugs ma dang /_pad+ma gsung dang /_rin po che yon tan dang /_'khor lo nor bu can sgra dang tshogs kyi sna tshogs rdo rje 'dzin pa las kyi rigs bsdu ba'o/_/de ltar chags pa'i
[\[8b.4\]]lam bstan nas/_de nas rang lhag par gnas pa'i lam bshad par bya ste/_sgom pa po med ces pa ni 'dzin pa dang bral ba'o/_/bsgom bya med ces pa ni gzung bya dang bral ba'o/_/sngags med ces bya ba ni bcos ma'i bzlas pa med pa'o/_/lha yang med ces pa ni bcos ma'i lha spangs
[\[8b.5\]]pa'o/_/'o na lha bsgom pa dang sngags bzlas pa la sogs pa ji ltar bya zhe na spros pa med pa'i rang bzhin du zhes bya ba smos te/_'od gsal ba'i rang bzhin bsgom mo/_/de ltar mdor bstan nas/_rgyas par bshad pa ni spros pa dang bral ba de nyid rigs lnga'i rang bzhin dang /_tshangs pa la
[\[8b.6\]]sogs par snang ba chos kyi dbyings de kho na rtogs pa las byung ba yin no/_/ci'i phyir de ltar brjod ce na/_gnas gyur pa ye shes lnga la rnam par snang mdzad la sogs pa lngar brjod pa las 'khor ba dang mya ngan las 'das pas tshangs pa dang stong pa nyid la 'jug pas khyab 'jug dang /_
[\[8b.7\]]rtag tu zag pa med pa'i bde ba yin pas zhi ba ste/_kun du thams cad bdag nyid bzhugs/_/zhes bya ba'o/_/de yang gang yin zhe na/_sa bcu gcig pa'i bde ba dam pa zung du 'jug pa'i de kho na nyid mthar phyin nas rtogs shing khong du chud pa las sangs rgyas lnga zhes bya'o/_/glo bur gyi
[\[9a\]]
[\[9a.1\]]dri ma'i lus las dri ma med pa'i rang bzhin du 'byung ba'i phyir rnam par dag pa'i lha zhes bya'o/_/de la mtshan gyi bye brag ci lta bu zhe na/_skal ba drug dang ldan pa'i nyon mongs pa 'joms pas na bcom ldan 'das zhes bya'o/_/gdul bya 'dod chags can rnams kyi'o/_/
[\[9a.2\]]ma dang sring mo bu mo rnams shes rab kyang brdar btags la tshos mkhan dang gar mkhan dang g.yung mo zhes kyang brdar brjod la/_rnam snang chen po'i rang bzhin du 'gyur bas thams cad la khyab pa 'am/_gnyis su med pa'i don gcig la shes rab kyi pha rol tu phyin pa'i mtshan brgya rtsa brgyad pa'i tshul
[\[9a.3\]]gyis brdar 'dogs pa yin no/_/rnal 'byor pa rnams kyis nyams su blangs na 'od gsal ba'i rang bzhin nyid rtogs na ngag gi brjod pa thams cad bzlas pa dang /_rkang pa 'gro ba dkyil 'khor dang /_lag pa bskyod pa phyag rgya dang /_sems kyis gang bsams pa thams cad bsam
[\[9a.4\]]gtan du 'gyur ro/_/chags dang sdang ba la sogs dang /_/lus kyi g.yo 'gul la sogs dang /_/ngag gis ji snyed brjod pa rnams/_/chos nyid ci bzhin mthong nas ni/_/thams cad bde ba chen por 'gyur/_/zhes gsungs so/_/de ltar rang lhag par gnas pa'i lam bshad nas/_de
[\[9a.5\]]ji ltar rtogs pa'i thabs bstan pa ni/_pha las thob pa'i bde ba gang /_/zhes bya ba la sogs pa smos so/_/bla ma las dbang bskur ba'i dus su bde ba rtogs pa med pa myong nas bde ba'i rgyun rnams rnal 'byor pa rang gi dga' ba gsum las lus dang sems mngon sum du longs
[\[9a.6\]]spyad par bya'o/_/de yang ji lta bu zhe na/_chu'i bde ba gang yin pa de rang bzhin brgyad cus 'gags shing 'od gsal ba'i rang bzhin gyis bde ba chen po de la bsam gtan gyi bde ba zhes brjod do/_/de nyid ni mngon sum gyis lam gyi zag bcas dang zag med kyi bde ba rgyu tshogs pa
[\[9a.7\]]las byung ba yin no zhes bstan to/_/brtag pa dang po'i rab tu byed pa dang po'o//_//de ltar de kho na nyid bsgom pa'i rab tu byed pa bshad nas/_da ni 'khor ba dang mya ngan las 'das pa ro mnyam par bstan pa'i phyir/_dkyil 'khor rnams kyang gnyis su med pa'i byang chub kyi
[\[9b\]]
[\[9b.1\]]sems kyi rang bzhin yin par bstan par bzhed nas/_byang chub kyi phyogs kyi chos sum cu rtsa bdun gsungs te/_de la byed pa la nye bar gnas pa'i rgyu'i sas bsdus pa dang /_gnas pa las gyur pa 'bras bu mi slob pa'i sas bsdus pa'o/_/de la gsang sngags kyi theg pa ni sgyu ma lta
[\[9b.2\]]bu dang stong pa 'od gsal ba'i rang bzhin du cig car bsgoms pa yin te/_sgyu ma lta bu sum cu rtsa bdun ni thabs/_stong pa nyid sum cu rtsa bdun ni shes rab/_zung du 'jug pa sum cu rtsa bdun ni bde ba chen po yin no zhes thos bsam gyis shes par byas nas phyag rgya bzhi la brten nas
[\[9b.3\]]yul shes rab kyi stong pa nyid dang /_yul can thabs kyi stong pa nyid mngon sum du shes par byas nas bsgom pa yin no/_/de la dran pa nye bar gzhag pa lus dang tshor ba dang sems dang chos yin la yul can shes rab kyi rnam pa ni stong pa nyid du byed pa yin no/_/sngags kyi theg pa ni lus
[\[9b.4\]]dang tshor ba dang /_sems kyi chos ni bskyed rim pas lha mo bzhi bsgom pa dang /_rdzogs rim la rtsa bzhi bsgoms nas/_de la yul stong pa nyid dang /_yul can sgyu ma lta bur ro gcig par bsgom pa na/_chu'i zla ba'am/_smig rgyu lta bur sems kyis rnam pa byed pa yin no/_/de'i dgos pa ni
[\[9b.5\]]lus kyi gnas ngan len dang /_sred pa dang /_bdag tu 'dzin pa dang /_chos su rmongs pa spong ba'i phyir bsgom pa yin no/_/de bzhin du shes rab brtson 'grus kyi grogs dang bcas pas nyon mongs pa ma skyes pa mi skyed pa dang /_skyes pa rnams spong ba'i phyir sbyor ba la/_'dun pa bskyed
[\[9b.6\]]cing dngos gzhi la 'bad de rjes la brtson 'grus rtsom mo/_/de ltar sems rab tu 'dzin cing ma 'ongs pa la sems dbang du smon to/_/de bzhin du dge ba'i chos ma skyes pa skyed pa dang /_bskyed pa 'phel ba'i phyir byed pa yin no/_/de la rdzu 'phrul gyi rkang pa ni ting nge 'dzin gyi grogs
[\[9b.7\]]dang ldan pas 'dun pa dang /_brtson 'grus dang dpyod pa dang /_sems dang /_ting nge 'dzin bzhi la re res kyang mi mthun pa'i phyogs kyis/_le lo dang /_brjed pa dang /_bying ba dang /_rgod pa dang /_'du byed dang /_'du mi byed de/_nyes pa lnga po spong pa yin no/_/de la le lo'i gnyen po ni
[\[10a\]]
[\[10a.1\]]gnas bdun pa dang /_gnas pa brtson 'grus dang rgyu dad pa dang /_'bras bu shin tu sbyangs pa bzhi dang /_dran pa dang lngas brjed ngas pa spong ba yin no/_/bying ba dang rgod pa ni shes bzhin gyis spong ngo /_/'du mi byed pa ni sems pas spong ngo /_/'du byed drags
[\[10a.2\]]pa ni btang snyoms kyis spong ngo /_/de la dbang po rnams ni mi mthun pa'i phyogs spangs nas rang gi rigs 'dra bskyed pa la dbang ba'i phyir dbang po'o/_/mi mthun pa'i phyogs kyis mi brdzi ba'i phyir stobs so/_/de la byang chub kyi yan lag bdun la rang bzhin gyi yan lag ni chos
[\[10a.3\]]rnam par 'byed pa'o/_/gnas pa'i yan lag ni dran pa'o/_/nges par 'byung ba'i yan lag ni brtson 'grus so/_/dga' ba ni phan yon gyi yan lag go/_/shin tu sbyangs pa dang ting nge 'dzin dang btang snyoms ni nyon mongs pa med pa'i yan lag go/_/gzhi'i yan lag dang /_gnas pa'i yan
[\[10a.4\]]lag dang /_ngo bo nyid kyi yan lag go/_/'phags pa'i lam yan lag brgyad la yongs su gcod pa'i yan lag ni lta ba'o/_/go bar byed pa'i yan lag ni rtog pa'o/_/lta bas yid ches pa'i yan lag ni ngag go/_/tshul khrims kyis gzhan yid ches par byed pa ni las kyi mtha'o/_/
[\[10a.5\]]yo byad bsnyungs pas gzhan yid ches par byed pa ni 'tsho ba'o/_/nyon mongs pa'i gnyen po ni rtsol ba'o/_/nye ba'i nyon mongs pa'i gnyen po ni mngon shes so/_/dbang gis bsgribs pa'i gnyen po ni ting nge 'dzin to/_/de ltar byang chub kyi phyogs cig car bsgom pa bstan nas
[\[10a.6\]]de'i snang ba lus kyi 'khor lo'i rtsa bshad par bya ste/_de ltar yang dag bshad de dag_/rab tu dga' la sogs pa'i sa/_/zhes bya ba la sogs pa ni rtsa'i rten gyi bye brag bshad pa'o/_/dbang po rnams byang chub sems dpa'i yon tan yin zer ro/_/phung po lnga sangs rgyas yin pa dang /_
[\[10a.7\]]sogs kyis 'byung ba lnga lha mo yin pa gnas de rnams su sangs rgyas dang byang chub sems dpa' shes pa rtog med 'byung ba yin no/_/dus nam gyi tshe zhe na/_byang chub sems ni sum cu gnyis/_/gang tshe 'dir ni yongs gang ba/_/zhes bya ste/_lus la tshor ba sdug bsngal gyi phung po nad
[\[10b\]]
[\[10b.1\]]med cing tshor ba btang snyoms kyi dbang po khams nyi shu rtsa bzhi sbyangs nas/_dga' ba dang mchog dga' dang /_lhan cig skyes dga' khyab pa'i dus kyi tshe/_bde ba rtog pa med pa yin pas phung po dang khams dang skye mched lha'i rang bzhin no/_/de rang gi lus la zhi gnas kyi sangs rgyas
[\[10b.2\]]bzhugs pas gzhan du gang na'ang sangs rgyas med kyang mi shes pas sangs rgyas 'dod do/_/sems de'i stong pa nyid ni lus la gnas kyang lus las ma skyes pa yin te/_kun du brtags pa nub nas rtog pa thams cad spangs pa yin la/_gzhan gyi dbang nub nga kun du rtog pa thams cad
[\[10b.3\]]nub pa yin no/_/mi 'gyur bar yongs su grub pa'i ngo bo nyid yin pas dngos po kun la khyab cing lus la gnas kyang glo bur gyi rnam par rtog pas ma skyes pa yin no/_/de skad du yang /_'tshe ba med dang yang dag don/_/ngo bo nyid la phyin log gis/_/'bad du zin kyang mi zlogs shing /_/
[\[10b.4\]]blo ni de phyogs 'dzin phyir ro/_/zhes bshad do/_/des na rang rig 'od gsal ba las ni phung po lnga'i lhan cig byed pa'i rkyen byed la glo bur gyi rtog pa phung po lngas ni sems 'od gsal ba'i rkyen mi byed do/_/des na rang rig pa 'od gsal bas ni nyams su myong ba'i rgyu rkyen las skye'i glo bur
[\[10b.5\]]gyi rnam par rtog pa las mi skye'o/_/des na 'bad du zin kyang glo bur gyi rnam par rtog pa'i sgrib pas mi zlogs pa de la bde ba chen po zhes bya'o/_/byang chub sems dpa' rdo rje snying pos zhi gnas kyi bde ba'i rten rtsa du mchis zhes zhus pa yin no/_/bcom ldan 'das kyis 'khor lo bzhi'i rtsa
[\[10b.6\]]gtso mo brgya nyi shu bstan pa dang /_spyi gtsug gi byang chub kyi sems 'bab pa lus thams cad la khyab pa'i rtsa sum cu rtsa gnyis bstan la/_rtsa rnams kyang dbyibs kyis mtshon nas ming gi brdar btags pa ni gnyis yin te/_bde mchog dang sbyar nas gnas nyi shu rtsa bzhi/_'khor lo
[\[10b.7\]]gsum dang /_bu ga dgu'i rtsa dam tshig gi 'khor lo'i rten bshad pa yin no/_/dgyes pa rdo rje dang sbyar nas ra sa nA dang la la nA dang /_a wa d+hU tI gsum gsum ni gtso bo yin la/_mi phyed pa ni rdo rje bdag med ma yin zhing /_de la rtsa sku gsung thugs kyi yon tan dang ldan pa yin pas na
[\[11a\]]
[\[11a.1\]]rtsa bzhir snang ba yin no/_/gzhan lha mo bco lnga ni thabs dang shes rab gnyis dang ldan pa yin pas na rtsa gnyis gnyis su 'jog pa yin pa 'am yang na rgyu 'bras bu gnyis dang ldan pa yin no/_/yang na sangs rgyas mnyam sbyor dang sbyar nas/_rigs drug gi rten
[\[11a.2\]]he ru ka dang ldan pas na rtsa drug lnga sum cu tham pa yin la/_ra sa nA dang /_la la nA ni dbus kyi gtso bo he ru ka'i sku gsum dang ldan par ston pa yin no/_/bcom ldan 'das la rtsa de dag gi rang bzhin zhus pa ni/_srid pa gsum po thams cad kyi lus rtsar snang yang bsam gtan gyi bde
[\[11a.3\]]ba rtog med skyes pa'i dus su rang bzhin brgyad cu'i rtog pa brgyad cu po mtshan mo'i sgras bstan pa dang /_'dzin pa'i rtog pa brgyad cu'i nyin mo'i brdar bstan pa dang bral ba yin no/_/bde ba chen po'i ye shes kyi snang ba ni rnam par rtog pa rnams spangs pa la gzung ba dang 'dzin pa dang bral ba'i ye shes
[\[11a.4\]]'dus ma byas pa ste/_rgyu dang rkyen gyis ma bskyed pa'o/_/zhes gsungs pa dang /_gsang ba 'dus pa'i rgyud phyi ma las kyang /_ye shes lnga yi rang bzhin lus/_/'byung ba lnga yi ngo bo nyid/_/ces gsungs so/_/rab tu byed pa gnyis pa'i bshad pa'o//_//de ltar sems snang ba dang bcas pa'i rab tu byed pa bshad
[\[11a.5\]]nas/_zhi gnas dang lhag mthong nyams su blang ba bstan pa ni/_de nas bcom ldan 'das la mchod pa byas nas/_gsang chen bde ba'i zhi gnas kyi bde ba dang /_ye shes bla na med pa lhag mthong gi rang bzhin dang /_bla na med pa'i snying po nyams su blang ba'i thabs gsungs pa yin no/_/
[\[11a.6\]]de nas bcom ldan 'das kyis rgyud thams cad kyi snying po nyams su blang ba zhi gnas dang lhag mthong /_rnam shes dang ye shes kyi sgron ma rnam par rtog pa thams cad spangs pa zhes bya ba'i ting nge 'dzin la snyoms par zhugs nas gsungs pa yin no/_/de la dang po gleng gzhi'i don bstan
[\[11a.7\]]pa ni gsang ba dga' ba dang /_mchog dga' dang /_dgyes pa lhan cig skyes pa'i 'khor byang chub sems dpa' bye ba phrag brgyad cu dang /_ston pa'i gtso bo bdag nyid dus rtag tu bzhugs so/_/ston pa'i gtso bo gang yin zhe na/_sangs rgyas kun dngos sems dpa' ste/_/rigs lnga'i rang
[\[11b\]]
[\[11b.1\]]bzhin he ru ka_/rdo rje sems dpa' longs spyod rdzogs pa'i sku'i bde mchog dang /_chos skus bdud bzhi bcom zhing zung du 'jug pa'i rnal 'byor te ye shes phun sum tshogs pa dang /_glo bur gyi rnam par rtog pas mi bskyod pas na brtan zhing mi mthun pa'i phyogs kyis bar du mi chod
[\[11b.2\]]pas na rtag pa nyid de spangs pa phun sum tshogs pa'o/_/rtag tu da ltar byung ba dang /_/zhes pa ni myong ba 'ba' zhig dus gsum dang bral bas na der snang ba tsam ste/_he ni rgyu tshogs spangs pa dang /_/ru ni bkod pa dang bral bas/_/ka ni gang du 'ang mi gnas pas/_/zhes 'byung bas dus
[\[11b.3\]]gsum gyis stong pas dngos dang rjes thams cad du chos kyi dbyings las mi bzhengs pas na rang bzhin gyis ni 'da' dka' ba'o/_/de ltar sku gsum bstan nas/_da ni bshad pa'i chos phun sum tshogs pa bstan par bya ste/_sna tshogs las kyi sbyor ba yis/_/zhes pa ni thabs
[\[11b.4\]]lnga dang shes rab lnga mnyam par sbyor ba'o/_/sna tshogs cho ga 'dod rnams la/_/zhes bya ba ni/_bskyed pa'i rim pa dang /_rdzogs pa'i rim pa gang 'dod pa la/_de lta de ltar ston cing ston pa pos sangs rgyas dang rdo rje 'dzin pa la sogs pas gdul bya bzhin du rgyud dgu rdzogs par mdzad pa
[\[11b.5\]]yin no/_/de yang khyad par ci lta bu zhe na/_sangs rgyas kun sogs brtan g.yo zhes bya ba smos te/_sangs rgyas kun ni mya ngan las 'das pa'i gzugs su snang ba'o/_/dngos po kun du 'di 'gyur ro/_/zhes pa ni thams cad kyang bde ba chen po'i rang bzhin can du snang ba'o/_/de nyid kyang gang
[\[11b.6\]]zhe na/_sangs rgyas kun dang mnyam sbyor ba/_/zhes bya ba ni phyag rgya chen po dang dam tshig dang chos dang las kyi phyag rgya dang /_thabs rnam par mi rtog pa'i ye shes dang lus bde ba dang yid bde ba dang rnal 'byor ma rnams rang bzhin brgyad cu gzung ba mtshan mor snang ba dang /_'dzin pa ni nyin mor
[\[11b.7\]]snang ba'i rtog pa rnams dang bral bas na/_bde ba rtog pa med pa yul dang yul can ro gcig pa'i zhi gnas kyi mnyam par sbyor ba dang /_bde ba sgyu ma lta bu dang stong pa nyid ro gcig pa'i lhag mthong gi mnyam par sbyor ba'i phyir ro/_/mkha' 'gro ma yi dra ba sdom/_/zhes bya ba ni rtsa'i dra ba las
[\[12a\]]
[\[12a.1\]]byang chub kyi sems sdom pas dbyings dang rlung gi dra ba las sngags kyi rang bzhin dang /_stong pa nyid dang sgyu ma lta bu'i rang bzhin sdom pas sems kyi sdom pa chos kyi rang bzhin no/_/sdom pa zhes bya ba'i sgras ni bde mchog la bya'o/_/de ltar tshigs bcad
[\[12a.2\]]gcig gis zhi gnas dang /_lhag mthong gi rgyud thabs bstan nas/_da ni sgyu ma bde ba'i thabs yin par ston te/_sgyu ma bde ba 'di yis ni/_/zhes bya ba smos te/_sgyu ma de gang zhe na/_mkha' 'gro ma dra ba bde ba'i mchog go/_/rnam pa du zhe na/_thams cad du ni sna tshogs mchog_/ces bya
[\[12a.3\]]ste/_phyag rgya bzhis rgyas btab nas yul thams cad du dngos po bde ba sna tshogs pa gzung 'dzin dang bral bas na mchog ste/_su'i zhe na/_sems can kun gyi don du'o/_/ji lta bu zhe na/_bla na med par ro/_/thabs gang gis she na/_sangs rgyas la sogs 'dul bas grub/_/ces gsungs te/_tshogs
[\[12a.4\]]kyi 'khor lo byed pa'i dus su sangs rgyas lnga dang /_dpa' bo thams cad dang dpa' bo dang dpa' mo'i mnyam par sbyor ba'i tshul gyis bzhugs nas gdul bya 'dod pa'i yon tan lnga la mos pa la gzugs sdug pa dang /_sgra snyan pa dang /_dri zhim pa dang /_ro mngar ba dang reg bya yid du 'ong pa'i bar gyis
[\[12a.5\]]gdul bya 'dul bar grub po/_/de skad du yang /_skye bo 'dod chags can don du/_/'di yi byed pa rdo rje sems/_/zhes gsungs so/_/mnyam sbyor las kyang /_bskal pa bye ba grangs med snyed/_/sangs rgyas thams cad ma mthong la/_/phyag rgya'i sbyor ba gang dag gis/_/tshe 'di nyid kyis
[\[12a.6\]]'grub par 'gyur/_/de ni bdag gis bstan par bya/_/sangs rgyas kun dngos bde ba'i mchog_/ces gsungs so/_/da ni las kyi phyag rgya'i dam tshig ston te/_rang gi gzugs ni yongs brjes nas/_/zhes bya ba ni chags pa dang bral ba'i gzugs spangs nas chags pa chen po'i gzugs
[\[12a.7\]]su bsgyur te/_las kyi phyag rgya rnam pa bzhi'i dbye bas bde ba'i ting nge 'dzin shes par byed pa'o/_/de yang du zhe na/_ma dang sring mo dang bu mo dang tsha mo ste bzhi dang rgyal rigs dang rje'u rigs dang bram ze'i rigs dang dmangs rigs te bzhi dang /_bcu gnyis ma dang /_bcu drug ma dang /_nyi
[\[12b\]]
[\[12b.1\]]shu ma dang /_nyi shu rtsa bzhi ma ste bzhi dang /_sngags skyes ma dang /_zhing skyes ma dang /_las las skyes ma dang /_ye shes las skyes ma ste/_bzhi dang bcu drug go/_/de dag ni bud med kyi sgyu mas grub ces bya ste/_sgyu mar khyad par med kyang /_bde ba'i sgyu ma ni sgyu ma rnams kyi mchog yin te/_
[\[12b.2\]]des sna tshogs sgyu ma'i phyag rgya'i brdar btags nas mkha' 'gro ma zhes bya'o/_/ci'i phyir de la mkha' 'gro ma zhes bya zhe na/_sgra bshad pa'i rgyu mtshan dang 'jug pa'i mtshan nyid gnyis yod de/_DA yi sgra las mkha' 'gro zhes/_/'dir ni khams la rnam par brtag_/ces bya ba'i tshigs
[\[12b.3\]]bcad phyed kyis de'i a ka sa ma zhes bya ba'i sgra'i khams kyis sgra bshad pa'i rgyu mtshan yin no/_/'jug pa'i rgyu mtshan ni zhi gnas rtog med kyi nam mkha' gzugs med pa bzhi dang /_bsam gtan bzhi rtogs na rgyu bas mkha' 'gro ma bzhi'o/_/yang sa bcu gcig gi chos kyi dbyings stong pa
[\[12b.4\]]nyid rtogs shing rgyu bas mkha' 'gro ma zhes bya'o/_/de ltar mkha' 'gro ma'i nges tshig bshad nas/_da ni mkha' 'gro ma rnams kyi rigs kyi dbye ba bshad de/_kun du sna tshogs phyag rgya ni/_/kun du yid 'ong bde mchog yin/_/zhes bya ba ni dag byed kyi lha mo dbang gi lha mo dang /_dpa' bo'i lha
[\[12b.5\]]mo dang /_bkas gnang ba dang /_de 'og ma lus kun spyod ma'i phyag rgya'o/_/kun du sna tshogs bde mchog ni/_/sems 'dzin pa'i yan lag dang /_dbang bskur ba'i yan lag dang /_tshogs kyi 'khor lo'i rim pa dang /_mchod pa'i yan lag go/_/de yang dbye na du zhe na/_rdo rje rdo rje 'dzin nyid
[\[12b.6\]]dang /_/zhes bya ba smos te/_rdo rje ni rdo rje'i rigs yin la/_de las byung ba he ru ka'i rigs ni rdo rje 'dzin pa nyid do/_/pad+ma ni snang ba mtha' yas kyi rigs yin la/_pad+ma 'dzin pa ni las kyi rigs yin no/_/nor bu'i rigs ni rin po che'i rigs yin la/_nor bu 'dzin pa ni rin po che'i
[\[12b.7\]]rigs yin no/_/de ltar na rigs drug ka'i rang bzhin du 'di rnams snang ba yin no/_/yang na rdo rje pad+ma dang nor bu chos kyi dbyings dang so sor rtog pa dang /_me long lta bu yin la/_'dzin pa gsum ni stong pa nyid gsum dang ldan pa yin no/_/de'i don 'di skad ston pa yin te/_gnas dben
[\[13a\]]
[\[13a.1\]]zhing yid du 'ong bar dpa' bo dang dpa' mo'i lha'i grangs dang mnyam par bsags nas bsnyen bsgrub bzhis ji lta ba bzhin du sbyang ba byas pa 'am/_yang na gdong brnyan gon la lha'i cha byad bzung nas/_gzugs rdo rje ma dang /_sgra rdo rje ma dang /_dri rdo rje ma dang /_ro rdo rje ma dang /_
[\[13a.2\]]reg bya rdo rje ma rnams la/_gzugs 'dzin gyi rnam par spangs nas/_dga' ba bzhi'i ting nge 'dzin bsgoms nas bsam gtan dang po la sogs pa zhi gnas kyi sems gzung ngo /_/de skad du yang /_dbugs dbyung bar ma ro mchog dang /_/dri yi chu dang bcas pas kyang /_/rnal 'byor pas dus
[\[13a.3\]]rtag khyab par/_/rigs ldan rnams ni mchod par bya/_/zhes gsungs pa dang /_mnyam sbyor las kyang /_lha la dmigs par byed pa dag_/rnal 'byor gzugs brnyan rang bzhin te/_/rang gi dam tshig dam sbyor ba/_/mi 'gyur dam pa 'grub par 'gyur/_/gzugs brnyan lus la sogs pa
[\[13a.4\]]las/_/rnal 'byor 'byung bar mi 'gyur ro/_/byang chub sems la rab brtson na/_/de las rnal 'byor lhar 'gyur ro/_/zhes gsungs pa rgyu rkyen tshogs kyi 'khor lo las bsam gtan dang po lta bu'i bde ba skye bar 'gyur ro/_/de ltar zhi gnas kyi thabs bshad nas/_da ni lhag mthong bshad
[\[13a.5\]]par bya ste/_bcom ldan 'das 'khor zil gyis gnon cing rnam par rtog pa'i rdul dang bral ba'o/_/bde ba chen po bsam gyis mi khyab pa'i rnam par thugs rtse gcig tu mdzad pa'o/_/byang chub sems 'di gsungs zhes bya ba ni don dam byang chub kyi sems so/_/de'i rnam pa gang zhe na/_
[\[13a.6\]]stong pa ma yin mi stong min/_/dbu mar yang ni mi dmigs so/_/zhes bya ba la/_stong pa ni kun du brtags pas stong pas kun brtags mtshan nyid med pa'o/_/mi stong ni gzhan dbang skye ba ngo bo nyid med pa'o/_/dbu mar yang ni mi dmigs pa ni yongs su grub pa don dam pa ngo bo nyid
[\[13a.7\]]med pa dbang po rnon po'i dbang du byas pa'o/_/stong pa ma yin pa ni gong bu'i gzugs las 'das pa'o/_/mi stong min ni dngos po med pa'i sems nyid yin zhes bya'o/_/yang na chags dang chags bral ba/_/lhan cig skyes dga' mi dmigs te/_/de skad du yang mnyam sbyor
[\[13b\]]
[\[13b.1\]]las/_/chags med chags dang bral ba med/_/dbu mar yang ni mi dmigs so/_/bud med kun gyi sgyu ma'i rgya/_/'di ni gnyis med theg pa'ang mchog_/ces bshad do/_/shes rab pha rol phyin pa'i stong pa nyid do/_/snying rje'i bdag nyid thabs sbyor bas/_/zhes bya ba
[\[13b.2\]]ni sgyu ma lta bu'o/_/snying rje'i thabs kyis mdzes pa ni/_/zhes bya ba ni bde ba sgyu ma lta bu rgyun mi 'chad pa'o/_/shes rab pha rol phyin gsal 'gyur/_/zhes bya ba ni stong pa nyid la dmigs pa ste/_zung du 'jug pa'i don yin no/_/rnam par mi rtog chos rnams la/_/dngos po med cing
[\[13b.3\]]bsgom pa med/_/ces bya ba gzung ba dang 'dzin pa med cing bsgom bya dang sgom byed dang bral bas sems gzhag pa'o/_/de skad du yang /_de las che mchog gzhan med pas/_/sangs rgyas thams cad mnyam sbyor ba/_/rnal 'byor dbang phyug bde chen des/_/chos 'di nyid la mi 'grub
[\[13b.4\]]med/_/ces gsungs so/_/mi rtog lhag par mos par bya/_/rtog pa kun gyis lhag par brtag_/ces bya ba ni seng ge'i phru gu lta bu'am/_zla ba tshes gcig pa lta bu'am/_skar khung gi gsang lta bur phyogs gcig gi stong pa nyid la mngon sum gyis bsgom pa'o/_/de lta bu'i thabs
[\[13b.5\]]sus mdzad ce na bde bar gshegs pas mngon sum gyi lam 'di/_rnam par mi rtog chos rnams la/_/sems can don du rab tu brtags/_/zhes bya ste/_phyag rgya bzhi'i byin gyi rlabs kyis bdag byin gyis brlabs pa'i rim pa bsgom pa yin te/_longs spyod rdzogs pa'i skur snang ba'o/_/
[\[13b.6\]]de bzhin gshegs pa kun bdag mchog_/chos can med cing chos nyid med/_/ces bya ba ni chos kyi sku'i bdag nyid do/_/chos dang chos can dang chos nyid dang rnam pa gsum med par bde ba chen por ro gcig pa'o/_/de ltar yin na ni ji ltar chos gsung bar 'gyur te/_brag ca
[\[13b.7\]]sgra dang mtshungs pa yi/_/de nas chos kyi gsung 'di 'byung /_/zhes bya ba la sogs pa'i tshigs su bcad pa gcig gis sprul pa'i sku 'byung ba bstan to/_/de ltar sku gsum gyi don shes pa'i rnal 'byor pas bsgoms pas sangs rgyas dang 'dra ba'i yon tan rgyas par 'grub par
[\[14a\]]
[\[14a.1\]]'gyur ro/_/de ltar lhag mthong bshad nas nyams su blang ba'i don bstan pa ni bstod cing phyag byas nas gsol ba btab pa yin no/_/'gro ba sgrol byed sprul pa'i sku'o/_/sems can bdag skyes ni longs spyod rdzogs pa'i sku'i sgo nas so/_/rmongs pa gcod byed ni
[\[14a.2\]]chos kyi sku'i sgo nas so/_/de nyid gcig pu ni ngo bo nyid kyi sku'i sgo nas so/_/chos kun gcig pa'i snying po zhes bya ba ni gnyis su med pa'i ye shes kyi don no/_/dbang po drug gi lam gyur pa/_/zhes bya ba ni mchan bcas kyi yul lnga la dga' bzhi de dang de'i rang bzhin du 'gro ba'o/_/
[\[14a.3\]]mnyam par ma bzhag pa'i rjes kyi rnal 'byor la/_dngos gzhi bzhin du mnyam par bzhag pa dang ro mnyam par 'gyur ro/_/yang na dbang po gang gi lam sems kyi bde ba chen po stong pa nyid kyi rang bzhin du rgyas btab pas/_bde ba chen po de dang de'i rang bzhin du 'gro ste/_mnyam
[\[14a.4\]]par bzhag pa dang mnyam par ma bzhag pa gnyis khyad par med pas dngos rjes bde ba chen po'i rang bzhin du ro mnyam par bsgom pa dang mi bsgom pa med pa'o/_/des na/_gang phyir dngos kun bdag nyid ni/_/rnam shes phung por bstan pa yin/_/zhes bya ste/_dbang bzhi yi ni sems
[\[14a.5\]]kyi chos nyid shes pas chos thams cad kyi mdo dang rgyas pa shes par 'gyur ro/_/de skyes bu blun po tha shal gyis shes par ma nus so/_/thams cad kyis rtogs par mi nus sam zhe na/_phyogs gzhan 'ga' dang 'ga' gzhan gyi yin te/_thams cad kyang bde ba chen po 'dod pa la gzhol
[\[14a.6\]]ba 'ba' zhig go/_/de gang zhe na/_chos kyi phung po brgyad khri bzhi stong ste sems rnam par shes pa drug gam brgyad kyi rang bzhin te/_khams gsum pa de'i rang bzhin du shes pas grol bar 'dod pa'am/_sems las byung ba dad pa dang /_ngo tsha shes pa dang khrel yod pa'i sgo nas
[\[14a.7\]]grol bar 'dod pa'i sems rnam bcas dang rnam med kyi sgo nas/_shes bya bye brag tu smra ba dang /_mdo sde pa'i sgo nas so/_/rgyu ni rjes su dpag pa dang /_'bras bu ni spyod pa dang bya ba dang /_gnyis ka'i rgyud kyi sgo nas so/_/chos can ni don dam sgyu ma lta bu'i sgo nas dang /_
[\[14b\]]
[\[14b.1\]]chos nyid ni rab tu mi gnas pa'i sgo nas thar pa 'dod pa rnams kyis bsgom par 'dod pa yang chu bo chen po rnam pa bzhi ru chu bran lnga brgya'i 'khor gyis bskor nas rgya mtsho chen po'i lan tshwa'i ror gcig tu gyur pa bzhin du grub pa'i mtha' du ma de dag kyang don dam par bde ba chen po la du
[\[14b.2\]]ma nyid du mi dmigs pa'i phyir thar pa ni gcig kho na yin no/_/ji ltar gang gis sems kyi stong nyid shes she na/_kha nang du bltas pa'i tha ma'i lam gyis so/_/rab tu byed pa gsum pa'i 'grel pa'o//_//de ltar bde mchog la sogs pa'i mnyam sbyor gyi gleng gzhi bstan
[\[14b.3\]]nas/_da ni 'dus pa la sogs pa'i gleng gzhi bshad par bya ste/_rgyud rnams kun gyis nges pa ste/_/gru gsum shin tu yangs pa'i gzugs/_/zhes bya ba ni phyogs gcig rtogs pas zhi gnas kyi rtogs pa bde ba med pa'am phyogs gcig gi gang zag gi bdag 'gags
[\[14b.4\]]sam/_nyan thos sam rang rgyal ba'i bdag med pa'am/_phyogs gcig gi nyon mongs pa dang shes bya'i sgrib pa dang bral bas byang chub sems dpa'i stong nyid mtha' dag dang bral bas sangs rgyas kyi stong nyid ni sems can thams cad dang thun mong yin la/_kun rdzob tu e gru gsum
[\[14b.5\]]gzhal yas khang ngam zla ba'am pad+ma'am/_btsun mo'i gru gsum b+ha ga'i gzugs su kun rdzob tu snang ba de bzhin gshegs pa'i bzhugs gnas su gyur pa yin la/_don dam par de nyid shes rab kyi pha rol tu phyin pa'o/_/gzung ba'i yul las 'das shing 'dzin pa med pas na
[\[14b.6\]]srog chags thams cad kyi dbus na bzhugs pa rnam par mi rtog pa'i ye shes mtshon pa'i thabs kun rdzob ston pa phun sum tshogs par snang ba ste/_mdor na thabs dang shes rab kyi don rtogs pas sangs rgyas nyid du 'gyur bas na thabs dang shes rab ston pa'i phyir gleng gzhi
[\[14b.7\]]bstan pa yin no/_/de yang mngon sum du ma rtogs pas bskal pa grangs med pa gsum du goms pa yin la/_mngon sum gyi lam gyis tshe 'di nyid la rdo rje 'dzin pa'am/_lha'i 'khor los sgyur ba'am/_dngos grub bzhi thob par 'gyur ro/_/de ltar gleng gzhi mdor
[\[15a\]]
[\[15a.1\]]bsdus pa bstan nas sems 'od gsal ba yin yang glo bur gyi dri ma 'dod chags la sogs pa'i dbang gis 'khor bar 'ching zhing /_sdug bsngal gyis 'joms par byed cing sems de'i las dge mi dges bcings nas dmigs pa dang ldan pa de srid
[\[15a.2\]]du slar yang sdig pa sna tshogs pas khams gsum du 'khor zhing skye bar 'gyur ro/_/de ltar dang po'i 'khor ba'i mtshan nyid bshad nas de'i tshe sangs rgyas dpa' bo ni zhes bya ba ni dbugs dbyung ba'i lam rjes su mthun pa'i stobs ston te ji lta bu zhe na 'khor ba'i rgya mtshor ltung ba'o/_/
[\[15a.3\]]dgos pa ci'i phyir zhe na/_sdug bsngal dang bral ba'i phyir te/_thabs gang gis she na/_sprul pa'i sku byin rlabs kyi lam dang /_rig pa'i mngon sum gyi lam gyis so/_/thabs kyi mtshan nyid ji lta bu zhe na/_thabs dang thabs kyi sbyor bas so/_/shes rab ni mtshon byed de la ci zhig
[\[15a.4\]]rtogs she na/_khams gsum pa mtshon bya dri ma med pa'i rang bzhin du rtogs pa'o/_/gang dang gang gi gnas gyur pas/_/de dang de yi ngo bor 'gyur/_/dper na bud shing mer 'gyur ba bzhin du bskyed pa'i rim pa lha'i gar gyi 'khor los phung po dang khams dang skye mched sbyangs te/_
[\[15a.5\]]dper na sgyu ma'i mkhan pos sgyu ma mkhan po pham par byas pa bzhin no/_/de la bskyed pa'i rim pa dang sbyar na nyon mongs pa lnga'i gnyen por sangs rgyas lnga bsgom pa'am mi zab pa'i rdzogs rim la rtsa lnga'i rlung la bde ba bsgom pa 'am nyon mongs pa lnga po de nyid kho na stong pa nyid kyis
[\[15a.6\]]gseng brtol ba'o/_/de ltar re re'i sbyor ba bshad nas/_thun mong du sbyor ba/_rdo rje 'dzin bcas thams cad sbyong /_/zhes 'byung ste/_'od gsal bas thams cad bde ba chen po'i rang bzhin du byed pa'o/_/nyon mongs pa lnga ji ltar sbyong du rung zhe na/_
[\[15a.7\]]sems 'od gsal ba brten pa'i glo bur gyi dri ma nam mkha' la sprin sna tshogs byung nas de nyid du thim pa bzhin no/_/nang gi bye brag 'di lta bu gang gis shes she na/_bla ma'i man ngag la brten pa'o/_/de ltar rjes su mthun pa'i thabs gnyis bstan nas da ni brtag pa'i gleng gzhi
[\[15b\]]
[\[15b.1\]]bshad par bya ste/_'dzam bu'i gling ni gru gsum la btsun mo'i b+ha ga zhes bya ste/_e yi cha byad bzang po yi/_/dbus su waM gyis rnam par brgyan/_/zhes so/_/gnas 'di'i dbus na bzhugs pa'i gleng gzhis ma 'ongs pa'i dus kyi bsgom bya ci mtshon zhe na/_btsun mo yum gyi b+ha ga gru
[\[15b.2\]]gsum mtshon pa yin no/_/chags pa'i lam dang sbyar na dkyil 'khor b+ha ga zhes bya la/_grol ba'i lam dang sbyar na dkyil 'khor lus yin la/_rang lhag par gnas pa'i lam pa la dkyil 'khor chos kyi dbyings yin no/_/de la rlung gi dkyil 'khor bde mchog dang sbyar na
[\[15b.3\]]lte ba sprul pa'i 'khor lo bcu drug dang a wa d+hU tI dang 'brel pa rlung rgyu ba dang /_g.yas pa ra sa nA dang 'brel pa bcu drug khrag rgyu ba dang /_g.yon pa la la nA dang 'brel pa bcu drug byang chub kyi sems rgyu ba dang /_dbus ma dang g.yas nas g.yon du 'brel pa sgo ma bzhi'i rtsa dang /_g.yas
[\[15b.4\]]g.yon 'brel pa mtshams ma bzhi'i rtsa dang /_'byung ba bzhi'i rlung dang /_bdud rtsi bzhi dang drug cu rtsa bzhi rten 'brel gyi gnas lugs yin la de'i dbus na gnas pa'i rlung la sems bzung nas phyi rol gyi rlung 'gags nas shes pa rtog med bskyed nas bde ba chen po'i rang bzhin du
[\[15b.5\]]'gro ba yin no/_/de ltar gleng gzhi'i don gsum bshad nas de yang mos pa'i bye brag gis mu dra bzhi'i snang ba ni 'byung ba bzhi la mos pa la 'byung bzhi'i dkyil 'khor du snang ba 'am/_lha mo bzhir mos pa la de ltar snang ba 'am/_tshad med pa bzhir mos pa la tshad med pa bzhir snang
[\[15b.6\]]ba 'am/_pha rol tu phyin pa bzhir mos pa la de ltar du snang ba'am/_ye shes bzhir mos pa la de ltar du snang ba'am/_e waM ma yA yi ge bzhir mos pa la de ltar snang ba ste/_bdag byin gyis rlob par mos pa la glo bur gyi dri ma bsrabs pas stong pa mthong ba'i rgyu yin no zhes yan lag med
[\[15b.7\]]pa'i rdo rje 'dod do/_/yang na sangs rgyas kyi byin gyi rlabs kyis zag pa med pa'i ye shes kyi snang ba sprul pa'i sku dang mtshungs pa med pa'i ye shes kyi snang ba nyon mongs pa med pa'o zhes dpal mchog dang po las gsungs so/_/de ltar snang ba med pa'i bye brag bshad nas/_e waM gyi
[\[16a\]]
[\[16a.1\]]bye brag bshad par bya ste/_spyi bo dang lte ba ni e yin la/_mgrin pa dang snying ga waM yin te/_steng 'og gi bye brag gis thabs dang shes rab kyi rang bzhin du 'gyur ro/_/e waM gyi sgra de las sdud pa po'i gleng gzhi dang sbyar na mdo sde dang mthun pa'i yi ge'i don du bshad
[\[16a.2\]]par bya ste/_'di skad bdag gis thos pa zhes bya ba la sogs pa nas rjes su yi rang zhing bstod do zhes bya ba'i bar du gleng gzhi dang tshig gi mtshams sbyar nas/_bcom ldan 'das nyid kyi bka' nyid du gnas pa yin pas bkar ba sgrub pa de la bshad pa'i rgyud kyis 'chad par 'gyur ba'am/_yang
[\[16a.3\]]na sprul pa'i skus 'dul ba'i ngor bde bar gshegs pas bshad la sdud pa pos gdul bya'i ngor sangs rgyas nyid du sdud pa por sprul pa'o/_/de gnyis kyi don bshad pa'i phyir bcom ldan 'das kyis dus gzhan gyi tshe/_sangs rgyas dang byang chub sems dpas gsol ba btab nas bshad
[\[16a.4\]]pa'i rgyud gsungs kyang 'gal ba yod pa ma yin no/_/de skad du yang mya ngan las 'das pa'i mdo las/_sdud pa po nyid kyis gsungs pa yin la/_de'i don rtogs par dka' ba yang mdo sde gzhan du nga nyid 'chad pa yin no zhes gsungs so/_/de ltar 'di skad bdag gis thos pa zhes bya ba'i don
[\[16a.5\]]bstan pa'i phyir/_spyan ras gzigs kyis rtogs pa'i chags pa'i lam dus dang /_sa'i snying pos rtogs pa'i dus ngan pa dang /_'jam dpal gyis rtogs pa'i bsam gyis mi khyab pa'i dus so/_/de la bzang po ni b+ha ga'i dkyil 'khor bde ba'i rgyun 'jug pa'i dus so/_/ngan pa ni lus kyi
[\[16a.6\]]dkyil 'khor rlung me'i drod can gyi srog a wa d+hU tIr 'jug pa'i dus so/_/bsam gyis mi khyab pa ni sgyu ma dang stong pa ro gcig pa'i dus te/_chags pa ni dga' ba dang mchog tu dga' ba'i dus yin la/_chags bral ni dga' bral yin la/_dbu ma ni lhan cig pa'i dga' ba yin te/_de
[\[16a.7\]]gsum mi dmigs pa ni bde ba chen po 'od gsal ba'o/_/chags pa dang chags bral 'dres pa ni kun rdzob tu tha dad pa yin yang /_don dam par ro gcig pa des na dngos dang dngos med ro gcig pa'i don ston pa ji lta bu zhe na/_yon tan drug dang ldan pa'am/_nyon mongs pa dang
[\[16b\]]
[\[16b.1\]]shes bya'i sgrib pa bcom pa dang ldan pas na bcom ldan 'das so/_/gnas gang zhe na/_sku dang gsung ni chos can yin la de yi chos nyid ni snying po yin no/_/de nyid sgrib pa gnyis kyis mi phyed pas na rdo rje ste/_de la de bzhin gshegs pa rnams kyi sgras btsun mo zhes grags so/_/de'i b+ha
[\[16b.2\]]ga ni mi slob pa'i lam gyi stong pa nyid do/_/kye bcom ldan 'das kyi chos kyi dbyings kyi b+ha ga la rnam par mi rtog par ro gcig pa na bzhugs so zhes bya ba'i/_tha snyad ji ltar rung zhe na/_lan du bka' stsal pa don dam par stong pa nyid dang ye shes ro gcig pa yin yang gdul bya'i skye bo mos
[\[16b.3\]]pa'i dbang gis de rnams kyi yid 'phrog pa'i rgyud kyi gleng gzhi'i gnas pad+ma dang zla ba dang gzhal yas khang dang /_ro'i gdan dang /_btsun mo'i b+ha ga la bzhugs pa yin no/_/chos kyi rnam grangs kyi rnam pa der bcom ldan 'das bzhugs pa la bdag gis thos so
[\[16b.4\]]zhes mtshams sbyor ro/_/de la ci'i phyir b+ha ga zhes bya zhe na/_nyon mongs pa dag_/shes rab stong pa nyid kyis 'joms pas na b+ha ga ste/_de nyid snang ba med pa'i rnam pa thams cad mkhyen pa'i ye shes gdul bya rnams kyis stong pa nyid la gseng brtol ba'i phyir b+ha ga'i gzugs su sprul cing
[\[16b.5\]]bstan pa yin no/_/'di rjod par byed pa'i chos gang zhe na/_gleng gzhi'i don de nyid kyis rjod par byed pa ni e waM ma yA zhes bya ba'i yi ge bzhi yin la rjod byed des rgyud dgu'i thabs dang shes rab kyi don ston pas na/_rgyud dgu'i chos kyi thog mar e waM ma yA bstan pa yin no/_/dgos pa ci'i
[\[16b.6\]]phyir zhe na/_sangs rgyas dag pa'i dngos grub skyed/_/ces bya'o/_/mdo sde thams cad kyang e waM ma yA'i sgra brjod par bya ba yin na lan du lag na rdo rje zhes bya ba nas brjod du med pa'i don/_nga yis sems can la bstan pa yin la/_yi ge des phyag rgya bzhi shes rab la thabs bzhugs so zhes
[\[16b.7\]]bya bar khong du chud pas 'khor ba'i rgya mtsho las ring du 'gro ba'o/_/sems de'i chos nyid rtogs pa ltar chos thams cad kyi chos nyid rtogs na ji ltar 'gyur zhe na/_brgya lam zhig na/_thams cad las ni sems bsdus nas/_/nang gi bdag nyid g.yo med par/_/dul ba'i sems kyi mtshon
[\[17a\]]
[\[17a.1\]]byed kyis/_/chos thams cad kyi mtshon bya mngon sum du byas nas tshe 'di nyid la rdo rje 'dzin pa thob bo/_/gang gis sems kyi stong nyid ma shes pa de srid kyi bar du bsam gtan dang /_gzugs med kyi lha'i bde ba myong bar 'gyur ro/_/gang gi tshe mngon sum gyi lam de las ma yin
[\[17a.2\]]no zhes spangs na mnar med pa'i sems can dmyal bar skye bar 'gyur ro/_/dpal ldan gang zhig gis mngon sum gyi lam dag pa'i sems kyi phyag rgya bzhi'i shes rab ji ltar rnyed pa bzhin du thams cad kyi bsgoms na rang rig pa'i glo bur gyi dri ma dag pa'i mtshon bya rtogs nas khams gsum pa'i
[\[17a.3\]]chos nyid nam mkha' dang mnyam par gzigs pa chos kyi sku dang /_longs spyod dang /_sprul sku'i gzugs yid bzhin gyi nor bu lta bus sems can gyi don mdzad pa de yang mngon sum gyi rgyu rkyen dang bral na ni chos kyi dbyings bsam gyis mi khyab par mtshon par mi nus so/_/rab tu byed pa bzhi pa'i
[\[17a.4\]]bshad pa'o//_//de ltar le'u dang pos zab pa'i rdzogs rim gyi shes bya bshad nas/_da ni nyams su blangs pa dbang bskur ba'i rim pa bshad par bya ste/_thog mar dkyil 'khor dang bar du tshogs kyi 'khor lo dang tha mar dbang bskur ba'i don bshad par bya'o/_/de ltar sgrub pa po la phan pa'i phyir/_dbang bskur ba'i
[\[17a.5\]]tshigs bcad gcig gis mdor bstan pa yin la/_de rgyas par bshad pa ni dang por bdag nyid lha'i dngos por byas la/_rdo rjes sa sbyang ba'i phyir yi ge hUM las rdo rje 'bar bar bya'o/_/de ltar sa sbyang ba dang bslang ba dang brtag pa bshad nas/_da ni tshigs su bcad pa gcig gis bshad pa yin no/_/
[\[17a.6\]]tshon brtag pa ni 'byor pa'i dbang gis rin po che las byas pa'am/_'bring gis bsres pa'am/_tha mas 'bras kyi phye mas tshon rtsi bsgrub par bya'o/_/chung tshad gru gsum pa'i dkyil 'khor la/_sor gsum gyi mtha' skor lhag pa ni tshon brtag pa'o/_/sgrub pa'i yan lag brtag pa ni
[\[17a.7\]]sngags kyi lam gyi bsnyen bsgrub bzhis sbyang ba byas nas dbang bskur ba thob pa'i rigs lnga'am/_yang na gar mkhan la sogs pa'i rigs bzhi'i dkyil 'khor der gzhug par bya'o/_/ji ltar sgrub pa'i yan lag tu gyur pa brtag pa ni mngon sum gyi lam mam/_sangs rgyas thams cad
[\[17b\]]
[\[17b.1\]]kyi chos kyi dbyings kyi dkyil 'khor longs spyod rdzogs pa dang /_sprul pa'i gzugs kyi sku'i pho brang na gnas pa bzhin du rnal 'byor pas zlos gar byas nas 'jig rten gyi khams mtha' yas pa'i bud med kyi dbang phyug dang /_las kyi phyag rgya la sems gzung bar bya zhing longs spyod du
[\[17b.2\]]blangs na gdon mi za bar sems can rnams dam tshig nyams par gyur pa'i 'jigs pa thugs la bzhag nas/_byin rlabs kyi go 'phang dga' ba gsum dang /_sangs rgyas kyi don dam pa'i bden pa stong pa nyid dang /_rang bzhin brgyad cu dang bral ba/_sngags pa'i lam yang sangs rgyas
[\[17b.3\]]dang byang chub sems dpa' bzhin du rtogs pa yin no/_/de ltar dbang bskur ba'i gnas dang sa bshad nas/_da ni tshogs kyi 'khor lo bshad par bya ste/_rdo rje sems dpa' dang de bzhin gshegs pa la sogs pa'i lha rnams kyi dam tshig 'da' bar dka' ba dang /_rgyal ba nyid las skyes
[\[17b.4\]]pa'i byang chub sems dpa' mngon sum du dbang nod pa'i phyir ro/_/de ltar dgos pa bshad nas de'i rten slob dpon bshad pa ni/_zab pa dang rgya che ba'i yon tan rgya mtsho dang ldan pa la/_chags lam grol lam gyi tshogs 'khor dbul bar bya'o/_/rten slob dpon bshad nas/_sgrub pa'i
[\[17b.5\]]yan lag rnal 'byor ma bshad pa ni/_ma dang sring mo la sogs pa'i sngags skyes dbang thob pa'am/_de med na kun spyod ma la sogs pa'ang rung ste/_'di ni bde mchog gi rtsa ba'i rgyud du rnal 'byor 'khyil ma dang /_khu byug lta bur skad snyan pa dang /_rdo rje lta bur skad gsal ba rnams la/_
[\[17b.6\]]sangs rgyas kyis bstod pas de gzung bar bya'o/_/yang na zhing skyes kyi dbye ba ni bram ze mo la sogs pa rnam pa bdun te/_de la bzo byed pa'i rigs ngan smyig ma mkhan la sogs pa zhes bya ba ni smyig ma mkhan dang lham mkhan la sogs pa'o/_/sems kyi mtshan nyid ni dam tshig bsrung ba dang /_
[\[17b.7\]]lha'i sku'i spyod lam bsgom pa las 'grub pa dang /_chos kyi de kho na nyid shes pa dang /_sngags kyi de kho na nyid shes pa dang /_dbyibs kyi de kho na nyid shes pas ni sgrub pa po'i sdig pa zad par byed pa dang /_btsan phyug ni ldang ba yang ba dang /_zo mdog bde ba la sogs pa 'jig rten pa'i dngos
[\[18a\]]
[\[18a.1\]]grub dang /_bsam gtan bzhi'i thun mong gi dngos grub dang /_mchog gi dngos grub kyang thob par 'gyur ro/_/yang na ji ltar rnyed pa'i lo tshogs kyi rang bzhin gzugs dang lang tsho la sogs pas brgyan pa'o/_/khyad par gyi mtshan nyid gang gis rtogs par
[\[18a.2\]]byed ce na/_du ba las ni mer shes shing /_/chu skyar las ni chu yin te/_/byang chub sems dpa' blo ldan gyis/_/rigs ni mtshan ma rnams kyis shes/_/zhes gsungs pas de gsum la skyabs su 'gro ba la sogs pa bsnyen sgrub bzhis sbyangs nas/_sngags dang rgyud dang de kho na nyid shes
[\[18a.3\]]pa'o/_/de la sngags ni bsgom bzlas so/_/rgyud ni sman no/_/de nyid ni ye shes lnga'o/_/gsang chen de ltar sbyangs nas zhes pa ni/_lus dang ngag gi bya bas sbyangs nas so/_/de skad du yang /_rtsa ba'i rgyud las/_gzhi ni sa gzhir byas nas su/_/rnal 'byor pas ni longs spyod bya/_/zhes gsungs
[\[18a.4\]]pa'o/_/mnyam sbyor las kyang /_de nas khrus bya dri zhim lus/_/ci 'byor pa yi gos dang rgyan/_/sna tshogs gos ni thogs nas kyang /_/me tog phreng ldan kha dri zhim/_/gang gis lha dang 'dra ba yi/_/bud med dag ni legs bsgrubs la/_/skal bzang dag ni phyag rgyas mtshan/_/tshogs kyi
[\[18a.5\]]'khor lo brtag par bya/_/zhes gsungs so/_/'tshe ba thams cad spangs pa'i gnas su bzhag ste zhes bya ba ni rnam par dben pa ste/_yang na bdag gi gnas dag gam/_/skyed mos tshal la sogs par bsgrub/_/der ni dang por gdan bsham ste/_/'jam zhing reg na bder 'gyur ba/_/
[\[18a.6\]]sna tshogs pad+mo ras kyis g.yogs/_/de ni thams cad dag pa'i bdag_/ces gsungs so/_/g.yogs dang bcas pa zhes bya ba ni bsku mnye dang gos rnam pa sna tshogs me dang gsos rnams byed pa la sogs pa'i grogs dang bcas pa'o/_/de skad du yang /_lha mo kun dang 'grogs pa yis/_/
[\[18a.7\]]sna tshogs kun gyi skal bzang ma/_/a ra li yis kun 'grub 'gyur/_/nam mkha'i dbyings ni mtha' klas pa'i/_/lha mo kun dang bde mos pa/_/rdo rje sems dpa' yang dag rdzogs/_/zhes gsungs so/_/de ltar me tog gi phreng ba la sogs pas bkur sti bya zhing /_de ltar bsgrub pa'i slob
[\[18b\]]
[\[18b.1\]]dpon rig ma dang bcas la rnal 'byor ma gus pa'i sems kyis 'o ma dang zho mar la sogs pa dkar gsum dang /_'o ma dang sbrang rtsi dang ka ra la sogs pa mngar gsum dang /_sha dang chang gi tshogs rnams dang /_/sha yi sbyor ba sha skam dang /_/tshogs kyi 'khor lo dbul bar bya/_/zhes gsungs so/_/
[\[18b.2\]]de ltar tshogs kyi 'khor lo rdzogs nas/_da ni kun rtog thams cad rnam spangs ba/_/zhes bya ba la sogs pa stong pa nyid lngas me long lta bu dang mnyam pa nyid dang so sor rtog pa dang bya ba nan tan dang chos kyi dbyings kyi sgo nas bstod nas/_tshigs su bcad pa gsum gyis gsol ba gdab par bya ste/_de
[\[18b.3\]]la dang po ni gsang ba'i dbang bskur ba'i sgo nas so/_/de nyid bla med ye shes 'tshal/_/zhes pa ni ro rdo rje ma las mngon sum gyis stong pa nyid rtogs pa'o/_/rdo rje'i dbang bskur kun mkhyen gyis/_/zhes pa ni ro rdo rje ma las rang bzhin brgyad cu'i rnam par rtog pa'i dri ma bkrus pa'o/_/sangs rgyas
[\[18b.4\]]kun la gsang zhes pa ni reg bya'i stong pa nyid shes par gsang ba'o/_/ji ltar dpal ldan sems des bya ba ni sngon bcom ldan 'das rdo rje sems dpas rdo rje chos la dbang bskur ba bzhin du bdag la bka' drin stsol cig ces pa'o/_/khyod zhabs pad+ma spangs nas ni/_/zhes pa sems kyi stong pa
[\[18b.5\]]nyid rtogs pa'i mngon sum gyis lam spangs pa'o/_/'khor ba'i 'gro ba spangs pa'i phyir/_/zhes pa ni glo bur gyi rtog pa zad pa'i phyir/_dbang bzhi pa bdag la stsol cig ces pa'o/_/de ltar gsol ba btab nas/_da ni slob dpon snying rje dang ldan pa'i rnal 'byor pas/_slob ma la tshogs kyi
[\[18b.6\]]dbus su bos nas snying rje bskyed la dbang bskur ba'o/_/de nas sgrub pa'i yan lag dang dbang bskur bar byed pa'i lus la mchod par byed pa ni/_rnal 'byor ma ni rnal 'byor ldan/_/zhes pas ni bsnyen sgrub bzhis lhar bskyed pa dang ldan pa'o/_/dril bu'i sgra sgrogs shing bla re bres pa ni gnas so/_/
[\[18b.7\]]'dod yon lnga yis brgyan byas zhes pa ni sngar tshogs 'khor du mchod pa'o/_/de skad du yang mnyam sbyor las/_de la gzugs sgra dri ro dang /_/reg bya bde bar myong ba yi/_/gzugs ni ri mo yin par gsungs/_/sgra ni glu yin zhes bshad do/_/dri ni rab tu tshim byed de/_/ro ni ra sa ya na yin/_/
[\[19a\]]
[\[19a.1\]]reg bya bde ba yin par bshad/_/rab tu reg pa dag pa'i bde/_/chos kyi phyag rgya yin par bshad/_/ces gsungs so/_/me tog bdug pa'i sbyor ba zhes bya ba ni lus kyi dkyil 'khor gyi gnas su dri'i thig le dang bdug pa dbul bar bya'o/_/phreng dang shin tu dri zhim
[\[19a.2\]]sogs/_/zhes pa ni me tog gi phreng ba gdags shing gdong dri zhim par bya ste kha so rtsis bkang la glu snyan pas mchod par bya'o/_/dkyil 'khor dam pa rmad byung mchog_/ces pa ni tshogs kyi 'khor lo'i rnal 'byor mchod par bya'o/_/de ltar mchod pa byas nas/_phyag rgya dang mnyam par
[\[19a.3\]]sbyor ba las/_byang chub kyi sems rgyal ba'i bdag nyid las skyes pa'i byang chub kyi sems pad+ma'i snod du bzhag nas/_rnga yab dang /_gdugs la sogs pa'i gzugs dang /_glu dang dbyangs dang /_bkra shis kyi tshigs su bcad pa'i sgra dang /_ga pur dang /_tsan+dan dang bcas pa'i dri dang /_
[\[19a.4\]]bdud rtsi lnga dang bcas pa'o/_/bdud rtsi lnga'i dbang bskur ba'o/_/de yang slob dpon nam shes rab 'ba' zhig gi yin nam zhe na/_slob dpon mchog gi dbang phyug dang /_phyag rgyar bcas zhes smos so/_/rin chen mchog gis dbang bskur ba/_/zhes bya ba ni ro rdo rje ma la sems
[\[19a.5\]]gzung ba'i zhi gnas dang lhag mthong ni dngos grub rnyed pas na rin chen mchog ces gsungs so/_/des 'gro ba'i gtso bo byang chub sems dpar dbang bskur ro/_/de yang mnyam sbyor las/_b+ha ga ling+ga e ma bde/_/thod pa pad+ma ling+ga yin/_/kha T+wAM ga ni ling+ga ste/_/sangs rgyas phyag
[\[19a.6\]]rgya pad+mor bshad/_/bde ba kun gyi bdud rtsi yin/_/rnam pa kun mkhyen shes bya'i phyir/_/dbang bskur thams cad dbang bskur che/_/zhes pa dang /_lha yi rnal 'byor dang ldan pas/_/srin lag dang ni mthe bo'i rtse/_/zhim pa'i btung ba nyid myangs na/_/rtag pa yi ni dngos grub thob/_/
[\[19a.7\]]ces gsungs so/_/de nas rang bzhin rnam dag pa'i/_/mtshan nyid dag pa nyams dga' sbyin/_/zhes bya ba ni slob ma la bshad pa'i dbang du byas nas/_bdud rtsi lnga'i ro la bde ba rtog pa med pa bskyed nas/_dbang bskur ba 'am/_tshogs kyi dbang du byas na/_ngas ji ltar dbang bskur ba
[\[19b\]]
[\[19b.1\]]bzhin du khyed kyang bdud rtsi lnga'i ro la longs spyad par bya'o zhes bya ba'i don to/_/khrag chen po ni rang byung gi me tog go/_/ga bur bcas ni byang chub kyi sems dang ldan pa'o/_/tsan+dan dmar ni rta mchog go/_/rdo rje chu ni mi bskyod pa'o/_/lnga pa rnam snang ni sems me long lta bu las byung bar
[\[19b.2\]]bshad pas de'i shugs kyis lhag ma bzhi'i ye shes las byung ba'o/_/rgyu de'i phyir ye shes lnga dang /_'bras bu bdud rtsi lngar snang ba ni/_sangs rgyas rnams kyis mthun par gsungs/_/zhes bya'o/_/dam tshig 'di ni bla na med/_/ces bya ba ni zhi gnas dang lhag mthong mngon sum du bskyed
[\[19b.3\]]pa'i dam tshig go/_/bzang po khyod kyis bskyang zhes bya ba ni rjes su gnang ba byin pa ste/_zhi ba'i btung ba gtsang sbra ston pa'o/_/de ltar gnas bshad nas/_dam tshig ni srog chags gnod par mi bya ste/_lce'i rnam par shes pa sgyu ma lta bu rtog pa med pa la gnod par mi bya'o/_/dam tshig 'di
[\[19b.4\]]ni bla na med/_/ces pa ni ro rdo rje ma'i stong pa nyid mi 'dor ba'o/_/de dag gi don 'di skad ston pa yin te/_rab tu byung ba'i byang chub sems dpa'i slob dpon gyis/_gtum mo'i drod kyis phyag rgya dang snyoms par zhugs pa la byang chub kyi sems bdud rtsi lnga dang bsres nas thod pa'i nang du
[\[19b.5\]]bzhag la bkra shis kyi tshigs su bcad pa dang bcas pas srin lag dang /_mthe bos ro rdo rje ma myong zhing /_klang rgyas kyis go ro tsa na 'dzag pa'i man ngag dbang bskur bar bya ba ni/_rin chen mchog gi dbang bskur gyi/_/'gro ba'i gtso bos dbang bskur bya/_/zhes gsungs pa yin no/_/de'i
[\[19b.6\]]rjes la khyod kyis kyang zhim pa'i btung ba'i rjes su gnang ba dang /_thabs dang shes rab mi 'dor ba'i dam tshig sbyin par bya'o/_/khyim pa'i byang chub sems dpa' yin na sngar bshad pa'i rig ma sngags las skyes ma dang /_ye shes las skyes ma dang /_las las skyes ma rigs dang mthun
[\[19b.7\]]pa'am rang gi rigs las kyi phyag rgyar 'gyur ba mthun pa'i rnal 'byor ma dang snyoms par zhugs pa'i sbyor bas byang chub kyi sems bdud rtsi lnga dang bsres nas dbang bskur bar bya'o/_/de ltar grol ba'i lam dang chags pa'i lam thun mong gi dbang bskur ba bstan nas/_sngon du gsungs
[\[20a\]]
[\[20a.1\]]pa'i rig ma zhes bya ba ni sngags skyes dang /_zhing skyes dang /_las skyes dang ye shes las skyes pa rnams so/_/yang na bdag gi rnal 'byor ma zhes bya ba ni rang gi las kyi phyag rgyar 'gyur ba'o/_/sih+la ga pur gyis bsgos nas zhes pa ni lha rnams kyi gnas su dri'i thig le byas
[\[20a.2\]]la me tog bkod cing cod pan dang rgyan btags nas sangs rgyas spyan la sogs pa'i rig pa'i lha mor sprul par bya'o/_/yang na rig ma ni de'i sprul pa bya ste zhes bya ba ni bsnyen sgrub bzhi yis sbyangs nas rig ma de'i dri ma med par byas zhes bya ba'i don to/_/phyag rgya dang thabs kyi gdong dgab
[\[20a.3\]]pa ni ngo tsha'i 'jigs pa dang bcas na rtog med kyi ye shes mi skye bas na gdong g.yogs par bya'o/_/bag tsha ba med na g.yogs par mi bya'o/_/ji srid khu ba ldan gyur pa/_/de srid bar du bsten par bya/_/zhes bya ba ni/_'khor lo bzhi byang chub kyi sems kyis bkang nas/_gsang ba'i rdo rje nor bu'i
[\[20a.4\]]mtshams su byang chub kyi sems gzung la slob ma'i lce la gzhag par bya'o/_/de skad du yang gdan bzhi las/_ro dang lce yi rnam shes rtag spangs nas/_/bde mchog 'gyur ba mngon du khyim gyi gnas/_/su ni dbus su gnas pa gzung bar bya/_/zhes gsungs pa dang /_mnyam sbyor las kyang /_bde ba phyag rgya
[\[20a.5\]]la bab nas/_/bud med dag kyang bsgoms nas ni/_/rdo rje nor bu'i mtshams bzung nas/_/slob ma'i khar ni dbab par bya/_/zhes gsungs so/_/de ltar gsang ba'i dbang bskur ba bshad nas/_da ni shes rab ye shes kyi dbang bskur ba bshad par bya ste/_de nyid du ni mnyam pa'i ro/_/zhes bya ba ni snga ma
[\[20a.6\]]bzhin du bsnyen sgrub bzhis sbyongs pa'i las kyi phyag rgya slob ma la byin nas a wa d+hU tI kha sbyar la bde bar rnal 'byor ma'i stobs kyis bskyed pa la slob dpon gyis dga' ba dang mchog tu dga' ba lus bde ba dang /_lhan cig skyes pa'i dga' ba yid bde ba rtog pa med pa slob ma'i spyod yul dag
[\[20a.7\]]tu bya'o/_/bdag dang gzhan du 'dzin spangs shing /_/zhes bya ba ni bud med dang skyes pa'i rnam par rtog pa nub pa'o/_/rang rig pa'i ye shes zhes pa ni/_bde ba mi rtog pa mngon sum gyis shes pa'o/_/dngos dang dngos med bdag nyid mchog_/ces pa ni reg bya'i
[\[20b\]]
[\[20b.1\]]dngos po dang reg bya'i stong pa nyid dngos po med pa'i mchog ste/_yul gyi stong pa nyid la bsgom pa rnam snang gis rgyas btab pas na nam mkha' dang mnyam pa'o/_/de nyid rang bzhin brgyad cu'i rtog pa dang bral bas na rdul bral lo/_/'dod chags chags bral 'dres pa ste/_/zhes bya ba ni/_
[\[20b.2\]]'dod chags dga' ba dang mchog dga' dang /_chags bral dga' ba dang dga' bral te/_de gnyis stong pa nyid du ro gcig pas na 'dres pa'o/_/thabs dang shes rab shin tu 'dres/_/zhes pa ni lus shes pa'i shes pa sgyu ma lta bu dang reg bya stong pa nyid du 'dres pa'o/_/de nyid srog chags
[\[20b.3\]]rnams kyi srog_/ces pa ni rnam par rtog pa dang bral ba'i lhan cig skyes dga'o/_/de nyid mi 'gyur zhes bya ba ni glo bur gyis mi gnod pa'o/_/dam pa ste zhes bya ba ni bde ba dang ldan pa'i stong pa'o/_/de nyid kyis ni thams cad mkhyen/_/zhes pa ni reg bya'i stong pa nyid shes na chos thams cad kyi stong pa nyid shes
[\[20b.4\]]par 'gyur ro/_/sangs rgyas ye shes dang dpal he ru ka'i ye shes ni ming gi rnam grangs so/_/'di dang de dang gzhan yang rung /_/zhes pa ni rjes las byung ba'i bde ba stong pa shes pa'i rgyun no/_/dngos po ni snang ba'i dngos po'o/_/dngos med ni mi snang ba'o/_/'di las byung zhes shes rab ye shes kyi
[\[20b.5\]]stong nyid shes pa las 'di dag thams cad byung ba'o/_/de skad du yang mkha' 'gro las/_klung ni dbang bar gyur pa las/_/nya dag myur du 'phar ba ltar/_/de bzhin stong gsal rang bzhin las/_/sgyu 'phrul dra ba 'byung bar 'gyur/_/zhes gsungs so/_/dang po gsang ba'i dbang bskur nas/_gnyis
[\[20b.6\]]pa slob ma la shes rab ye shes kyi dbang bskur bar bya'o/_/de yang mnyam sbyor las/_slob dpon ji ltar zlos gang las/_/slob ma rnams la bde ba sbyin/_/slob ma dag dang deng phyin cad/_/phyag rgya'i ye shes rjes gzung nas/_/rnam par snang mdzad mchog bzhin du/_/sangs rgyas kun gyis bdag la
[\[20b.7\]]bsgrubs/_/zhes gsungs so/_/de yang chags pa'i lam shes pa'i rig pa skye ba'i dbang du byas nas dpa' bo lus bde ba ni dga' ba yin la lus ni dga' ba 'phel nas/_rnal 'byor pa'i lus kyi 'dod pa'i yon tan lnga dag par snang ba ni mchog dga' yin no/_/yid kyi rnam par shes pa rtog
[\[21a\]]
[\[21a.1\]]pa med pa'i yul ma lus pa bde bar 'gyur ba ni lhan cig skyes dga' yid bde ba yin no/_/bde ba'i thabs kyi ma lus nyid/_/ces bya ba ni/_de'i tshe tshor ba sdug bsngal dang /_btang snyoms dang bral bas/_yul chos ci snang ba thams cad bde ba'i rang bzhin du ma lus par
[\[21a.2\]]rig par bya'o/_/grol ba'i lam gyi dbang du byas nas spyi gtsug tu phyin pa ni dga' ba yin la/_lkog mar phyin pa ni mchog dga' yin la/_snying gar phyin pa ni khyad par gyi dga' ba yin la/_bzhi pa ni lhan cig skyes pa'i dga' ba yin no/_/de ltar dga' ba bzhi'i rim pa bshad nas/_dbang bzhi'i go
[\[21a.3\]]rims bshad par bya ste/_nub dang po rdul tshon gyi dkyil 'khor du bum pa'i dbang bskur ba dang /_nub gnyis pa lus kyi dkyil 'khor la gsang ba'i dbang bskur ba dang /_nub gsum pa b+ha ga'i dkyil 'khor la shes rab ye shes kyi dbang bskur ba dang /_nub bzhi pa chos kyi dbyings kyi dkyil 'khor la dbang bskur
[\[21a.4\]]ba bzhi pa bya ste/_ji ltar shes rab ye shes kyi dus su/_yul gyi stong pa de bzhin du/_sems kyi stong pa nyid rtogs pa'i dbang bzhi pa'o/_/de skad du yang mnyam sbyor las/_lha yi bde ba chen po kun/_/thabs dang rnal 'byor bde bas myong /_/sems kyi bde ba thams cad kyi/_/dbang bskur bde ba las byung
[\[21a.5\]]ba'o/_/zhes gsungs so/_/byang chub sems kyis bkrus nas su/_/zhes pa ni/_dbang bzhi pa'i rim pa kun rdzob dang /_don dam byang chub kyi sems so/_/slob ma'i sdig dang bral byas te/_/zhes pa ni chu'i dbang bskur bas lus kyi sgrib pa 'dag pa dang /_gsang ba'i dbang bskur bas ngag gi sgrib pa
[\[21a.6\]]'dag pa dang /_shes rab ye shes kyis dbang bskur bas/_sems kyi gzung ba'i dri ma 'dag pa dang /_dbang bzhi pas sems kyi 'dzin pa'i dri ma 'dag pa'o/_/de ltar shes rab ye shes kyi dbang bskur nas rjes su gnang ba sbyin pa ni/_sangs rgyas grong mchog spyan snga ru/_/zhes pa smos te/_
[\[21a.7\]]dkyil 'khor bzhi las/_b+ha ga'i dkyil 'khor gyi spyan snga ru'o/_/de la rjes su gnang ba'i tshig ni byang chub snying po'i mthar thug pa bzhed nas/_da ni sems can don rab kyi/_/zhes bya ba'i bar du brjod par bya'o/_/de ltar gnang ba byin nas/_dbang bskur ba dang gnang ba nod pa'i rjes thogs la/_'jam pa'i
[\[21b\]]
[\[21b.1\]]tshig gis dbugs dbyung ba brjod par bya ste/_de ring gson pa 'bras bur bcas/_/zhes bya ba nas/_rdzogs pa nyid du bdag gyur to/_/zhes bya ba'i bar du brjod par bya'o/_/de nas yon dbul ba bshad par bya ste/_rab tu mgu bas mig gdangs te/_/zhes bya ba nas/_de dang de ni nges par dbul/_/
[\[21b.2\]]zhes bya ba'i bar gyis mdor bstan nas/_rgyas par bshad pa ni/_bla ma thugs rje bdag gis kyang /_/zhes pa ni slob ma la phan par bzhed pa'i sems so/_/'dzin pa med pa yis ni rang gi mngon sum gyi lam nyams su myong nas slob ma'i zhan pa sbyang ba'i phyir mngon sum gyi lam ston pa yin te dbul
[\[21b.3\]]ba'i lam yin no/_/de nas de la tshogs kyi 'khor los mchod cing /_gser ni stong phrag brgyar gnas kyang /_/zhes bya ba nas/_khyed la bdag ni 'bul lags kyis/_/zhes bya bas ni rab tu yon dbul ba ston to/_/mngon par 'dod pa rnyed nas su/_/'di ltar yang yang mkhyen par gsol/_/zhes pa ni
[\[21b.4\]]bdag gi lus dbul ba mngon par 'dod pa'i dngos grub rnyed kyi bar du rim gyis brjod par mdzod cig ces pa'o/_/dbul ba'i dgos pa ni/_di ring sangs rgyas thams cad nyid/_/ces bya ba nas/_de nyid du ni gzhag par bya/_/zhes pa'i bar gyis bdag gis mngon sum gyis lam mthong nas gzhan la
[\[21b.5\]]yang bstan par bya'o zhes slob mas tshig tu brjod pa'i sgo nas dam 'char gzhug go/_/las kyi phyag rgya 'ba' zhig gi sgo nas shes rab ye shes kyi dbang bskur ram zhe na/_slob ma'i mos pa shes byas te/_/zhes bya ba smos te/_chos kyi phyag rgya 'dod pa'i yon tan lnga dang /_dam tshig gi phyag rgya rlung me'i
[\[21b.6\]]drod can las/_dga' ba bzhi'i ting nge 'dzin rim gyis bskyed par bya'o/_/de yang ji ltar bya zhe na/_dbang bskur cho ga bzhin byin nas/_/zab cing rgya che la mos na/_/zhes bya ba ni reg bya rdo rje ma las dbang bskur ba'i cho ga bzhin du bde ba stong pa nyid zab pa'i sems dang /_dga' ba'i rnam pa gsum rgya che ba'i rang
[\[21b.7\]]bzhin rnam par shes pa'i bdag nyid la mos pa slob dpon gyis mngon sum gyi gzhan don gyi tshig gis nyams su myong ba bde ba stong pa nyid bsam gyis mi khyab pa'i rin po che'i dbang bskur bar bya'o/_/kha cig tshig dbang rin po che/_/zhes 'dod kyang /_de ni rigs pa ma yin te/_dbang bskur ba nyams su
[\[22a\]]
[\[22a.1\]]myong ba'i don gtan la phab pa yin pas/_de yang mngon sum gyis rtogs pa ma yin no/_/dbang bskur mchog ni ma lus thob nas su/_/zhes bya ba ni phan yon 'bras bu rtogs pa yin te/_mchog ni rtogs pa'o/_/ma lus ni dbang gsum thob nas so/_/rnyed dka' ni rjes su dpag
[\[22a.2\]]dka'i lam gyis mi rtogs pa'o/_/mtshungs med ni yul gyi stong pa nyid do/_/rdo rje brdungs byas zhes bya ba ni mngon sum du rtogs pa'o/_/dpal gyis zin cing zhes bya ba ni rang don phun sum tshogs pa'o/_/longs spyod zhing du 'gyur zhes bya ba ni gzhan don phun sum tshogs pa'o/_/byang chub sems kyi dbang bskur zhing /_/
[\[22a.3\]]zhes bya ba ni gsang ba dang shes rab ye shes so/_/gsang ba'i dbang bskur dang shes rab ye shes kyi dbang bskur ba ni rjes gnang thob pa'o/_/'jig rten sdig gi dgra las rgyal/_/zhes bya ba ni nyon mongs pa dang shes bya'i sgrib pa dang bral ba'o/_/blo ldan ni rten gyi gang zag go/_/go bgos rgyal bar
[\[22a.4\]]'gyur zhes bya ba ni chos kyi sku thob pa'o/_/byang chub la dmigs sems ni rab rgyas gsal/_/zhes bya ba ni longs spyod rdzogs pa'i sku thob pa'o/_/dri med rnams la 'byor pa ni/_/'dir rgyu zhes pa ni sprul pa'i sku 'thob pa'o/_/le'u gnyis pa'i rab tu byed pa dang po'i 'grel pa'o//_//de ltar shes rab
[\[22a.5\]]ye shes kyi dbang bskur ba bstan nas/_da ni dbang bzhi pa bshad par bya ste/_gzhan don la zhugs brtson 'grus can/_/zhes bya ba ni slob dpon sems kyi stong par 'dod do/_/sgrub pa po la phan pa'i phyir ni slob ma bzhi pa thob par 'dod pa'o/_/shes rab thabs kyi don bsgom pa/_/zhes pa ni shes rab ni chos kyi
[\[22a.6\]]dbyings so/_/thabs ni stong pa nyid bsgom pa rang rig pa'i mngon sum mo/_/bsgom ni mngon sum du grub pa'o/_/de ltar mdor bstan nas/_da ni de'i rgyas par bshad par bya ste/_gang zhig bsgom pas 'khor ba yi/_/rgal dka'i rgya mtshor mi gnas shing /_/rnal 'byor pa ni rang don tsam/_/bsgoms pas mya ngan
[\[22a.7\]]las 'das la/_/zhes pa ni nyan thos gang zhig gang zag gi bdag med pa bsgom pas 'khor ba'i rgya mtshor mi gnas shing /_theg pa dman pa'i rnal 'byor gyis/_/rang gi don tsam bsgoms pas/_phung po lhag med kyi mya ngan las 'das pa thob po/_/byang chub sems dpa'i rnal 'byor pas/_/
[\[22b\]]
[\[22b.1\]]shes rab kyis srid pa la mi gnas shing /_snying rjes zhi la mi gnas te/_/de ji lta bu zhe na/_gang zhig rab kyi mthar thug pas/_/dri med sangs rgyas snod du 'gyur/_/zhes bya ste/_sa bcu gcig pa rab kyi mthar phyin pa sgrib pa rnam pa gnyis kyi dri ma dang bral ba ni sgyu ma lta bu'i stong pa ro gcig
[\[22b.2\]]pa'i rmad du byung ba'i sangs rgyas su 'gyur ba'o/_/ci'i phyir rmad du byung zhe na/_gnyen po 'phel ba dang nyon mongs pa'i sgrib pa las rnam par grol ba'i phyir ro/_/'o na sangs rgyas su ji ltar 'gyur zhe na/_sgyu ma lta bu'i ngor bla med byang chub skye zhes bya'o/_/de ltar 'khor ba dang mya ngan las
[\[22b.3\]]'das par gnas pa dang 'phel 'grib dang bral bar bstan cing /_gnyen po dang /_spang bya dang bral bar bstan nas/_phung po lnga la sogs chos dang /_/theg pa gsum po dor mi bya/_/zhes bya ba smos te/_ma dag pa'i phung po lnga la sogs pa dor bar mi bya zhing /_de'i gnyen po theg pa gsum po yang dor
[\[22b.4\]]bar mi bya'o/_/ci'i phyir zhe na/_chos dbyings mnyam pa zhes bya ba smos te/_mnyam pa gnyen po dag pa dang /_mi mnyam pa phung po la sogs pa dag pa'o/_/de gnyis ka yang chos kyi dbyings su ro gcig pa'i phyir ro/_/de yang ji lta bu zhe na/_chu shing lta bu zhes bya ba smos te/_dag pa dang ma dag pa gnyis ka med pa'i phyir ro/_/
[\[22b.5\]]gang la ji ltar gzung bar bya zhe na/_rang gi sems la de ltar gzung bar bya'o/_/de ltar spang bya dang gnyen po mnyam par bstan nas/_da ni stong pa dang mi stong pa mnyam par bstan pa'i phyir stong pa nyid 'ba' zhig tu yang mi bsgom mo/_/mi stong pa'i dngos po 'ba' zhig tu yang mi bsgom la/_de ni blang ba dang
[\[22b.6\]]dor ba mnyam pa nyid du ston pa ni stong pa nyid spang bar mi bya ste zhes pa chos can med pas chos nyid 'ba' zhig dor bar yang mi bya'o/_/mi stong pa dor ram zhe na/_dngos po'i chos mi stong ba yang dor ro/_/stong pa dang mi stong ba blang ba dang dor bar gzung ba las nyes pa cir 'gyur zhe na/_tha mal min
[\[22b.7\]]pa'i rnam rtog skyes/_/zhes bya ba gsungs te/_rtag pa dang chad pa la sogs pa'i rnam rtog du ma skye bar 'gyur ro/_/dbu ma rab tu mi gnas pa bzhin du de gnyis ka btang na nyes pa ci yod ce na/_btang ba zhes bya ba la sogs pa ste/_des na de gnyis spang bar bya/_/zhes bya ba smos te/_blang ba dang
[\[23a\]]
[\[23a.1\]]dor ba gnyis spang bar bya'o/_/de'i 'bras bu ci yin zhe na/_'dzin pa gnyis ni yongs btang ba/_/rnam par dag cing grol ba'i gnas/_/zhes bya ba ste/_sgrib pa gnyis rnam par dag cing 'od gsal ba'i stong pa nyid kyi grol ba'i gnas so/_/de ni dag pa dang ma dag
[\[23a.2\]]pa'i mtha' las grol bar bstan pa ni/_bdag ces bya ba rtog pa ste/_/des na de yang gtang bar bya/_/zhes bya ba smos te/_bdag dag go bdag ma dag go zhes gtang bar bya'o/_/de ci'i phyir zhe na/_'gyur ba med ces bya ba smos te/_chos kyi dbyings ni dri ma dang bcas pa dang /_dri ma dang bral
[\[23a.3\]]ba med pas na 'gyur ba med cing rang nyid la dri mas gos pa'i dogs pa yang med do/_/rgyu des na/_dag pa'i gnas la 'dun pa med/_/ces bya ba smos te/_ma dag pa med pas na dag pa la 'dod pa mi skye'o/_/da ni thog ma dang tha ma'i mtha' dang bral ba ston te/_dang po ni 'khor ba'i thog
[\[23a.4\]]ma'o/_/tha ma ni phung po lhag ma med pa'i phyir mya ngan las 'das pa'o/_/mtha' de gnyis nam mkha' dang bral ba grol ba nam mkha' lta bu rnal 'byor pas bsgom par bya'o/_/da ni yod pa dang med pa'i mtha' dang bral ba'i snying rje can gyis sems can gyi don la rgyab kyis phyogs par mi bya ste/_
[\[23a.5\]]sgyu ma'i skyes bu ji bzhin du sems can yang yod ce 'am/_med ces sgro btags pa dang dbang bskur ba'i gdams ngag sbyin par bya ste/_sgyu ma dang khyad par med pa'i phyir ro/_/de ltar spros pa bzhi 'am bcu drug dang bral bas na sems 'od gsal ba'i rang bzhin la shes rab ces grags so/_/
[\[23a.6\]]de ltar shes rab kyi rang bzhin bshad nas/_da ni thabs kyi rang bzhin bshad par bya ste/_yid bzhin nor ltar sems can don/_/zhes bya ba smos te/_sems rang rig pa 'od gsal ba la sems can ci ltar mos pa ltar snang bas na sems can don no/_/ma lus byed pa'i snying rje che/_/zhes bya
[\[23a.7\]]ba ni snod dang bcud ma lus pa sems 'od gsal ba'i snang ba yin pas na ma lus byed ces bya'o/_/de nyid sgyu ma sdug bsngal dang bral bas na snying rje'o/_/de yang chos kyi dbyings la dmigs pas na dmigs pa med pa'i snying rje'o/_/sangs rgyas dang byang chub sems dpa'i spyod yul du gyur pas na/_
[\[23b\]]
[\[23b.1\]]dmigs pa med pa'i gnas zhes grags/_/zhes bya'o/_/de ltar thabs kyi rang bzhin bstan nas/_da ni zung du 'jug pa'i rang bzhin bstan par bya ste/_de ltar yang bsgom pa gsum las sgom pa dang po ni mtshan nyid lnga dang ldan pa yin te/_zung du 'jug pa'i mtshan nyid dang /_mngon sum gyi lam gyi
[\[23b.2\]]mtshan nyid dang /_yon tan gyi mtshan nyid dang /_glo bur gyi mtshan nyid dang /_glo bur dang bral ba'i mtshan nyid do/_/de la zung du 'jug pa'i mtshan nyid ni blo dang lhan cig gcig tu gyur pa zhes bya ba smos te/_blo dang rig pa dang shes rab rig pa gnyis ro gcig pa'o/_/dpe ji lta bu zhe na/_ji ltar
[\[23b.3\]]mkha' dang mkha' nyid bzhin/_/zhes bya ba smos te/_nam mkha' dang mkha' nyid las khyad par gzhan spangs pa dang ma spangs pa las ma gtogs pa dngos po la skra'i rtsa mo'i tshad tsam yang med do/_/dbye ba med na ji ltar bsgom zhe na/_sgom pa po yang rang rig pa yin la/_bsgom par bya ba yang
[\[23b.4\]]rang rig pa yin zhing /_bsgom pa yang rang rig pa'i chos nyid yin pas/_lta ba po lta sbyin dang /_lta ba mig lta bar bya ba'i gzugs lta bu ni med de/_de bas na tha mi dad pa'i shes pa ni lhun gyis grub pa'i bsgom pa zhes brjod do/_/da ni bya ba dang byed pa zung du 'jug pa ston te/_nyan thos kyi bya ba dang
[\[23b.5\]]byed pa po dang /_mu stegs kyi bza' bar bya ba dang za ba po las grol ba ni don dam par rnam par bsgom par bya'o/_/da ni bsgrub bya dang sgrub byed med pa ston te/_gcig dang du ma med pa'i gtan tshigs kyis sgrub par byed pa dang /_bsgrub par bya ba cung zad kyang med de rang rig pa'i phyir ro/_/da ni blang
[\[23b.6\]]dor med pa ston te/_blang dor med pas spang bar bya ba dang /_rang rig yin pas blang bar bya ba med do/_/de yang ji ltar shes par bya zhe na/_bdag byin gyis brlabs pa'i thabs kyis shes te rang gi sems yin la byin gyis rlob pa ni stong pa nyid kyi rnam par skye ba'o/_/de yang gang gis she na/_mngon
[\[23b.7\]]sum gyis mthong ste/_gzugs la dri za'i grong khyer lta bu dang /_sgra la sgra brnyan lta bu dang /_dri la sgyu ma lta bu dang /_ro la mig yor gyi grong khyer lta bu ste/_mig yor de la seng ge zla ba'i grong khyer zhes grag go/_/reg bya ni rmi lam lta bu ste/_gzugs kyis stong pa nas reg bya'i bar du yul gyis stong pa ni
[\[24a\]]
[\[24a.1\]]dbang po'i mngon sum gyis shes te/_shes pa thams cad sgyu ma bzhin du rang rig pa'i mngon sum gyis shes so/_/de ltar na 'gro ba thams cad bde ba chen po'i rang bzhin ma gtogs pa rnam par gnas pa cung zad tsam yang dmigs su med do/_/da ltar zung du 'jug pa'i
[\[24a.2\]]mtshan nyid bshad nas/_da ni mngon sum du lam gyi mtshan nyid bshad par bya ste/_ji ltar gzhon nu ma yi ni/_/dbang po gnyis ni 'dus pa las/_/skyes pa'i rang bzhin ji bzhin no/_/zhes bya ba'i lus kyi bde ba mngon sum du skyes par gyur pa la rtsod pa med pa de bzhin du rang rig pa'i chos kyi
[\[24a.3\]]dbyings kyi b+ha gar rtog pa med pa'i shes pa gzhan las skyes pa'i ye shes ni dbang bzhi pa yin no/_/cung zad skyes pa'i ye shes zhes ci'i phyir brjod ce na/_chos thams cad kyi stong pa nyid rtogs pa ma yin gyi/_rang gi sems kyi chos nyid stong pa cung zad tsam zhes bya'o/_/glo bur gyi dri ma dang
[\[24a.4\]]bral na ji ltar rang gi sems nyid mthong zhe na/_thog ma ni dga' dang mchog dga'o/_/dbus ni lhan cig skyes pa ste/_/de rnams las 'das pa'i 'od gsal ba ni rnam par dag pa ste/_sangs rgyas rjes su dran pa bsgom/_/zhes bya'o/_/mngon sum yin na ji ltar dran pa yin zhe na/_rang gis rig
[\[24a.5\]]pa'i ye shes te/_sangs rgyas kyi chos nyid mkhyen pa dang khyad par med par dran pa zhes ming du btags so/_/tshu rol mthong ba ni tshig gi spyod yul ma yin pas na brjod par nus pa ma yin pa'o/_/gzugs la sogs pa'i yul rnams las skyes pa'i shes pa ni ji ltar 'od gsal bar 'gyur zhe na/_
[\[24a.6\]]gzugs la lta ba dang /_sgra la nyan pa dang /_reg bya la reg pa'i khyad par dang /_lus kyi g.yo 'gul gyis dge ba dang mi dge ba byed pa dang /_ngag gi sgo nas smra ba dang /_dgod pa la sogs pa'i dge ba dang mi dge ba brjod pa dang /_lus kyi sgo nas dge ba dang mi dge ba'i las thams cad byed
[\[24a.7\]]pa la/_bde ba chen po'i sems ma gtogs pa gzhan rnam par rtog pa dang bcas pa'i glo bur gyi sems kyis mi bya'o/_/snod dang bcud thams cad bde ba chen pos rgyas btab nas bsgom par bya ba yin gyi/_gzung ba dang 'dzin pa'i rang bzhin du gzung bar mi bya'o/_/de ji ltar bsgom par
[\[24b\]]
[\[24b.1\]]'gyur zhe na/_de nyid rig pa'i rnal 'byor pa/_/rgyun du mos pa'i rnal 'byor skye/_/zhes smos te/_rang rig pas stong pa nyid mthong ba'i mngon sum la/_bar du rnam par rtog pa'i bgegs med par byas nas rgyun bsring ba'i sgom pa'o/_/de skad du yang don dam snying po las kyang /_
[\[24b.2\]]mngon sum shes pa rgyun bsrings pa/_/sgom pa zhes su de la bshad/_/ces 'byung ba dang /_gdan bzhi las kyang /_dngos po ngo bo med pa yis/_/sgom pa dag ni mtshon bya ba/_/gzugs dang stong pa'i dbus su ni/_/sems ni mkhas pas shes bya ste/_/sems kyi de kho na nyid kyis/_/
[\[24b.3\]]dngos med rdzu 'phrul thob par 'gyur/_/zhes gsungs so/_/de'i mngon sum grangs ji lta bu zhe na/_gnyis su med pa'i byang chub kyi sems chen po dang /_dpal rdo rje sems dpa' dang /_rdo rje dang sangs rgyas dang /_byang chub dang pha rol tu phyin pa thams cad dang /_pha rol tu phyin pa nyid ces bya'o/_/
[\[24b.4\]]mngon sum bsgom pa'i man ngag gang zhe na/_mnyam pa'i sems byed ces bya ba smos te/_nges pa'i shes pa mngon sum gyis zlos gar byed pa ni a sa ma sa ma zhes bya ba ste/_dbang bzhi pa'i man ngag yin no/_/de ltar mngon sum gyi mtshan nyid bshad nas/_da ni yon tan gyi mtshan nyid bshad par bya
[\[24b.5\]]ste/_sangs rgyas kun gyis bsgom pa mchog_/ces bya ba ni/_sangs rgyas thams cad kyis bsgom pa'i chos kyi dbyings mngon sum gyi mchog go/_/ji ltar mchog yin zhe na/_byang chub sems dpa' mtha' yas dang /_/rdzogs sangs rgyas dang nyan thos sogs/_/sogs pa'i sgras tshangs pa dang /_brgya
[\[24b.6\]]byin la sogs pa bsdu'o/_/brtan pa snod dang g.yo ba bcud kyi 'jig rten 'gro ba 'di dag thams cad sems kyi stong nyid de shes pa'o/_/de bsgoms pas cir 'gyur zhe na/_dngos dang dngos med bral ba yin/_/zhes bya ba'i tshigs bcad gcig gis las myur ba bstan to/_/dngos po dang dngos
[\[24b.7\]]med ni sgyu ma dang stong pa'o/_/de ro gcig pa ni de las grol ba'o/_/myur ba las byung ba gang yin zhe na/_kun nas nyon mongs rgyab phyogs nas/_/zhes bya ba'i tshigs bcad phyed kyis spangs pa phun sum tshogs pa ston la/_tshigs bcad phyed 'og mas ye shes phun sum tshogs pa skye ba ston
[\[25a\]]
[\[25a.1\]]to/_/de ltar yon tan gyi mtshan nyid bstan nas/_glo bur gyi mtshan nyid bstan pa ni/_rnam rtog rmongs pa chen po ni/_/zhes bya ba smos te/_ma rig pa'i 'khrul ba bag chags so/_/ye shes glog ni zil gyis mnan/_/zhes pa ni ma rig pa'i 'khrul pa'i nang du
[\[25a.2\]]res 'ga' sgyu ma dang gzugs brnyan lta bu shes pa glog lta bu skye yang bdag dang bdag gir 'dzin pa'i rmongs pa zil gyis mnan nas/_stong pa nyid la sems 'dren mi nus so/_/stong pa nyid de la nges par ma skyes pas na khams gsum 'khor ba yin te/_ma rig pa'i khams gsum 'khor ba
[\[25a.3\]]zil gyis gnon pa'i phyir ro/_/des na 'dod chags la sogs pas bsgos pa'i sems 'di ni spang bar dka' bas na/_'di ni bcom ldan 'das rdo rje can gyis 'khor ba yin par gsungs so/_/glo bur gyi mtshan nyid bstan nas/_dri ma dang bral ba'i mtshan nyid bshad par bya ste/_chags pa la sogs
[\[25a.4\]]pa'i dri ma mngon sum gyi lam gyis bcom nas rang bzhin brgyad cu'i rtog pa las grol ba'o/_/'od gsal ba gzung ba dang 'dzin pa la sogs pa dang bral ba'i phyir sems can mchog 'di ni rgyu dbang bzhi pa 'dis mya ngan las 'das pa mchog tu grub par 'gyur ro/_/de ltar zung du 'jug pa bshad
[\[25a.5\]]nas/_de'i mjug bsdu ba ni/_des na zhes bya ba la sogs pa smos te/_'di las gzhan pa'i lam thams cad sdug bsngal gyi rgyu yin pas/_des bde ba'i lam du 'gyur ba ni med do/_/de nas sangs rgyas kyi bde ba mtha' yas pa thams cad don du gnyer ba rnams zhi gnas kyi bde ba mngon
[\[25a.6\]]sum du byed cing lhag mthong gi bde ba mngon sum du byed pa'i rgyu ni 'di las thabs gzhan ci yang med do zhes bya'o/_/de ltar zung du 'jug pa'i mtshan nyid dang ldan pa bshad nas/_da ni mtshan nyid gsum dang ldan pa'i zung 'jug bstan te/_de la sbyor ba gdams ngag gi mtshan nyid
[\[25a.7\]]bstan pa ni/_sdug bsngal ma lus pa'i 'ching ba las grol bar 'dod pa dang /_sangs rgyas kyi bde ba thob par 'dod pas sems kyi rang bzhin yod pa dang med pa brtags nas chu'i zla ba bzhin du rtogs par bya'o/_/ji srid du rnam par rtog pa'i ling tog pa'i kun 'byung ba dang
[\[25b\]]
[\[25b.1\]]bcas pa de srid du 'bras bu sdug bsngal mtha' yas pa dang ldan par 'gyur la/_nam zhig sems kyi stong nyid shes nas rnam par rtog pa spangs pa de'i tshe 'phags pa rnams dgyes pa'i bde ba rtog pa med pa skye zhing /_rtog pa gzung ba dang 'dzin pa zad par byas nas rang nyid kyi
[\[25b.2\]]sems kyi stong nyid mthong nas chos thams cad kyi stong nyid kyang rgyas shing gsal bar mthong bar 'gyur ro/_/de skad du yang gdan bzhi las/_/mtshan nyid med pa'i sems kyis ni/_/mtshon bya thams cad rtogs par 'gyur/_/zhes gsungs so/_/de ltar sbyor ba gdams ngag gi
[\[25b.3\]]mtshan nyid bstan nas/_da ni dngos gzhi bsgom pa'i thabs kyi mtshan nyid bshad pa ni/_de ltar de nyid rnal 'byor pa/_/rnal 'byor nyes pa byas nas su/_/zhes bya ba smos te/_phyag rgya chen po las/_stong nyid nges par byas nas bsgom par bya'o/_/de yang thabs gang gis she na/_
[\[25b.4\]]rjes su rang gi dam tshig nyams pa bskang bar bya zhes smos te/_dam tshig bsrungs pa'i stengs su bla mas man ngag rjes su gnang nas bsgom par bya'o/_/de skad du yang mnyam sbyor las/_gsang las gsang ba gsang chen po/_/rnam shes ye shes gsang ba dag_/chos log sogs pa
[\[25b.5\]]spang bya zhing /_/yul gyi mtshan nyid las kyang rig_/mtshon bya'i mtshan nyid de nyid ni/_/bla ma'i lam gyis thob par 'gyur/_/zhes gsungs so/_/thabs kyi mtshan nyid bshad nas/_bcos pa'i mtshan nyid ni/_thun mong dngos grub skye ba yi/_/zhes bya ba nas/_tshigs bcad gcig gis
[\[25b.6\]]bcos ma'i bsgom pa dang /_bzlas pa dang sngags dang phyag rgya mdor bstan pa yin no/_/de skad du slob dpon klu sgrub kyi zhal nas/_ji ga glang po rnyed gyur nas/_/glang po'i rjes ni tshol byed dam/_/zhes gsungs so/_/'o na gang gis mtshon zhe na/_rang 'dod lha yi sbyor ba yis/_/sangs rgyas nyid
[\[25b.7\]]kyis mthar thug pa'i/_/mtshon bya'i mtshan nyid dngos byas nas/_/zhes bya ba ni bskyed pa'i rim pa'i rang 'dod pa'i lhar bsgoms nas/_rdzogs pa'i rim pa rang 'dod pa'i lha phyag rgya la mngon sum gyis mtshon par byas nas/_sangs rgyas nyid kyis mthar thug pa'i 'khor ba dang mya ngan las
[\[26a\]]
[\[26a.1\]]'das pa'i mtshan nyid rtogs shing khams gsum po nam mkha' lta bur rtogs par 'gyur ro/_/de gang gis bsgoms pas she na/_mkhas mchog nyid la dmigs pa'o/_/rang rig pa mngon sum gyis nyin dang mtshan du goms par byas pas so/_/de ltar bcos
[\[26a.2\]]ma dang bral ba'i sgom pa'i mtshan nyid bshad nas/_da ni gnas kyi mtshan nyid bshad par bya ste/_ri rtse dang ni zhi byed gnas/_/zhes bya ba nas/_sngags shes pas ni gnas bcos te/_/zhes bya ba'i bar gyis gnas kyi mtshan nyid bstan nas/_des ci zhig bsgom par bya zhe na/_bde dang ldan pas bsgom
[\[26a.3\]]par bya/_/zhes bya ba smos te/_zag bcas kyi bde ba dga' ba dang mchog dga' la sogs pa dang ldan pas bsgom par bya'o/_/bde ba stong pa de'i thabs gang zhe na/_shes rab thabs ni ma gtogs par/_/sangs rgyas nyid ni rnyed mi 'gyur/_/zhes bya ba ni phyag rgya bzhi la stong pa nyid ma bsgoms
[\[26a.4\]]par rnam par mi rtog pa'i ye shes rnyed par mi 'gyur ro/_/de ltar gnas dang ldan pa'i sgom pa bshad nas/_da ni mjug bsdu ba ston pa/_/de bas de ltar rdzogs byang chub/_/ces bya ba smos te/_'bras bu rdzogs pa'i byang chub ni rang bzhin phyag rgya bzhi spangs shing de dang mnyam par sbyor ba'i mngon
[\[26a.5\]]sum gyi lam med na stong pa nyid 'ba' zhig gam rang rig pa 'ba' zhig gis dngos grub mi 'thob bo/_/de ltar rim gyis stong pa nyid la 'jug pa'i thabs bshad nas/_da ni zung du 'jug pa'i thabs gsum pa bshad par bya ste/_'di las ye shes skyes pas na/_/phyag rgya bzhi dang sbyar bar bya/_/
[\[26a.6\]]zhes bya ba ni zla ba tshes pa bzhin du zhi gnas kyi bde ba la lhag mthong gi bde ba skye ba ni yul phyag rgya bzhi la rag las pa yin no/_/de ltar tshigs bcad phyed kyis mdor bstan nas/_da ni phyag rgya'i mtshan nyid rgyas par bshad par bya ste/_gti mug dam tshig phyag rgya ste/_/zhes bya ba ni
[\[26a.7\]]rnam par snang mdzad la mos pa'i rnal 'byor pas/_bram ze'i rigs kyi bu mos sangs rgyas spyan du bskyed nas snyoms par zhugs pa las/_dga' ba gsum gyi bdag nyid las/_bde ba stong pa nyid kyis rgyas btab pa ni dam tshig gi phyag rgya ste me long lta bu'i stong
[\[26b\]]
[\[26b.1\]]pa nyid bsgom pa'o/_/zhe sdang rtag tu phyag rgya che/_/zhes bya ba ni/_rdo rje'i rigs la mos pa'i gang zag gis rgyal rigs kyi bu mo mA ma kI'i rigs su bskyed nas/_lhan cig skyes dga'i mthar stong pa'i rgyas btab pa ni phyag rgya chen po ste mnyam pa nyid kyi chos nyid do/_/phrag dog
[\[26b.2\]]las kyi phyag rgya ste/_/zhes bya ba ni las kyi rigs la mos pa'i gang zag gi dmangs rigs kyi bu mo sgrol mar bskyed nas lhan cig skyes dga' bskyed pa'i mthar bde ba stong pa nyid kyis rgyas btab pa ni las kyi phyag rgya ste bya ba nan tan gyi chos nyid do/_/'dod chags chos kyi phyag rgya ste/_/zhes bya ba ni pad+ma'i
[\[26b.3\]]rigs la mos pa'i gang zag gis rje'u rigs kyi bu mo gos dkar mor bskyed la dga' ba gsum gyi mthar bde ba chen po'i rgyas btab pa ni chos kyi phyag rgya ste/_so sor rtog pa'i ye shes kyi chos nyid do/_/de skad du mtshan brjod las/_mchod pa chen po 'dod chags che/_/sems can thams
[\[26b.4\]]cad dga' bar byed/_/ces pa la sogs pa gsungs so/_/phyag rgya de dag rnal 'byor pas/_/rdzogs par byed pas bstan par bya/_/zhes bya ba ni zhi gnas mngon sum du skyed par byed pa bde ba chen po rdzogs par byed pas/_phyag rgya bzhi'i rgyu'i tshogs pa bstan par bya'o zhes bya ba'i don to/_/rigs
[\[26b.5\]]dang gnyis ka mngon sum du/_/lha yi gzugs su bsam par bya/_/zhes bya ba ni bsnyen bsgrub bzhis sbyangs nas lha'i rnal 'byor bsgom pa ni dang ba'i dad pa bskyed nas bsod nams kyi tshogs su 'gyur ro/_/rmongs pas zhi 'gyur khro bas drag_/ces bya ba ni gti mug gi stong pa nyid bsgoms pas
[\[26b.6\]]zhi bar 'gyur te/_zhe sdang gi chos nyid bsgoms pas dag pa dang /_'dod chags kyi chos nyid bsgoms pas chags pa chen po dang /_phrag dog gi chos nyid bsgoms pas sems can gyi don rab tu byed pas na rgyal ba lnga'i bdag nyid du 'gyur ro/_/de skad du yang /_sems gang gis na 'ching 'gyur
[\[26b.7\]]ba/_/sems de nyid kyis grol bar 'gyur/_/zhes so/_/yul phyag rgya bshad nas da ni dus bshad par bya ste/_tho rangs ni 'od gsal ba'o/_/nyi ma phyed ni snang ba mched pa'o/_/mtshan mo ni snang ba ste/_dga' ba gsum 'od gsal ba ni 'od gsal ba dang bcas pa'i ye shes ni phyag rgya'i sbyor
[\[27a\]]
[\[27a.1\]]bas rtogs par bya'o/_/de ltar dus bshad nas bslab par bya ba'i mtshan nyid bshad pa ni/_skye bo mi srun pa rgyal po'i pho brang gi 'khor lta bu 'am/_mu stegs can lta bu bstan pa la smod pa'i 'jigs pas/_rang gi sems nyid snang ba'i phyag rgya'i lha mo la mos par
[\[27a.2\]]bya'o/_/de lta bu'i bag tsha ba med pa'i rnam par dben pa'i gnas yin na phyag rgya bzhi mngon sum du bstan par bya'o/_/gal te mngon sum shes rab ma rnyed na/_/byol song ma la goms par bya/_/zhes bya ba ni/_byol song gi sgra ni logs na gnas pa la bya ste/_rang gi phyag rgya ma yin pa'i ngan spyod
[\[27a.3\]]ma la yang de goms par bya'o/_/de skad du yang mnyam sbyor las/_rnyed dang ma rnyed bde kun gyi/_/ngan spyod ma la 'ang 'grub par 'gyur/_/zhes gsungs so/_/ye shes pa na re byol song gi sgras ni/_'khyog por 'gro ba yin pas/_lte ba'i mtheb tshad gang gi gtum mo drod rlung 'khyil ba
[\[27a.4\]]'khyog par 'gro bas na byol song ma zhes bya'o zhes zer ro/_/de ltar mngon sum gyi lam phyag rgya bzhi nyin re 'am zla ba 'am lor mngon sum gyi yul du ma byas na dam tshig nyams par 'gyur ro/_/de nas ldang ba'i thabs ji lta bu zhe na/_dam nyams bag med gang 'gyur na/_/zhes bya ba smos te/_dbang
[\[27a.5\]]bskur zhing slar yang mngon sum gyi lam dor bar mi byed cing sdom pa gzung bar bya'o/_/de ltar zung 'jug gi mtshan nyid bshad nas mjug bsdu ba ni/_des na ma lus sdom ldan zhing /_/rdzas dang sngags kyi sbyor ba yis/_/zhes bya ba smos te/_sdom ldan ni rten gyi gang zag go/_/rdzas ni sman no/_/
[\[27a.6\]]sngags ni sgom bzlas so/_/sbyor ba ni 'khrul 'khor te/_byang chub kyi sems dga' bral du mi 'gyur bar bzlog par bya'o/_/de ltar zung du 'jug pa gsum po bstan pa la khyad par ci yod ce na/_dang po ni bdag byin rlob pa'i thabs kyis skar khung nas nam mkha' mthong ba bzhin du yul
[\[27a.7\]]dang yul can gyis stong nyid cig car du mthong ba yin no/_/gnyis pa ni seng ge phrug pa bzhin du gzung ba la rnam par snang mdzad kyis rgyas btab cing 'dzin pa la mi bskyod pa'i rgyas btab nas/_sems kyi stong nyid shes pa rdo rje sems dpa'i rgyas btab nas rim gyis bsgom pa yin
[\[27b\]]
[\[27b.1\]]no/_/gsum pa ni yul las kyi phyag rgya'i bde ba stong pa nyid kyis rgyas btab nas/_zla ba tshes pa ltar zag bcas la brten pa'i bde ba chen po gsal bar byed pa yin no/_/de ltar rgyud dgu'i thabs dang shes rab kha sbyor la blo dang ldan pas dus rtag tu gnas par byas nas/_srid
[\[27b.2\]]pa gsum gyi rang bzhin gcig pa'i bde ba bsam gyis mi khyab pa'i go 'phang bsgom mo/_/ci'i phyir bsam gyis mi khyab ces bya zhe na/_don gyi rang gi ngo bo gcig_/bdag nyid mngon sum yin pa la/_/zhes bshad pas/_mngon sum don gyi rnam par skyes/_/rgyas 'debs zhes ni bshad
[\[27b.3\]]pa yin/_/zhes gsungs so/_/brtag pa gnyis pa'i rab tu byed pa gnyis pa'i 'grel pa'o//_//de ltar mchog tu gyur pa'i lam zab pa'i rdzogs pa'i rim pa bstan nas/_da ni las dang po pa'i sgom pa bskyed pa'i rim pa du ma bshad par bya ba'i phyir/_de nas yang dag bshad bya ba/_/
[\[27b.4\]]zhes gsungs te/_ci zhig 'chad pa yin zhe na/_'khor lo kun gyi rnal 'byor pa/_/zhes bya ba smos te/_rgyud dgu'i rnam par rol pa zhes bya ba rdo rje sems dpa' la sogs pa lha sgom pa bla na med pa bsgom par bya'o/_/de yang don du dang ldan zhe na/_sgrub pa'i yan lag dang ldan pa
[\[27b.5\]]dang /_gnas dang sgrub pa'i thabs dang thun mong gi sgrub pa'i thabs dang /_khyad par gyi sgrub pa'i thabs so/_/de la yan lag gi gsang ba mchog gi dgyes pa na ste/_yid du 'ong ba'i las kyi phyag rgya dang ldan pas mgon po thams cad kyi bdag nyid bsgrub par bya'o/_/de la rnam par dben pa'i
[\[27b.6\]]gnas sam nags tshal yid du 'ong ba la sogs pa'o/_/de yang mnyam sbyor las/_bde ba chen po'i phyag rgya ste/_/lha mo so sor rang 'grub 'gyur/_/zhes bshad do/_/thabs ni sna tshogs kun du bsdus/_/zhes bya ba rten gyi gang zag rgyu'i rgyud kyi mtshan nyid ston pas na/_sna tshogs kun gyi
[\[27b.7\]]phyag rgya ni/_/zhes bya ba ni phyag rgya bzhi'o/_/sna tshogs kyi zhes bya ba ni rnam shes dang /_rnam shes kyi sems so/_/ji ltar bde bas bsgrub par bya/_/zhes pa ni/_'dod pa'i yon tan rnam pa lnga la ma chags pa'i sems dang stong pa nyid kyis rgyas btab nas bsgom par bya'o/_/de ltar thabs
[\[28a\]]
[\[28a.1\]]bshad nas thun mong gi sgrub pa bshad pa ni/_stong nyid ye shes las byung ba/_/zhes bya ba smos te/_stong pa nyid kyi ye shes las byung ba'i de bzhin gshegs pa kun gyi dkyil 'khor la sems can gyi mos pa ni zhi ba 'am/_rgyas pa 'am/_dbang ngam khro bo'i skur snang
[\[28a.2\]]ba'am/_sangs rgyas kyi rnam par 'phrul ba bsam gyis mi khyab pa bdag gis sems can mtha' yas pa'i ngor bstan pa ni brjod par ga la nus te mi nus so/_/de yang thabs dang shes rab kyis 'dul ba'i ngor lha bsgom pa dang bzlas pa dang /_bris sku la sogs pa lha'i skur mos pa thams cad
[\[28a.3\]]dang /_sems kyi mos pas ci zhig bya zhe na/_sems can rnams la phan pa'i phyir te/_gdul bya rnams kyi mos pa dang sbyar nas/_rgyud dgu'i brjod bya bstan pa yin no/_/de lta bu'i dkyil 'khor tha dad par snang ba ci'i phyir zhe na/_stong pa'i rdo rje can nyid gcig_/ces bya ba smos te/_don dam
[\[28a.4\]]par chos kyi sku gcig yin yang /_gdul bya'i mos pa la brten nas rigs rnam pa lnga la sogs pa bshad do/_/de ltar thun mong gi sgrub pa bstan nas/_bye brag gi sgrub pa bshad pa'i phyir/_rdo rje snying pos zhus pa yin no/_/gang zhig yin zhe na/_gang gis sgrub pa po 'grub pa/_/zhes bya ba ni rgyu'i
[\[28a.5\]]rgyud do/_/dbyibs dang kha dog phyag la sogs/_/zhes bya ba ni zhal gcig phyag gnyis pa dang /_zhal bzhi phyag bzhi pa dang /_zhal gsum phyag drug pa la sogs pa'o/_/sngags bzlas pa'i cho ga dang zhes bya ba lha rnams kyi bzlas pa'i bye brag go/_/bskyed pa'i rim pa'i cho ga rnams/_/
[\[28a.6\]]zhes bya ba ni sngon du 'gro ba'i rnal 'byor dang /_dngos gzhi'i rnal 'byor dang /_ldang ba'i rnal 'byor ro/_/de'i lan du bka' stsal pa ni/_sbyor ba tshad med pa bsgom pa dang /_dngos gzhi cho ga'i yan lag bzhi dang ldan pa'o/_/de la yan lag dang po ni stong pa'i byang chub bsgom pa'o/_/gnyis
[\[28a.7\]]pa ni yig 'bru dang phyag mtshan spro ba dang bsdu ba'o/_/gsum pa ni sku rdzogs pa'o/_/bzhi pa ni phung po dang /_khams dang skye mched kyi lha bsgom pa'o/_/de ltar dngos gzhi dang sbyor ba mdor bstan nas/_khyad par du zhal gcig phyag gnyis pa bsgom pa bstan pa ni/_mdun du raM las nyi
[\[28b\]]
[\[28b.1\]]ma bsgom/_/zhes bya ba ni tshogs sogs pa'i rnal 'byor dang /_tshad med pa bzhi bsgom pa'i rnal 'byor dang /_stong pa nyid bsgom pa'i rnal 'byor rdzogs nas/_srung ba'i 'khor lo bya ba ston pa yin no/_/de yang mkha' 'gro ma rdo rje gur las khro bo bcu sprul nas ra ba dang dra ba dang me 'od kyi
[\[28b.2\]]pheng ba dang /_yang na raM las nyi ma'i dkyil 'khor der hUM las sna tshogs rdo rje de'i 'od zer gyi ra ba dang dra ba bsam pa dang /_yang na ku ku ri'i bzhin du rdo rje chen po nam mkha'i tshad dang mnyam pa'i nang du lha bsgom par bya'o zhes 'chad do/_/ra ba dang dra ba'i nang du lha bskyed pa'i rten yi ge e
[\[28b.3\]]las chos kyi dbyings kyi rang bzhin gru gsum bsams la/_de'i dbus su dpa' bo gcig pa'i gdan ro bsgom par bya'o/_/de'i steng du rnal 'byor pa bdag nyid 'dug ste/_de'i snying gar yi ge hUM dmar nag thabs dang shes rab kyi bdag nyid can 'od zer 'phro ba bsams la de yongs su gyur
[\[28b.4\]]ba las zhe sdang rdo rje'i bdag nyid bsgom par bya'o/_/dpa' bo de ni shes rab stong pa nyid ches che bas/_sku mdog sngon po 'ang thabs snying rje dang ldan pas na cung zad dmar ba bsgom par bya'o/_/da ni tshogs rdzogs pa'i rnal 'byor dang 'khor dang bcas pa bshad par bya ste/_rdo rje las skyes rtse chen
[\[28b.5\]]po/_/zhes pa ni tshogs sogs pa'i tshe snying ga'i yi ge hUM las 'od 'phros pas tshogs sogs pa'i lha bskyed par bya ste/_rdo rje las skyes zhes gsungs pa'i phyir na spyan drangs pa dang 'od kyis snang bar byas pa ni ma yin no/_/de'i gtso bo ni zhal gcig phyag gnyis pa 'am/_zhal bzhi phyag bzhi
[\[28b.6\]]pa 'am/_zhal gsum phyag drug pa'am/_de rnams kyi lha gang bsgom pa dang mthun par bsam par bya'o/_/de la lha mo gnyis ni phyag na ri dgas kyi mtshan ma zhes bya ba ni byang chub kyi sems dang /_nyi ma zhes pa rang byung gi khrag dang /_chu skyes bya ba dri chu dang /_sman zhes bya ba sha chen po dang /_
[\[28b.7\]]dri zhes bya ba rnam par snang mdzad dang /_ro zhes bya ba chang dang /_cang te'u brdung ba dang /_'od zer 'phro bas sku la 'khyud pa'o/_/de ltar dpa' bo bsgom pa rnam par rtog pa dang bcas pa'i chos kun gyi lam las rnam par grol ba lha'i bdag nyid bsgom par bya'o/_/da ni 'khor dang bcas
[\[29a\]]
[\[29a.1\]]pa bshad par bya ste/_A li las zla ba me long lta bu dang /_kA li las nyi ma mnyam pa nyid kyi dbus su sa bon dang mtshan ma so sor rtog pa'i rang gi sems mchog tu dga' ba'i gzugs can no/_/de las 'od 'phros pas nam mkha'i khams thams cad khyab
[\[29a.2\]]pa'i 'gro ba ma lus pa lhar bskyed nas/_slar bsdus pa bya ba nan tan gyi ye shes las rnal 'byor pa bdag nyid zhe sdang rdo rje'i skur bskyed par bya'o/_/bcom ldan 'das de yang chos kyi dbyings kyi rang bzhin gyi pho brang gi dbus su ni nyi ma'i 'od can thugs kyi rigs su gyur par hUM las
[\[29a.3\]]bskyed pa'o/_/lo bco lnga pa lta bu'i lang tsho la bab pa/_drag po 'jigs byed khyo shug zhabs kyis mnan pa/_zhi gnas mtshon pa'i rdo rje khaT+wAM ga dang /_snying rje'i rang bzhin gyi thod pa bsnams pa/_g.yas pa na lhag mthong gi rang bzhin rdo rje sngon po bsnams pa'o/_/sngar bshad pa'i
[\[29a.4\]]lha mo brgyad kyis bskor ba dur khrod kyi dbus na bzhugs pa bsgom par bya'o/_/de ltar zhal gcig phyag gnyis pa bshad nas/_da ni zhal bzhi pa phyag bzhi pa bshad par bya ste/_sngon du tshogs sogs pa dang /_tshad med pa'i rnal 'byor bsrung ba dang /_stong pa nyid bsgom pa bdag bsrung ba
[\[29a.5\]]ba dang /_gnas bsrung bar byas la e gru gsum nam mkha' stong pa'i dbus su 'byung ba bzhir gyur pa las sam/_yang na 'byung ba bzhi'i steng du sngar gsungs pa lha'i dkyil 'khor gyi 'khor lo bskyed la/_de'i steng du 'jigs byed khyo shug gi stan la mngon par byang chub pa'i rim pa las
[\[29a.6\]]sam yang na yi ge hUM las byung ba zhal gcig phyag gnyis pa yum rdo rje phag mo la 'khyud pa'i phyag gnyis kyis rdo rje dang dril bu bsnams pa phyag gzhan gnyis kyis thod pa dang khro bo'i rdo rje bsnams pa/_dpa' bo gcig po'am yang na lha mo brgyad kyis bskor ba'o/_/de la phung po dang khams
[\[29a.7\]]dang skye mched la yig 'bru bkod pas byin gyis brlab pa dang /_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang mchod pa dang /_bstod pa byas la/_bsgom bzlas kyis skyon thun tha mar ye shes sems dpa' gshegs
[\[29b\]]
[\[29b.1\]]su gsol ba dang /_dam tshig sems dpa' lus la bsdus nas rigs lnga'i sa bon gyis bsrungs la ldang bar bya'o/_/de nyid kyi don bshad par bya ste/_rnal 'byor de nyid ces pa ni/_/phyag bzhi pa bsgoms pa'i rnal 'byor pa'o/_/de nyid rigs gang yin zhe na/_rdo rje sems dpa' de
[\[29b.2\]]bzhin gshegs/_/zhes smos pas rdo rje'i rigs yin no/_/ye shes dpal bzang po'i zhal snga nas 'di gsung gi he ru ka yin no zhes gsungs so/_/phyag bzhi na dga' ba bzhi'i ting nge 'dzin mtshon pa 'am/_bdud bzhi 'joms par mdzad pa'o/_/de'i phyag mtshan bzhi ni thod pa thabs
[\[29b.3\]]kyi rang bzhin dang rdo rje dang /_dril bu zhi gnas dang lhag mthong gi rang bzhin no/_/yum rdo rje phag mo ni lha mo gos dkar mo yin par shes par bya'o/_/bcom ldan 'das kyi rang bzhin bsgom/_/zhes pa ni sku mdog dang phyag mtshan mtshungs so/_/de ltar phyag bzhi pa bshad nas/_de ni phyag
[\[29b.4\]]drug pa bshad par bya ste/_de ltar sngon 'gro byas nas/_stong pa'i byang chub bsgoms pa'i rjes la 'byung ba bzhi'i steng du gzhal yas khang bsgoms la/_pad+ma'i lte bar zla ba'i dkyil 'khor gyi steng du yi ge hUM las bskyed pa'am/_yang na mngon par byang chub pa lnga las bskyed par bya'o/_/lha yi
[\[29b.5\]]gzugs su bsgom par bya/_/zhes pa ni bdag nyid lha der bsgoms la 'khor rnams yig 'bru las bskyed par bya'o zhes bstan pa yin no/_/de la zhal dang po nag po ni chos kyi dbyings kyi ye shes yin la/_g.yas dkar ba ni sku me long lta bu dang /_g.yon dmar ba ni gsung so sor kun du
[\[29b.6\]]rtog pa'i ye shes so/_/rgyan rnams kun gyis zhes pa ni rus pa'i rgyan gyis brgyan pa'o/_/thod pa'i gdan la bzhugs par bsgom/_/zhes pa ni/_phung po'i bdud 'joms pa 'am/_ye shes dpal gyi zhal nas ni b+h+r-ing gi ri ti gdan du bting bar bya'o zhes zer ro/_/phyag g.yon na thod pa dang
[\[29b.7\]]dril bu dang gzhu dang /_g.yas pa na rtse gsum dang rdo rje dang /_mda' bsnams pa dang /_yang na rtsa ba'i rgyud dang mthun par bya ba yin te/_gnyis kas kyang pha rol tu phyin pa drug rnam par dag pa bstan pa yin no/_/yum gyi phyag gnyis na thod pa dang gri gug bsnams shing khams gsum gyi bdag
[\[30a\]]
[\[30a.1\]]nyid 'joms pa'i phyir ro'i gdan la bzhugs pa yin no/_/sangs rgyas rang bzhin 'od zer sprin gyi tshogs rnams rnam par 'phro/_/zhes bya ba ni de bzhin gshegs pa'i khams bsdus nas btsun mo'i b+ha gar bzhugs pas lha mo'i 'khor lo bskyed par bya'o/_/'khor
[\[30a.2\]]gyi lha mo rnams kyi zhal dang phyag mtshan ni go sla bas ma bshad do/_/kha dog ni sngo ba dang /_ser ba dang /_dmar ba dang /_ljang ba dang /_du ba'i mdog dang /_dkar ba dang /_sngo ba dang /_ser ba'o/_/sna tshogs rol mo brdung zhes bya ba ni/_gling bu ma dang /_pi wang ma dang /_rdza rnga ma dang /_rnga rings
[\[30a.3\]]ma rnams ni zur bzhir dgod par bya'o/_/sgo rnams su lcags kyu dang zhags pa dang /_lcags sgrog dang /_dril bu'o/_/phung po dang khams dang skye mched byin gyis brlab pa ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang bzlas pa bya ba'i
[\[30a.4\]]phyir/_b+ha ga'i dbus su bsgoms nas ni/_/de nas sngags kyi bzlas pa brtsam/_/zhes bya'o/_/de'i bzlas pa ni gang zhe na/_oM AH hUM hrIH swA hA/_zhes bya ba'am/_oM badzra ki ti ki ti hUM phaT swA hA/_oM dang AH dang hUM ni sku gsung thugs byin gyis brlab pa'o/_/de bzhin gshegs pa'i snying
[\[30a.5\]]po ni yi ge gcig pa'i yi ge hUM ngo /_/lha mo thams cad kyi snying po dang nye ba'i snying po ni hrIH'o/_/mchod pa'i lha mo'i ni e ai/_o au'o/_/sgo srung rnams kyi ni a A/_i I'o/_/de nas sgrub pa pos rdo rje zhes pa ni hUM gis rdo rje bskyed la/_as pad+ma bskyed nas snyoms par zhugs
[\[30a.6\]]pa las lha mo bzhi'i tshogs spros pas/_bdud rtsi lnga'i lha mos mchod pa dang 'khyud pa dang /_cang te'u dang /_ro dang /_me tog la sogs pa bzhis bdag nyid dang dkyil 'khor la mchod par bya'o/_/gal te phrin las kyi dngos grub sgrub par 'dod na phrin las bzhi'i sngags bzlas par bya'o/_/
[\[30a.7\]]brtag pa gnyis pa'i rab tu byed pa gsum pa'i 'grel pa'o//_//de ltar dpa' bo du ma'i sgrub pa'i thabs bshad nas/_da ni dpa' mo du ma'i sgrub pa'i thabs bshad par bya ste/_nyon cig rdo rje tshul ci bzhin/_/zhes pa ni lha bsrung ba'i tshul lo/_/'khor lo bsgrub bya'i khyad par rnams/_/
[\[30b\]]
[\[30b.1\]]zhes bya ba ni 'khrul 'khor gyi khyad par mi 'dra'o/_/zhi dang rgyas dang zhes bya ba/_/tshigs su bcad pa phyed kyis ni 'bras bu bstan to/_/re'u mig dgu sogs 'khor lo la/_/zhes bya ba ni shar nas nub tu ri mo gnyis dang /_lho dang byang du ri mo gnyis rgya gram du btab la mtha' ma mu
[\[30b.2\]]khyud nyis rim gyis bskor ba'i nang duut+pal rdo rjes bskor ba bris la yi ge'i 'khrul 'khor bri bar bya ste/_dbus su bsgrub bya'i ming dang spel ba'i oM shar du tA/_lho ru re/_nub tu tu ta/_byang du tA/_byang shar du re/_shar lhor tu/_lho nub tu re/_nub byang du swA hA/_zhes bya ba bri bar bya'o/_/zhi ba
[\[30b.3\]]la gur kum gyis sam/_rgyas pa la li khris sam/_dbang la khrag gis sam/_mngon spyod pa dug gis bri bar bya'o/_/zhi ba la gro ga dang /_rgyas pa la ras dang /_dbang la smad g.yogs kyi ras la bri bar bya'o/_/sa bon 'di ni kun las te/_/zhes bya ba ni phrin las bcu gnyis pa'o/_/
[\[30b.4\]]che ge mo bsrung zhes bya ba dang /_/zhes pa ni bsrung ba la/_che ge mo rak+Sha zhes bya ba dang spel bar bya'o/_/de yang ji ltar spel zhe na/_phyag 'tshal bsreg pa'i thog mthar spel/_/zhes bya ba la/_oM ni phyag 'tshal lo/_/bsreg pa ni swA hA'o/_/thog mtha' spel ba ni thog mar oM dang tha mar swA hA
[\[30b.5\]]bcas pa'o/_/dbus su rab tu sbyar bar bya/_/zhes bya ba ni oM che ge mo tA re tu t+tA re che ge mo rak+Sha swA hA zhes pa dang spel ba'o/_/'khrul 'khor ji ltar bsgom zhe na/_/stong nyid mnyam pa'i ye shes la/_/zhes bya ba ni oM swa b+hA wa/_zhes bya ba la sogs pas stong par bsgom mo/_/bdag gi
[\[30b.6\]]gzugs ni rab byas la/_/zhes pa ni yig 'bru lha'i 'khor lor bskyed pa'o/_/mnyam nyid kun rig gnas su ni/_/zhes pa ni mnyam nyid ni nam mkha'o/_/kun ni zhi ba la chu dang /_rgyas pa las dang /_dbang la rlung dang /_mngon spyod la me'i dkyil 'khor la rig pa'i yi ge rnams zhugs pa'i
[\[30b.7\]]gnas su bya'o/_/der srung ba'i 'khor lo lhar bskyed la ye shes sems dpa' bcug ste/_lhar dbang bskur zhing bdud rtsi myangs la bsgoms pa dang /_bzlas pa byas la/_seng ge dang glang po la sogs pa 'jigs pa brgyad las ring du 'gyur ro/_/de ltar 'khrul 'khor bris nas/_
[\[31a\]]
[\[31a.1\]]da ni bdag nyid lhar bskyed pa bsgom par bya ste/_sems can dngos po med pa ru/_/zhes bya ba ni stong pa'i byang chub bo/_/a las zla ba'i dkyil 'khor paM las pad+ma 'dab ma brgyad pa bskyed nas de'i steng du tAM yongs su gyur pa las ut+pal/_de las rje btsun
[\[31a.2\]]dngos grub thams cad stsol ba g.yas skyabs sbyin g.yon ut+pal bsnams pa/_zhal gcig phyag gnyis pa rgyan thams cad kyis brgyan pa bsams la yan lag drug tu yi ge'i go cha bskon nas/_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom
[\[31a.3\]]pa dang /_bzlas pa dang /_mchod pa dang /_bstod pa bya'o/_/sngags kyi rgyal pos bskul ba yis/_/zhes bya ba ni rje btsun ma'i snying po'i zhabs su/_zhi ba la swA hA dang /_rgyas pa la oM dang /_dbang la ho dang /_mngon spyod la phaT bri bar bya'o/_/de ltar sgrol ma'i sgrub pa'i thabs bshad nas/_
[\[31a.4\]]de ni lha mo ku ru ku l+le'i bshad pa bya ste/_snga ma bzhin du 'khrul 'khor bris la/_dbus su ming /_shar du oM/_lhor ku/_nub tu ru/_byang du ku/_byang shar du l+le/_shar lhor hIH/_lho nub tu swA/_nub byang du hA bris nas/_snga ma bzhin du ye shes sems dpa' gzhug pa la sogs pas
[\[31a.5\]]bsgrubs te/_mchod pa byas nas las bcu gnyis byed par 'gyur ro/_/de ltar 'khrul 'khor rdzogs nas/_stong pa'i byang chub kyi sems kyi rjes la raM las nyi ma'i dkyil 'khor bsam par bya'o/_/de'i dbus su yi ge hrIH bsam pa ni sa bon te/_de las bdag nyid zhal gcig
[\[31a.6\]]phyag bzhi par bskyed par bya'o/_/ye shes sems dpa' gzhug pa dang /_dbang bskur ba dang /_bsgom pa dang /_bzlas pa dang /_mchod pa dang bstod pa bya'o/_/ldang ba'i tshe go chas bsrungs la ldang bar bya'o/_/de ltar ku ru ku l+le'i sgrub thabs bshad nas/_da ni shes rab kyi
[\[31a.7\]]pha rol tu phyin pa'i 'khrul 'khor bshad par bya ste/_sngon gyi mtshan nyid dang ldan pas zhes pa ni 'khrul 'khor bri ba'o/_/de yang snga ma nyid las mtshams bzhi cha gnyis su byas pa'i re'u mig bcu gnyis la/_sngon du gsungs pa bzhin du bsgrub/_/ces bya ste/_yig 'bru lhar bskyed
[\[31b\]]
[\[31b.1\]]nas ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang bstod pa bya'o/_/las ci'i phyir 'khrul 'khor byed ce na/_thabs dang shes rab 'phel ba'i las la zhes bya ba smos so/_/de la sngags dgod
[\[31b.2\]]pa ni oM nas swA hA'i bar du yig 'bru bkod nas bsgom par bya'o/_/de la bdag nyid lhar bskyed pa ni gdan a las zla ba'i dkyil 'khor bskyed la de'i dbus su hUM las zhes bya ba zhes re pha med pa ste zhal gcig pa phyag gnyis pa bsgom par bya'o/_/de la ye shes sems dpa'
[\[31b.3\]]gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_bstod pa bya'o/_/de ltar shes rab kyi pha rol tu phyin pa'i sgrub pa'i thabs bshad nas/_da ni dpa' bo bzhi dang /_dpa' mo bzhi bskyed pa bshad par bya ste/_thams cad kyi sngon du
[\[31b.4\]]'gro ba bshad par bya ste/_stong pa'i byang chub kyi rjes la zla ba dang nyi ma'i gdan gyi steng du thod pa'i gdan la rnam snang gi sa bon b+h+rUM dang /_rin chen 'byung ldan gyi trAM dang /_snang ba mtha' yas kyi hrIH dang /_don yod grub pa'i a dang /_sangs rgyas spyan gyi buM dang /_mA ma kI'i hUM dang /_gos
[\[31b.5\]]dkar mo'i hrIH dang /_sgrol ma'i tAM/_las bskyed la phung po dang /_khams dang /_skye mched byin gyis brlabs nas/_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_bstod pa bya'o/_/ldang
[\[31b.6\]]ba'i tshe na thams cad kyang rigs lnga'i sngags kyis gnas drug tu bsrungs la ldang bar bya'o/_/brtag pa gnyis pa'i rab tu byed pa bzhi pa'i 'grel pa'o//_//de ltar dpa' bo dang dpa' mo re re'i sgrub thabs bshad nas/_da ni bdag med ma dang bcas pa'i zhal brgyad pa'i sgrub
[\[31b.7\]]thabs bshad par bya ste/_sgrub thabs de nyid nyon zhes pa ni rdo rje snying po la bod pa'o/_/gang gis sdang dag ma rungs pa'i/_/sems can 'dul 'gyur zhes pa ni dgos pa'o/_/dgos pa de dang bcas pa'i mkha' 'gro dpal he ru ka dang mkha' 'gro ma dgu'i 'khor lo bri bar bya'o/_/de ltar
[\[32a\]]
[\[32a.1\]]mdor bstan nas rgyas par bshad pa ni/_rdo rje sems dpa' rdo rje nyid/_/ces pa ni rgyu'i he ru ka'o/_/slar yang rdo rje 'dzin 'gyur te/_/zhes pa ni 'bras bu'i he ru ka'o/_/'bar ba'i phreng ba nas tshigs bcad phyed ni mtshan nyid do/_/de ltar rgyas par bshad nas/_
[\[32a.2\]]shin tu rgyas par bshad pa ni/_zla ba'i dkyil 'khor dbus su ni/_/sa bon phreng ba de nas dgod/_/ces bya ste/_rgyu'i he ru ka bskyed nas yab yum gyi b+ha ga'i zla ba dang nyi ma'i dbus su lha mo brgyad kyi yig 'bru'i sa bon dgod par bya'o/_/de nas thabs dang shes rab snyoms par zhugs pa
[\[32a.3\]]las mngal skyes kyi tshul gyis lha mo brgyad bskyed nas rang rang gi gnas su gzhag par bya'o/_/de nas rgyu'i he ru ka zhu ba dang /_phyogs bzhi'i lha mo ma gtogs pa sa'i lha mo puk+ka swI dang /_chu'i lha mo ri khrod ma dang /_me'i tsaN+Da lI dang /_rlung gi DoM bi nI bzhis glus bskul ba dang /_'bras
[\[32a.4\]]bu'i he ru ka bskyed pa yin no/_/de'i don 'di skad ston pa yin te/_rgyu'i he ru ka mngon par byang chub pa rnam pa lngas bskyed nas/_phyogs bcu'i sangs rgyas zhal nas zhugs te/_btsun mo yum gyi b+ha gar lha mo brgyad kyi yig 'brur gyur pa dang lha mo brgyad mngal skyes kyi rim pas phyogs skyong
[\[32a.5\]]brgyad kyi thog tu bzhag la/_de nas rgyu'i he ru ka chos kyi skur zhu ba dang /_de las mtshams kyi 'byung ba bzhi'i rlung gi rang bzhin 'od kyi thig le dkar dmar bskul bas thig le gnyis nyi zla'i rang bzhin du gyur pa dang /_aM hUM yig 'bru gnyis dang thod pa dang phyag mtshan gri gug gnyis
[\[32a.6\]]dang /_'od zer spro bsdu gnyis dang rgyu brgyad las/_'bras bu he ru ka sprul pa'i sku rdo rje can ni chen por bzhengs zhes pa'o/_/zhabs ni sa la bsnun pa yis/_/zhes pa ni bdud bzhi'i steng na gar dang bcas pas bzhugs pa'o/_/gaM tsaM la sogs pa ni lha mo'i sa bon no/_/dga' ba'i bdag
[\[32a.7\]]po'i sa bon dang /_/zhes pa ni/_'bras bu he ru ka yab yum gyi sa bon no/_/sa bon de yang gang zhe na/_hUM dang aM ni 'bar ba las/_/zhes bya ba smos te/_ma mo'i grong khyer zhes bya ba la sogs pa ni go sla'o/_/sgeg pa'i nyams ni 'khyud pa'o/_/dpa' ba ni bdud bzhi gnon pa'o/_/
[\[32b\]]
[\[32b.1\]]'jigs pa ni spyan gsum khro gnyer phyag bcu drug dang ldan pa'o/_/brjid pa ni zhal dbus ma'o/_/drag po ni zhal g.yas pa'o/_/'jigs su rung ba ni zhal g.yon pa'o/_/snying rje ni spyan dmar ba'o/_/rngam pa ni zhal gdongs pa'o/_/zhi ba ni thal bas byugs pa'o/_/mgo bo'i
[\[32b.2\]]do shal mdzad ces bya ba la sogs pa ni go sla'o/_/sgo bzhi ni mi 'am cis 'dul bar byed pas na shar du rta'i gdong can/_byang du phag gi gdong can/_nub tu khyi'i gdong can/_lhor seng ge'i gdong can no/_/mtshams kyi lha mo bzhi ni phyag gnyis kyis gling bu 'bud pa sngo ba dang /_pi wang
[\[32b.3\]]brdung ba ser ba dang /_rnga bo che brdung ba dmar ba dang /_rdza rnga brdung ba ni ljang ba'o/_/sdo ser dkar po zhes bya ba ni sgo ba bzhi la zhal gsum gsum yod pa zhal gnyis ni tha mal pa'i gdong la gcig ni dud 'gro'i gdong yin no/_/des na sgo ba rnams kyi sku mdog dang sbyar ba'o/_/de rnams la yig 'bru
[\[32b.4\]]dgod pa dang /_go cha bskon pa dang /_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_bstod pa bya'o/_/ldang ba'i tshe na dkyil 'khor bsdus la/_rigs drug gi yi ge bkod la ldang bar bya'o/_/brtag pa gsum
[\[32b.5\]]pa'i rab tu byed pa dang po'i 'grel ba'o//_//de ltar zhal brgyad pa'i sgrub pa'i thabs bshad nas/_da ni ye shes kyi mkha' 'gro ma'i sgrub thabs bshad par bya ste/_nyon cig ces pa ni rdo rje snying po la bod pa'o/_/gnyis po spangs nas su zhes pa ni thabs dor ba'i dpa' mo 'ba' zhig bsgom
[\[32b.6\]]pa'o/_/gnyis med chos kyi ye shes ni/_/zhes pa lha mo gcig pus dbyings dang ye shes ro gcig par bsgom pa'o/_/mkha' 'gro ma'i sgrub thabs zhes pa ni rdo rje rigs kyi lha mo'i sgrub pa'i thabs so/_/de ltar mdor bstan nas rgyas par bshad pa ni rnal 'byor kun gyi dang po zhes pa ni
[\[32b.7\]]lha'i sku bskyed pa'i thog mar stod pa'i byang chub bsgom pa'o/_/de la sngags dang pa ni rang bzhin gyis rnam par dag pa'i chos nyid do/_/sngags gnyis pa ni lus ngag yid gsum rdo rje rnam par dag pa'o/_/sngags gsum pa ni sgyu ma dang stong pa'i rnal 'byor dag pa'o/_/de brjod pas
[\[33a\]]
[\[33a.1\]]de'i don stong pa nyid kyang bsgom par bya ba yin no/_/de ltar stong pa'i byang chub bshad nas/_de'i gnas bshad pa ni yid du 'ong ba'i gnas su zhes bya ba smos te/_gnas der bla re bre ba dang /_ba dan dang rgyal mtshan bsgreng ba dang /_dri'i thig le dang /_me tog
[\[33a.2\]]gis dgram pa yang bya'o/_/gnas der ci zhig bsgom zhe na/_blo ldan mchod pas sngon 'gro bas/_/zhes bya ba smos te/_skad cig tsam gyi rnal 'byor gyis ye shes kyi mkha' 'gro ma'i skur bsgom par bya'o/_/de skad du ston pa yin te/_tshogs sogs pa'i dus dang /_tshad med pa bzhi
[\[33a.3\]]bzhis sems can gyi don byed pa'i dus dang /_srung ba'i 'khor lo'i dus dang /_ye shes kyi tshogs sogs pa stong pa'i byang chub kyi dus su skad cig mas ye shes mkha' 'gro ma bsgom par bya'o/_/de ltar sngon du 'gro ba'i rnal 'byor byas nas stong pa'i byang chub bsgom pa'i rjes la rdo rje'i
[\[33a.4\]]sa sbyang bar bya ste/_bya ba'i cho ga de nyid kyis/_/ye shes mkha' 'gro bsgom par bya/_/zhes bya ba la/_bya ba'i cho ga ni/_yaM las rlung /_raM las me/_baM las chu/_laM las gser gyi sa gzhi/_ye shes kyi snang ba bsgom pa ni ye shes rgya mtsho bsgom pa'o/_/de'i steng du suM las ri'i rgyal po ri rab
[\[33a.5\]]bskyed par bya ba ni phyogs bzhi kha dog bzhir gnas pa'i/_lhun po'i gzugs su bsams nas ni/_/zhes pa yin no/_/de'i steng du b+h+rUM las gser las byas pa'i grong khyer ni zhes bya ba smos te/_sgo bzhi sgo khyud dang bcas pa dang /_rta babs dang dra ba dang dra ba phyed pas brgyan pa bsgom par
[\[33a.6\]]bya'o/_/de'i dbus su a siM a las seng ge'i gdan lnga bskyed la/_de'i steng du gdugs dkar po dang nyi ma'i gdan yang bsam par bya'o/_/de ltar rten gyi dang po'i sbyor ba bskyed nas/_brten pa lha'i dang po'i sbyor ba bskyed pa ni/_rang gi dbugs ni yi ge hUM/_/zhes bya ba smos te/_
[\[33a.7\]]rang gi dbugs ni yi ge hUM ngo /_/ye shes mkha' 'gro dbus su bsam/_/zhes pa ni rdo rje mkha' 'gro ma'o/_/zhal gnyis pa la sogs pa ni go lha'o/_/shar du yang yi ge hUM las byung ba'o/_/de bzhin du byang dang /_nub dang /_lho dang /_dbang ldan dang /_me dang /_bden bral dang /_
[\[33b\]]
[\[33b.1\]]rlung gi gnas rnams su mkha' 'gro ma dang /_'dzag ma dang /_ro langs mo dang /_gtum mo dang /_seng ge ma dang /_rta rna mo dang /_ce spyang mo dang /_'ug pa mo la sogs pa brgyad ni dkyil 'khor la bkod nas/_de'i phyi rol gyi rim pa la/_shar du bzhad ma dang /_byang du mar me ma dang /_
[\[33b.2\]]nub tu 'jigs ma dang /_lhor kaM po tse bsgoms la phung po dang khams dang skye mched byin gyis brlab pa dang /_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_gtor ma bya'o/_/de la bdud rtsi myong ba ni
[\[33b.3\]]dang po lha mo ye shes kyi mkha' 'gro ma'i mdun du thod pa'i dbus su bdud rtsi lnga bzhag pa ni/_dam tshig dag ni bstan par bya/_/zhes bya ba lta bu yin no/_/rlung dang me zhes pa ni yuM dang k+Shu mo/_/bdun pa la zhes pa ni bdud rtsi lnga'i steng du rigs lnga'i sa bon hUM oM trAM hrIH a zhes bya ba ste/_de ltar na bdun
[\[33b.4\]]dgod pa'am/_ye shes dpal gyi zhal snga nas ni raM dang yaM ni 'og tu bdud rtsi lnga'i gdan yin la/_gnyis pa nas brtsis pa'i bdun pa ni ha yin la/_de la thig le aM dang /_sgra u dang ldan pas yi ge hUM du 'gyur ro/_/hUM de lan gnyis su 'gyur te/_de sna bug gi rlung gis rdo rje'i sa bon gyis
[\[33b.5\]]bskul nas/_rlung g.yos nas me sbar ba dang /_steng nas hUM gis mnan pas bdud rtsi'i char pa'i rgyun 'bab par bsam par bya'o zhes gsungs so/_/brtag pa gsum pa'i rab tu byed pa gnyis pa'i 'grel pa'o//_//de ltar ye shes mkha' 'gro bshad nas/_da ni bdag med ma'i sgrub pa'i
[\[33b.6\]]thabs bshad par bya ste/_de nas bdag med sgrub thabs zhes bya ba ni tshigs bcad phyed kyis mdor bstan pa'o/_/rgyas par bshad pa ni/_nam mkha'i dkyil 'khor dbus su ni/_/zhes bya ba smos te/_tshogs sogs pa dang /_gzhan don dang /_gnas bsrung ba dang /_stong pa'i byang chub
[\[33b.7\]]bsgoms pa'i rjes la/_gzhal yas khang gi dbus su nam mkha'i dbyings su e gru gsum de'i dbus su raM las nyi ma'i dkyil 'khor bsam mo/_/'khor lo de ji lta bu zhe na/_'khor lo ji lta'i tshul bzhin du/_/zhes bya ba smos te/_sgo bzhi dang sgo khyud dang rta babs dang dra ba dang dra ba phyed pa dang bcas
[\[34a\]]
[\[34a.1\]]pa'o/_/de'i sngon du ci zhig bya zhe na/_sngon du ji ltar glu blangs zhes bya ba smos te/_'khor lo'i sngon du laM las sam/_baM las chu/_raM las me/_yaM las rlung mtsho'i rlabs bzhin du rim par bsgoms la/_lha rnams kyi rtags rtse gsum pa dang me 'od dang ba dan rim bzhin du bsgom
[\[34a.2\]]par bya'o/_/'khor lo'i dbyibs kyi khyad par ji lta bu zhe na/_e las byung ba'i steng du pad+ma 'dab ma brgyad las byung ba'i 'khor lo rim pa gnyis rnam par dag cing dri ma med pa'o/_/'khor lo gcig pa gang du dgod ce na/_gcig ni pad+ma'i lte ba la'o/_/gnyis ni mkha' spyod dang sa spyod sku dang
[\[34a.3\]]gsung dang /_gau rI la sogs pa'i lha mo rdo rje can dang bcas pa dkyil 'khor gnyis bsgom pa'o/_/de rnams su gdan ci zhig ce na/_ro'i gdan bco lnga yang dag par bsam par bya'o/_/de ltar rten gyi dang po sbyor ba bshad nas/_da ni brten pa lha'i dang po'i sbyor ba bshad pa ni zla ba me long lta bu
[\[34a.4\]]dang /_nyi ma mnyam pa nyid dang /_yig 'bru dang phyag mtshan so sor rtog pa'i ye shes dang /_'od zer spro bsdu bya ba nan tan gyi ye shes kyi rang bzhin las rgyu'i rdo rje bdag med ma sku mdog dkar mo zhal gcig phyag gnyis pa bsgom par bya'o/_/de yongs su gyur pa las dkyil 'khor gyi bdag po
[\[34a.5\]]'bras bu'i rdo rje bdag med ma bsgom par bya'o/_/ci'i phyir mngal skyes kyi rim pas ma yin zhe na/_A li kA li'i sbyor bas ni/_/zhes bya ba smos te/_nyi ma dang zla ba'o/_/de'i dbus su yig 'bru aM dang /_phyag mtshan gyi gri gug ni rdo rje sems dpa' zhes bya'o/_/de'i gdan ni nyi ma dang zla ba'o/_/de'i rgyu
[\[34a.6\]]ni yi ge a las byung ba'i gri gug gi gzugs yin pas/_bsrub bya srub byed kyi sbyor ba mngal skyes kyi rim pa las 'dod par mi bya'o/_/sems dpa'i gzugs las byung ba rung /_/zhes pa ni rgyu'i rdo rje bdag med ma las so/_/dkyil 'khor bdag mo bsgom par bya/_/zhes pa ni 'bras bu'i bdag med
[\[34a.7\]]ma'o/_/zhal dang phyag la sogs sngon bzhin/_/zhes pa ni rgyu dang 'bras bu'i bdag med ma gnyis 'dra ba'o/_/kha dog kyang mtshungs sam zhe na/_zla 'od nor bu'i 'od lta bu/_/zhes bya ba smos te/_rgyu ni dkar mo yin la/_/'bras bu ni nag mo yin no/_/yum grub pa 'ba' zhig tsam yin nam zhe na/_
[\[34b\]]
[\[34b.1\]]thabs dang shes rab rang bzhin las/_/zhes smos te/_'od zer spro ba dang bsdu ba las bskyed par bya'o/_/de 'ba' zhig de ltar bskyed dam zhe na lha mo thams cad kyang de ltar bskyed par bya'o/_/'bras bu'i bdag med ma ni/_rgyu'i bdag med mar 'gyur ba yin la/_'khor gyi lha mo rnams
[\[34b.2\]]kyi yum gyi thugs ka nas bskyed par rigs so zhe na ma yin te/_shes rab A li thabs kA li/_/zla ba nyi ma'i bye brag dang /_/sa bon yi ge so so las/_/gau rI la sogs yang dag 'byung /_/zhes smos te/_zla ba dang nyi ma bco lnga dang /_yig 'bru bco lnga dang phyag mtshan bco lnga las lha mo bco
[\[34b.3\]]lnga skyes pa yin no zhes smos so/_/de ltar dkyil 'khor ba rnams kun/_/nan tan bskyed de brtag par bya/_/zhes pa ni mngon par byang chub pa'i rim pa lnga las/_lha mo bco lnga so sor bskyed par bya'o/_/slob dpon rin chen rdo rje ni gtso bo byang chub pa lngas bskyed pa bzhin du 'khor rnams la
[\[34b.4\]]yang rgyu'i bdag med ma dkar mo bcu bzhi las/_'bras bu'i bdag med ma bcu bzhi mi 'dra ba bcu bzhi bskyed par 'dod do/_/yan lag med pa'i rdo rje'i zhal nas rgyu'i bdag med ma srid pa lnga pa dang /_mes po lta bu'i rnal 'byor yin pas rgyu'i bdag med ma gcig yin la/_de yongs su
[\[34b.5\]]gyur pa las lha mo bco lnga bskyed cing phyag mtshan bco lnga yang lhan cig tu bskyed cing /_'od zer spro bsdu bco lnga yang lhan cig tu byas pa la sogs lha mo bco lnga cig car bskyed pa yin no/_/zhal dang phyag mtshan sogs sngon bzhin zhes pa ni sngon zhes pa ni mdun gyi sgra yin la/_de yongs su gyur
[\[34b.6\]]pa las/_phyi'i 'bras bu'i bdag med ma'i sgra dang 'dra ba'o/_/sku mdog ni zla ba lta bu yin no/_/de lta bu yin na/_nyi ma zla ba'i bye brag gis/_/yig 'bru so so'i dbye ba yis/_/shes pa ji ltar 'dod ce na/_/'bras bu bco lnga la ltos nas rgyu bco lnga bzhag pa yin gyis tha dad pa la ltos pa ni ma yin no/_/
[\[34b.7\]]de ltar na dkyil 'khor nang ma la mdun du bdag med ma dang /_shar du rdo rje ma dang /_lhor gau rI ma dang /_nub tu chu'i rnal 'byor ma dang /_byang du mkha' 'gro ma dang /_phyi rol gyi rim par shar du gau rI ma dang /_lhor tsau rI ma dang /_nub tu ro langs ma dang /_byang du za phod ma dang /_shar lhor
[\[35a\]]
[\[35a.1\]]sbos mo dang /_lho nub tu ri khrod ma dang /_nub byang du gtum mo dang /_byang shar du g.yung mo dgod par bya'o/_/gal te dkyil 'khor bslang ba yin na/_steng du mkha' spyod ma/_'og tu sa spyod ma gzhag par bya'o/_/lhor mkha' spyod ma sngo ba dang ser ba dang /_byang du sa spyod ma
[\[35a.2\]]dmar ba dang /_sngo ba phyed gzugs ma'i mdog can no/_/thams cad kyang zhal gcig phyag gnyis ma 'chi bdag gi bdud 'joms pa'i rus pa'i rgyan gyis brgyan pa'o/_/g.yon pa 'chi bdag gi bdud 'joms pa'i bdud rtsi'i thod pa dang /_g.yas na nyon mongs pa'i bdud 'joms pa'i gri gug
[\[35a.3\]]dang ro'i steng na gar mdzad pas lha'i bu'i bdud 'joms pa'o/_/bzhad cing khro la sgeg pa dang /_/zhes pa ni bdag med ma ni bzhad pa'i nyams can no/_/nang gi lha mo bzhi ni khro ba'i nyams can no/_/phyi rol gyi lha mo rnams ni sgeg pa'i nyams can no/_/mchod pa'i gzugs su yang dag bstan/_/zhes pa ni
[\[35a.4\]]thams cad kyang thabs shes rab bo/_/'od zer sna tshogs sangs rgyas sprin/_/zhes pa ni sangs rgyas kyi 'od zer spro bsdus sems can 'dul ba'o/_/de nyid gsum bsdus dbus su bsgom/_/zhes bya ba ni sku gsum char gyi lha mo'i 'khor lo'o/_/brtag pa gsum pa'i rab tu byed pa gsum pa'i 'grel
[\[35a.5\]]pa'o//_//de ltar bdag med ma bshad nas/_da ni thabs kyi 'khor lo'i sgrub pa'i thabs bshad par bya ste/_de nas yang dag bshad bya ba/_/zhes bya ba nas/_rdo rje dbyings zhes bya bar brjod/_/ces pa'i bar du mtshan bstan pa'o/_/phyag rgya chen po bsgrubs nas su/_/zhes pa nas/_thams cad du ni
[\[35a.6\]]blta bar bya/_/zhes pa'i bar gyis gnas bstan to/_/gnas de'i phyogs thams cad du dkyil 'khor bstan nas thig gdab par bya ste/_sar pa legs par bkal nas kyang /_/zhes pa ni go sla'o/_/gru bzhi pa la sgo bzhi pa/_/zhes pa nas/_phyi yi dkyil 'khor thig gdab bo/_/zhes pa'i bar gyis thig
[\[35a.7\]]gdab pa'i thabs bstan to/_/de ltar thig btab nas/_de nas nang du zhugs nas su/_/zhes pa la sogs pas nang gi dkyil 'khor du lha dgod pa bstan to/_/sangs rgyas gzugs brnyan gzhag par bya/_/zhes bya ba ni lugs ma'am 'bur du brkos pa dang bris pa la sogs pa ci rigs par
[\[35b\]]
[\[35b.1\]]gzhag par bya'o/_/de ltar bzhi'i dkyil 'khor rdzogs nas/_bdag nyid lhar bsgom pa bshad pa ni dkyil 'khor cho ga zhes bya ba la sogs pa bstan to/_/de la dang po sngags pas lha'i khang par bzhugs nas/_paM las snying gar pad+ma/_a las dbus su zla ba'i dkyil 'khor de'i steng
[\[35b.2\]]du hUM las rdo rje rtse lnga pa dkar po/_/de'i 'od kyis de bzhin gshegs pa thams cad spyan drangs la mchod pa dang phyag btsal ba dang /_sdig pa bshags pa dang dge ba la rjes su yi rang ba dang /_chos kyi 'khor lo bskor bar bskul ba dang /_mya ngan las mi 'da' bar gsol ba gdab pa dang /_
[\[35b.3\]]lus 'bul ba dang /_dge ba'i rtsa ba bsngo ba dang /_sdom pa gzung bar bya ste/_ji ltar dus gsum mgon po rnams/_/zhes bya ba nas/_dam pa bdag gis bskyed par bgyi/_/zhes pa'i bar gyis smon pa'i sems bskyed la/_da ni 'jug pa'i sems bskyed bshad par bya ste/_sangs rgyas rnal 'byor
[\[35b.4\]]sdom pa la/_/zhes pa ni rigs 'dzin gyi sdom pa'o/_/bslab pa yi ni tshul khrims dang /_/zhes pa ni 'og nas 'byung ba'i phas pham pa bcu bzhi'o/_/dge ba'i chos ni sdud pa dang /_/zhes pa ni lha thams cad kyi sdom pa ma lus pa pha rol tu phyin pa drug bsgom pa'o/_/sems can don byed tshul
[\[35b.5\]]khrims ni/_/zhes pa ni phrin las bzhi'o/_/bdag gis brtan por gzung bar bgyi/_/zhes pa ni rnam par snang mdzad bsgom pa'i tshe rdo rje dkar po rtse lnga pa dang /_mi bzod pa'i tshe rdo rje sngon po dang /_rin chen 'byung ldan gyi tshe rin po che ser po dang /_snang ba mtha' yas kyi tshe pad+ma dmar po dang /_
[\[35b.6\]]don yod grub pa'i tshe sna tshogs rdo rje bsgom par bya'o/_/byang chub sems ni bla na med/_/ces pa ni dge ba'i chos sdud kyi rgyas par bshad pa pha rol tu phyin pa drug gis byang chub tu sems bskyed par bya'o/_/ma bsgral zhes pa ni zhi bas so/_/ma grol zhes pa ni rgyas pas so/_/dbugs
[\[35b.7\]]ma phyin pa dbugs dbyung zhes pa ni dbang gis so/_/sems can mya ngan 'das la dgod/_/ces pa ni mngon spyod kyis so/_/de ltar sngon du 'gro ba rdzogs nas mngon par byang chub pa lnga'i rim pa bsgom pa'i phyir de bshad par bya'o snyom du dgongs nas ting nge 'dzin la snyoms par zhugs
[\[36a\]]
[\[36a.1\]]te bka' stsal pa yin no/_/de nas bsam gtan gyi khang par zhugs nas zhes pa ni 'og min gyi lha'i rgyal po'i gnas su bsam par bya'o/_/de nas snying ga'i rdo rje la badzra satwa hUM zhes bya ba'i sngags yid kyis bris nas de nas don dam byang chub mchog tu sems bskyed bsgom
[\[36a.2\]]par bya'o/_/de nas rnal 'byor pa'i lus mi bskyod par bsgoms la/_me long lta bu'i snang ba bsgoms nas oM tsit+ta pra ti be d+haM ka ro mi zhes bya ba sngags dang pos brtan par bya'o/_/de'i steng du dbyangs yig bcu drug gru gsum du bkod la stong pa nyid bcu drug gi yon tan bskyed par bya'o/_/de nas
[\[36a.3\]]rin chen 'byung ldan du bsgoms la/_mnyam pa nyid kyi rnam pa zla ba gnyis pa bskyed par bya'o/_/oM bo d+hi tsit+ta ut+pA da yA mi zhes brtan par bya'o/_/gsal byed sum cu rtsa gsum dkyil 'khor gyi lha'i tshul du bkod nas lha'i yon tan bskyed par bya'o/_/de nas snang ba mtha' yas su bskyed la zla ba
[\[36a.4\]]gnyis pa'i steng du rdo rje bsgoms te/_oM tiSh+Tha ta badzras brtan par byas la/_zag pa med pa'i yon tan bskyed par bya'o/_/de nas don yod grub par bskyed la 'od zer spro bsdus de bzhin gshegs pa'i khams kyi sku gsung thugs bcug ste/_badzra A t+ma ko\u0f85haM gis brtan par bya ste/_snang ba med
[\[36a.5\]]pa'i rnam par thar pa'i sgo stong pa nyid dang /_gnas med pa'i mtshan ma med pa dang /_ma skyes pa'i sngon pa med pa dang /_mngon par 'dus ma byas pa'i 'od gsal ba dang /_dngos po dang dngos po med pa'i chos kyi dbyings kyi rang bzhin gyi yon tan bskyed nas/_gzhig tu med pa nyon mongs pa'i sgrib pa dang
[\[36a.6\]]chags pas gzung du med pa'i chos kyi sgrib pa dang bral ba dang /_nyer len med pa las kyi sgrib pa dang bral ba dang /_rdo rje'i bdag nyid rnal par smin pa'i sgrib pa med pa rdo rje'i bdag nyid de chos kyi skur gyur pa'o/_/de nas rnam par snang mdzad du bsgoms la snying ga'i zla ba'i rdo rje la zhal bzhi pa'i longs
[\[36a.7\]]spyod rdzogs pa'i sku bskyed la/_oM ya thA sarba ta thA ga tA sta thA haM zhes bya bas brtan par bya'o/_/da ni mngon par byang chub pa'i rim pa lugs las bzlog la bshad par bya ste/_longs spyod rdzogs pa'i sku gang las byung zhe na/_zhi ba gsang ba'i bdag nyid las so/_/gsang ba gang las
[\[36b\]]
[\[36b.1\]]she na/_spyod pa rdo rje las so/_/spyod pa gang las byung zhe na/_spyod yul zla ba gnyis pa las so/_/zla ba gnyis pa gang las byung zhe na/_de nyid rtogs pa zla ba dang po las so/_/de ltar mngon par byang chub pa lnga ni/_sangs rgyas thams cad kyi bdag nyid mi slob pa'i lam gcig tu skye ba las so/_/
[\[36b.2\]]rdo rje snying pos gsol ba/_de ltar na mngal skyes kyi rim pa ji ltar 'thad ce na/_bcom ldan 'das kyis bka' stsal pa/_zla ba gnyis pa ni pad+ma yin la/_de'i steng gi rdo rje ni de bzhin gshegs pa kun gyi gnas yin pas rdo rje pad+ma'i steng du gnas zhes bya'o/_/de nas 'od zer spro bsdu byas pa
[\[36b.3\]]las so/_/sangs rgyas thams cad 'byung zhing de nyid las rnam par snang mdzad kyang 'byung ste/_de ni rgyu'i rdo rje 'chang yin la/_de nas gzhal yas khang gi dbus su 'bras bu rdo rje 'chang bskyed pas na rnal 'byor pa'i rgyud las 'byung ba'i mngal skyes kyi rim pa b+ha ga dang pad+ma'i sbyor ba las byung ba'o
[\[36b.4\]]zhes 'gal ba yod pa ma yin no/_/de ltar rgyu'i rdo rje 'chang chen po bskyed nas/_da ni rten gyi dkyil 'khor bskyed par bya ste/_steng dang 'og tu sngags rnams dgod byas nas/_/zhes pa ni steng gi ri rab bo/_/'og ni 'byung ba bzhi'i sngags bkod nas dkyil 'khor bskyed pa'o/_/ri rgyal
[\[36b.5\]]lhun po'i gzugs ni bskyed par bya/_/zhes pa ni suM las kha dog bzhi pa rtse mo brgyad dang ldan pa gser gyi ri bdun dang rol ba'i mtsho bdun gyis bskor ba'o/_/de'i steng du e gru gsum las byung ba'i nam mkha' stong pa'i dbus su b+h+rUM las rnam par snang mdzad de yongs su gyur pa las 'od
[\[36b.6\]]zer sna tshogs dang ldan pa'i dkyil 'khor gyi 'khor lo zag pa med pa'i srid pa las byung ba bsgoms la/_de'i nang du paM las byung ba'i pad+ma de'i steng du raM las byung ba'i nyi ma'i dkyil 'khor bskyed par bya'o/_/de nyid kyi rgyas par bshad pa ni/_/rlung dang me'i dkyil 'khor yang dag ldan/_/
[\[36b.7\]]zhes smos te/_rlung dang me'i steng du sa dang chu'i dkyil 'khor dang ldan pa'o/_/de'i sa bon gang yin zhe na/_ya ra la was shin tu mdzes par byas/_/zhes bya ste/_'byung ba bzhi'i sa bon las bskyed pa'o/_/de nas steng zhes pa ni/_suM las bskyed pa'i ri rab kyi steng du'o/_/sngags de nyid
[\[37a\]]
[\[37a.1\]]las ni zhes pa ni rnam par snang mdzad kyi sa bon 'byung ba bzhis bsdus pa'i yi ge b+h+rUM de nyid las so/_/rnam par snang mdzad de yongs su gyur pa las gzhal yas khang de bzhin gshegs pas sku'i sgo nas brten cing /_gsung gi sgo nas bsngags la/_thugs kyi sgo nas
[\[37a.2\]]bstod pa'o/_/gzhal yas khang rtse mo rdo rje rin po che las brtsegs pa'i nang du/_rgyu'i rnam par snang mdzad kyi thugs ka'i zla ba'i dkyil 'khor gyi steng du lha'i sa bon sngags 'di bkod nas de dang bcas pa'i sku'i rnam par snang mdzad de yongs su gyur pa las rdo rje rtse lnga par gyur nas de'i 'od zer spro
[\[37a.3\]]ba dang bsdu ba las rdo rje sems dpa' thams cad kyi mchog dang ldan pa'i sku mdog dkar po bsam par bya'o/_/zla mdog dang mtshungs zla ba'i gdan la bzhugs/_/zhes bya ba la sogs pa ni go sla'o/_/de nas shar phyogs su rnam par snang mdzad ni dbu gsum phyag drug pa g.yas sngo zhing
[\[37a.4\]]g.yon dmar ba dbus ma dkar ba 'khor lo dang /_dril bu dang /_ral gri dang /_zhags pa dang /_lcags kyu dang thod pa bsnams pa'o/_/don yod grub pa ni g.yas dkar ba g.yon dmar ba dbus ma ljang ba'o/_/phyag dang po na sna tshogs rdo rje dang dril bu bsnams pa'o/_/lho ru rin
[\[37a.5\]]chen 'byung ldan/_nub tu snang ba mtha' yas/_byang du don yod grub pa ni zhal gsum phyag drug pa'o/_/rin chen 'byung ldan zhal dbus ma ser zhing g.yas sngo ba dang g.yon dkar ba'o/_/phyag dang po gnyis ni rin po che dang /_dril bu bsnams pa'o/_/snang ba mtha' yas ni g.yas sngo zhing g.yon
[\[37a.6\]]dkar ba dbus dmar ba'o/_/phyag dang po na pad+ma dang dril bu bsnams pa'o/_/phyag lhag ma rnams ni thams cad kyang ral gri dang zhags pa dang lcags kyu dang /_thod pa bsnams pa'o/_/spyan ma dang /_mA ma kI dang /_gos dkar mo dang /_sgrol ma rnams ni rang rang gi gtso bo dang
[\[37a.7\]]mtshungs pa'o/_/zhal gsum phyag drug pa'o/_/drag mo dang rdo rje gzugs dang /_rdo rje chags pa mo dang /_rdo rje zhi ba mo dang /_rdo rje gnod sbyin mo dang /_rdo rje mkha' 'gro ma dang /_rdo rje sgra can ma dang /_rdo rje sa rnams ni zhal gcig phyag gnyis pa rdo rje dang rin po che dang pad+ma dang sna tshogs
[\[37b\]]
[\[37b.1\]]rdo rje dang ral gri dang zhags pa dang lcags kyu dang thod pa bsnams pa'o/_/'khor lo rim pa gnyis kyi phyi rol gyi zur la gling bu ma dang /_pi wang ma dang /_rnga bo che dang /_rdza rnga bsnams pa sngo ba dang /_ser ba dang /_dmar ba dang /_ljang ba dang zhal gcig phyag gnyis pa'o/_/phyi rol gyi lha'i snam bu la
[\[37b.2\]]bskal bzang bcu drug bkod nas/_de'i zur du me tog ma dang /_bdug pa ma dang /_mar me ma dang /_dri ma ser ba dang /_sngo ba dang /_dmar ba dang /_ljang gu'o/_/shar phyogs la sogs pa'i sgor ni lcags kyu dang zhags pa dang /_lcags sgrog dang dril bu'o/_/sku mdog dang phyag mtshan la
[\[37b.3\]]sogs pa ni go sla'o/_/de la phung po dang khams dang skye mched byin gyis brlabs pa dang /_ye shes sems dpa' gzhug pa dang /_dbang bskur ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_bstod pa byas la/_ldang bar 'dod pa'i tshe/_nye bar bsdu ba dang /_
[\[37b.4\]]rigs drug gi sngags kyis bsrung ba byas la ldang bar bya'o/_/de ltar bsnyen pa bsgom bzhin du sta gon gyi lha dgod pa byas nas/_dkyil 'khor chen po'i tshe de ltar lugs ma 'am/_'bur du brkos pa la sogs pa'i gzugs brnyan bzhag pa dang /_ye shes sems dpa' gzhug pa dang /_dbang bskur
[\[37b.5\]]ba dang /_bdud rtsi myang ba dang /_bsgom pa dang /_bzlas pa dang /_mchod pa dang /_bstod pa ji ltar nus pa bzhin du bya ba'o/_/de ltar rdo rje sems dpa'i dkyil 'khor rdzogs nas/_da ni dgyes pa'i rdo rje'i dkyil 'khor brjod par bya ste/_phyi'i dkyil 'khor gru bzhi sgo bzhi dang bcas pa bskyed la/_
[\[37b.6\]]de'i nang du dkyil 'khor gyi phyed kyi tshad la/_zla ba phyed pa lta bu'i gzugs can ka ba bzhi dang ldan pa rdo rje dang rin po che dang pad+ma dang sna tshogs rdo rje'i ri mo bzhis bskor ba'o/_/de'i dbus su bcom ldan 'das dgyes pa'i rdo rje sna tshogs pad+ma dang nyi ma'i dkyil 'khor gyi gdan la zhal gcig phyag
[\[37b.7\]]bzhi pa/_ral gri dang 'khor lo dang /_lcags kyu dang zhags pa bsnams pa bsam par bya'o/_/de'i 'khor thams cad kyang skra 'bar ba gyen du brdzes pa sna tshogs pad+ma dang nyi ma'i gdan la gzhag par bya'o/_/mtshams kyi me tog ma la sogs pa'i bar du lha mo thams cad kyang zhal gcig
[\[38a\]]
[\[38a.1\]]phyag gnyis pa bsam par bya'o/_/'di rnams ji skad gsungs pa'i gdan rnams la gau rI la sogs pa'i yig 'bru dgod par bya'o/_/bcom ldan 'das kyi hUM ngo /_/dkar mo'i ni hA ring ba'o/_/tsau rI'i ni hi thung ngo /_/ro langs ma'i ni dzi'o/_/za phod ma'i ni bi'o/_/puk+ka sI'i ni hUM
[\[38a.2\]]ngo /_/sha ba rI'i dza'o/_/tsaN+Da lI'i ni maM mo/_/DoM bi ni'i hUM ngo /_/me tog ma'i ni a thung ngu'o/_/bdug pa mo'i ni A ring ba'o/_/mar me ma'i ni e thung ngu'o/_/dri chab ma'i ni AM ring po'o/_/sgo bzhir ni dzaM raM baM hUM ngo /_/phyi'i dkyil 'khor gyi phyi rol gyi rdo rje'i ra ba'i nang du dur khrod brgyad dgod par bya ste/_
[\[38a.3\]]zhing skyong brgyad dang phyogs skyong brgyad dang /_klu brgyad dang /_sprin brgyad dang /_pho nya brgyad dang bcas pa bsam par bya'o/_/de yang mnyam sbyor las 'byung ba'i rim pas gdul bya dang phyogs skyong ba de rnams ji ltar sngon byung ba'i rim pas bshad par bya ste/_drag po dang dbang po dang nye dbang
[\[38a.4\]]dang khyab 'jug dang bcas pa tshangs pa ste/_bdud bzhi dang phyogs skyong ba brgyad 'dul ba ni sngon bcom ldan 'das 'dzam bu'i gling du byon nas/_de rnams gdan bting bas rgyas btab pa dang /_sems brgyal zhing ngag rengs nas rmongs par byas pa dang /_btsun mo rnams phrogs shing
[\[38a.5\]]tshogs kyi 'khor lo rnams gsol bas longs spyad pa'o/_/rnam par shes pa brgyal bas na thar par byas pa dang gnas gyur nas ye shes thob pas na slar thar pa mdzad do zhes sbyar ro/_/de ltar dbang byas pa dang longs spyad pa dang /_btul ba'i rjes la slar yang gsos nas bsrung ba'i
[\[38a.6\]]phyir phyi rol gyi dur khrod du bkod pa nyid du mdzad pa yin no/_/des 'dul ba'i bcom ldan 'das ji lta bu zhe na/_thabs dang shes rab rnal 'byor gyis/_/zhes smos te/_rigs drug gi he ru ka nyon mongs pa drug dang ldan pa'i sems can dbugs dbyung ba'i phyir/_phyag g.yon pa na thod pa
[\[38a.7\]]kha T+wAM ga dang bcas pa bsnams shing /_phyag g.yas pa na rdo rje 'bar ba bsnams pa rang gi brla g.yon pa mnan nas/_phyed krung gis gar mdzad cing /_gzigs pa rnam pa sna tshogs bgrang ba yi/_/rjes thogs nyid las 'gyur ba'i rgyal thob la/_/rnam pa sna tshogs 'o byed 'khyud pas
[\[38b\]]
[\[38b.1\]]rmongs mdzad de/_/rnam pa sna tshogs bde ba'i mchog ste kun gsol pa/_/rnam pa sna tshogs bde mchog mdzad pa bstan du gsol/_/rnam pa sna tshogs rgyas gdab rmongs byas bstan du gsol/_/che mchog ngo mtshar bde bar bzhugs/_/hUM a la la ho zhes pas btul nas/_tshangs
[\[38b.2\]]pa la sogs pa 'khor gyi dregs pa bcom nas rang gi btsun mo phrogs pa rnams kyang slar yang de la byin nas dur khrod kyi srung mar bzhag pa yin no zhes gtam rgyud rnying pas brjod pa yin no/_/de ltar btul zin pa'i rjes la bcom ldan 'das ji ltar bzhugs she na slar zhi ba'i gzugs su mdzad pa
[\[38b.3\]]yin no/_/'od zer sna tshogs gsal ba'i mdangs/_/sangs rgyas sprin rnams rab tu spro/_/zhes bya ba yin no/_/de lta bu'i dam tshig gi 'khor lo ye shes sems dpa' bzhugs pa la sogs pa las brgyad byas nas ting nge 'dzin gsum dang ldan pa'i lha'i rnal 'byor bsgoms na myur du
[\[38b.4\]]dngos grub thob par 'gyur ro zhes bya ba smos so/_/brtag pa gsum pa'i rab tu byed pa bzhi pa'i 'grel pa'o//_//de ltar rab tu byed pa drug gis bskyed pa'i rim pa bstan nas/_da ni bskyed rdzogs gnyis ka bsgrub pa'i yan lag tu tshogs kyi 'khor lo'i rab tu byed pa drug pa ston pa yin te/_de la
[\[38b.5\]]dang po tshogs 'khor gyi yan lag tu ngag gi brda bshad par bya'o/_/de la brda ni gnas skabs gnyis su dgod par gsungs te/_de la thog mar dpa' bo dang dpa' mo 'du ba byed pas na brda shes pas byang chub sems dpa' dang byang chub sems ma'i mtshan nyid shes par bya'o/_/tha mar
[\[38b.6\]]tshogs 'khor byed pa'i dus su tha mal pa'i ngag dor nas de bzhin gshegs pa'i brdar gyur pa 'di brjod par bya'o/_/de yang chos bcu gcig pa'i mdo las/_du ba las ni mer shes shing /_/chu skyar las ni chu yin te/_/byang chub sems dpa' blo ldan gyis/_/rigs ni mtshan ma rnams
[\[38b.7\]]las shes/_/zhes gsungs so/_/rdo rje theg pa 'di las ni ngag gi brda dang /_lus kyi brda dang /_yan lag gi brda rnam pa gsum gyis phan tshun tha snyad du bya'o/_/de yang ji lta bu la tha snyad du bya zhe na/_mkha' 'gro ma'i kun du spyod pa las/_/dag byed dbang gi lha mo dang /_/dpa' bo'i lha mo
[\[39a\]]
[\[39a.1\]]bka' bsgos skyes/_/de 'og ma lus kun spyod ma/_/zhes gsungs pa rnams la'o/_/de rnams su mtshan nyid cis mtshon zhe na/_kha dog dang dbyibs dang /_spyod lam dang mtshan nyid gsum gyis shes par bya'o/_/dbyibs ni lus po ring thung dang phra ba dang lag
[\[39a.2\]]pa'i ri mo dang ldan pa'o/_/spyod lam ni gos dang dri dang khyim du ri mo 'dri ba dang /_mal du 'dre zhing ldog pa dang /_srog chags kyi rigs dga' ba dang /_mi dga' ba'i bye brag gis shes par bya'o/_/de la dang po ngag gi brda bstan to/_/rnal 'byor dang rnal 'byor ma rnams kyi zhes pa nas
[\[39a.3\]]bshad du gsol zhes pa'i bar gyis mdor bstan to/_/de nas bcom ldan 'das mkha' 'gro ma rnam par rgyal ba zhes bya ba ni brda mi shes pa las rnam par rgyal ba'o/_/bka' stsal to zhes pa ni bar gyi skabs dbye ba bstan te/_mu mug ces pa nas 'dus pa nyid du bya zhes pa'i bar gyis dgyes rdor
[\[39a.4\]]gyi rgyud kyi brda bstan to/_/mu khyi zhes pa nas dri sta zhes pa'i bar gyis gdan bzhi'i brda bstan to/_/da ni zhes pa nas u du spar sha na zhes pa'i bar gyis 'khor lo bde mchog gi brda bstan to/_/brda da dag ni le'u bdun pa'i rab tu byed pa dang po nas ston pas de 'dir ma bshad do/_/de dag gi
[\[39a.5\]]steng dang 'og na gnas zhes pa ni thabs dang shes rab la brdar btags pa yin no/_/phyag rgya phyag rgya'i len zhes pa ni tshogs kyi 'khor lo'i dus sam/_dbang bskur ba'i dus su ngo shes par byed pa dang /_de bzhin gshegs pa'i brdar gyur pa 'di brjod na ngag gi 'khrul 'khor las
[\[39a.6\]]dngos grub bskyed pa yin no/_/brtag pa bzhi pa'i rab tu byed pa dang po'i 'grel pa'o//_//de ltar brda bshad nas/_dbang gi lha mo bshad par bya ste/_rdo rje snying po'i zhes pa'i tshigs bcad phyed kyis nyon cig ces skabs dbye ba bstan pa yin no/_/de la bde mchog gi rgyud 'bum pa'i
[\[39a.7\]]nang nas gsungs pa'i lha mo bdun gyi mtshan nyid mdor bstan pa ni gzugs can ma dang 'o byed ma gnyis ni rgyal rigs te sangs rgyas spyan dang nye ba'i rigs so/_/mdzes ma dang yongs gyur ma gnyis ni rje'u'i rigs te/_sgrol ma dang nye ba'i rigs so/_/byis bcas mo dang mi ldog ma
[\[39b\]]
[\[39b.1\]]gnyis ni bram ze'i rigs te/_gos dkar mo dang de'i nye ba'i rigs so/_/'di dpa' mo zhes pa ni dmangs rigs mkha' 'gro ma'i rigs su 'gyur ba yin te/_nye ba'i rigs ni med do/_/de rnams kyi mtshan nyid ni rtogs par sla bas ma bshad do/_/de'i khyim du ji lta bu zhig 'dri zhe na/_sangs
[\[39b.2\]]rgyas spyan gyi rigs gnyis kyis thod pa dang dgra sta 'dri bar byed do/_/sgrol ma'i rigs gnyis kyis mche ba dang rgyal mtshan 'dri bar byed do/_/gos dkar mo'i rigs gnyis kyis ral gri dang dgra sta 'dri bar byed do/_/rdo rje mkha' 'gro ma'i rigs gnyis kyis khyim du dung 'dri bar byed do/_/lus
[\[39b.3\]]sprul pa'i mtshan ma zhes bya ba ni drag po 'jigs byed kyi mkha' 'gro ma'i phyag rgya khyim du 'dri bar byed pa yin no/_/brtag pa bzhi pa'i rab tu byed pa gnyis pa'i 'grel pa'o//_//de ltar dbang gi lha mo bshad nas/_da ni dag byed kyi lha mo dang /_dpa' bo'i lha mo dang /_bkas gnang ba'i lha
[\[39b.4\]]mo dang gsum gyi mtshan nyid ston pa yin te/_de nas yang dag bshad bya ba/_/mdzes pa yi ni mtshan nyid de/_/zhes bya ba nas/_pad+ma gar dbang rigs 'byung yin/_/zhes bya ba'i bar gyis pad+ma'i rigs kyi dag byed kyi lha mo bshad do/_/lus ni sngo bsangs cung zad skya/_/zhes pa nas/_
[\[39b.5\]]mkha' 'gro ma ni shes par bya/_/zhes pa'i bar gyis dpa' bo'i lha mo mi bskyod pa'i rigs kyi mtshan nyid bshad do/_/dmar zhing ser la mig dmar zhing /_/zhes pa nas/_mkha' 'gro mar 'di the tshom med/_/ces pa'i bar gyis dpa' bo'i lha'i rigs bshad do/_/bud gang ser zhing
[\[39b.6\]]cung zad sngo/_/zhes pa nas/_bde gshegs rigs kyi rjes 'gro yin/_/zhes pa'i bar gyis dag byed kyi lha mo rin po che'i rigs kyi mtshan nyid bshad do/_/cung zad sngo zhing cung zad ljang /_/zhes pa nas rdo rje phag mo'i rigs kyi mtshan nyid bstan to/_/ser zhing ser ba'i mdog tu snang /_/
[\[39b.7\]]zhes pa nas/_khaN+Da ro hA'i rigs 'byung yin/_/zhes pa'i bar gyis dpa' bo'i lha mo du ma skyes ma'i rigs kyi lha mo bstan to/_/bud med gang zhig sha la sred/_/ces pa nas/_he ru ka yi rigs 'byung yin/_/zhes pa'i bar gyis dpa' bo'i lha mo mkha' 'gro ma'i rigs bstan to/_/bud med
[\[40a\]]
[\[40a.1\]]gang zhig mdog ni sprin sngon 'dra/_/zhes pa nas/_mkha' 'gro mar ni the tshom med/_/ces pa'i bar gyis dpa' bo'i lha mo gzugs can ma'i rigs bstan to/_/gang gis skra ni 'khyil pa dang /_/zhes pa nas/_mtshan nyid 'gyur ba 'di dag ni/_/zhes pa'i bar gyis
[\[40a.2\]]bkas gnang ba'i lha mo pad+ma'i rigs bstan to/_/dmar zhing ser ba'i bud med gang /_/zhes pa nas/_phyag rgya'i lan du 'gyur ba yin/_/zhes pa'i bar gyi bkas gnang ba'i lha mo las kyi rigs bstan to/_/thung zhing byin pa sbom pa dang /_/zhes pa nas/_khyim du rdo rje 'dri bar byed/_/ces pa'i bar gyis
[\[40a.3\]]bkas gnang ba'i lha mo he ru ka'i rigs bstan to/_/lus kun la ni ba spu yod/_/ces pa nas/_khyim du mche ba bris te mchod/_ces pa'i bar gyis bkas gnang ba'i phag mo'i rigs su bstan to/_/brtag pa bzhi pa'i rab tu byed pa gsum pa'i 'grel pa'o//_//de ltar mtshan nyid bstan nas dpa'
[\[40a.4\]]bo'i lha mo'i brda bstan pa ni/_de nas yang dag bshad bya ba/_/zhes pa nas/_slob dpon gnyis pas bskul bar bya/_/zhes pa'i bar gyis brda'i mtshan nyid bstan to/_/brtag pa bzhi pa'i rab tu byed pa bzhi pa'i 'grel pa'o//_//de ltar brda dang mtshan nyid bshad nas/_tshogs kyi 'khor lo'i dpa' bo dang dpa'
[\[40a.5\]]mo rnams bsags nas/_de'i gnas bshad par bya ste/_de nas yang dag bshad bya ba/_/zhes pa nas/_mdzes pa'i bshes la nan tan bya/_/zhes pa'i bar gyis mdor bstan te/_/mdza' ba dam pa kun 'dus pa/_/zhes pa ni rnal 'byor pa dang /_rnal 'byor ma rnams 'dus pa ste/_de la
[\[40a.6\]]ci phyir dam pa zhes bya ba ni dri'i thig le'i dkyil 'khor dang me tog gi tshom bu'i dkyil 'khor dang /_yig 'bru dgod pa'i dkyil 'khor dang /_phyag mtshan dgod pa'i dkyil 'khor dang /_lag pa'i phyag rgya dgod pa'i dkyil 'khor dang /_sku phyag rgya chen po'i dkyil 'khor las
[\[40a.7\]]tshogs kyi 'khor lo 'di dam par 'gyur ba'o/_/de lta bu'i mdza' ba dam pa kun 'dus pa ste/_dpa' bo dang rnal 'byor ma rnams bsnyen bsgrub bzhis lha'i rang bzhin du bskyed nas 'dod pa'i yon tan rnam pa lnga la dgos pa med pas tshogs kyi 'khor lo'i longs spyod bya'o/_/de yang lhag
[\[40b\]]
[\[40b.1\]]ma ni gcig la gcig gis zos pa'i lhag ma la rtog pa med pa'o/_/snod gnyis ni rang bzhin gyi don snod gnyis la longs spyod pa'o/_/mdzes pa'i bshos la nan tan bya/_/zhes pa ni rnal 'byor pa'i lus la lha'i dkyil 'khor bskyed la/_lag pa g.yas pa dang g.yon pa dgang gzar
[\[40b.2\]]blugs gzar du byas la phyi dang nang gi dkyil 'khor lnga'i zhal du oM shAn+tiM ku ru swA hA/_puSh+TiM ku ru oM dang /_ba shaM ku ru ho dang /_mA ra ya phaT dang bcas pa nang gi sbyin sreg byas pa ni nan tan du byas zhes bya ba yin no/_/de'i gnas gang lags zhes zhus pa dang bde mchog gi rgyud dang sbyar
[\[40b.3\]]nas gnas nyi shu rtsa bzhi'am/_dgyes pa'i rdo rje dang sbyar nas gnas sum cu rtsa gnyis su shes par bya ste/_de yang dur khrod bzhi dang bcas pa gnas bcu bzhi yin no/_/sngon gdul bya 'dul ba'i ched du yang dag par rdzogs pa'i sangs rgyas kyis gnas sprul pa'i sku'i ye shes kyi snang
[\[40b.4\]]ba'o/_/sangs rgyas kyi zhing khams rnam par dag pa de yang gdul bya rnams kyi brda dang sbyar nas lha rnams kyi gnas zhes bya ba dang /_dri za rnams kyi nye ba'i gnas zhes bya ba dang /_gnod sbyin rnams kyi zhing zhes bya ba dang /_de'i 'khor rnams kyi nye ba'i zhing zhes btags pa dang /_srin
[\[40b.5\]]po rnams kyi tshan+do ha zhes pa dang /_'khor rnams kyi nye ba'i tshan+do ha zhes pa dang /_klu rnams kyi 'dus dang /_'khor rnams kyi nye ba'i 'dus zhes bya ba dang /_lha ma yin rnams kyi dur khrod dang /_'khor rnams kyi nye ba'i dur khrod dang /_mi 'am ci rnams kyi grong mtha' dang nye ba'i grong mtha' zhes bya ba'i
[\[40b.6\]]brdas btags pa dang /_byang chub sems dpa' rnams kyis rtogs pa'i sa bcu gnyis kyi yul stong pa nyid kyang de nyid dang tha mi dad pa yin no/_/de'i gnas kyi dbye ba zhus pa'i lan du/_gnas ni dzA lan+d+ha ra zhes pa nas/_de yang dur khrod ces pa'i bar gyis ming bshad pa yin no/_/de
[\[40b.7\]]dag las lhag pa'i yul bshad pa ni/_rdul bral yul na tsu ta'i shing /_/zhes bya ba la sogs pa yul brgyad na shing brgyad gnas pa/_phyogs skyong brgyad gnas pa btul nas dur khrod kyi bdag por bzhag pa yin no/_/de yang 'di skad du ston pa yin te/_sngon byung ba rdo rje gdan nyid du
[\[41a\]]
[\[41a.1\]]drag po 'jigs byed nyi shu rtsa bzhi/_'dul byed sku gsung thugs kyi 'khor lo gsum gyis btul nas/_skyes pa rnams lus dang ngag dang yid gsum dbang du byas pa dang /_btsun mo dang tshogs kyi 'khor lo la longs spyod pa dang /_gdul bya de nyid kyi rnam par shes pa 'gags
[\[41a.2\]]pas srog thim pa dang /_ye shes bskyed pa'i ye shes thim pa yin no/_/de dang rjes su mthun par grong mtha' dang /_nye ba'i grong mtha' dang /_dur khrod dang nye ba'i dur khrod dang /_mi 'am ci brgyad dang /_khwa gdong ma la sogs pas de bzhin du btul ba yin no/_/rdul bral gyi yul nas dzA lan+d+ha ra'i
[\[41a.3\]]bar du phyi rol gyi yul rnams su zhing skyong brgyad dbang du byas pa dang /_longs spyod pa dang thim pa'i rjes la slar g.yos nas dur khrod du srung mar bzhag pa yin no/_/de skad du yang mnyam sbyor las/_rgyas btab rmongs byas bslangs nas ni/_/las rnams kun la sbyor bar byed/_/phyag rgya 'di yis
[\[41a.4\]]btab pa ni/_/'dod pa bzhin du 'gro 'ong lding /_/zhes gsungs so/_/gnas ni rab tu dga' ba'i sa/_/zhes bya ba la sogs par sbyar ba ni go sla'o/_/rnal 'byor ma yi brda yis bshad/_/ces pa ni sngon gyi gdul bya rnams kyis brdar btags pa'o/_/pu la sogs pa ji bzhin du/_/zhes pa
[\[41a.5\]]ni pul+lI ra ma la sogs pa'i pha rol gyi gnas nyi shu rtsa bzhi 'am/_bzhi bcu tham pa sngon ji ltar grub pa bzhin du 'khor lo'i rtsibs kyi gnas su dgod pa 'am/_nang du lus kyi gnas nyi shu rtsa bzhi dang /_bu ga bzhi la lha'i 'khor lo nyi ma'i gdan la dgod pas na/_phyi dang nang
[\[41a.6\]]du bsam par bya/_/zhes bya'o/_/de rnams kyi sku mdog dang phyag mtshan dkyil 'khor gyi 'khor lo ltar bya'o/_/de skad du mnyam sbyor las/_thod pa pad+mo yin par bshad/_/kha T+wAM ga yang rgyal mtshan che/_/sangs rgyas phyag rgya pad+mo rnams/_/bde ba kun gyi bdud rtsi yin/_/sangs
[\[41a.7\]]rgyas brda yi phyag rgya yis/_/skyes bu sangs rgyas kun bshad do/_/'di nyid dam tshig yin par bshad/_/lha rnams thams cad tshogs pas na/_/skye bo dam can kun tshogs pa/_/chos kyi dkyil 'khor dam pa na/_/mdza' ba thams cad 'dus pa'o/_/zhes gsungs so/_/de rnams
[\[41b\]]
[\[41b.1\]]kyi 'du ba'i dus bshad pa ni/_yi dgas phyogs kyi bcu bzhi dang /_/zhes bya ba mar gyi ngo'i nyi shu dgu dang /_tshes bzhi la mchod pa chen po bya ste/_rgyal mtshan dang ni mtshon gyis bsad/_/ces pa ni gsal shing la bskyon pa 'am/_g.yul ngor shi ba'o/_/skye ba bdun pa bsten par bya/_/
[\[41b.2\]]zhes pa ni skye ba bdun pa 'am/_bde mchog las 'byung ba bzhin du phyugs bdun gyis bya'o/_/'bad de snying rje bskyed nas su/_/mkhas pas gsad pa'i las rnams bya/_/zhes pa ni 'jig rten pa'i mkha' 'gro ma rnams dga' bar bya ba'i phyir/_bag zan las byas pa'i phyugs nang du khrag gis
[\[41b.3\]]bkang la tsan+dan dmar pos byugs nas dkar gsum dang mngar gsum ldan pa ro dang gcig tu gyur pa'i zas de mkha' 'gro ma rnams la gtor ma sbyin pa dang /_rnal 'byor pas tshogs kyi bza' ba dang /_nang gi sbyin sreg bya ba yin no/_/de ltar rnal 'byor pas ji lta bur bya zhe na/_snying rje
[\[41b.4\]]dman pas 'grub mi 'gyur/_/de bas kun du snying rje spyad/_/ces bya ste/_bdag dang gzhan mnyam nyid du sems pa'i rnal 'byor pas mkha' 'gro ma rnams la 'tsho ba'i thabs med pas na snying rje bskyed pas sha dang khrag de sbyin par bya'o/_/de skad du yang mnyam sbyor las/_bag zan
[\[41b.5\]]las ni byas pa'i phyugs/_/tsan+dan dmar pos bsgrubs pa dang /_/bag phye zan las byas pa'i sha/_/rgyal po'i zan zhes gang bshad pa'o/_/las dang po pas de ltar yin du zin kyang /_brtan pa thob pa'i byang chub sems dpas ji ltar bsgrub par bya zhe na/_gso bar nus na dngos su bsgral
[\[41b.6\]]bar bya'o zhes gsungs pas/_ji ltar bdag bzhin sems can de/_/de ltar sems can de bzhin bdag_/ji ltar rnal 'byor pas bsams na/_/dngos grub myur du thob par 'gyur/_/zhes pas bdag dang gzhan brje ba'i snying rje chen pos phyis gso bar nus na dngos su bsgral
[\[41b.7\]]bar gsungs pa yin no/_/brtag pa lnga pa'i rab tu byed pa dang po'i 'grel pa'o//_//de ltar gnas bshad nas/_da ni tshogs kyi 'khor lo'i ting nge 'dzin bshad par bya ste/_gsang ba'i pad+ma'i mtshan nyid dang /_/zhes pa ni rgyud kyi rim pa 'khor lo'i rang bzhin no/_/sems
[\[42a\]]
[\[42a.1\]]dang ye shes 'dres pa zhes pa ni sems kyi rgyud dang sngags kyi rim pa'i rjes la rgyal ba bzhi'i ye shes kyi rim pa'o/_/ye shes 'dres 'gyur ba ni/_gsang ba'i rim pas de la stong pa nyid kyis rgyas btab pa'o/_/de nyid mngon par byang chub pa'i rim pa yin pas na
[\[42a.2\]]ye shes rtogs pa'i dbang phyug nyan par 'tshal ba'o/_/de ltar zhus pa'i rjes la bka' stsal pa ni/_byang chub rim pa'i rdo rje can/_/gdan bzhi pa ni yang dag bsten/_/zhes gsungs te/_bdag gi gdan rgyud kyi rim pa dang /_gzhan gyi gdan gtum mo drod kyi rang bzhin dang /_
[\[42a.3\]]sbyor ba'i gdan dga' ba bzhi'i rim pa dang /_gsang ba'i gdan stong pa nyid kyi rim pa dang /_byang chub pa'i rim pa rdo rje can zhes bya ba'o/_/de yang gnas gang du bsgom zhe na/_yid du 'ong ba'i sa phyogs su/_/bde ba'i stan la 'dug nas ni/_/zhes gsungs so/_/de'i bsam pa
[\[42a.4\]]ji lta bu zhe na/_'dod chags la sogs rigs spangs te/_/zhes bya ba'i tshigs bcad gcig gis bkod do/_/da ni bsgom pa'i thabs ston te/_/spyi bo nas ni rkang mthar thug_/ces pa la spyi bo nam mkha'i dkyil 'khor la'o/_/rkang pa rlung gi dkyil 'khor ro/_/rtsa yi gsang ba pad+ma ste/_/zhes
[\[42a.5\]]pa ni snying ga sa dang lte ba me'i dkyil 'khor ro/_/cha dang mdog ni sna tshogs dang /_/zhes pa ni/_cha ni spyi gtsug gi 'khor lo sum cu rtsa gnyis dang /_lkog ma'i bcu drug dang snying ga'i brgyad dang /_lte ba'i drug cu rtsa bzhi'o/_/mdog ni 'khor lo bzhi la yi ge dgod pa'o/_/de bzhin du
[\[42a.6\]]ni gdan dag ste/_/zhes pa ni yi ge dgod pa de bzhin du 'khor lo bzhi la dga' ba bzhis gdan du byas pa'o/_/de ltar ji ltar bya zhe na/_sku spyi gtsug tu dga' ba dang /_gsung lkog mar mchog dga' ba dang /_thugs snying gar sna tshogs kyi dga' ba dang /_rdo rje'i lte bar lhan cig skyes
[\[42a.7\]]dga'i rang bzhin no/_/chos kyi dbyings su rol ba ni/_/zhes pa ni/_lte ba me'i dkyil 'khor gru gsum gyi dbus su byang chub sems kyi rol ba'o/_/'khor lo bzhi dang ldan pa des ci zhig byed ce na/_bsdus te gong bu'i sbyor ba yis/_/rdo rje sems dpa'i rang bzhin 'gyur/_/zhes smos te/_
[\[42b\]]
[\[42b.1\]]'khor lo bzhi dang ldan pa'i rnal 'byor pas/_bde ba'i ting nge 'dzin dang ldan par byas nas/_tshogs kyi 'khor lo bya'o zhes bya ba'i don to/_/de ltar rgyud kyi rim pa bshad nas/_sngags dang ye shes kyi rim pa bshad pa ni/_/chu dang me yi khams dag gis/_/gcig tu gyur pa go 'phang
[\[42b.2\]]mchog_/ces smos te/_me'i khams gtum mo drod kyi rim pas bsregs nas/_byang chub kyi sems kyi rgyun dang 'khor lo bzhi la ro gcig par gyur pas na/_bde ba'i go 'phang mchog ces bya'o/_/de ltar gtum mo drod shes rab dang byang chub kyi sems thabs kyi sbyor ba las lus
[\[42b.3\]]dang sems shin tu sbyangs pa thob nas dbang po drug dang phung po lnga dang 'byung ba lnga dag sangs rgyas nyid du yang dag par mthong bas/_bstan bcos las byung ba'i lha thams cad kyi de kho na nyid yang dag par shes pa yin no/_/de ltar sngags dang ye shes kyi rim pa yang dag par bshad nas/_
[\[42b.4\]]da ni gsang ba'i rim pa bshad par bya ste/_slob dpon lung gi rjes 'gro zhing /_/gsang chen de nyid don bsgoms pa/_/zhes pa ni slob dpon gyis nyams su myong ba'i mngon sum gyi lam bstan nas sems kyi stong pa nyid bsgom pa ni gsang chen de nyid kyi don bsgom pa'o/_/gcig nas gcig brgyud
[\[42b.5\]]de nyid can/_/zhes pa ni nyams su myong ba'i bla ma'i brgyud pas so/_/stong pa nyid la sogs mtshan nyid/_/ces pa ni stong pa nyid dang sogs kyis mtshan ma med pa dang smon pa med pa'i mtshan nyid kyis brtan pa dang g.yo ba'i tshogs thams cad mtshon par bya ba dbang gi dus kyis mtshon par byed pas na/_
[\[42b.6\]]thams cad sngon bzhin mtshon byas nas/_/zhes bya ba smos so/_/'di skad ston pa yin te/_snod dang bcud thams cad gzhal bya yin zhing dbang gi dus su skyes pa'i shes pa ni mngon sum yin la/_rnam par thar pa'i sgo gsum gyi rnam pas chos thams cad gzhal bya yin no/_/des ni/_
[\[42b.7\]]dri ma bkrus pa'i lus kyis ni/_/mngon par byang chub rim par 'gro/_/zhes bya ste/_ye shes kyi rim pa stong pa nyid bsgoms pas/_mngon par byang chub pa lnga yis lha bskyed pa dang 'dra bar stong pa'i byang chub dang /_yig 'bru bsdu ba dang sku yongs su rdzogs pa dang /_yig 'bru
[\[43a\]]
[\[43a.1\]]dgod pa dang mtshungs par 'gro ba yin no/_/de ltar mdor bstan nas/_shin tu rgyas par bshad pa ni/_zla ba'i dkyil 'khor dbus gnas par/_/ye shes sems dpa' bsgom par bya/_/zhes smos te/_las dang po pa bskyed pa'i rim pa la mos pa'i rnal
[\[43a.2\]]'byor pa yin na byang chub pa lnga'i rim pas lhar bskyed nas bsgom pa 'am/_yang na me long gi gzugs brnyan bzhin du skad cig rnal 'byor bsgom par bya'o/_/ji lta bu bsgom par bya zhe na/_zla ba'i 'od zer 'phro ba yi/_/zhes bya ba smos te/_sku mdog dkar po phyag gnyis pa sems dpa'i
[\[43a.3\]]skyil mo krung gis bzhugs pa rgyan thams cad kyis brgyan pa sangs rgyas lnga'i cod pan can no/_/phyag gnyis phyag rgya che bcings te/_/zhes pa ni rdo rje khu tshur gnyis bcings te mthe'u chung gnyis lu gu rgyud du sbrel nas bkan te mdzub mo gnyis kyi rtse mo sbyar nas gung mo gnyis kyi tshigs bar ma sprad
[\[43a.4\]]nas chos 'byung gru gsum nyis rtseg tu gyur pa'i phyag rgya ni phyag rgya che bcings te/_de rang nyid kyi thugs kar 'dzin par mdzad pa'o/_/gzugs mdzes shin tu rdzogs pa yi/_/zhes pa ni mtshan dang dpe byad dang ldan pa'o/_/ye shes pad+ma'i gdan la bsam/_/zhes pa ni ye shes kyi snang ba'i pad+ma'i
[\[43a.5\]]gdan la bsam par bya'o/_/chu shing me tog lte ba nas/_/snying ga'i bar du 'greng ste gnas/_/zhes pa ni snying pad+ma 'dab ma brgyad pa ge sar dang bcas pa'i steng du yig 'bru brgyad bkod la bsgom par bya'o/_/sngar gyi mtshan nyid yongs rdzogs pa/_/zhes pa ni sngar rgyud kyi rim pa las
[\[43a.6\]]bshad pa'i pad+ma 'dab ma brgyad phyir bzlog nas kha gyen du bstan pa'i bar du/_bcom ldan 'das kyi sa bon yi ge oM dkar po dgod par bya'o/_/de gyur pa las bdag nyid dang 'dra ba zhal gcig pa phyag gnyis pa/_rnam par shes pa dang ye shes mtshon par byed pa dri ma med pa'i sku bsam par
[\[43a.7\]]bya'o/_/de yang gdan bzhi las/_dbus na gnas pa rnam shes te/_/ye shes rang bzhin gzugs med cing /_/dri med ye shes skur snang yang /_/dngos dang dngos med rnam par grol/_/zhes gsungs so/_/shar gyi 'dab ma la yi ge aM las mi bskyod pa dang /_lho'i 'dab mar uM las
[\[43b\]]
[\[43b.1\]]rin chen 'byung ldan dang /_nub kyi 'dab ma la yi ge eM las 'od dpag med dang /_byang gi 'dab mar oM las don yod grub pa bsam par bya'o/_/kha cig na re nyi zla kha sbyor gyi dbus su yig 'bru bcug la de zhu ba las sgong skyes kyi rim pas bskyed par bya'o zhes zer ro/_/dbyangs yig
[\[43b.2\]]thog ma sogs sa bon/_/zhes pa ni a i u e o ste thabs kyi rang bzhin byung ba rnams so/_/zla phyed thig ler ldan pa zhes pa ni/_steng du zla ba phyed pa'i thig le dang ldan pa'o/_/'od dang ldan pa rim bzhin dgod/_/ces bya ba ni 'od kyi gong bu lnga dang ldan pa ste/_sangs rgyas lnga'i
[\[43b.3\]]sa bon dang 'od dang bcas pa'i skur bsgom par bya'o/_/mtshams su ni/_sngon du bstan pa'i ma ning dgod/_/ces pa ni r-i r-I dang l-i l-I bzhi yum bzhi'i sa bon te 'od kyi gong bu'i dbus su'o/_/de skad du yang gdan bzhi las/_/rdul phran tsa na lta bu'i gzugs/_/A li kA li'i sa bon ni/_/
[\[43b.4\]]rdul phran zhes bya dbus su ste/_/rnam pa med cing brjod du med/_/ces gsungs so/_/de yi dbus su de yi sems/_/yi ge ru ni sbyar bar bya/_/zhes pa ni sems mtshon par byed pa'i thabs bskyed rim gyi yi ges rdzogs rim gyi bde ba'i thabs mtshon pas na de'i sems yi ger sbyar bar bya'o/_/
[\[43b.5\]]de ltar lha dgod pa'i rjes la lag pa g.yas pa dgang gzar g.yon blugs gzar du byas nas/_rdo rje mer byin gyis brlabs nas phyi dang nang gi lha mos mchod nas dga' ba bzhi'i ting nge 'dzin bsgom pa'am/_de bzhin du gzugs la sogs pa 'dod pa'i yon tan thams cad la dga' ba bzhi'i ting nge
[\[43b.6\]]'dzin bsgom par bya'o/_/las dang po pa'i bskyed rim la mos na rdo rje gdan bzhi dang mthun par mtshon byed yin te/_bsnyen bsgrub bzhis lhar bskyed la 'khor lo bzhi la dkyil 'khor bzhi bkod nas ye shes sems dpa' gzhug pa dang dbang bskur ba dang /_mchod pa dang bstod pa'i rjes la
[\[43b.7\]]tshogs kyi 'khor los mchod pa byas la/_rdo rje'i glu blang bar bya'o/_/te na hUM te na hUM te na te te hUM/_ston ka'i zla ltar zhal mdzes shing /_/dung ltar dkar ba'i sku 'dzin pa/_/te na hUM te na hUM te na te te hUM/_rdo rje dril bu'i phyag rgya can/_/gnyis 'khyud sbyor ba 'dzin pa'o/_/te na hUM te na hUM te na te te hUM/_
[\[44a\]]
[\[44a.1\]]sgyu ma'i lus su thim pa yi/_/'gro ba 'dzin pa rgyu med dngos/_/te na hUM te na hUM te na te te hUM/_srid gsum 'bar ba'i sku ni rjes chags ldan/_/'od zer sngon po stong phrag nyi ma stong dang ldan/_/rnam mang sku dang cha byad rjes chags sems dpar ldan/_/rdo rje sems dpa' dbang phyug
[\[44a.2\]]mchod dang sngags pa lhan cig gar byed shog_/rnam pa mang po 'dod chags rgyud kyis sems can ma lus lus pa med pa 'dul mkhas pa/_/de bzhin gshegs pa sgyu ma bde mchog sgyu mas rnam par sprul/_te na hUM te na hUM te na te te hUM/_rnam pa mang po rab tu dga' ba'i rgyud kyis sems can ma lus lus pa
[\[44a.3\]]med pa 'dul mkhas pa/_/de bzhin gshegs pa kun gyi sgyu mas thams cad rnam sprul rnam par sprul/_/hUM hUM hUM zhes bya ba'i glu blang bar bya'o/_/mnyam sbyor las kyang /_dbyibs dang dri dang ro bde bas/_/rdo rje sems dpa' bdag nyid mchog_/lha yi gzugs dang sgra dang dri/_/
[\[44a.4\]]ro dang reg pa bde myong bas/_/sangs rgyas sgyu mar byin brlabs nas/_/rdo rje sems dpa' mnyam sbyor bas/_/dngos grub dang ni bde ba rnams/_/dkyil 'khor dag tu myong bar 'gyur/_/zhes gsungs so/_/de ltar tshogs kyi 'khor lo'i lha bshad nas/_da ni tshogs kyi 'khor lo la sems
[\[44a.5\]]'dzin pa'i ting nge 'dzin yi ge dang /_thig le dang /_chags lam dang /_grol lam dang /_rang lhag par gnas pa'i lam bshad par bya'o/_/de la yi ge ni/_stong pa'i mtshan nyid med pa las/_/ji ltar yi ge sbyar bar bgyi/_/zhes zhus pa'i lan bshad pa ni/_stong pa'i mtshan nyid mtshon pa
[\[44a.6\]]ni/_/chu shing snyi ma'i bdud rtsi bzhin/_/zhes pa ni sems kyis stong pa nyid mtshon par byed pa lha'i yig 'bru kun du brtags pa yin pas/_/dper na chu shing snying po med kyang 'bras bu'i ro mngar bar 'byung ba bzhin du yi ge'i snying po med pa las bde ba stong pa snying por 'gyur ba mtshon pa yin no/_/
[\[44a.7\]]tshogs kyi 'khor lo'i bde ba skyes nas stong pa nyid bsgoms pas chog mod yi ge bsgom pa ci dgos she na/_bden te spyod pa dang /_bya ba'i rgyud bcos ma'i dkyil 'khor la mngon par zhen pa'i rnal 'byor pa rnams rgyud 'dir 'jug pa ni yi ge la mngon par zhen pas de'i don bshad do/_/yan
[\[44b\]]
[\[44b.1\]]lag med pa'i rdo rje ni bde ba stong pa nyid dran pa sad par byed pa yin no zhes zer ro/_/dbus kyi rnam shes ye shes de/_/zhes pa ni lus kyi dbus na rnam shes de dga' ba gsum dang ye shes bde ba chen po rtog pa med pa gnas pa'i 'od gsal ba'i rang bzhin ye shes ni yi ge'i
[\[44b.2\]]gzugs su med cing mtshon bya dang mtshon byed dang bral bas/_mtshan nyid med pa'i mtshan nyid can dri ma med pa'i ye shes sku'o/_/de yang chos dang /_gang zag gi bdag gis stong pas dngos po las 'gro zhing nyams su myong ba sgyu ma ltar gnas pas dngos po med pa las rnam par grol ba'o/_/
[\[44b.3\]]yi ge lnga'i gzugs su med kyang nyams su myong ba dang stong pa'i dbus nas bde ba rtog pa med par gnas pa de nyid la rnal 'byor pas sems gzung bar bya'o/_/mnyam pa nyid kyi sems kyis ni/_/mtshan nyid ji bzhin shes byas nas/_/zhes pa ni/_karma mu dra la sogs pa gang yang rung
[\[44b.4\]]ba dang mnyam par sbyor bas/_mtshan nyid ji lta ba bzhin du shes par byas nas nyams su myong ba'i rjes la/_de rdzogs pa'i byang chub kyi lam du 'gro ba bla ma nyid kyi lung las shes par bya'o/_/rdzogs pa'i byang chub kyi lam du ji ltar 'gro zhe na rnam par rtog pas kun nas bslang bas sems
[\[44b.5\]]kyis dge ba dang mi dge ba'i las/_bsod nams dang bsod nams ma yin pa'i las bskyed pa dang /_bde ba rtog med kyis kun nas bslang bas bsam gtan dang gzugs med pa srid pa'i rtse mo'i bar du 'gro'i mi g.yo ba'i las bskyed pa dang /_bde ba chen por rtogs nas 'od gsal
[\[44b.6\]]ba'i rang bzhin nyid du shes nas/_de ni myur du byang chub kyi lam du rdzogs par 'gyur ro/_/de ltar rgyud kyi rim pa lha'i 'khor lo dang /_sngags kyi rim pa yi ge'i 'khor lo bstan nas thig le ye shes kyi rim pa bsgom pa bshad par bya ste/_ye shes rnam shes gzugs dag ni/_/
[\[44b.7\]]bstan bcos las ni mtshan nyid brtag_/de kho na nyid dpa' bos bshad/_/ces pa ni rnam shes dga' ba gsum dang /_ye shes 'od gsal ba'i rang bzhin thig le'i gzugs su bshad pa'i bstan bcos kyis mtshon par byed pa dpa' bo bcom ldan 'das kyis bshad do zhes pa ni
[\[45a\]]
[\[45a.1\]]sdud pa'i tshig go/_/'od zer dkar pos rnam brgyan par/_/'di ni kun du bsgom par bya/_/zhes pa ni gnas lngar byang chub sems kyi thig le bsgom par bya'o/_/de yang yi ge gang gis mtshon par bya zhe na dbus su byang chub kyi sems mtshon par byed pa'i yi ge
[\[45a.2\]]k+ShuM dang bshang ba'i dngas ma'i mtshon byed smraM dang /_gci ba'i dngas ma mtshon par byed pa'i yi ge hUM dang /_sha'i dngas ma'i mtshon byed y+m+r+yuM/_khrag gi dngas ma'i mtshon byed k+Sh+m+r+yuM dang /_brtsegs pa lnga'i mchod rten snying gar bcug ste bkod nas 'od zer dkar po gsal ba'i mdangs
[\[45a.3\]]can du bsam par bya'o/_/de'i rjes la mgo bo dang /_mgrin pa dang /_phrag pa dang /_snying ga dang lte bar yang yi ge de rnams dgod par bya'o/_/bdud rtsi'i rgyun ni 'dzag par bya/_/snying ga'i pad+ma'i dbus su ni/_/mthe bong tsam gyis zlum por bya/_/zhes pa ni sangs rgyas dkon
[\[45a.4\]]mchog gi mtshan ma yungs kar gyi tshad tsam bsam par bya'o/_/de ltar rtsa dang thig le'i gnas lugs sangs rgyas dkon mchog bshad nas/_chos dkon mchog ni de'i dbus kyi sa bon ni/_A li kA li dag las btu/_/zhes pa ni sngar bshad pa'i brtsegs pa'i mchod rten lnga bsam
[\[45a.5\]]pa'am/_yang na dbus su hUM/_phyogs bzhir i dang u dang e dang o de rnams kha dog dkar zhing 'od zer 'bar ba gtum mo drod ni mtshon byed bsgom par bya'o/_/de nas dge 'dun dkon mchog ni gtum mo drod kyi thig le bzhu nas de'i dbus kyi sgo rnams la bdud rtsi lnga ro
[\[45a.6\]]gcig pa'i thig le rab tu bsam par grags pa yin no/_/gnas gang du zhe na/_skra yi rtse mo brgyad stong cha/_/rdul phran kun du rnam par gnas/_/zhes bya ba smos te/_skra'i rtse mo ltar phra ba a wa d+hU tI'i dbus su'o/_/der ci zhig mtshon par bya zhe na rnam par shes pa'i dngos
[\[45a.7\]]po'o/_/mtshan nyid mtshon pa'i ye shes can/_/sems kyi mtshan nyid mi shes pas/_/thig le gnas nas go 'phang blta/_/zhes smos te/_bde ba rtog med rtogs par dka' ba bdud rtsi rnam pa lnga ro gcig pa'i thig le de kho na nyid kyi man ngag thabs kyi thig les bdag
[\[45b\]]
[\[45b.1\]]po'i rkyen byas nas/_nang gi lus reg bya la brten nas bde ba rtog pa med pa skye ste/_de bas na mtshon par byed ces bya'o/_/thig le bsgom pa la bye brag du yod ce na/_snying dang tshangs pa'i sgo dang ni/_/thigs pa'i lam gyi sgo dag tu/_/zhes bya ba smos te/_snying ga chos kyi 'khor
[\[45b.2\]]lo ste/_de'i dbus su byang chub sems kyi thig le bsgom pa dang /_thigs pa'i lam ni spyi gtsug nas 'bab pa'i lam ni lkog ma dang snying ga nas babs pa'i lam gyi sgo ni lte ba'o/_/gnas de dag tu byang chub sems kyi thig le mi shigs pa'i rlangs pa can gyi/_wa san+ta dang ti la ka
[\[45b.3\]]bsgom par bya'o/_/rjes su dpag pa'i lam gyis ci'i phyir mi rtogs she na/_phyi rol gyi ni lam dag dang /_/bstan bcos las kyang ring ba yin/_/zhes smos so/_/mdo sde zab mo gzhan dag las kyang sems kyi stong nyid bstan pa ma yin nam zhe na/_bstan bcos dag ni rnyed sla ste/_/
[\[45b.4\]]de yi sbyor ba rnyed par dka'/_/zhes smos te/_bstan bcos las bshad pa yin yang bla ma'i gdams ngag dang bral bas mngon sum du myong ba ma yin no/_/de ltar thig le bsgom pa bshad nas/_/chags pa'i lam gyi gsang ba'i rim pa bsgom pa bshad pa ni bla ma'i bsnyen bkur la
[\[45b.5\]]gus pa'i thabs dang ldan pa'i sgrub pa pos/_las kyi phyag rgya la dmigs nas/_/mi g.yo 'tshe ba med pa ru ste mi g.yo ba ni rtog pa med pa'o/_/'tshe ba med pa ni rang bzhin brgyad cu dang bral ba'o/_/mnyam par bzhag ste dngos po bsgom/_/zhes pa ni yul reg bya'i stong pa nyid bsgoms
[\[45b.6\]]pas chos thams cad kyi mdo dang rgyas par shes par 'gyur ro/_/de ltar chags pa'i lam bstan nas/_grol ba'i lam bas chos kyi phyag rgya la gsang ba'i rim pa bstan pa ni/_chos kyi sngon 'gro yid yin te/_/yid kyis 'jug cing yid 'dag byed/_/ces bya ba smos te/_chos ni 'dod pa'i
[\[45b.7\]]yon tan lnga yid kyi mngon sum gyi yul yin pas na chos so/_/de yang yid bde ba bskyed pa'i yul ni chos kyi phyag rgya yin pas/_yid kyis 'jug cing rtog pa dang bcas pa'i yid ni 'dag par byed pa yin no/_/yid kyi rgyal po'i bka' drin gyis/_/zhes bya ba ni so so'i skye bo'i tshe/_yid kyi
[\[46a\]]
[\[46a.1\]]rgyal po dang 'dra bas kun nas bslang nas ngag gi smra ba dang lus kyi byed pa 'byung bas de bas na thams cad yid kyi rang bzhin las byung bar blo dang ldan pas shes par bya'o/_/yid thams cad bskyed pa rtog pa dang bcas pa yin na/_ji ltar rtog pa med pa'i ye shes skye zhe na/_
[\[46a.2\]]gal te bzlas brjod rnal 'byor pa/_/snying gis bsam dang bsgom pa ste/_/sdom dang rgyur gyur sa bon ni/_/de kho na ni gzugs yin no/_/zhes bya ba smos te/_bzlas brjod ces pa ni rlung me'i drod can no/_/de kho nar ni gzugs yin no zhes pa ni bde ba bskyed kyang stong pa mi rtog pa'o/_/
[\[46a.3\]]yid 'ong 'bras bu'i sa bon ni/_/de kho na nyid mthong ba yin/_/zhes pa ni rgyu sngags kyi rim pa dang 'bras bu ye shes kyi rim pa ni de kho na nyid kyi gsang ba'i rim pa slob dpon gyis ma bstan par rtogs pa ma yin no/_/gzugs sogs srid pa'i longs spyod la/_/sa bon lnga ni dmigs par
[\[46a.4\]]bya/_/zhes pa ni yul 'dod pa'i yon tan lnga'i steng du yi ge lnga'i mchod rten bsam pas yul lnga la rtog pa med pa'i thabs yin no/_/kun nas kun du 'jug pa'i tshe/_/mgo dang mgo min yang dag gnas/_/zhes pa ni yul kun la rmongs pa'i dbang gis gzung ba dang 'dzin pa 'byung ba na/_
[\[46a.5\]]mgo ni spyi gtsug nas mgo min gsang ba'i rdo rje'i mtshams kyi bar du gnas pa'i rtsa a wa d+hU tI lte ba'i bu ga ru dbugs 'byung 'jug a wa d+hU tIr bcug nas gnas pas na/_rtag tu rtsa bar gzir bar bya/_/zhes bya ste/_rtsa gsum gyi sum mdo lte ba'i rtsa bar dus rtag tu rlung bcug
[\[46a.6\]]nas byang chub sems kyi thig les sgo bcad bzhin du bkag na rnam shes dang ye shes skye bar 'gyur ro/_/de yang lha mo dpal mo'i zhal nas yul la mchod rten brtsigs pa dang /_lus la sgo bcad pa ni rtog med skye ba'i thabs yin te/_yul rtog med skye ba ni yi ge lnga dran par byed la rlung
[\[46a.7\]]nang du btsug pas ni rtog pa'i rkyen ma tshang bar byas nas rtog pa med pa skye ba yin no/_/don dam snying po'i nang nas kyang /_/thams cad las ni sems bsdus nas/_/nang gi bdag nyid g.yo med pa/_/gnas pa'i shes pa'i yul rnams ni/_/mthong ba'i blo de rtog med yin/_/zhes bshad do/_/
[\[46b\]]
[\[46b.1\]]des na srid pa'i longs spyod 'dod pa yis/_/ngag gi yi ge spangs nas su/_/yid kyi bzlas par yang dag ldan/_/zhes bya ba smos te/_rnam par rtog pa'i yi ge spangs nas srog a wa d+hU tIr bcug pa rtog med kyi bzlas pa dang ldan par bya'o/_/rtag par chos kyi dbyings nyid ni/_/mi g.yo
[\[46b.2\]]go 'phang rgyun du gnas/_/zhes bya ba ni chos kyi dbyings ni nam mkha'i rlung ste/_srog a wa d+hU tIr chud nas rtog pa med pa'i shes pa mi g.yo ba'i dga' ba bde ba'i go 'phang du gnas par 'gyur ro/_/rtag tu phra zhing gos med pas/_/zhes pa ni rang rig pa rtog pa med par rang bzhin
[\[46b.3\]]brgyad cus ma gos pa'i rnam par shes pa ye shes la thim pas rnam par shes pa sems 'od gsal ba dang lhan cig par gyur pas zhi gnas dang lhag mthong gi rim pa mthong bar 'gyur ro/_/de la chags pa'i lam dang grol ba'i lam gnyis kas/_mar me lta bus thams cad du/_/zhes
[\[46b.4\]]bya ba la sogs pas sa dang po dang sa brgyad pa'i bar gyis rtags brgyad bshad pa yin la/_sa dgu pa dang sa bcu pa ni zung du 'jug pa'i rang bzhin yin pas rtags dang dngos gzhi khyad par yin no/_/mi slob pa'i rang bzhin sku gsum gyi rang bzhin nyid yin pas rtags bshad mi
[\[46b.5\]]dgos so/_/de ltar chags pa'i lam dang grol ba'i lam gnyis bshad nas/_rang lhag par gnas pa'i lam bshad pa ni rdo rje snying po la bos nas mnyan par gyis zhes skabs dbye ba gsungs pa yin no/_/de ji ltar bsgom par bya zhe na lam ril por 'dzin pa dang rjes su gzhig pa gnyis
[\[46b.6\]]kyis te/_de la ril por 'dzin pa ni rmi lam dang sgyu ma la sogs pa'i sgo nas stong pa nyid la cig car 'jug pa yin no/_/dngos po rnams ni thams cad kyi/_/rnam dag de bzhin nyid du brjod/_/ces bya ste/_sems kyis stong pa nyid shes na chos thams cad kyi de bzhin nyid zo chun gyi 'khor lo bzhin du
[\[46b.7\]]cig car shes par 'gyur ro/_/rjes su 'jug pa ni/_phyis ni re re'i dbye ba yis/_/lha rnams la ni rab tu brjod/_/ces bya ste/_thams cad stong par shes nas re re nas bde ba chen po'i rgyas gdab par bya'o/_/de yang /_chu ni dngas par gyur pa las/_/nya dag myur du 'phar ba ltar/_/de bzhin
[\[47a\]]
[\[47a.1\]]stong gsal rang bzhin las/_/sgyu 'phrul dra ba 'byung bar 'gyur/_/zhes gsungs pas/_thams cad 'od gsal ba'i rang snang bar shes par byas nas gal te lha'i 'khor lor snang ba bzung na yang dngos po med par bsgom par bya'o/_/mi shes sgrib phyogs
[\[47a.2\]]rnam sbyangs nas/_/lus can phung po khams dang ni/_/skye mched rang bzhin gyis ni dag_/rang rig bdag nyid kyis dag ste/_/zhes bya ba ni rim dang cig car gyis 'od gsal bar rtogs nas phung po dang khams dang skye mched kyi rang bzhin dang rig pa'i bdag nyid du snang bas gzung
[\[47a.3\]]'dzin dang bral bas dag pa'o/_/de lta ma yin na/_gzhan du dag cing grol mi 'gyur/_/zhes gsungs pa yin no/_/yul rnams rnam par dag pa'i phyir/_/rang rig pa ni bde ba mchog_/ces bya ba ni thams cad rang rig pa 'od gsal ba'i snang bas yul thams cad rgyas btab pa
[\[47a.4\]]yin no/_/gzugs sogs yul lam gzhan yang rung /_/rnal 'byor pa la gang zhig snang /_/zhes bya ba ni yul snod du snang ba dang /_bcud sems can du snang ba ste/_/snod dang bcud thams cad bde ba chen po'i rang bzhin du grub pa yin no/_/de ltar na bsgom pas ci zhig bya zhe na/_
[\[47a.5\]]thams cad rnam par dag pa'i phyir/_/rnam dag sangs rgyas rang bzhin no/_/zhes smos te/_lhun gyis grub pa'i rang bzhin shes na 'khor ba yongs su shes pa de nyid mya ngan las 'das pa yin no/_/de skad du yang /_sems la rnam gnas rnal 'byor pa/_/mya ngan 'das pa mi ston
[\[47a.6\]]te/_/zhes gsungs so/_/de ltar thabs 'bras bu dang bcas pa bstan nas/_da ni rnam par dag pa'i grangs zhus pa yin te/_/bka' stsal pa ni gzugs la sogs pa rnams so/_/ci'i slad du zhe na gtan tshigs zhus pa dang /_bka' stsal pa/_glo bur gyi rang bzhin yin pa'i phyir
[\[47a.7\]]ro/_/'dzin pa ji ltar lags zhes zhus pa dang /_'od gsal ba'i rnam pa la gnyis med kyang /_ming dang gzugs la sogs pa tshogs drug gi yul dang /_yul can gnyis su snang ba yin no/_/de nyid nyams su myong du zin kyang /_bsten bya 'di dag rnam dag pas/_/dug
[\[47b\]]
[\[47b.1\]]med byas te bsten par bya/_/zhes pa ni gnyis su 'dzin pa kun du brtags pa dang gnyis su snang ba gzhan gyi dbang gnyis nub nas gnyis su med pa 'od gsal ba'i rnam pa grub pa'o/_/de ltar grub pa ci zhig tu 'gyur zhe na/_gzugs ni sangs rgyas rnam snang mdzad/_/ces
[\[47b.2\]]bya ba smos te/_phung po lnga sangs rgyas kyi rang bzhin dang /_dbang po rnams sems dpa'i rang bzhin dang /_'byung ba rnams lha mo'i rang bzhin dang /_snod bcud thams cad gnas gyur nas ye shes kyi rnam par 'gyur ro/_/gang la ji ltar shes par 'gyur zhe na/_/phung sogs
[\[47b.3\]]lus can rnams kyi lus/_/lha 'di dag gi bdag nyid yin/_/zhes bya ba smos te/_dbang bzhi pa'i don rtogs na thams cad bde ba chen po'i bdag nyid yin no/_/de thabs gang gis yin zhe na/_bde dang sdug bsngal bdag nyid las/_/zhes bya ba smos so/_/bde ba ni 'gog pa'i
[\[47b.4\]]rang bzhin no/_/sdug bsngal ni sdug bsngal gyi bden pa'o/_/las dang nyon mongs la sogs skye/_/zhes pa ni las ni 'du byed dang sred pa'o/_/nyon mongs pa ni ma rig pa dang sred len no/_/skye ba ni rnam par shes pa dang /_ming dang gzugs dang /_skye mched drug dang /_reg
[\[47b.5\]]pa dang /_tshor ba dang /_skye ba dang /_rga shi 'o/_/de rnams kyi rtsa ba ni skyed par byed pa dngos po la mngon par zhen pa'o/_/de 'gog pa rang bzhin brgyad cu 'gags pa'i bde ba rtog med dang /_bde ba stong pa nyid kyi ye shes lam gyi bde ba'o/_/de ltar na rgyu kun 'byung dang lam gnyis
[\[47b.6\]]la brten nas 'bras bu sdug bsngal dang 'gog pa 'byung ba yin no/_/skye dang 'jig pa la brten nas/_/srid dang mya ngan 'das pa'o/_/zhes gsungs so/_/brtag pa lnga pa'i rab tu byed pa gnyis pa'i 'grel pa'o//_//de ltar rnam par dag pa'i rab tu byed pa bshad nas/_da ni
[\[47b.7\]]spyod pa bshad par bya ste/_byang chub la ni gnas pa yi/_/sangs rgyas sras la phan bya'i phyir/_/zhes bya bas ni dgos pa ston to/_/lus med rdo rje can de nyid/_/ces bya ba smos te/_tha mal pa'i rnam par rtog pa'i lus bcos nas/_'od gsal ba'i lus rtogs pas na rdo rje can de nyid
[\[48a\]]
[\[48a.1\]]do/_/shes rab pha rol phyin pa mchog_/ces bya ba ni shes rab kyi rang bzhin stong pa nyid ji lta ba bzhin rtogs pa'o/_/chos rnams kun las byung ba ni/_/zhes bya ni rgyu ba dang chos thams cad sgyu ma lta bur rtogs pa ni thabs te/_thabs dang shes rab de las byung ba ni spyod
[\[48a.2\]]pa'o/_/de ni mtshan nyid ji lta bu zhe na/_de nyid spyod pa bla na med/_/rtog pa rnams dang bral ba yi/_/spyod pa zhes bya ba smos te/_dngos gzhi sgyu ma lta bu dang stong par rtogs pa las rjes la rtog pa dang bral ba'i mtshan nyid ni spyod pas 'dod pa'i yon tan lnga la sems can gyi don du longs
[\[48a.3\]]spyod pas pad+ma 'dam las skyes kyang 'dam gyi nyes pas ma gos pa bzhin du 'khor ba'i skyon gyis mi gos pas na spyod pa bla na med pa'o/_/de nas bshad par bya zhes bya ba ni 'khor 'dus pa rnams kyis mchod pa dang bstod pa dang gsol ba btab pa'i rjes thogs la/_spyod pa thugs la
[\[48a.4\]]bzhag nas bshad par bya/_/zhes mdor bstan gsungs pa yin no/_/de ltar mdor bstan bshad nas/_rgyas par bshad pa ni/_rga shi dba' glong 'khyil pa yi/_/zhes smos te/_skye rga na 'chi'i dba' glong 'khrug pa'i rgya mtsho'i rab tu 'jigs pa las sems can thams cad sgrol bar byed pa ni
[\[48a.5\]]bskyed rdzogs kyi spyod pa yin no/_/de ji lta bu zhe na/_nyen med pa ni 'gro ba'i gru/_/zhes bya ba smos te/_tshong pa rnams chu bo las sgrol ba bzhin du spyod pas sgrol bas na gru'o/_/skam sar phyin pa lta bu'i 'bras bu ci zhig byed ce na/_myur du dngos grub byed pa'i mchog_/ces bya ba smos te/_
[\[48a.6\]]'jig rten dang thun mong dang mchog gi dngos grub gsum gyis skam sar phyin par byed pa'o/_/de ltar rjes su 'gro ba bstan nas/_ldog pa bstan pa ni/_yid 'ong yon tan kun gyi gnas/_/zhes bya ba gzhan don phun sum tshogs pa'i rgyu dang /_sems ni rin chen las byung ba/_/zhes
[\[48a.7\]]pa rang don phun sum tshogs pa'i rgyud 'dod pa'i don rnams rab tu sgrub pa la 'di med par gyur na 'bras bu rdo rje can gyi bdag dang gzhan gyi don phun sum tshogs pa'i bkra shis rgyu dri ma med pa kun nas byung ba'i yon tan dam pa'i yan lag can gyi dngos grub kyi bde ba skye bar mi 'gyur ba de
[\[48b\]]
[\[48b.1\]]bas na mtshungs pa med pa'i spyod pa 'bras bu mchog ster ba'i thabs mchog 'di la thar pa 'dod pa'i rnal 'byor pa rnams kyis spyod par bya'o zhes pa dgos pa gsungs pa yin no/_/de ltar rjes su 'gro ldog gi sgo nas spyod pa bstan nas/_'bras bu bstan pa ni/_lha min dgra dang brgya byin
[\[48b.2\]]dang /_/zhes bya ba la sogs pa smos te/_lha min dgra ni gdong drug go/_/brgya byin ni dbang po'o/_/grong khyer sum dgra ni lha chen po'o/_/tshangs sogs zhes bya bas ni khyab 'jug la sogs pa bsdu'o/_/de rnams kyis zhabs kyi pad+mor mchod pa ni bde bar gshegs pa ste ye shes
[\[48b.3\]]lnga'i go 'phang mchog dang ldan pa'o/_/'bras bu de gang gis thob ce na/_sdig bcos spyod pa 'dis myur thob/_/ces bya ba smos so/_/de ltar dgos pa dang 'bras bu bstan nas/_/da ni bshad par dam bca' ba ston te/_dpal ldan rdo rje sems dpa' yi/_/bsam gyis mi khyab pa yi
[\[48b.4\]]gnas/_/rnal 'byor pas ni sgom byed pa/_/a wa d+hU tI'i spyod pa bshad/_/ces bya ba smos te/_bsam gyis mi khyab pa yi gnas ni rtog pa dang bral bas sangs rgyas byang chub sems dpa'i dag pas 'jig rten pa'i ye shes kyi gnas ni go 'phang ngo /_/gnas de la bskyed pa'i rim pa dang
[\[48b.5\]]rdzogs pa'i rim pa bsgom pa brtan pa thob pa'i rtags byung ba'i tshe/_'bras bu sangs rgyas dang byang chub sems dpa'i zlos gar byed pas na a wa d+hU tI'i spyod pa ste/_a wa d+hU tI'i zhes bya ba ni khams gsum pa'i bag la nyal ni nyes pa'o/_/a zhes bya bas ni dgag pa ston pa ste/_
[\[48b.6\]]khams gsum pa'i nyes bral gyi spyod pa'o/_/bshad ces bya ba thugs la bzhag nas gsungs pa'o/_/de ltar dam bca' ba bstan nas/_da ni bskyed pa'i rim pa'i bum pa'i dbang bskur ba'i spyod pa dpa' bo gcig pu dang rgyal tshab kyi spyod pa bshad par bya ste/_rtog pa thams cad rnam spangs nas/_/
[\[48b.7\]]shin tu gsang ba'i dam tshig spyad/_/ces bya ba ni/_bskyed pa'i rim pa la mthong ba'i mtshan ma dang reg pa'i mtshan ma dang thos pa'i mtshan ma thob nas sprul pa'i sku dang tha mi dad par shes nas gzung 'dzin gyi rtog pa thams cad spangs la/_dpa' bo gcig pu'am dkyil 'khor gyi 'khor los rgyal tshab lta bu'i spyod
[\[49a\]]
[\[49a.1\]]pa 'jig rten pa la shin tu gsang ba'i dam tshig yin yang mtshan ma thob pa'i dus de'i tshe mngon du bya'o/_/ji ltar brtsam par bya zhe na/_/de ltar brtsams nas rnal 'byor pa/_/rgyu mthun 'bras bu'i tshul du ste/_/zhes bya ba smos te/_dang por rtsom nas ni lha gang la
[\[49a.2\]]me tog phog pa'o/_/rgyu mthun pa ni rnal 'byor pa'i spyod pa 'bras bu sangs rgyas kyi tshul dang 'dra bas rgyu 'bras bu'i zlos gar can no/_/de nas byis pa'i rol pas rgyu/_/zhes bya ba ni 'dod pa'i yon tan lnga la de mi sems pa ni rtog pa dang bral ba'o/_/thabs gang gis she na/_bsdus
[\[49a.3\]]te bsgoms la zhen par bya/_/zhes bya ba smos te/_bsdus pa ni snod bcud do/_/bsgoms la zhes pa ni 'dod pa'i yon tan lnga la dga' ba'i sems dang bral bar nges pa'o/_/dgos pa ji lta bu'i yin zhe na/_so so'i skye bo'i gnas skabs na rnam par rtog pa dang bcas pas nyon mongs
[\[49a.4\]]pas kun nas bslangs nas mi dge ba 'byung ba'am dge ba'i sems kun nas bslangs nas bsod nams kyi las byed pa ste/_de gnyis ni mtho ris dang ngan song 'grub pa'i bsod nams dang bsod nams ma yin pa'i las yin la/_rnal 'byor pas bskyed rim la brtan pa thob pa'i rjes kyi spyod pa 'dod pa'i yon
[\[49a.5\]]tan lnga la longs spyod pas kyang de'i sems pa'i rnam par rtog pa med pas bsam gtan gyi sdom pa mi g.yo ba'i las yin no/_/rdzogs pa'i rim pa la thob pa'i rjes kyi spyod pa ni bde ba chen po stong pa nyid kyis rgyas btab pas zag pa med pa'i sdom pa ye shes kyi tshogs dag pa 'jig
[\[49a.6\]]rten pa'i ye shes dang mthun pa dngos rjes khyad par med pas na ro mnyam pa'i spyod pa zhes bya'o/_/bskyed rim gyi dpa' bo gcig pu'i spyod pa ji lta bu zhe na/_skye bo sna tshogs 'dul bas na/_/gzhon nu'i gzugs su bsgom par bya/_/zhes pa ni gzhon nu ni 'jam pa'i dbyangs yin la/_des
[\[49a.7\]]mtshon pa'i phyag na rdo rje dang /_spyan ras gzigs la sogs pa gdul bya ji ltar mos pa ltar bsgom pa'o/_/de dus ni gang gi tshe zhe na/_ci gsungs spyod pa sna tshogs kyis/_/zhes bya ba smos te/_spyod lam bzhi la lha'i rnam par gnas pas so/_/dngos grub sna tshogs bla med 'grub/_/ces
[\[49b\]]
[\[49b.1\]]bya ba ni 'bras bu'o/_/'gro kun bcom ldan rdo rje can/_/zhes bya ba ni 'gro ba'i spyod lam gyi che snod kyi 'jig rten gzhal yas khang 'gro ba rigs drug lha'i rang bzhin du mos pa ni/_kun du bzang po mtshungs med pa/_/zhes bya ste/_'gro ba drug dang grub mtha' thams cad ji ltar mos pa'i
[\[49b.2\]]gzugs su ston pas na kun du bzang po ste/_des dngos grub mi 'grub par mi 'gyur zhes bya ba'i don to/_/de ltar dpa' bo gcig pu bstan nas/_rgyal tshab kyi spyod pa ston pa ni/_dpal ldan slob dpon rdo rje can/_/zhes bya ba la sogs pa smos te/_rdo rje slob dpon gyi zhabs la phyag
[\[49b.3\]]byas nas bya ba byas shing mtshan ma thob pa'i blo can gyis thams cad kyang dga' ba bzhi'i rang bzhin du mos pa'i gsang ba'i spyod pa la brten par bya'o/_/dogs pa kun las phyir phyogs nas/_/de nas rang 'dod bzhin du spyad/_/ces bya ba la/_dogs pa kun gyis 'dod pa'i yon tan lnga la
[\[49b.4\]]gzung bar mngon par zhen pa'o/_/phyir phyogs nas zhes pa ni gzung 'dzin la'o/_/sems pa'i rnam par rtog pa dang bral nas rang ji ltar 'dod pa bzhin du dga' ba dang mchog dga' dang lhan cig skyes dga' rang bzhin du 'dod pa'i yon tan lnga la rtog pa med pa'i sems kyis spyod
[\[49b.5\]]pas gzugs brnyan la sogs pa'i tshul du spyod pa'o/_/de su zhe na/_ji bzhin yang dag don rig pa/_/'gro ba 'don pa'i bsam pa can/_/zhes bya ba smos te/_dngos po sgyu ma lta bur rig nas 'gro ba la snying rje chen po bskyed de/_gzugs la sogs pa la stong pa nyid kyi de kho na nyid
[\[49b.6\]]dang ldan pa'i blo yis seng ge bzhin du kun du rgyu ste/_rnam par rtog pas bag tsha ba med do zhes pa'i don to/_/rang sems brtan byas gnas med par/_/zhes bya ba ni/_gzungs 'dzin gyi rtog pa dang bral bas brtan par byas nas yul lnga la chags pa med pas gnas med pa zhes bya'o/_/
[\[49b.7\]]yang dag lta bas 'jug par bya/_/zhes bya ba ni dngos po rnams la gzugs brnyan dang sgra brnyan lta bur 'jug par bya'o/_/de ltar bskyed pa'i rim pa'i dpa' bo gcig pa dang rgyal tshab kyi spyod pa bstan nas/_da ni rdzogs pa'i rim pa'i pha rol tu phyin pa'i spyod pa bshad par bya ste/_phung po
[\[50a\]]
[\[50a.1\]]khams kyi mtshan nyid sogs/_/zhes bya ba ni khams gsum pa'i rang bzhin phung po dang khams dang skye mched kyi rang bzhin rmi lam dang sgyu ma bzhin du dngos po thams cad shes par bya ba yin no/_/sgrib pa kun las grol ba ni/_/zhes bya ba ni rang bzhin brgyad cu dang bral
[\[50a.2\]]ba'i tshul gyis byang chub sems dpa' chos 'phags bzhin du 'dod pa'i yon tan lnga la ma chags pa'i sems kyis longs spyad pas na/_dbang phyug ldan par 'tsho bar bya/_/zhes gsungs so/_/de bzhin 'jig rten chos brgyad ni/_/zhes bya ba ni rnyed pa dang ma rnyed pa dang /_grags
[\[50a.3\]]pa dang /_ma grags pa dang /_bstod pa dang /_smad pa dang /_bde ba dang /_sdug bsngal ba las ring du gyur pas na rnam par mi rtog pa'i pha rol tu phyin pa'o/_/de lta bas na/_rtag tu mi rtog par gyur dang /_/gnyis med nges par bya ba yi/_/pha rol phyin drug sbyor bas ni/_/
[\[50a.4\]]sangs rgyas dngos grub nges par 'grub/_/ces bya ba smos te/_gzung 'dzin gyi rtog pa dang bral bas dge ba chos sdud kyi rang bzhin pha rol tu phyin pa drug dang /_tshad med pa bzhi dang bsdu ba'i dngos po bzhis sems can don byed kyi thabs kyis sems can gyi don la stobs dang ldan yang
[\[50a.5\]]gdul bya ni 'di/_'dul bar byed pa ni 'di zhes sems can gyi dngos por brtag par mi bya'o/_/de ltar pha rol tu phyin pa drug gi spyod pa bshad nas/_da ni phyogs las rnam par rgyal ba'i spyod pa bshad par bya ste/_byang chub la dmigs sems kyis ni/_/phyogs las rnam rgyal
[\[50a.6\]]spyod pa brtsam/_/zhes bya ba smos te/_zab pa dang rgya che ba'i byang chub la dmigs nas thabs dang shes rab dang ldan pa'i bdag nyid kyis dbang shes rab ye shes ji lta ba bzhin thob nas mngon sum gyi don rgyun bsrings pas/_de nyid goms par byas pa dang /_/zhes bya ba smos so/_/
[\[50a.7\]]de ltar na dogs pa kun la rgyab kyis phyogs na tshe 'di nyid la grub par 'gyur ba yin no/_/rtog pa kun las rnam grol bas/_/zhes bya bas ni gzung ba la rnam par snang mdzad kyis rgyas btab nas/_'dzin pa la mi bskyod pas rgyas btab pa ni/_rtog pa kun las grol ba yi/_/sems
[\[50b\]]
[\[50b.1\]]can bsam pa'i khyad par gyi/_/zhes bya ba ni chags pa'i lam pa dang /_grol ba'i lam pa dang /_rang lhag par gnas pa'i rim pas sgyu ma dang smig rgyu dang chu zla la sogs pa'i sbyor bas snod dang bcud thams cad la longs spyod pa yin no/_/chos kyi dbyings las byung bas na/_/grogs
[\[50b.2\]]po med par gcig pur rgyu/_/zhes bya ba ni 'dod pa'i yon tan lnga la rnam par rtog pas kun du brtags pa'i gzugs la sogs pa dmigs pa dang /_rtog pa med pas gzhan gyi dbang gis gzugs la sogs pa dmigs pa dang gnyis su med pa'i sems kyis chos nyid kyi gzugs
[\[50b.3\]]la sogs pa dmigs pas na grogs med gcig pur rgyu ba'o/_/dogs pa med pa'i sems kyis ni/_/zhes bya ba ni chags pa dang sdang ba dang rmongs pa'i dogs pa med pa'i sems kyis ji ltar 'dod pa bzhin du longs spyad par bya'o/_/ci'i phyir dogs pa med ce na/_khams gsum 'di
[\[50b.4\]]dag ma lus la/_/thams cad de yi longs spyod don/_/zhes bya ba ni lus yul ma lus pa thams cad la shes pa de'i rtog pa med pa'i longs spyad pa'i don ni 'dus pa'i rgyud phyi ma las/_ye shes lnga yi rang bzhin gzugs/_/'byung ba lnga yi ngo bo nyid/_/ces gsungs pas na/_sgrub
[\[50b.5\]]pa po la phan pa'i phyir/_/rdo rje sems dpa' rnam par sprul/_/zhes bya ba smos so/_/rtag tu sgom dang ldan pa yis/_/zhes bya ba ni dbang shes rab ye shes thob pas/_gzung ba rang bzhin med par rtogs nas reg bya'i chos nyid rtogs pas chos thams cad kyi mdo dang rgyas pa shes
[\[50b.6\]]par 'gyur ba de'i tshe/_sa bcu gcig pa'i ye shes skyes pa'i de bzhin gshegs pa la yang mi 'dud na lugs ma sogs pa'i gzugs brnyan la smos kyang ci dgos/_dngos po 'di dag kun rang bzhin/_/byang chub sems kyi rang bzhin te/_/zhes smos te/_dngos po thams
[\[50b.7\]]cad kyi rang bzhin yin pa de'i phyir/_'od gsal ba de nyid lhar snang ba dang /_rdo rje can du snang ba dang /_dkyil 'khor du snang ba dang /_phyag rgyar snang ba dang /_bsdu bar snang ba dang /_mchod rten la sogs par snang ba de la gzhan gang cung zad bstan pa thams cad bcom ldan 'das
[\[51a\]]
[\[51a.1\]]bde ba chen po rdo rje can gyis sems can mos pa'i don du gsungs pa yin no/_/gsungs pa'i don de dag la nges pa'i don dang /_drang ba'i don du shes par bya ste/_ji ltar don dam pa'i bdud rtsi don du gnyer bas bde ba rtog pa med pa'i snying po blangs te/_gzung
[\[51a.2\]]ba dang 'dzin pa'i rnam par rtog pa'i tshig 'dor bar bya'o/_/de bzhin chos kyi bdud rtsi ni rnyed nas zhes bya ba ni bde ba stong pa nyid rtogs nas gzung 'dzin gyi rtog pa sbun pa lta bu spang bar bya'o/_/rtog pa'i gnas ni kun btang nas/_/blo ldan re zhig mi rtog gnas/_/zhes bya ba ni sngar
[\[51a.3\]]bshad pa'i don gyi mjug sdud pa ste/_thugs rdo rje ni bcom ldan 'das rdo rje 'chang ba'o/_/des gsungs pa de la dngos grub the tshom med par 'gyur te/_zhi gnas dang lhag mthong mngon sum gyis myong ba bsgom pa'i phyir ro/_/rtog pas dmyal bar 'gro 'gyur zhing /_/'gro
[\[51a.4\]]drug rgya mtshor 'khor bar 'gyur/_/zhes bya ba ni rtog pa'i nyes dmigs so/_/rtog pa las ni rnam grol na/_/dri med zhi ba'i gnas su 'gro/_/zhes bya ba ni rtog pa dang bral ba'i phan yon no/_/dri med ni spangs pa phun sum tshogs pa'o/_/zhi ba ni ye shes phun sum tshogs pa'o/_/
[\[51a.5\]]gnas ni sku gsum gyi go 'phang ngo /_/skyon dang yon tan ldan pa'i rgyu mtshan/_des na rtog pa'i dra ba bcad/_/ces bya ba gsungs so/_/sangs rgyas rnams kyis bsten pa dang /_/khyod kyis kyang ni rtag bsten pa'i/_/dam tshig gang yin de la gnas/_/zhes bya ba ni dus
[\[51a.6\]]gsum gyi sangs rgyas rnams kyis bde ba rtog pa med pa'i spyod pa bsten pa ltar/_rjes su 'jug pa'i rnal 'byor pas rtag tu bsten zhing dam tshig de la gnas par bya'o zhes gdams ngag gsungs pa yin no/_/mchog tu gyur pa'i rnal 'byor pa la gdams ngag bstan pa ni/_
[\[51a.7\]]sngags shes pas ni dngos grub la/_/zhes bya ba smos te/_sngags shes pa ni shes rab ye shes kyi dbang thob pas mchog gi dngos grub la sangs rgyas dang byang chub sems dpa' bzhin du chags par mi bya ste/_sgom pa po dang 'bras bu dngos grub dang thob pa'i thabs bskyed
[\[51b\]]
[\[51b.1\]]rdzogs gnyis la bskyed tshul du sbyar ba thams cad du ni blta bar bya zhes bya bar sbyar bar bya'o/_/de ltar shes rab ye shes kyi dbang thob pa'i phyogs las rnam par rgyal ba'i spyod pa bstan nas/_da ni dbang bzhi pa thob pas shin tu spros pa med pa'i spyod pa bshad par bya ste/_
[\[51b.2\]]dang por bza' ba ro mnyam pa'i spyod pa ni/_khyi bong rnga mo glang chen sogs/_/khrag btung rtag tu sha ston bya/_/zhes bya ba nas/_sha yi gzugs su brtag par bya/_/zhes bya ba'i bar du gsungs pa yin te yan lag gi don ni go sla'o/_/da ni mtha' gnyis dang bral ba'i ro mnyam
[\[51b.3\]]ston te/_/skye bo gzhan gyis bza' min gang /_/zhes bya ba ni/_bdud rtsi lnga dang sha lnga 'jig rten pa rnams kyis smod pa'o/_/bsgrub pa'i dbang pos bza' ba dang /_/zhes bya ba ni kun rdzob tu don rang gi mtshan nyid rten 'brel yin par mtshungs la de don dam par bza' ba dang mi bza'
[\[51b.4\]]ba dang bral bas na mtha' gnyis su mi rtog pa dang /_ma dang sring mo la sogs pa rigs gcig par bgrod par bya ba ma yin pa dang /_rgyal rigs dang rje'u rigs la sogs par bgrod par bya ba de dag rnal 'byor pa des ro mnyam par shes pa dang /_bya ba ma yin pa mi dge ba dang /_
[\[51b.5\]]bya ba ni dge ba dang /_sdud pa yid du 'ong ba dang /_mi sdud pa yid du mi 'ong ba dang /_btung ba chang dang /_btung ba ma yin pa rdo rje'i chu la sogs pa rnams mtha' gnyis su sngags pas blang ba dang /_dor bar brtag pa mi bya ste/_bde ba rtog pa med pas rgyas btab pas der
[\[51b.6\]]snang ba'i rang bzhin gyis bsngags pa'i lus dang ngag dang sems mgu bar bya'o/_/da ni spyod pa ro mnyam ston te/_ji ltar sems g.yengs mi 'gyur ba/_/de ltar chang ni btung bar bya/_/zhes bya ba ni 'dod pa'i yon tan lnga la lus dang sems bde ba skyes pa nam chags pa'i
[\[51b.7\]]sems kyis sems can la bsngo ba rdo rje chen po'i rgyas btab pa dang /_dad pa dang dang bas dkon mchog gsum la mchod pa bsod nams kyi tshogs kyis rgyas btab pa dang nyams su myong bar stong pa nyid kyis rgyas btab pas ye shes kyi tshogs kyang grub pa yin no/_/de ltar
[\[52a\]]
[\[52a.1\]]chang gi ro la rgya rnam pa gsum gyis btab nas btung bar bya'o/_/smad pa ni gdol pa la sogs pa'o/_/dregs chen ni dbang thob pa'i rgyal po la sogs pa'o/_/rigs bzang ni bram ze la sogs so/_/rigs ngan ni dmangs rigs so/_/nad pa ni sdug
[\[52a.2\]]bsngal can dag nye bar mtshon pa'o/_/gzhan mthong na'ang zhes bya ba ni 'gro ba ris drug gi bye brag tha mal pa mthong na yang thams cad kyang rang gi lha'i dkyil 'khor gyi rnam pa 'am rgyal ba rigs lnga'i rang bzhin du blta bar bya'o/_/da ni gnyen po dang spang bya ro mnyam par ston te/_glegs bam
[\[52a.3\]]bklag par mi bya ste/_/zhes bya ba ni/_dge ba zag pa dang bcas pa bcos ma'i sems kyis glegs bam bklag pa dang /_maN+Dal la sogs pa mi bya ba dang /_bcos ma'i lugs ma la sogs pa la phyag mi bya ste/_thams cad kyang bde ba chen po 'od gsal ba'i snang bar shes na glegs bam
[\[52a.4\]]bklag pa dang /_maN+Dal bya ba dang sngags bzlas pa la sogs byas kyang nyes par mi 'gyur te/_/de skad du yang rigs pa mchog las/_de nyid rtog pa'i rnal 'byor dang /_/bcos ma yi ni blo can ni/_/rnal 'byor ma yi khyad par gyis/_/bsod nams ye shes tshogs su 'gyur/_/zhes
[\[52a.5\]]gsungs so/_/'od gsal ba'i blo can des/_mi dge ba bcu rnams kyang gnang ngam zhe na/_brdzun du yang ni smra bar bya/_/gzhan gyi bud med skal bzang bsten/_/gdug la byams par mi bya ste/_/sangs rgyas rnams ni gsad par bya/_/zhes bya ba smos te/_gnyis su zhen pa ni nub/
[\[52a.6\]]gnyis su snang ba ni bral ba bzhin thob pas/_gnyis su med pa'i 'od gsal ba'i gseng brtol ba na/_mi dge ba bcu spyad kyang zag pa med pa'i sdom par 'gyur ba ni/_/ji ltar chu la chu bzhag dang /_/ji ltar mar la mar bzhin dang /_/rang gis rang gi ye shes ni/_/legs mthong de
[\[52a.7\]]la sdig pa med/_/ces bshad do/_/zag pa med pa'i sdom pa 'od gsal ba thob pa'i tshe/_su la mchod pa bya zhe na/_ye shes kun sems zhes bya ba ni/_rgyal ba kun gyi slob dpon mchod/_/ces bya ba smos te/_ye shes kun sems zhes bya ba ni/_sems ni gseng brtol nas
[\[52b\]]
[\[52b.1\]]chos thams cad kyi mdo dang rgyas pa shes pa'i slob dpon no/_/ci'i phyir slob dpon mchod ce na/_dngos grub sna tshogs ster bas na/_/blo dang ldan pas rtag mchod bya/_/zhes bya ba smos so/_/de ltar spros pa med par mnyam gyi spyod pa bshad nas/_da ni de'i phan yon bstan
[\[52b.2\]]par bya ste/_gang phyir phyogs bcu'i sangs rgyas dang /_/byang chub sems dpa'i bsod nams pas/_/slob dpon ba spu'i khung gcig mchog/_/de phyir slob dpon mchod byed la/_/sangs rgyas byang chub sems dpas gzigs/_/zhes bya ba smos ste/_/sems rang rig pa 'od
[\[52b.3\]]gsal ni/_ting nge 'dzin mngon sum gyi gzhan don gyis slob ma la rtogs par byed pa de ni sangs rgyas dang byang chub sems dpas byin gyis rlob cing chos kyi sku'i don ston pas na ba spu'i khung bu gcig kyang mchog tu gyur pa de'i phyir slob dpon la mchod par bya'o/_/shin tu spros pa
[\[52b.4\]]med pa yin na/_slob dpon la ci'i phyir mchod pa bya zhe na/_sangs rgyas 'dod pa'i dngos grub stsol bas zhes bya ba smos te/_rgyu mtshan des na slob dpon la mi smad pa dang /_rdo rje spun la mi smad pa dang /_slob dpon gyis gnang ba gus par blang ba dang /_pha dang ma dang mes po la
[\[52b.5\]]sogs pa thams cad ltos pa med par rtswa bzhin du btang nas/_mchog gi dngos grub kyi rgyal srid bsgrub par bya'o/_/brtag pa lnga pa'i rab tu byed pa gsum pa'i 'grel pa'o//_//de ltar bskyed pa'i rim pa dang rdzogs pa'i rim pa'i spyod pa rnam pa bzhi mdor bsdus pa'i le'u
[\[52b.6\]]de bshad nas/_da ni de'i rgyas par bshad pa ston pas na/_de nas yang dag bshad bya ba/_/zhes bya ba smos so/_/de nas zhes bya ba ni de ma thag pa ste/_'khor gyis phyag byas pa dang /_mchod pa dang bstod pa byas pa'i rjes thogs la'o/_/yang dag bshad bya ba ni mchog tu gyur
[\[52b.7\]]pa'i rnal 'byor pa'i dngos rjes ro mnyam pa'i spyod pa bshad par bya'o/_/de dus kyis spyod pa bya zhe na/_spyod pa pha rol son mtshan nyid/_/gang gis ring gnas rdo rje yi/_/rnal 'byor pas zhes bya ba smos te/_dngos gzhi la bskyed rdzogs kyi mtshan ma thob pa ni/_spyod pa'i pha rol
[\[53a\]]
[\[53a.1\]]du son pa'o/_/de'i mtshan nyid ni bskyed pa'i rim pa'i du ba dang smig rgyu la sogs pa'i rtags lnga dang /_rdzogs pa'i rim pa'i mar me dang srin bu me khyer la sogs pa rtags rnam pa brgyad rang gi rtogs pa dang /_byang chub sems dpa' gzhan gyis lus ngag gis
[\[53a.2\]]'gyur ba'i sgo nas rtogs pa ni gang gis ring gnas nye ring gi rgyud las ring bar gyur pa/_gzhan gyi rgyud yin yang ldang ba dang zo mdog bde ba la sogs pa'i rtags kyis rdo rje'i rnal 'byor par shes par the tshom med pa'o/_/de ltar mdor bstan nas rgyas par bshad pa ni/_mkha'
[\[53a.3\]]'gro ma sogs gtor ma yi/_/bza' dang bca' ba ji snyed pa/_/rnal 'byor pas ni bza' bar bya/_/zhes bya ba smos te/_mkha' 'gro ma ni lha'i rigs so/_/sogs zhes bya ba ni dri za dang gnod sbyin dang /_srin po dang lha ma yin la sogs pa'i gtor ma dang mchod pa bdag dang
[\[53a.4\]]gzhan mnyam pa nyid du shes pa'i rnal 'byor pas bza' bar bya'o/_/ro yi thal bas bsgo bya zhing /_/zhes bya ba ni gdul bya drag po 'jigs byed yin pas ro'i thal ba dang gos dang kham phor la sogs pa la spyod pa dang mtshan mo gsang ste rgyu bar bya'o/_/ci'i phyir bzlog pa'i spyod
[\[53a.5\]]pas mi 'dul zhe na/_rjes su mthun pa dbugs dbyung gi lam yin pa'i phyir ro/_/gnas gang du zhe na/_ri bo dang ni bzhi mdo dang /_/zhes bya ba la sogs pa smos te go sla'o/_/dus ni gang gi tshe zhe na/_mtshan mo ma mo'i khyim dang ni/_/zhes bya ba smos te/_gnas de dag tu spyod pa byed par
[\[53a.6\]]'dod pa'i rnal 'byor pas cung zad drod thob pa'i dus de'i tshe spyod pa byed par 'dod pas zhes bya ba smos pas ni spyod pa byed par mi 'dod pa spangs pa yin te/_mtshan ma'i rnam par rtog pa med pa [(]bzad [,]bzang [)]po'i stobs can dang /_sems 'od gsal la mos pa'i sems brtan pa gnyis ni drod thob
[\[53a.7\]]par gyur kyang spyod pa byed par mi 'dod de g.yeng ba shas chung ba'i phyir ro/_/smon lam gyi stobs can tshogs bsags dgos pa dang /_khyad par du 'gro ba dmigs pa dgos pa gnyis pa ni drod thob nas dngos rjes ro mnyam pa'i phyir dang /_rjes la mtshan ma'i g.yeng ba dgag pa'i
[\[53b\]]
[\[53b.1\]]phyir spyod pa bya'o/_/de yang ji lta bu zhe na/_gal te bdag nyid grub 'dod na/_/slar yang byis pa'i spyod pa bya/_/zhes bya ba smos te/_des na byis pa'i rol pas rgyu zhes pa mdor bstan pa'i bshad pa yin no/_/'dzin pa med pa'i sems kyis ni/_/kha dog bcos ma'i ras rnying
[\[53b.2\]]bgo_/zhes pa ni bsdus te bgos la zhen par bya zhes pa mdor bstan pa'i bshad pa yin no/_/sems can rjes su gzung ba'i phyir/_/blo dang ldan pas rgyu bar bya/_/'jam pa'i rdo rjer bdag gyur te/_/zhes bya ba smos pas/_skye bo sna tshogs 'dul bas na/_/gzhon nu'i gzugs
[\[53b.3\]]su bsgom par bya/_/zhes mdor bstan pa'i rgyas par bshad pa yin no/_/de ltar dpa' bo gcig pu'i spyod pa bstan nas/_rgyal tshab kyi spyod pa ji ltar bya zhe na/_dkyil 'khor pa ni brtag par bya/_/ba spu rnams kyi bu ga nas/_/phyogs bcu rnams su spro bar bya/_/zhes bya ba ni/_'gro
[\[53b.4\]]ba ji ltar mos pa ltar kun du bzang po dang mtshungs pa'i spyod pas/_'khor dang bcas pa'i dkyil 'khor gyi 'khor lo ltar snying ga'i hUM las ba spu'i khung bu nas 'od spros nas phyogs bcur dkyil 'khor gyi 'khor lo spro bar bya'o/_/de ltar bskyed pa'i rim pa a wa d+hU tI'i spyod pa bstan
[\[53b.5\]]nas/_da ni gsang ba'i dbang thob pas pha rol tu phyin pa'i spyod pa bya ba ni/_ri yi sul lam rtse mor ni/_/gnas ni shin tu mnyam par bya/_/zhes bya ba ni rnyed pa dang ma rnyed pa dang grags pa dang ma grags pa dang /_bstod pa dang smad pa dang /_bde ba dang sdug bsngal rnams shin tu mnyam
[\[53b.6\]]par bya ba'o/_/de yang sangs rgyas mnyam sbyor gyi rjes su 'brangs nas/_pad+ma'i tshal ni yid 'ong 'gram du ni/_/gnas de sgrub pos dngos bsgoms na/_/dngos grub myur du thob par 'gyur/_/zhes bya ba smos te/_pad+ma'i tshal ni lo bcu gnyis dang bcu drug dang nyi shu dang nyi shu rtsa
[\[53b.7\]]bzhi pa'o/_/rdzing bu yid 'ong ni bsnyen bsgrub bzhis sbyangs pa ma dang sring mo la sogs pa'i sngags skyes so/_/sgrub pos dngos bsgoms zhes bya ba ni dga' ba bzhi'i ting nge 'dzin bsgoms pas der 'jig rten gyi chos brgyad zil gyis mnan nas gang zhig rnyed pa de dag bza' zhes bya
[\[54a\]]
[\[54a.1\]]ba smos te/_bzang ngan gyi rnam par rtog pa spongs nas ro la rtog pa med pa'i sems kyis bza' ba dang rdzas la gtor ma gtang bar bya'o/_/guny+dza la sogs sna tshogs pa'i/_/zhes bya ba la sogs pa ni 'ol ma se la sogs pa ci rnyed pa'i phreng ba'i rgyan
[\[54a.2\]]bya zhing ma rnyed pa'i rin po che'i phreng ba la sogs pa la 'dod par mi bya'o/_/srog chags yan lag las byung bgo/_/zhes bya ba ni glang po che dang stag gi pags pa la sogs ci rnyed pa bgo zhing ras yug chen ka shi ka'i gos la sogs pa ma rnyed par mi tshol ba'o/_/rnyed pa dang ma rnyed pa
[\[54a.3\]]ro mnyam pa ci dgos she na/_bde don gnyer la bde ba sbyin/_/zhes bya ba smos te/_bsam gtan gyi sdom pa mi g.yo ba'i las/_bde ba rtog pa med pa'i rnal 'byor pa la lus dang yid bde ba'i thabs ro mnyam pa sbyin par bya'o/_/grags pa'i sgra la khyad par yod dam zhe na/_la lar
[\[54a.4\]]saM skr-i ta yang ni/_/bzlog ste pra kr-i ta yang brjod/_/ces bya ba smos te/_grags pa dang ma grags pa ro mnyam pa'i don to/_/smyon pa'i brtul zhugs sbyor ba yis/_/bza' dang bza' min ji snyed bza'/_/zhes bya ba ni ji ltar smyon pa nad kyis dbang po nyams par rtog pa rnams so sor
[\[54a.5\]]brtags min du song ba bzhin du rnal 'byor pa rnams srog a wa d+hU tIr bcug pa'i mthus so sor brtags pa'i stobs kyis rtog pa bkag nas/_smyon pa'i spyod pa dang mthun par bza' ba dang bza' ba ma yin pa bdud rtsi lnga la sogs pa smad pa dang /_nya sha dang zan dron la sogs pa bstod pa
[\[54a.6\]]dang bde ba dang sdug bsngal dag ro mnyam par bya'o/_/de ltar pha rol tu phyin pa'i spyod pa bshad nas/_da ni shes rab ye shes kyi dbang thob pa la phyogs las rnam par rgyal ba'i spyod pa bshad pa ni gzhan gyi yul du grub pa ste zhes bya ba smos te/_gzhan gyi yul ni grong dang kun dga' ra ba
[\[54a.7\]]la sogs pa'o/_/bde mchog gi rtsa ba'i rgyud kyi rjes su 'brangs nas/_ri su la tshang tshing zhes bya ba/_/gdod nas grub pa'i dur khrod du/_/zhes bya ba'i bar gyis bde mchog gi gnas su 'jigs pa thams cad spangs pa'i bsam pas/_rnal 'byor pa shes rab can gyis dbang shes rab ye
[\[54b\]]
[\[54b.1\]]shes kyi don bsgoms pas/_sgrub pa po drod thob par gyur pa'i tshe/_phyogs las rnam par rgyal ba'i spyod pa brtsam par bya'o/_/ci'i phyir phyogs las rnam par rgyal ba zhes bya zhe na/_sgrib pa kun las rnam grol zhing /_/bsam pa thams cad rdzogs byed pa/_/zhes te/_spangs pa dang /_
[\[54b.2\]]che ba bstan to/_/phyogs las rgyal zhes bya ba ni/_/phyogs bcu dag tu gnas pa'i dngos/_/gzung dang 'dzin pa rnam spangs pa/_/zhes bya ba/_bde ba rtogs pa med pas spyod lam bzhi la gzung 'dzin dang bral bas na phyogs kun las rgyal ba zhes bya'o/_/de ltar nges pa'i tshig bshad nas/_da ni chags
[\[54b.3\]]pa'i lam gyi dbang du byas nas/_de ltar re zhig rnal 'byor pas/_/mi shigs bar ni brtan byas nas/_/zhes bya ba smos te/_mi shigs pa'i srog a wa d+hU ta'i ra bcug nas bde ba stong pa nyid kyi ting nge 'dzin du brtag par byas nas so/_/shin tu gzugs mdzes 'dod ldan ma/_/rig pa'i lha mo gzung bar
[\[54b.4\]]bya/_/zhes bya ba ni dge byed dang dbang gi lha mo'o/_/lha mo dga' ma rol dga' ma/_/zhes pa ni lhan cig skyes pa'o/_/rin chen rgyan sogs kyis spras pa/_/rig pa 'dzin pa'i bu mo dang /_/zhes bya ba ni bsnyen bsgrub sbyangs pa'i sngags las skyes pa'o/_/lha dang gnod sbyin yang na ni/_/
[\[54b.5\]]zhes bya ba ni lha dang dri za ni mkha' spyod do/_/gnod sbyin dang srin po ni sa spyod do/_/sa 'og gnas pa'i lha min dang /_/klu yi bu mo dag dang ni/_/zhes bya ba ni sa 'og tu spyod pa ste de ltar na gnas nyi shu rtsa bzhir skyes pa gzung bar bya'o/_/rnal 'byor pas ni de dag las/_/gang 'dod pa'i
[\[54b.6\]]rigs lha mo gcig_/ces bya ba la lhan cig skyes pa dang sngags skyes dang zhing skyes la gang 'dod pa cig sgrub pa'o/_/lcags kyu zhags pa'i sbyor ba yis/_/nye bar bkug ste bsdu byas nas/_/zhes bya ba ni rlung gyen du bzlog pa'i sbyor ba ni lcags kyu yin la/_g.yas g.yon gnyis
[\[54b.7\]]kyi rlung 'then pa ni zhags pa'o/_/nye bar bkug pa ni byang chub kyi sems bzlog nas 'bad pa med par 'jig rten dang thun mong dang mchog gi dngos grub ci dgos pa ster ba dang /_rga ba dang na ba las rnam par grol ba'i bsam gtan gyi bde ba dang /_khams gsum gyi rtog pa las
[\[55a\]]
[\[55a.1\]]rnam par grol bar 'gyur ro/_/de ltar chags pa'i lam gyi phyogs las rnam par rgyal ba'i spyod pa bshad nas/_da ni grol ba'i lam gyi phyogs las rgyal ba bshad pa ni/_lus ni sbyin par btang nas su/_/phyi nas spyod pa brtsam par bya/_/zhes bya ba smos te/_
[\[55a.2\]]lus la chags pa med pa'i blo bskyed nas/_/ma chags pa'i rtags su du ba dang /_smig rgyu la sogs pa zhi gnas kyi rtags lnga dang /_mar me lta bu'i lhag mthong gi rtags brgyad thob nas/_de'i rjes la spyod pa brtsam par bya ba yin no/_/skal ldan skal med phye bas na/_/des na gtang
[\[55a.3\]]bar yang mi bya/_/zhes bya ba ni skal ba med cing dbang bskur ba ma thob pa la rang gis ji ltar rdzogs pa'i rim pa bsgom pa'i man ngag mi ston yang skal ba dang ldan pa dbang shes rab ye shes thob nas/_rdzogs pa'i rim pas bsgom pa la rang gis nyams su myong ba'i don bstan dgos pa yin
[\[55a.4\]]pa des na gtang bar mi bya zhes bya ba yin no/_/des na spyod pa gzhan don du yang 'gyur zhes bya ba'i tha tshig go/_/bza' dang ston mo byung ba yis/_/gang zhig rnyed pa bza' bya ste/_/zhes bya ba ni blang dor gyi rnam par rtog pa'i phyogs las rgyal ba'i rtog pa med pa'i bza' bar bya'o/_/'dod
[\[55a.5\]]dang mi 'dod rnam rtog gis/_/'di la lhag par zhen mi bya/_/zhes bya ba ni blang dor med par 'dod pa'i yon tan lnga la sbyang ces bya ba'i tha tshig go/_/bslab pa dang ni cho ga dang /_/ngo tsha dag pas grol bar bya/_/zhes bya ba ni bslab pa ni nyan thos dang byang chub sems dpa'i bslab pa'i sdom
[\[55a.6\]]pa'i bslab pa ste/_rang gi shes rab ye shes kyi dbang thob nas bde ba stong pa nyid mngon sum du rtogs pa'i tshe las dang po pa'i gnyen po nyan thos kyi bslab pa dang /_byang chub sems dpa'i bslab pa drang ba'i don du gsungs pa las rnam par grol bar bya'o/_/cho ga ni bskyed pa'i rim pa
[\[55a.7\]]bcos ma'i rnal 'byor bsgom pa ste/_bde ba stong nyid kyi don rtogs pa'i tshe bcos ma las grol bar bya'o/_/de yang /_kha cig glang po rnyed gyur nas/_/glang po'i rjes ni tshol byed dam/_/zhes bya gsungs pa dang /_dper na pha rol don gnyer 'ga'/_/gzings la brten nas don gnyer te/_/
[\[55b\]]
[\[55b.1\]]pha rol phyin nas 'dor bar byed/_/phyi rol bcos ma de bzhin no/_/zhes gsungs so/_/ngo tsha dag las zhes bya ba ni khrus dang gtsang sbra la sogs pa 'jig rten na bstod pa dor na ngo tsha ba yin yang /_rang gi bde ba stong pa nyid rtogs pa'i tshe 'jig rten pa'i chos brgyad las grol bar
[\[55b.2\]]bya'o/_/srid pa'i rang bzhin gshegs pa dang /_/zhes bya ba ni shes rab kyis stong par rtogs pas srid pa la mi gnas pa'o/_/brtse chen sbyor bas rgyu bar bya/_/zhes pa ni/_snying rjes bu gcig pa ltar sems pas mya ngan las 'das pa la mi gnas pa'o/_/rgyu ba ni spyod lam bzhis
[\[55b.3\]]gnas pa'o/_/des phyogs las rnam rgyal bshad nas/_da ni dbang bzhi pa thob pas shin tu spros pa med pa zung du 'jug pa'i spyod pa bshad pa ni/_sbyin sreg mchod sbyin dka' thub dang /_/sngags dang bsam gtan rnam par spang /_/zhes bya ba ni/_bde ba chen pos rgyas btab
[\[55b.4\]]nas sgyu ma dang stong pa ro gcig par shes nas mi dge ba'i gnyen por dge ba zag bcas kyi sbyin sreg rtogs pa dang bcas pas bslang ba dang phyi'i yul lnga dang nang gi bdud rtsi lnga lha mor bskyed pa'i mchod sbyin dang /_sdom pa gsum la gnas pa'i dka' thub dang /_phrin las bzhi'i
[\[55b.5\]]sngags dang /_dpa' bo gcig pu dang /_dkyil 'khor 'khor lo bsgom pa'i bsam gtan ni bcos ma yin pas rnam par spang ngo /_/dam tshig sdom las rnam par grol/_shin tu rnal 'byor ldan pas spyad/_/ces bya ba ni dam tshig dang sdom pa ni rnam par rtog pas kun nas bslang
[\[55b.6\]]ba'i bskyed pa'i rim pa'i bsod nams kyi las shin tu rnal 'byor dang ldan pas dbang bzhi thob pas bde ba stong pa nyid rtogs pa'i ting nge 'dzin ni zag med kyi sdom pa yin pas zag bcas kyi sdom pa las grol bar spyad ces bya ba'i tha tshig go/_/brgya byin lha yi gdon dag ni/_/
[\[55b.7\]]mdun na nges par gnas gyur kyang /_/zhes bya ba ni/_dbang bzhi pa'i gseng brtol ba'i tshe na thams cad bde ba chen po'i rang bzhin las ma 'das par rtogs pas gdon la sogs pa glo bur gyi rnam rtog gi snang ba yin pas na/_mi 'jigs pa seng ge'i tshul du rgyu bar bya'o/_/
[\[56a\]]
[\[56a.1\]]sems can kun la phan pa'i phyir/_/zhes bya ba ni spyod pa'i dgos pa'o/_/sgrub pos rtag tu snying rje dang /_/rnal 'byor btung la dga' bya yin/_/zhes bya ba la/_snying rje ni rtogs pa dang bral ba'i myong ba'o/_/de la stong pa nyid kyis rgyas btab pa ni rnal 'byor pa'i btung
[\[56a.2\]]ba'o/_/de nyid bde ba chen po'i 'od gsal ba yin pas de la dga' bar bya'i/_/gzugs sdu gu dang sgra snyan pa dang /_dri zhim pa dang /_ro mngar ba dang /_reg bya yid du 'ong ba la sogs pa ni btung ba gzhan te/_btung ba de la sems can chags pa ni bzi ba'o/_/min zhes pa ni dgag pa'i sgra
[\[56a.3\]]ste/_chags par mi bya zhes bya ba'i tha tshig go/_/zung du 'jug pa dang po bshad nas/_bskyed rdzogs zung du 'jug pa bshad pa ni/_de nas dpal ldan rgyal tshab kyis/_/sems can kun la phan pa'i phyir/_/zhes bya ba ni zung 'jug gi spyod pa'i dgos pa'o/_/gang gis dngos grub
[\[56a.4\]]mthar 'gro ba/_/brtul zhugs spyod pa bshad par bya/_/zhes bya ba ni dngos gzhi bdag rdzogs par longs spyod pa 'od gsal ba'i rnam pa dang mthun par rjes la ro mnyam pa'i spyod pa bsgoms pas na dngos grub kyi mthar 'gro ba yin pas spyod pa de bshad par bya'o/_/rna ba gnyis
[\[56a.5\]]la 'khyil ba gzung /_/zhes bya ba ni snang ba mtha' yas so sor rtog pa gzung ba'o/_/spyi bor 'khor lo bcang ba ni mi bskyod pa'i chos kyi dbyings kyi rnam pa'o/_/lag pa gnyis la gdu bu zhes bya ba ni rnam par snang mdzad me long lta bu'i rnam pa'o/_/rked par ska rags ni dpal he ru
[\[56a.6\]]ka'i rnam pa'o/_/rkang pa'i gdu bu ni don yod grub pa bya ba nan tan gyi rnam pa'o/_/lag pa'i rtsa ba'i dpung rgyan dang mgrin pa'i phreng ba ni rin chen 'byung ldan mnyam pa nyid kyi rnam pa'o/_/rnam par rtog pa'i yul du phyag rgya drug bsgom pa ni bskyed rim kun du brtags pa yin la/_zad
[\[56a.7\]]par chu bzhin du mtshan ma thob pas phyag rgya drug snang ba ni gzhan gyi dbang gi snang ba yin la dbang bzhi pas gseng brtol nas 'od gsal ba'i rnam pa'i phyag rgya drug gnang ba ni yongs su grub pa chos nyid kyi rnam pa'o/_/rnam pa dang nyams su myong ba gnyis mar me'i 'od bzhin du zung du
[\[56b\]]
[\[56b.1\]]'jug pas na gnyis su med pa'i spyod pa'o/_/de ltar zung 'jug rgyal tshab lta bu bshad nas dpa' bo gcig pu bshad pa ni/_stag gi pags pa gon nas su/_/mi 'chi bcu phyed bza' bar bya/_/zhes bya ba smos te/_sems can mos pa'i dbang gis drag po 'jigs
[\[56b.2\]]byed gdul ba'i phyir stag dang glang po che'i pags pa gyon pa dang /_bcu phyed kyi bdud rtsi bza' bar bya'o/_/skyes bus shin tu mnyam bzhag pas/_/he ru ka dpal rnal 'byor gnas/_/zhes bya ba ni mngon spyod kyi sku gar gyi nyams dgu dang mthun pa'o/_/rgyu zhe sdang gis
[\[56b.3\]]bslang ba med na/_ci'i phyir mngon spyod kyi gzugs su snang zhe na/_khro bo'i skur snang ba la rgyu rnam pa gsum ste so so'i skye bo rtog pa dang bcas pa'i tshe zhe sdang gis kun nas bslangs nas khro bor snang ba dang /_byang chub sems dpa'i spyod pa la dge ba zag bcas kyis bslangs nas tshar
[\[56b.4\]]bcad cing phan gdags pa'i phyir khro bor snang ba dang /_sangs rgyas dang byang chub sems dpa' zag pa med pa yin yang thugs rje chen po'i dbang gis khro bor snang ba'o/_/dbang bzhi pa thob pa'i rnal 'byor pa ni stong nyid kyi gseng brtol bas zag pa med pa'i bde ba rtogs pa yin yang snying
[\[56b.5\]]rjes kun nas bslang bas dpal he ru ka'i rnal 'byor gyis gnas so/_/de ltar na mi dge ba bcu yang gsum du shes par bya ste/_so so'i skye bo'i tshe nyon mongs pas kun nas bslang ba'i mi dge ba bcu dang /_byang chub sems dpa'i sdom pa la dge ba zag bcas snying rjes kun nas bslang ba'i
[\[56b.6\]]mi dge ba bcu dang /_sangs rgyas dang byang chub sems dpa' bdag dang bdag gir 'dzin pa'i zag pa spangs kyang sems can gzhan gyi don du mi dge ba'i mngon spyod mdzad pa ltar snang ngo /_/dang po ni theg pa gsum gyis dor bar bya ba yin la/_bar ma ni kun nas bslang ba'i dge ba
[\[56b.7\]]bsod nams kyi tshogs yin la/_tha ma ni gzhan don ye shes kyi tshogs yin no/_/de yang sngags kyi spyod pa'i gnas skabs su mi tshangs par spyod pa ni khyim pa'i byang chub sems dpa' la shes rab ye shes kyi dbang bskur ba'i phyir gnang ba yin la/_srog gcod pa ni gnang ba'i skabs med
[\[57a\]]
[\[57a.1\]]de des thob nas zag pa med pa'i sdom pa skyes pa'i tshe srog gcod pa la sogs pa yang gzhan gyi don du gnang ba yin no/_/bdag byin gyis rlob pa la ye shes zhabs ni mi dge ba bcu'i nang nas mnar sems dang gnod sems dang log par lta ba gsum ni rang
[\[57a.2\]]bzhin gyi kha na ma tho ba yin la/_lus ngag gi bdun ni dge ba dang mi dge ba dang /_lung du ma bstan pa gsum kas kyang kun nas bslong bas bcas pa'i kha na ma tho ba yin la/_sngags kyi spyod pa'i tshe dge ba zag med kyis kun nas bslang ba'i tshe bdun yang byar rung ngo zhe'o/_/de ltar
[\[57a.3\]]na dbang bzhi pa thob pa'i rnal 'byor pa la mngon spyod kyi bya ba rnams zag med kyi sdom par 'gyur ba yin no/_/de skad du/_rnal ma'i lam la brten nas ni/_/thams cad byas kyang rnam par grol/_/zhes gsungs so/_/bzhin mdzes mig gi dkyus ring zhing /_/rang gis dbang bskur
[\[57a.4\]]snying rjer ldan/_/rdo rje'i bu mo 'di bzung ste/_/brtul zhugs spyad na sangs rgyas 'gyur/_/zhes bya ba ni bde ba'i ting nge 'dzin 'phel bar bya ba'i phyir zhi gnas kyi rgyu tshogs pa bzhin mdzes mig dkyus ring ba btsal ba dang /_sdom pa gsum la gnas pa'i phyir rang gis dbang
[\[57a.5\]]bskur ba dang bdag tu mi 'dzin pa'i phyir snying rje dang ldan pa dang rigs mnyam par bya ba'i phyir dmangs rigs rdo rje lta bu'i bu mo gzung bar bya'o/_/brtul zhugs spyad na zhes bya ba ni dag byed kyi lha mo de bzung nas bde ba'i ting nge 'dzin bskyed pa la stong pa nyid kyis rgyas gdab pa'o/_/
[\[57a.6\]]rdo rje'i rigs ni med gyur na/_/zhes bya ba ni/_dung can dang pad+ma can dang ri dgas can ma rnyed na'o/_/rang 'dod lha yi rigs kyis bya/_/zhes bya ba ni/_rigs lnga dang ni rjes mthun pa/_/skye gnyis de bzhin gshegs par 'dod/_/rin chen rgyal po'i rigs las skyes/_/rje rigs
[\[57a.7\]]dpag med rdo rje ste/_/dmangs las skyes pa las kyi rigs/_/gdol pa rnam snang rigs can no/_/zhes bya ba rim pas bsgom pa 'am/_de yang rnyed na/_yang na gzhan gyi rigs kyang rung /_/zhes bya ste/_tha mal pa'i rigs bud med ngan spyod ma yang gzung bar bya'o/_/gsang
[\[57b\]]
[\[57b.1\]]ba 'dus pa las kyang /_/mi ngan dud 'gro mo yang bsten/_/zhes bya ba ni dud 'gro'i sgra ni ti rdza zhes bya ba 'gram la bya la/_rdza ka zhes bya ba chu bo'i 'gram las rgal ba la bya'o/_/des na 'khor ba'i chu bo las sgrol ba'i phyir/_ngan spyod ma la dud 'gro zhes bya'o/_/de skad du yang /_'khor ba'i
[\[57b.2\]]chu bo las sgrol bas/_/dud 'gro zhes ni bshad pa yin/_/zhes gsang ba sra zhing mtho ba las gsungs so/_/byang chub sa bon bkod pas ni/_/legs par sbyangs te gzung bar bya/_/zhes bya ba ni/_lus la lha bkod nas bsnyen bsgrub bzhis sbyangs pa'o/_/reg bya ji lta ba de
[\[57b.3\]]bzhin du sgra la sogs pa la yang bsgre ba bstan pa ni/_gsang tshe glu ni len gyur pa/_/de tshe rdo rje ldan pa mchog_/ces bya bas ni reg bya bzhin du bya bar bstan to/_/thar pa'i rgyur ni gar byed na/_/de nas rdo rje rkang pa'i gar/_/zhes bya ba lag bcangs la sogs pa lus kyi reg bya
[\[57b.4\]]gzhan la yang zag med kyis rgyas btab na thar pa'i rgyur 'gyur ba'o/_/mchog tu dga' ba bskyed 'gyur ba/_/rnal 'byor pas ni rtag tu bya/_/zhes bya ba ni 'dod pa'i yon tan la bde ba rtog pa med pa bskyed la/_stong pa nyid kyis rgyas gdab par rtag tu bya'o/_/de ltar
[\[57b.5\]]dpa' bo gcig pu'i spyod pa bshad nas/_rigs thun mong gi spyod pa rgyas par bshad pa ni/_/mi bskyod 'khor lo'i gzugs kyis 'gugs/_/zhes bya ba la sogs pa smos te/_phyag rgya rigs lnga'i tshul gyis bzhugs pa dang /_shes rab stong pa nyid kha T+wAM ga'i tshul gyis snang
[\[57b.6\]]ba dang /_Da ma ru thabs sgyu ma lta bu'i rang bzhin yin pa dang /_gzhi mnyam nyid kyi sman rtag tu bza' ba dang gla rtsi'i chu btung ba ni ro mnyam gyi spyod pas zag med kyi sdom par 'gyur la/_rgyu rkyen tshogs pa rten 'brel gyi rgyu rga ba dang 'chi ba las rgyal ba dang /_nad thams cad las
[\[57b.7\]]bsrungs pas/_kha sha twa t+t+wa zhes bya ba dus ma yin par 'chi ba las rgyal ba dang /_lus zungs 'phel bas ka ma twa t+t+wa zhes bya'o/_/sa'i dbang phyug grub pas 'jigs pa brgyad dang bral ba'o/_/rkun ma'i skra las cod pan bya/_/zhes bya ba ni ro'i skra las so/_/der ni hUM las byung ba
[\[58a\]]
[\[58a.1\]]sbyar/_/zhes bya ba ni/_byang chub sems las byung ba'i dur khrod kyi rus pa la rigs lnga'i 'bur brkos pa'o/_/tshad ni ji tsam zhe na/_sor lnga pa yi dum bu las/_/byas pa'i cod pan gzung bya ste/_/zhes bya ba smos so/_/hUM las byung ba gang yin zhe na/_sangs
[\[58a.2\]]rgyas lnga yi thod pa dag_/rnal 'byor spyod pas bcang bar bya/_/zhes bya ba smos so/_/thabs dang shes rab rang bzhin ni/_/ske rags gnyis skor bcings nas ni/_/zhes bya ba ni mi'i skra dang rus pa'i phreng ba gnyis dang ldan pa'o/_/skra yi dag byed thal ba dag_/ces bya ba ni lus
[\[58a.3\]]thal bas byugs pa'i steng du dur khrod kyi skra las byas pa'i tshangs skud rnal 'byor pas bcang bar bya'o/_/je chung sgra ni bzlas pa ste/_/zhes bya ba ni rang gi don gyi dbang du byas nas srog a wa ng+hU tIr 'jug pa yin la/_de yang gzhan gyi don yin pa'i phyir/_sems can
[\[58a.4\]]thams cad mgron du bod/_/ces smos te/_bde ba stong pa nyid sgoms shig_/ces gdams pa'o/_/rgyan dang bcas pa'i lha'i sku 'ba' zhig la mos pa 'am zhe na/_kha TI shes rab bsgoms pa ste/_/zhes bya ba smos te/_stong pa nyid kyis rgyas btab pa ni bzlas pa dang /_
[\[58a.5\]]bsgom pas 'jig rten pa'i lha chen po la sogs pa'i rus pa'i rgyan can gyis spyod pa las/_stong nyid kyis rgyas btab pa'i spyod pa khyad par du gyur pas na rdo rje theg pa can du gyur zhes bya'o/_/chags dang rmongs dang 'jigs pa dang /_/khro dang ngo tsha la sogs spangs/_/zhes bya
[\[58a.6\]]ba ni rnam par rtog pas bslang ba'i nyon mongs pa can gyi sems dang nyon mongs pa med pa'i sems kyang zag bcas kyi sdom pa yin pas re bar bya'o/_/he ru kar bsgoms rnal 'byor pas/_/rigs lnga kun la spyad par bya/_/zhes bya ba ni shin tu spros med bsgom pa rnal 'byor
[\[58a.7\]]pas rgyal rigs dang /_bram ze dang rje'u dang dmangs dang /_gdol pa la sogs pa'i rigs lnga la mnyam pa nyid du spyad pa'o/_/rigs lnga dang ni yang dag ldan/_/rigs gcig nyid du brtag par bya/_/zhes bya ba ni b+ha ga'i dkyil 'khor la brten nas/_bde ba'i rang
[\[58b\]]
[\[58b.1\]]bzhin du rigs gcig pa 'am chos kyi dbyings kyi dkyil 'khor la brten nas stong pa nyid du rigs gcig pa'o/_/rigs lnga tha dad par mthong ba ci'i phyir gcig tu 'gyur zhe na/_gang phyir bye brag mi dmigs pas/_/du ma nyid kyang rigs gcig yin/_/zhes bya ba smos te/_so sor
[\[58b.2\]]rtog pa'i shes rab kyis rnam par dpyad na kun rdzob kyi du ma nyid kyang don dam par rigs gcig yin no/_/gnyid ni kun du spangs nas su/_/zhes pa ni nyon mongs pa can ma rig pa'i gnyid dang /_nyon mongs pa can ma yin pa'i shes bya'i sgrib pa'i gnyid dbang bzhi pa'i gseng brtol
[\[58b.3\]]ba'i stong nyid rtogs pas spangs te/_spyod pa byas na ro mnyam par gyur pas the tshom med par 'grub par 'gyur ro/_/brtag pa lnga pa'i rab tu byed pa bzhi pa'i 'grel pa'o//_//de ltar spyod pa bshad nas/_da ni rgyud kyi gleng gzhi bshad par bya ste/_byang chub sems dpa' 'jam dpal gyi ngor rang
[\[58b.4\]]lhag par gnas pa'i lam bshad pa ni gsang chen zhes bya ba la sogs pa bcom ldan 'das la zhu ba yin no/_/bdag byin gyis rlob pa'i rim pa ni dkyil 'khor chos kyi dbyings kyi rang bzhin la bdag byin gyis brlab pa'i gang zag 'jam dpal lta bus don dam pa'i bde ba rang
[\[58b.5\]]lhag par gnas pa'i lam dbang bzhi pa thob nas shes bya thams cad ji ltar snang ba'i rim pa lha bcom ldan 'das la nyan par 'tshal lo/_/lan du bka' stsal pa ni/_rdo rje sems dpa' brtse ba che/_/zhes pa ni rdo rje snying po la bod pa'o/_/rtse gcig yid kyis mnyan par gyis/_/zhes
[\[58b.6\]]pa ni bdag byin gyis rlob pa'i lam zab pas na rang bzhin brgyad cu dang bral ba'i rtog pa med pa'i yid kyis shes par gyis shig pa'o/_/rgyud rnams kun gyi nges pa gang /_/zhes pa ni gleng gzhi'i brjod bya'i don gsang chen kun du kha sbyor zhes bya ba de gtan la dbab par bzhed pa'o/_/
[\[58b.7\]]mdor bsdus nas ni bshad par bya/_/zhes bya ba ni 'khor lo bde mchog gi rgyud 'bum pa las/_thabs dang shes rab kyi gleng gzhi bshad pa de 'dir gtan la dbab par bya'o zhes pa'i don yin no/_/de ltar mdor bsdus pa bshad nas rgyas par bshad pa ni/_de yang gang zhe na/_e zhes bya bar
[\[59a\]]
[\[59a.1\]]gang gsungs pa/_/zhes bya ba ni/_yi ge es brjod par bya ba'i chos kyi dbyings kyi rang bzhin gyi glo bur gyi rnam par rtog pas bsgribs pas ni mi gsal bar gyur pa rtag tu sems can rnams kyi sems kyi khams ni dbugs 'byung 'jug la brten nas gzung ba dang
[\[59a.2\]]'dzin pa'i tshul gyis 'gro ba dang 'ong bar 'gyur ba yin na/_zag pa med pa'i 'od gsal ba'i khams zhes bya ba'i sgra 'di ci la bgyi zhes zhus pa dang /_bcom ldan 'das kyis bka' stsal pa/_gsang ba mchog gis dgyes pas na/_/thams cad bdag nyid rtag tu bzhugs/_/zhes bya
[\[59a.3\]]ba ni byang chub sems dpa' sa'i snying po'i dbang du byas nas dkyil 'khor lus kyi dbus na bde ba'i rang bzhin du bzhugs pa dang /_spyan ras gzigs dbang phyug gi dbang du byas nas/_dkyil 'khor b+ha ga zhes rlung dbus su chud pa'i tshul gyis bzhugs pa ni tshigs su bcad pa phyed dag gi
[\[59a.4\]]dbang du byas nas bshad pa yin no/_/byang chub sems dpa' 'jam dpal gyi dbang du byas na/_dkyil 'khor chos kyi dbyings rnam par mi rtog pa'i don ston pa yin pas/_yi ge re re'i rjod byed kyi sems 'od gsal ba'i snang ba khams bcu drug gi rang bzhin bshad pa yin no/_/khams bcu
[\[59a.5\]]drug ni go sla'o/_/de'i don ni 'di skad ston pa yin te/_rnal 'byor pa'i lus la rnam par rtog pa'i yul du gyur pa kun du brtags pa'i sems can du snang ba dang /_ma rig pa 'khrul pa'i bag chags las byung ba ni gzhan gyi dbang gi snang ba rtsa dang rlung gi 'khor lor snang ba dang /_gnyis su
[\[59a.6\]]med pa'i sems 'od gsal gyi snang ba dang /_yongs su grub pa dang rnam pa gsum du gnas pa yin pas kun du brtags pa'i gnyen por bcos ma'i rnal 'byor lha'i 'khor lo bsgom pa yin la/_gzhan gyi dbang rtsa dang rlung gi 'khor lo la mtshan ma dang bcas pa'i mi zab pa'i rdzogs
[\[59a.7\]]rim bsgoms pa dang /_sems 'od gsal ba chos kyi dbyings kyi snang ba zab pa'i rdzogs rim bsgom pa yin no/_/de yang rjod byed gsum gyis ston te/_rnam par brtags pa'i gnyen por bskyed pa'i rim pa lha'i 'khor lo bsgom pa/_las dang po pa'i don du ngag gis bstan
[\[59b\]]
[\[59b.1\]]pa dang /_rtsa dang rlung gi 'khor lo la mi zab pa rdzogs rim bsgom pa/_gsang ba mchog gi dgyes pa na/_/thams cad bdag nyid rtag tu bzhugs/_/zhes bya ba'i tshigs su bcad pa bstan pa dang /_zab pa rdzogs pa'i rim pa byang chub sems dpa' 'jam dpal gyi ngor yi ge
[\[59b.2\]]re re'i dbang du byas nas sems 'od gsal ba'i snang ba ston pa yin no/_/de yang yi ge re re'i brdas sangs rgyas dang byang chub sems dpa' rnams kyi brdar gyur pa yin no/_/de bas na kye lha mo zhes bos nas rgyud kyi nang nas yi ge bcu drug gi don bstan pa 'di dag gis/_rtsa dang
[\[59b.3\]]sgra yi rang bzhin las/_/cha yi bdag nyid 'byung ba ste/_/zhes bya ba smos te/_rtsa ni lha mo'i rang bzhin no/_/sgra ni rlung gi rang bzhin te dpa' bo/_/cha de gnyis 'dus pa las byung ba byang chub sems kyi rang bzhin te/_'od gsal ba'i rang bzhin no/_/de yang 'od gsal du snang ba'i rtsa dang /_
[\[59b.4\]]rlung gi rang bzhin ni khams bcu drug tu snang ba yin no/_/de ltar khams bcu drug bshad nas/_srid pa 'byung ba'i rim pa bshad pa ni/_ra ni me ru bstan pa ste/_/khrag dang mkhris pa yang dag 'byung /_/zhes bya ba ni ma rung zhing zla mtshan dang ldan pa bstan to/_/bad kan gyis ni khyab
[\[59b.5\]]nas su/_/rdul dang rgyus pa 'byung ba yin/_/zhes bya bas ni pha'i sa bon gyi rang bzhin yi ge brgyad bstan pa yin no/_/de'i dbus su hUM gnas pa ni don ci yin zhe na/_srid pa bar ma do'i dri za nye bar 'khor ba zhugs pa yin no/_/de dag gtso bo'i hUM yin te/_ha ni kun du 'gro bar
[\[59b.6\]]brjod/_/ces bya ba ni rlung ni rnam par shes pa'i rten yin no/_/de la brten nas dri za nye bar 'khor ba 'jug pa ni yi ge ha kun du 'gro bar brjod do/_/de'i phyir kun du 'gro bar brjod ce na/_dbang po kun tshang thogs med ldan/_/mi ldog de ni dri za'o/_/zhes 'byung bas kun du 'gro bar brjod
[\[59b.7\]]do/_/rnam par shes pa de ma'i mngal du brgyal nas gang du gnas she na/_rus pa yi ni mtshams rnams su/_/sa bon lnga yis khyab pa yin/_/zhes bya ba smos te/_pha dang ma'i lus zungs kyi mtshams su bdud rtsi rnam pa lnga'i sa bon khyab pa la brten nas gnas pa yin no/_/tha
[\[60a\]]
[\[60a.1\]]mar lus su gyur pa'i gnas skabs gang du gnas she na/_rang gi rkan la gnas pa ste/_/sa bon bzhi ni bla na med/_ces smos te/_rkan ni lkog ma longs spyod kyi 'khor lo'i sa bon bzhi'i 'byung ba bzhi ni rlung ngo /_/re'u mig dang po'i gnas su ni/_/zhes bya ba ni snying ga
[\[60a.2\]]chos kyi 'khor lo'o/_/sa bon lnga pos brgyan pa ste/_/zhes pa ni bdud rtsi lnga'i dngas ma la brten pa'i rlung dang ldan pa'o/_/ha ni dbyangs yig drug pa dang /_/lte bar rnam par shes pa grags/_/zhes pa ni yi ge hUM ste/_des brjod par bya ba'i don ni nam mkha'i rlung ste/_de la brten pa'i rtog pa med pa'i rnam
[\[60a.3\]]par shes pa'o/_/des longs spyod kyi 'khor lo dang chos kyi 'khor lo bstan pa yin la/_de'i dbus na gnas pa nam mkha'i rlung la brten pa'i shes pa ni rtog pa med pa yin pas de yang yi ge has bstan pa yin no/_/ha zhes bya ba kun na gnas pa/_sangs rgyas thams cad 'dus pa ste/_/
[\[60a.4\]]'byung ba lnga ni sangs rgyas yin la/_de'i rlung lnga ro gcig par gyur pa la brten pa ni shes pa rtog pa med pa sems 'od gsal ba'o/_/sems 'od gsal ba dngos po'i rang bzhin yang rnal 'byor pas ji ltar rtogs par bya zhe na/_/'byung gnas sgra tshul nges 'byung rnams/_/dam tshig spyod
[\[60a.5\]]pa'i spyod tshul yin/_/zhes bya ba smos te/_'byung gnas ni 'byung khung gi rgyu ste/_nam mkha'i rlung la brten pa'i mi rtog pa'i shes pa'o/_/rgyu tshul ni srog a lba d+hU tIr chud pa'o/_/nges 'byung rnams zhes bya ba ni/_dbang po drug gi shes pa bde ba rtog pa med pa skyes pa'o/_/dam tshig
[\[60a.6\]]spyod pa'i spyod tshul yin/_/zhes pa ni/_dam tshig ni dbang po drug gi shes par bde ba las mi 'da' bas na dam tshig go/_/spyod pa ni yul rnam pa drug go/_/spyod tshul ni bde bas rgyas btab pa'o/_/de ltar rtog pa med pa'i shes pa ni 'jig rten gsum du rnyed par dka' ba yin la/_sems
[\[60a.7\]]rang bzhin gyis 'od gsal ba thog ma dang dbus dang tha mar yang dag par gnas pa'o/_/de skad du yang /_thog mtha' med pa'i sems dpa' ni/_/rdo rje sems dpa' bde ba che/_/zhes dpal mchog dang po las gsungs so/_/bsrub bya srub pa'i sbyor bzhin du/_/zhes pa ni phyag rgya bzhi
[\[60b\]]
[\[60b.1\]]dang /_thabs bzhi ji lta ba bzhin du rtog pa med par mnyam par sbyor ba'o/_/sngags bzlas zhes bya ba ni dbugs 'byung rngub gsum mo/_/bsam gtan zhes bya ba ni rnam shes dang ye shes so/_/sogs zhes bya ba ni rdzogs rim lus kyi dkyil 'khor dang sbyin sreg la sogs pa bsdu'o/_/sbyor nyid cho ga'i ye shes ni/_/
[\[60b.2\]]zhes pa ni phyag rgya bzhi'i thabs la brten nas yul stong pa nyid la sbyor ba'i ye shes ni rang bzhin brgyad cu'i rtog pa dang bral bas na/_sbyor nyid cho ga'i ye shes so/_/rgyud ni bshad kyis nyan par gyis/_/zhes pa ni skabs dbye ba phun sum tshogs pa yin no/_/ci'i phyir de skad du gsungs she na/_chos thams cad stong pa
[\[60b.3\]]nyid 'od gsal ba yin yang /_phyag rgya bzhi'i thabs kyis stong pa nyid mngon sum du ma grub na/_tshu rol mthong ba'i gang zag gis mngon sum du rtogs par mi nus pas na thabs dang shes rab kyi don ji lta ba bzhin du mnyan par gyis shig ces pa'i don to/_/de ltar mdor bstan nas/_rgyas par bshad pa ni/_skye gnas
[\[60b.4\]]dbus na rtsa gnyis te/_/g.yon dang de bzhin g.yas na'o/_/zhes bya ba la skyes gnas ni lte ba sprul pa'i 'khor lo'i dbus na la la nA dang ra sa nA'i rtsa gnyis gnas pa'o/_/g.yon nas de bzhin khu ba zhes pa ni la la nA'o/_/g.yas nas de bzhin khrag rgyu ba ni ra sa nA'o/_/de 'dus pa'i dbus na nam mkha'i rlung chos kyi
[\[60b.5\]]dbyings kyi rang bzhin gnas pa ni a lba d+hU tI'o/_/rdul dang mun pa'i snying po stobs/_/zhes brdar btags pa ni go sla'o/_/rdo rje pad+ma mnyam sbyor bas/_/dngos dang dngos med 'dres pa ste/_/zhes pa ni dngos po byang chub kyi sems dang dngos med rang byung gnyis 'dres pa'o/_/de 'ba' zhig 'dres par gyur tam zhe na khams
[\[60b.6\]]bcu drug ro gcig par gyur pa'o/_/cir ro gcig par gyur zhe na/_bde ba chen por snang ba'i rang bzhin no/_/de'i don 'di skad ston pa yin te/_skyes bu'i lus la tshor ba sdug bsngal gyi dus dang /_tshor ba bde ba'i dus dang /_tshor ba btang snyoms kyi dus dang /_dus gsum du gnas pas na rdo rje dang pad+ma mnyam par sbyor bas rlung me'i
[\[60b.7\]]drod can bskyed nas khams bcu drug gi rang bzhin bzhus te/_de bde ba'i rang bzhin du ro gcig par gyur te/_bde ba stong pa nyid kyi rang bzhin du shes par 'gyur ro/_/de skad du yang mnyam sbyor las/_sgyu ma dag ni thams cad las/_/las kyi phyag rgya khyad par 'phags/_/ye shes gsum gyi dbye ba ni/_/gsal bar de las mtshon
[\[61a\]]
[\[61a.1\]]par 'gyur/_/zhes gsungs so/_/de ltar na pha dang ma'i mnyam sbyor gyi dus kyi tshe bdud rtsi rnam pa lnga dang 'dres pa'i rnam par shes pa las rnal 'byor pa sgyu ma lta bu'i lus su 'byung bas na/_bshang gci bad kan khrag dang ni/_/de bzhin lnga pa khu ba ste/_/bdud rtsi lnga yi rang bzhin lus/_/zhes bya ba ni rtog
[\[61a.2\]]pa med pa'i shes pa'i snang ba bdud rtsi rnam pa lnga 'dus pa'i lus so/_/de ni rdo rje can zhes brjod/_/ces bya ba ni sems 'od gsal ba'i snang ba rtog pa med pa'i shes pa'i nyams su myong ba'i dus su rdo rje can zhes bya ba yin te/_mi 'gyur ba yongs su grub pa'i rang bzhin
[\[61a.3\]]yin pa'i phyir me long gi gzugs brnyan bzhin no/_/gang zhig ma shes par gnyis su brtags pa de'i tshe kun du brtags pa'i lus su snang ba yin no/_/gnyis su snang bar 'gyur ba de'i tshe gzhan gyi dbang gi lus yin no/_/lus de nyid nub par gyur pas/_lus gnas chen po
[\[61a.4\]]lus skyes min/_/zhes bya ba ste 'od gsal ba'i snang ba la/_rdo rje can zhes brjod do/_/de la/_rus pa rkang dang khu ba ni/_/pha las skyes par bsten pa ste/_/lus kyi bye brag gsum ni pha'i rgyud las skyes pa'o/_/sha dang khrag dang pags pa ni ma las skyes pa ste/_khams
[\[61a.5\]]bcu drug gis lus kyi gong bu/_mdor bsdus pa ni rnal 'byor pa bzhi'i lus su bstan te/_gnyis las 'byung bas na khams du ma yin la/_bsdoms pas na gcig yin te des na gcig dang du ma 'dres pa'i lus la rdo rje can zhes brjod de/_/zla ba bcu yi rnam pa las/_/
[\[61a.6\]]sems can sa bcu'i dbang phyug yin/_/zhes gsungs pas na byang chub pa'i lus su bshad do/_/de ltar srid pa 'byung ba dang mya ngan las 'das pa ro mnyam par bshad nas/_da ni shes pa rtog pa med pa skye ba'i gnas bshad pa ni/_rtsa rnams thams cad yang dag 'jug_/de yi
[\[61a.7\]]sgo ni rnam pa gnyis/_/zhes bya ba ni lus kyi rtsa'i 'khor lo'i dbus na sgo rnam pa gnyis gnas te/_gtum mo drod gyen du 'gro ba'i spyi gtsug gi sgo dang /_byang chub kyi sems thur la 'bab pa a lba d+hU tI'i sgo'o/_/de dag 'dus pa'i dbus su ni/_/lha yi lus su dmigs par 'gyur/_/
[\[61b\]]
[\[61b.1\]]zhes bya ba ni sngar khams nyer bzhir tshor ba btang snyoms kyi dus las gtum mo drod kyi bde ba bskyed nas byang chub sems kyis khyab pa de'i tshe lha'i lus su 'gyur te bde bas khyab pa'i phyir ro/_/steng gi sgo dang 'og sgo nyid/_/ces bya ba ni a lba d+hU tI'i steng dang 'og go/_/'og sgo rnam par
[\[61b.2\]]shes pa ste/_/steng gi sgo ru khams rnams so/_/zhes pa ni gtum mo drod gyen du 'gro ba'i rim pas/_mig me dang /_rna ba rlung dang /_sna sa dang /_lce chu dang /_spyi gtsug nas nam mkha'i rlung khams rnams su gtum mo drod bskyed pa dang byang chub kyi sems babs pas 'og sgo la
[\[61b.3\]]brten nas rnam shes dang ye shes skye ba'o/_/rnal 'byor pas ni rtsa rnams kun/_/'dus nas 'jug par bshad par bya/_/zhes bya ba ni dbugs 'byung 'jug byed pa'i tshe 'khor lo bzhir 'byung ba'i rlung rnams lhan cig tu 'dus nas 'byung 'jug byed pa yin no/_/lus la
[\[61b.4\]]rtag tu steng sgor ni/_/rdo rje can ni rgyun du gnas/_/zhes bya ba spyi gtsug nas a na ha'i byang chub sems kyi thig le'o/_/steng 'og 'khrul 'khor gsum la ni/_/sgo dgu yis ni yang dag bskor/_/zhes bya ba ni/_gyen du rgyus pas mig dang /_rna ba dang /_sna dang /_lce'i
[\[61b.5\]]rlung bzhi bskyed pa dang /_thur du sel bas bshang gci gnyis bskyed pa dang me dang mnyam du gnas pa'i rlung gis byang chub kyi sems bskyed pa ni rlung gi 'khrul 'khor zhes bya'o/_/de ltar sgo dgu ni bu ga dgu'o/_/de nas bcom ldan 'das la 'khrul 'khor gsum zhus pa
[\[61b.6\]]ni bka' stsal pa ni sku gsung thugs kyi rang bzhin gyis zhes bya ba ni sku ni bshang gci'i sgo'o/_/gsung ni mig me dang /_rna ba rlung dang /_sna sa dang /_lce chu'o/_/thugs ni a lba d+hU tIr nas byang chub sems 'bab pa'i sgo'o/_/mchog ni bde ba'i ting nge 'dzin bskyed pas na
[\[61b.7\]]a wa d+hU tI'o/_/bar ma ni tshor ba btang snyoms bskyed pas na rlung gi sgo bzhi'o/_/tha ma ni tshor ba sdug bsngal dang ldan pa de sems gzung bar dka' ba'i phyir ro/_/ka ba gcig ni a wa d+hU tI'o/_/rigs pa lnga ni dbang po lnga'o/_/rtsom pa'i lha sprul zhes pa ni de bzhin
[\[62a\]]
[\[62a.1\]]gshegs pa'i brdas rnam par snang mdzad dang mi bskyod par grags pa'o/_/gang gis de shes sems ldan zhing /_/zhes pa ni bde ba skye ba'i lus kyi gnas shes pas skyes bu rnal 'byor pa zhes bya'o/_/ma shes na ji ltar 'gyur zhe na/_dus rnams kun du
[\[62a.2\]]rtag par ni/_/'gro dang 'ong ba'i khyad par gyi/_/zhes bya ba smos te/_dus rtag tu dbugs 'byung rngub la brten nas srog chags rkang gnyis dang rkang mangs la sogs pa 'byung ba bzhi'i rlung la brten nas sems gnas pa'i cho ga gnyis su 'gyur te thim pa dang 'jug pa'o/_/
[\[62a.3\]]thim pa ni nam mkha'i rlung ste/_srog a lba d+hU tIr gtan du gnas pa'o/_/'jug pa ni phyir song ba las 'ongs pa'o/_/de gnyis la brten nas rtog pa med pa'i shes pa skye ba yin la/_/rtog pa med pa rgyun du gnas pa las bsam gtan dang po la sogs pa'i ting nge 'dzin
[\[62a.4\]]du 'gyur ro/_/de ltar mnyam par bzhag pa'i sems kyis mi shes pa ni so so'i skye bo nyid yin no/_/de ltar sgo dgu'i bye brag mdor bstan nas/_de'i don rgyas par bshad pa ni/_me dang de bzhin rlung dang ni/_/dbang chen dang ni de bzhin chu/_/zhes pa ni/_lte ba me'i rlung
[\[62a.5\]]mig gi sgo nas steng du rgyu ba dang /_rkang pa rlung gi dkyil 'khor nas rna ba'i sgo nas logs su rgyu ba dang /_snying ga sa'i dkyil 'khor nas sna'i rlung thad kar rgyu ba dang /_lte ba chu'i dkyil 'khor nas lte ba'i rlung thur du rgyu ba'o/_/de ltar 'khor lo bzhi las rnam par shes pa bzhi
[\[62a.6\]]'pho ba'i rlung rgyu ba yin no/_/gsum pa yid kyi sgo yin te/_/zhes pa ni gsang ba'i rdo rje'i phyi rol gyi sgor gcig pa yin la/_nang gi rtsa dbus mar zla ba byang chub kyi sems 'byung ba dang /_nyi ma gtum mo drod 'jug pa'i sgo ni tshor ba bde ba skyes pa ni sgo rnams kyi mchog yin no/_/
[\[62a.7\]]gtso bo steng dang 'og ces grags/_/zhes pa ni/_steng spyi gtsug dang 'og nor bu'i sna rtse ni rnal 'byor pa mngon sum gyi lam la gtso bo yin te/_bsam gtan gyi ting nge 'dzin gyis lus bde ba dang yid bde ba'i dga' ba bzhi bskyed pa'i phyir ro/_/ci'i phyir de gtso bor smos she na/_rnal
[\[62b\]]
[\[62b.1\]]'byor pa la nye bar mkho ba'i phyir ro/_/tshad ma ni skyes bu blang dor gyi don bsgrub pa la nye bar mkho bas mkhas pa rnams kyis blang bar bya ba yin pa bzhin du rnal 'byor pa rnams kyis zhi gnas dang lhag mthong gis skyes bu'i don grub pa dang /_mngon sum gyi lam nye bar mkho ba yin pas/_
[\[62b.2\]]de'i phyir de yongs su btsal ba yin no/_/'og sgo rnam par shes pa ste/_/zhes bya ba la sogs pa ni sngar bshad pas go sla'o/_/de ltar lus kyi sgo dgu bshad nas/_'byung ba lnga'i rlung lus la rgyu ba bshad pa ni/_rnam snang la sogs sangs rgyas rnams/_/zhes bya ba la sogs pa smos
[\[62b.3\]]te/_'byung ba lnga ni sangs rgyas lnga'o/_/steng gi sgo nas bskyed pa ni/_/nyin mtshan gcig la dbugs nyi khri chig stong drug brgya phyir rgyu ba dang nang du 'jug pa dang /_gnas pa gsum gyi dbye bas gnas pa dang /_spyan drang ba dang /_gshegs su gsol ba'o/_/de dus nam gyi tshe zhe na/_sgyu ma
[\[62b.4\]]dag ni thams cad las/_/bud med sgyu ma khyad par 'phags/_/ye shes gsum gyi dbye ba ni/_/gsal bar 'di las mtshon par 'gyur/_/zhes gsungs pas/_mkha' 'gro ma dam tshig gi phyag rgya dang /_sbyor ba'i yum las kyi phyag rgya las rtog pa med pa'i rlung 'byung rngub kyi de nyid dang
[\[62b.5\]]lus kyi rang bzhin shes par 'gyur ro/_/de yang rlung nang du 'jug pa na rtog pa med pa skye bas yon tan dang bde bar 'gyur ro/_/phyir rgyu ba la ni rnam par rtog pa skye bas skyon dang sdug bsngal du 'gyur ba yin te de ltar rgyu rkyen tshogs pas lhan cig skyes pa'i rang bzhin du 'grub pa'i
[\[62b.6\]]phyir ro/_/de ltar 'og rlung gi lam tshogs ni bcom ldan 'das rdo rje sems dpa' bshad pa yin no/_/de ltar lus kyi gnas bshad nas/_da ni lba san+ta ti la ka bshad pa'i phyir/_bcom ldan 'das la mnyan par sbyor bas mnyes par bya ste/_'di skad ces zhus pa yin no/_/wa san+ta
[\[62b.7\]]zhes gang la bgyi zhes bya ba ni lus kyi dbang po'i bye brag tshor ba bde ba skye ba'i rten snying ga'i byang chub sems kyi thig le'o/_/ti la ka ni ji lta bu zhes pa ni rlung me'i drod can bskyed pa'i rten lte ba'i khrag gi thig le'o/_/mi phyed la sogs gang du brten/_/zhes pa ni nam mkha'i rlung
[\[63a\]]
[\[63a.1\]]ngo /_/a na ha zhes bya ste phyir mi rgyu bas na srog ces bya'o/_/sogs pa ni gnas nyer bzhir rtsa'i gnas su rlung dang khams rgyu ba'o/_/de rnams gnas ni gang dag lags/_/zhes pa ni gnas nyer bzhi 'dri ba'o/_/pUl+li la sogs gang bstan pa/_/zhes pa ni
[\[63a.2\]]gnas nyer bzhi'i ming bstan pa'o/_/'khor lo mchog ni ji ltar dgod/_/ces pa ni lus la sku gsung thugs kyi 'khor lo ji ltar dgod pa'o/_/rtsa rnams gang las ci 'byung ba/_/zhes bya ba ni rtsa rnams spyi gtsug nas skyes nas ji ltar 'byung ba zhus pa'o/_/bye brag de dag bshad du gsol/_/
[\[63a.3\]]zhes zhus pas gnas sha'i gor gling dang /_dpa' bo khams su gnas pa dang /_dpa' mo rtsar gnas pa dang /_'khor lo gsum gyi bye brag zhus pa'o/_/lan bka' stsal pa ni/_gsang la shin tu gsang gyur pa/_/zhes pa ni gsal ba'i sems 'od gsal ba'i snang ba lhar bstan pa'o/_/
[\[63a.4\]]shin tu gsang ba ni las dang po pa'i rnal 'byor pas bde ba rtog pa med pa'i sgo nas rtogs pa'o/_/pha rol phyin pa sa bcu ni/_/gnas la sogs pa rtsa yi gzugs/_/zhes pa ni rtog pa med pa'i pha rol tu phyin pa bde ba'i gnas skabs kyi sa bcu'i snang ba ni rtsa'i gzugs su gyur pa yin no/_/
[\[63a.5\]]de yang sku khams shas che ba dang /_gsung drod shas che ba dang /_thugs rlung shas che ba'i bye brag gis gnas nyi shu rtsa bzhir phye ba yin no/_/mgo ni ma lA ya yul te/_/zhes pa la sogs pa ni go sla'o/_/mkha' spyod thugs kyi 'khor lor gnas/_/zhes pa la/_mkha' spyod ni gtso
[\[63a.6\]]bo nam mkha'i dkyil 'khor ro/_/thugs kyi 'khor lo ni rlung rgyu ba'o/_/gnas zhes bya ba ni gang gi tshe bde bas khyab pa'i dus de'i tshe thugs kyi 'khor lo'i gnas su gyur pa'o/_/sa spyod gsung gi 'khor lor gnas/_/zhes pa la sa spyod ni snying ga sa dang /_lto ba chu dang /_lte ba me la
[\[63a.7\]]brten pa'o/_/gsung gi 'khor lo ni drod shas che ba'o/_/de yang zhing dang rol par gyur pa ni gang gi tshe lus la bde ba gnas pa dus de'i tshe 'gyur ro/_/sa 'og na/_sku yi 'khor lor yang dag gnas/_/zhes bya ba la/_sa 'og ni gsang ba'i rdo rje nas pus mo'i bar du'o/_/sku'i
[\[63b\]]
[\[63b.1\]]'khor lo ni khams rgyu ba shas che ba'o/_/'dus dang dur khrod du rgyu ba ni gang gi tshe bde bas khyab pa'i dus kyi tshe yin gyi khams nyer bzhi tshor ba btang snyoms kyi dus sam rlung dang mkhris pa dang bad kan shas che bar 'gyur ba tshor ba sdug bsngal gyi dus ni ma yin no/_/de dag mkha' 'gro ma rnams
[\[63b.2\]]yul/_/zhes bya ba ni sha'i 'khor lo de dag ste sngar gnas gang lags zhes zhus pa'i lan yin no/_/rang gi lus las byung ba ste/_/zhes pa ni/_rtsa rnams gang las ji ltar byung /_/zhes bya ba'i lan yin te/_/de yang thog mar spyi gtsug nas 'byung ba'i sku gsung thugs kyi
[\[63b.3\]]'khor lo ni zhes pa/_bye brag de dag bshad du gsol/_/zhes pa'i lan yin no/_/bskyed pa'i rim pa ltar lha'i skus mi gnas na mkha' 'gro ma gzugs ji ltar gnas she na/_gnas kun du ni mkha' 'gro ma/_/rtsa yi gzugs kyis yang dag gnas/_/zhes bya ba yin no/_/de yi shugs
[\[63b.4\]]kyis rgyud kyi rim pa'i tshe na/_gnas de rnams su dpa' bo ni/_khams kyi gzugs kyis yang dag gnas/_/zhes bya ba dang /_sngags kyi rim pa'i tshe na/_gnas de rnams su dpa' bo ni/_/rlung gi gzugs kyis yang dag gnas/_/zhes bya ba dang /_ye shes kyi rim pa'i dus kyi tshe
[\[63b.5\]]na/_gnas de rnams su dpa' bo ni/_/bde ba'i gzugs kyis yang dag gnas/_/zhes go bar bya'o/_/brtag pa drug pa'i rab tu byed pa dang po'i 'grel pa'o//_//de ltar rgyud kyi rim pa bshad nas/_da ni thig le'i 'khor lo bshad par bya ste/_de nas gzhan yang de bzhin
[\[63b.6\]]gshegs pa'i sku la zhes pa ni rnal 'byor pa'i lus so/_/ji lta ba bzhin du gnas zhes pa ni don rang gi mtshan nyid kyi gnas lugs so/_/rtsa yi 'khor lo bshad par bya/_/zhes pa ni tshor ba bde ba skyes pa'i rnal 'byor pa la nye bar mkho ba'i 'khor lo bshad pa'o/_/gnas de gang
[\[63b.7\]]yin zhe na/_snying ga'i dbus 'gyur pad+ma ni/_/'dab ma brgyad dang ge sar bcas/_/zhes bya'o/_/de yi dbus su 'gyur pa'i rtsa/_/mar me lta bu'i gzugs su gnas/_/zhes pa ni chu shing gi snying po ltar drang ba/_pad+ma'i skud pa ltar phra ba/_/til gyi mar me ltar gsal ba/_/rgya skyegs
[\[64a\]]
[\[64a.1\]]kyi lo ma ltar dmar ba'o/_/de gang gi dbus su gnas she na/_snying chu shing gi me tog lta bu'i dbyibs can kha thur du bltas shing 'phyang ba'i dbus ni rtsa de gnas pa yin la/_rtsa de'i tshigs kyi dbus na dpa' bo yungs kar gyi tshad tsam ste/_spyi gtsug nas babs
[\[64a.2\]]pa'i byang chub sems kyi thig le lus bde ba'i dang po'i gnas so/_/hUM gi sa bon mi shigs pa/_/zhes pa ni nam mkha'i rlung spyi gtsug mig btsums gnyis kyi tshad du sdod pa mi shigs pa'i rlung la hUM gi ming gis btags pa'o/_/kha ba lta bur 'dzag pa yin/_/zhes pa ni gal
[\[64a.3\]]te rlung me'i drod can gyis bzhus pa de'i tshe kha ba 'am ba mo lta bu'i mdog can 'dzag pa yin no/_/wa san+ta zhes bshad pa yin te/_lus can kun gyi snying dga' byed/_/ces pa ni lus bde la dga' ba dang mchog dga' bskyed pa'i rgyu dpyid ces bya ba lus bde ba'i dbang po'i sa bon yin no/_/de
[\[64a.4\]]ltar thabs kyi wa san+ta bshad nas/_shes rab ye shes kyi ti la ka bshad pa ni/_rgod ma'i kha ni me yi gzugs/_/zhes bya ba la/_byang phyogs kyi rgya mtsho ni rgod ma'i kha zhes bya la/_de dang 'dra ba'i rlung nang du 'jug pa'i gnas lte ba ni rgod ma'i kha zhes bya'o/_/de'i gzugs ni rlung me'i drod
[\[64a.5\]]can la bya ste/_de nyid byang chub kyi sems 'bebs shing 'dzin pas na bdag med ma ti la ka zhes bya'o/_/bdag med ma ni dgyes pa'i rdo rje'i btsun mo'i brdas btags pa'o/_/ti la ka ni drod gtsub stan khrag gi thig le'o/_/las kyi rlung gis bskyod nas su/_/zhes pa ni g.yas g.yon
[\[64a.6\]]gnyis kyi rtsa ni srub thag yin la dbus ma a lba d+hU tI ni srub shing yin no/_/gtsub stan ni me'i khams kyi lhag ma khrag gi thig le'o/_/de la g.yas g.yon gnyis kyi rlung gis bskyod nas lte ba'i dkyil 'khor nas 'bar ba dang du ba dang gsal bar gyur nas snying ga'i wa san+ta dad phrad pas na lus
[\[64a.7\]]dga' ba dang mchog dga' dang yid bde ba dang lhan cig skyes dga' 'byung ba'i rgyu ni 'ga' zhig snyoms par zhugs te gnas zhes bya ba yin no/_/'di nyid bsam gtan dang po'i ting nge 'dzin rtog pa med pa'i bde ba yin pas na zhi gnas kyi bde ba rgyu'i he ru ka yin no/_/de bas na 'di ni
[\[64b\]]
[\[64b.1\]]dpal ldan he ru ka_/wa san ti la ka ru bzhed/_/ces bya'o/_/bzhed ces bya ba ni lhag mthong stong pa nyid kyi ti la ka la rnam par mi rtog pa'i ye shes kyi wa san+ta dang ro gcig pa'i 'bras bu'i he ru ka ma yin yang zhi gnas rgyu'i he ru ka la dgongs nas bzhed ces gsungs pa yin no/_/
[\[64b.2\]]rnal 'byor ma la sogs kyis ni/_/rgyu dang mi rgyu yang dag gnas/_/zhes bya ba ni rlung me'i drod can bems po yin yang rnam par shes pa'i snang ba yin pas rgyu ba zhes bya'o/_/sku gsung thugs kyi bye brag gis/_/zhes bya ba ni sngar bshad pa'i sgo dgu las rlung me'i drod can 'gro ba dang /_
[\[64b.3\]]'ong ba'i tshul gyis gnas pa'o/_/de ltar wa san ti la ka bshad nas/_de nas de'i bye brag gi gnas bshad par bya ste/_lte bar a yi gzugs kyis te/_/thung ngu zhes ni bya bar grags/_/zhes pa ni/_hUM mig btsums gcig gi tshad du sdod pa'o/_/snying gar yang ni
[\[64b.4\]]hUM yig ste/_/cha gnyis tshad ni ri bo yin/_/zhes pa ni/_mig btsums gnyis kyi tshad du sdod pa'o/_/mgrin par aM gi gzugs kyis te/_/'dren pa cha gsum tshad yin te/_/zhes pa ni mig btsums gsum gyi tshad du sdod pa'i rlung ngo /_/dpral bar yang ni haM yin te/_/zhes
[\[64b.5\]]pa ni dus thams cad du nam mkha'i rlung de gnas nas 'chi ka'i bar du lus la gnas pa'o/_/rlung de rnams ji srid gtum mo'i drod ma skyes pa de srid du nam mkha'i rlung yin no/_/drod skyes pa'i dus su me'i rlung yin no/_/'khor lo de rnams gang na gnas she na/_sa sogs 'byung
[\[64b.6\]]ba chen po ni/_/zhes gsungs te/_lte ba me dang lte ba chu'i bar na lte ba sprul pa'i 'khor lo dang /_lte ba chu dang snying ga sa'i bar na snying ga chos kyi 'khor lo dang /_snying gas dang mgo bo nam mkha'i bar na longs spyod kyi 'khor lo dang /_mgo bo nam mkha' dang /_phyi rol gyi nam mkha'i
[\[64b.7\]]mtshams na bde ba chen po'i 'khor lo'o/_/de rnams su byang chub kyi sems 'bab pa'i bde ba skyes pa rnal 'byor bzhi dang dga' ba bzhi dang dus bzhi zhes brjod do/_/des na sbyor ba bzhis 'gro ba ste/_dga' ba bzhi yi tshul gyis ni/_/mtshams bzhi ru ni lhag par gnas/_/zhes bya'o/_/
[\[65a\]]
[\[65a.1\]]mchog tu dga' ba'i tshul gyis ni/_/bya ba dang ni byed pa'i dngos/_/zhes bya ba ni/_dga' ba bzhi bskyed pa'i bya ba khrag gis thig le dang /_byed pa byang chub kyi sems kyi thig le'o/_/dpal ldan rdo rje sems tshul gyis/_/zhes bya ba ni/_rtog pa med pa'i bde ba'o/_/
[\[65a.2\]]'di ni ji ltar bde bar rol/_/zhes pa ni/_lte ba'i dbus na bde bas khyab par gnas pa'o/_/phyogs bzhi'i 'dab ma la gnas pa/_/zhes pa ni 'byung ba bzhi'i rtsa mkha' 'gro ma la sogs pa'i rtsa'o/_/mtshams rtsar bdud rtsi lnga 'bab gnas/_/zhes bya ba ni/_bdud rtsi bzhi
[\[65a.3\]]mtshams bzhi'i rtsa dang /_dbus ma byang chub kyi sems kyi rtsa dang lnga'o/_/de ltar ye shes kyi 'khor lo bshad nas/_'khor lo gsum gyi bye brag bshad par bya ste/_sku gsung thugs kyi bye brag gis/_/zhes bya ba ni/_gnas nyer bzhi'i lus kyi dkyil 'khor ro/_/gnas rnams su ni
[\[65a.4\]]yang dag gnas/_/zhes bya ba ni/_gnas nyi shu rtsa bzhir gnas pa'o/_/rtsa de rnams gang nas byung zhe na/_mgo bo las ni byung ba'i rtsa/_/mgo las skyes zhes brjod pa ste/_mngal du zhugs nas zhag bdun gyi tshe yi ge hUM gi gzugs can gyi rtsa grub pa'o/_/snying stobs rdul dang mun stobs kyis/_/
[\[65a.5\]]zhes bya ba ni/_la la nA dang ra sa nA dang /_a wa d+hU tI dang gsum mo/_/'khor lo bzhi'i dbye bas rtsa brgya nyi shu'i yi ge la gnas sum cu rtsa gnyis kyi dbye bas rtsa sum cu rtsa gnyis yin no/_/de la gtso bo gsum yin la snying ga'i bdud rtsi lnga'i rtsa bzhi ma gtogs pa lhag ma nyer bzhi ni gnas
[\[65a.6\]]nyer bzhi gnas pa'i rtsa yin te/_de gang yin zhe na/_mi phyed ma mgo bor ro/_/phra mo ni spyi gtsug tu'o/_/gsal ba ni rna ba g.yas par ro/_/g.yon ma ni ltag par ro/_/'dul byed ma ni rna ba g.yon par ro/_/rus sbal ma ni smin ma'i dbus su'o/_/srid pa ni mig gnyis na'o/_/dbang
[\[65a.7\]]bskur ma ni phrad pa gnyis su ste thugs ka'i 'khor lo'o/_/bzang ldan ma ni mchan khung du'o/_/bshang ba ma ni nu mar ro/_/ma mo ni lte bar ro/_/mtshan mo ni sna rtser ro/_/bsil ster ma ni kha la'o/_/drod ma ni mgrin par ro/_/nags tshal ma ni snying gar ro/_/mgu ma ni chu sor te gsung gi
[\[65b\]]
[\[65b.1\]]'khor lo'o/_/mdog mdzes ma ni mtshan mar ro/_/thun mong ma ni bshang ba'i lam la'o/_/rgyu ster ma ni brla la'o/_/bral ba ma ni rje ngar la'o/_/mdza' mo ni rkang pa'i sor mor ro/_/grub ma ni rkang pa'i bol du'o/_/me ma ni mthe bo la'o/_/yid 'ong ma ni pus mo la ste sku'i 'khor lo'o/_/khams
[\[65b.2\]]dang gnas nyer bzhi'i ming ni go sla'o/_/snying ga'i dbus nas lte bar byang chub kyi sems 'bab pa'i rtsa ni sum rim zhes bya ste/_dga' ba dang mchog dga' lhan cig skyes dga'i gnas yin no/_/snying ga'i shar lho mtshams na 'dod ma bshang ba'i dngas ma 'bab pa dang /_lho nub
[\[65b.3\]]mtshams na khyim ma gci ba'i dngas ma 'bab pa dang /_nub byang gi mtshams na gtum mo khrag gi dngas ma 'bab pa dang /_byang shar mtshams ni bdud 'dul ma sha'i dngas ma 'bab pa ste/_de ltar na rtsa sum cu rtsa gnyis yin no/_/brtag pa drug pa'i rab tu byed pa gnyis pa'i 'grel
[\[65b.4\]]pa'o//_//de ltar thig le'i 'khor lo bshad nas/_da ni lus kyi 'khor lo bshad par bya ste/_rnal 'byor pa'i lus kyi dkyil 'khor dang /_mchod sbyin dang /_sbyin sreg dang /_bzlas pa dang /_bsgom pa dang /_slob dpon dang /_gnas la sogs pa ji lta bu yin zhes zhus
[\[65b.5\]]pa yin no/_/lan du bka' stsal pa ni/_rtsa yi gzugs las yang dag 'byung /_/zhes pa smos te/_bskyed pa'i rim pa brtags pa ma yin pa gzhan gyi dbang gi 'khor lo rtsa'i gzugs kyis gnas pa yin no/_/des ci zhig bya zhe na/_rnal 'byor pa dang rnal 'byor ma bde
[\[65b.6\]]ba'i ting nge 'dzin bskyed pa'i rten rtsa yin pas lus kyi dkyil 'khor de btsal bar bya'o/_/he ru ka sogs lha yi ni/_/zhes bya ba ni/_bde ba rtog med kyi lha drug cu rtsa gnyis kyi lus kyi dkyil 'khor du'o/_/ji skad gsungs pa'i sgo bzhir ldan/_/zhes bya ba ni/_sngar bshad pa'i
[\[65b.7\]]mig dang /_rna ba dang kha chu'i sgo bzhi'o/_/ka ba brgyad kyis bstan pa yin/_/zhes bya ba ni/_dpung pa gnyis dang lag ngar gnyis dang rje ngar gnyis dang brla gnyis so/_/dngos po kun du mnyam pas na/_/zhes pa ni/_'dom gang spyi bo dang /_rkang pa'i bar du mnyam pas na gru bzhi par
[\[66a\]]
[\[66a.1\]]grags pa'o/_/sku gsung thugs kyi tshul gyis ni/_/zhes pa ni spyi gtsug gi 'khor lo'i g.yon pa la la nA dang 'brel pa brgyad byang chub kyi sems rgyu ba sku dang /_g.yas par sa nA dang 'brel pa brgyad khrag rgyu ba gsung dang /_dbus ma a wa d+hU tI dang 'brel
[\[66a.2\]]pa brgyad rlung rgyu ba thugs dang 'brel pa brgyad dam tshig gi 'khor lo ste sum cu rtsa gnyis yin no/_/de ltar spyi gtsug gi 'khor lo gcig pu nyid la rtsa'i dbye bas 'khor lo gsum du brjod do/_/de yang /_/der ni mgo bo'i char gnas pa/_/sum cu rtsa gnyis 'dab skyes las/_/
[\[66a.3\]]dbyangs dang gsal byed yang dag rdzogs/_/byang chub sems ni sum cu gnyis/_/zhes 'chad par 'gyur ro/_/gzhan dag ni sku'i gnas nyi shu rtsa bzhi la sku gsung thugs kyi 'khor lo yin zer te/_theg pa'i 'khor lo'i skabs su bshad du zin kyang 'dir yang 'chad par 'gyur ro/_/
[\[66a.4\]]bla ma brgyud pa'i rim gyis ni/_/rdzogs pa'i dkyil 'khor nyid du gsal/_/zhes pa ni/_sum cu rtsa gnyis byang chub kyi sems kyis gang ba'i dus de'i tshe rdzogs pa'i dkyil 'khor zhes bya'o/_/bems ro la sogs rim bzhin gnas/_/zhes bya ba ni/_rkang pa rlung gi dkyil
[\[66a.5\]]'khor dang lte ba me dang lto ba chu dang snying ga sa dang mgo bo nam mkha'i dkyil 'khor ni ri rab kyi dbyibs yin no/_/de ltar lus kyi dkyil 'khor mdor bstan nas/_rgyas par bshad pa ni rkang mthil ni gzhu mchog gi dbyibs yin la/_rkang pa gnyis ni gzhu'i yin pas rlung gi dkyil
[\[66a.6\]]'khor ro/_/sum mdo gru gsum ni me'i dkyil 'khor ro/_/lte ba zlum po ni chu'i dkyil 'khor ro/_/snying ga gru bzhi ni sa'i dkyil 'khor ro/_/sgal tshigs ni ri rab kyi dbyibs so/_/de'i dbus na rtsa sum cu rtsa gnyis ni lus kyi dkyil 'khor ro/_/g.yon pa la la nA dbyangs yig dang /_/g.yas pa
[\[66a.7\]]ra sa nA gsal byed dang /_a wa d+hU tI ma ning dang dbus ma dang g.yas g.yon gnyis su 'dres pa'i sgo ma bzhi dang /_g.yas g.yon gnyis 'dres pa'i mtshams ma bzhi ste/_rtsa sum rtsa gnyis gnas pa yin no/_/mgo bo'i dbus na glad pa zhes bya bar grags pa ni/_zla ba'i dkyil 'khor ro/_/
[\[66b\]]
[\[66b.1\]]de yi dbus su yi ge haM/_/zhes bya ba ni/_rtsa'i dbus na srog ces bya ba'i rlung 'chi ba'i dus kyi tshe lus la 'byung zhing sngar mi 'byung bas mi shigs thig le'i gzugs can zhes bya'o/_/mi gsal gsal ba'i bdag nyid can/_/zhes bya ba ni/_byang chub kyi sems gsal ba la khrag gi dngas ma mi
[\[66b.2\]]gsal ba'am/_yang na byang chub kyi sems bems po'i gzugs kyis gnas kyang rnam par shes pa'i snang ba yin pas gsal ba'i bdag nyid can no/_/de nyid brtan dang g.yor bcas pa/_/zhes pa ni brtan pa lus dang g.yo ba sems kyi rgyu sa bon gyi gzugs kyis gnas pa'o/_/'gro
[\[66b.3\]]ba kun gyi rtsa ba ste/_/zhes pa ni/_lus gnas pa'i rtsa ba ste/_khams kyi dngas ma'o/_/dngos po de las skyes pa yin/_/zhes pa ni/_pha ma gnyis kyi sa bon zhag bdun gyi tshe na dang por spyi gtsug gi haM grub pa yin no/_/'o na de ltar gnas pa'i rang gi mtshan nyid ni/_tshor ba btang snyoms kyi
[\[66b.4\]]rten yin na bde ba skyes pa'i lus kyi dkyil 'khor du dus nam gyi tshe 'gyur zhe na/_me ni mnyes par byed pa ste/_/de nyid kyis ni sgo yang phye/_/zhes bya ba smos te/_gtum mo drod kyi nam mkha'i rlung mdzod spu'i sgo phyes nas des spyi gtsug gi byang chub kyi sems bzhu ba las nyin dang mtshan mo
[\[66b.5\]]dbugs 'byung rngub kyi dus su bdud rtsi zla ba 'dzag pa des dkyil 'khor yongs su rdzogs par 'gyur ro/_/ci'i phyir dkyil 'khor zhes bya zhe na/_rtsa sum cu gnyis kyi dbus na gnas pa'i byang chub sems kyi thig le gtum mo drod kyis len pas na/_snying po len pas dkyil 'khor zhes bya'o/_/
[\[66b.6\]]de ltar dkyil 'khor bshad nas/_da ni mchod sbyin bshad par bya ste/_de ni phyi nang sna tshogs kyis/_/khyab bya'i gzugs kyis yang dag gnas/_/zhes bya ba ni/_phyi 'dod pa'i yon tan rnam pa lnga'o/_/nang gi bdud rtsi lnga la sogs pa rang gi lus la grub pa'i rdzas gnas pa'o/_/phyi gzugs
[\[66b.7\]]rdo rje ma la sogs pa la dga' ba bzhi'i ting nge 'dzin skye ba na mchod pa'o/_/nang bdud rtsi lnga'i zungs kyi dngas mas lus bde ba skyes pas phyi dang nang gi bdag nyid byang chub sems kyi rdo rje can zhes bya'o/_/sbom po dang ni phra gzugs kyi/_/zhes bya ba'i sbom po ni/_dbang po lnga'i yul gzugs
[\[67a\]]
[\[67a.1\]]la sogs pa'o/_/phra gzugs ni bdud rtsi rnam pa lngas lus bde ba dang yid bde ba skyed pa'o/_/su la mchod par bya zhe na/_'gro ba sangs rgyas rang bzhin nyid/_/ces bya ba smos te/_'gro ba sems can 'od gsal gyi/_/rang bzhin yin pas dga' ba bzhi/_/skye ba'i sgo
[\[67a.2\]]nas mchod par bya'o/_/de ci'i phyir gsungs she na/_de ni sangs rgyas byang sems kyi/_/dam tshig don du gsungs pa ste/_/zhes bya ba smos te/_sangs rgyas bcom ldan 'das rnams kyis bde ba rtog pa med pa las zhi gnas kyi ting nge 'dzin gyi thabs su gsungs pa yin no/_/yul lnga
[\[67a.3\]]dang bdud rtsi lnga las bde ba rtog pa med pa skyes pas ci zhig byed ce na/_tshe 'di nyid du sangs rgyas ni/_/thob pa'ang dkyil 'khor las byung ba/_/zhes bya ba smos te/_bde ba rtog pa med pa ni bsam gtan dang po yin te/_bsam gtan gyi bde ba la brten nas/_lhag mthong stong pa nyid kyis
[\[67a.4\]]rgyas btab pas tshe 'di la yang sangs rgyas su 'gyur ba yin no/_/sangs rgyas 'ba' zhig tu ma zad kyi nyan thos dang rang rgyal ba dang /_tshangs pa dang /_brgya byin la sogs pa yang bsam gtan gyi bde ba rtog pa med pa la brten nas rang rang gi rnam par thar pa skye ba yin no/_/de ltar
[\[67a.5\]]mchod sbyin bshad nas/_nang gi sbyin sreg bshad par bya ste/_nang gi khu ba la sogs dang /_/zhes bya ba ni/_nang gi bdud rtsi lnga dang /_phung po lnga dang khams dang skye mched rnams so/_/phyi'i yul rnam pa drug dang bcas pa shes rab stong pa nyid mngon sum du rtogs pa'o/_/ye shes kyi me
[\[67a.6\]]'bar ba la bla na med pa'i sbyin sreg byas pas 'od gsal ba'i mer bsreg par bya'o/_/bla na med pa'i sbyin sreg bshad nas/_/nang dang gsang ba bshad pa ni/_/phung po khams dang skye mched sogs/_/lhag pa yi ni lha nyid de/_/zhes bya ba ni phung po dang khams dang skye mched lha'i rang bzhin du
[\[67a.7\]]bskyed nas/_lte ba dang lkog ma dang /_spyi gtsug tu 'khor lo bzhi bzhag nas lag pa g.yas g.yon dgang gzar blugs gzar du bya ste/_kha zas rnams bdud rtsir bskyed nas mchod pa de dag gis mchod na mnyes par 'gyur ro/_/da ni chags pa'i lam pa'i gsang ba'i sbyin sreg bshad
[\[67b\]]
[\[67b.1\]]pa ni/_de rnams de bzhin mkha' 'gro ma/_/sbyor ba'i mchod pa bshad pa ni/_/zhes bya ba ni thabs dang shes rab kyi lus bsnyen bsgrub bzhis sbyangs nas rdo rje dang pad+ma byin gyis brlabs te byang chub kyi sems kyi dgang gzar gyis bde ba'i ting nge 'dzin gyi sbyin sreg bya'o/_/da ni grol
[\[67b.2\]]lam pa'i sbyin sreg bshad par bya ste/_mgo thod sreg rdzas snod yin te/_/zhes bya ba smos te/_bdud rtsi lnga'i rdzas kyi snod ni mgo bo yin no/_/snying ga chos kyi 'khor lo'i g.yas ngos rtsa ra sa nA ni blugs gzar yin no/_/la la nA ni dgang gzar yin no/_/lte bar me'i dkyil 'khor
[\[67b.3\]]ni thab khung yin la/_sgo dgu'i las kyi rlung gis bskyod pa ni tshangs pa rang byung gi me yin no/_/de ltar sbyin sreg bshad nas/_bzlas pa bshad pa ni/_sgra ni sngags su gsungs pa ste/_/'byung 'jug 'khor bzlas pa yin/_/zhes pa ste/_phyir rgyu ba hUM nang du 'jug pa ni oM yin
[\[67b.4\]]la/_gnas pa ni AH yin pas rigs gsum gyi bdag nyid can dbugs nyi khri chig stong drug brgya rang bzhin gyis 'khor ba ni bzlas pa yin no/_/bsgom pa 'di ltar snang ba ste/_/zhes pa ni bde ba chen pos rgyas btab nas/_sems so sor snang ba dang /_stong pa dbyer mi phyed par snang
[\[67b.5\]]ba ni bsgom pa yin pas/_gnyis med sbyor ba dkyil 'khor yin/_zhes bya'o/_/rgyal ba'i dkyil 'khor la sogs pa/_/lhan cig skyes pa la ni gnas/_/zhes pa ni/_thams cad 'od gsal ba'i rang bzhin don gyis lan cig skyes pa'i rang bzhin la gnas pa'o/_/slob dpon
[\[67b.6\]]gang yin zhe na/_slob dpon sems kyi rgyal po ste/_/zhes bya ba smos te/_rten cing 'brel ba'i sems kyis res 'ga' ni dge ba dang /_res 'ga' ni mi dge ba dang /_res 'ga' ni lung du ma bstan pa'i sems skye ba ni chos ston pa yin la/_de bde ba chen por rtogs pa'i sems kyis
[\[67b.7\]]thams cad stong pa nyid du shes na dkyil 'khor gtso bo'i sems 'od gsal ba'i rang bzhin du 'gyur ro/_/des chos ci zhig ston zhe na/_e waM la sogs pa gsungs pa ste/_'di skad bdag gis thos pa dus gcig na zhes bya ba la sogs pa thabs dang shes rab mnyam par sbyor
[\[68a\]]
[\[68a.1\]]ba'i rang bzhin thams cad dkyil 'khor gtso bo des shes par bya ba yin no/_/de ltar dkyil 'khor la sogs pa bshad nas/_rgyud kyi rim pa rtsa gsum dang 'khor lo bzhi'i rang bzhin bshad pa ni tshigs su bcad pa gcig gis zhus pa dang /_lan du bka' stsal
[\[68a.2\]]pa ni mgo bo dang /_lte ba'i e gru gsum gyis gnas pa yin la/_snying ga dang mgrin pa ni waM gyis mtshon pa'i dbyibs zlum por gnas pa yin no/_/de'i dbus na gnas pa'i rtsa'i 'khor lo ni/_lte ba'i dkyil 'khor rtsa drug cu rtsa bzhi gnas pa dang /_snying ga'i dbus na 'khor lo'i rtsa brgyad
[\[68a.3\]]du gnas pa dang /_lkog ma longs spyod kyi 'khor lo'i dbus na 'byung ba bzhi'i rtsa bcu drug gnas pa dang /_spyi gtsug bde ba chen po'i gnas na rtsa sum cu rtsa gnyis su gnas so/_/ci'i phyir sprul pa zhes bya zhe na/_rigs kyi lha skye pa'i sprul par byed pa'o/_/ci'i phyir chos zhes bya zhe na/_rdo rje
[\[68a.4\]]theg par yid rtog pa med pa dang rtog pa dang bcas pa dge mi dge ba'i chos sems kyi snying la brten par 'dod do/_/ci'i phyir longs spyod ces bya zhe na/_ro drug la longs spyod pa'i phyir ro/_/ci'i phyir bde ba chen po zhes bya zhe na/_lus zungs kyi dngas ma byang chub sems dang mi 'bral
[\[68a.5\]]ba'i phyir ro/_/de'i nang gi rlung yi ges mtshon pa ni lte ba'i dbus na gnas pa'i rlung ni a zhes bya ste/_sde tshan brgyad kyis bskor ba'o/_/chos kyi 'khor lo'i dbus na mi shigs pa'i a ha na'i rlung ste/_de la dbyangs yig lngas bskor ba ni bdud rtsi bzhi'i rtsa la a u a i
[\[68a.6\]]dbus kyi hUM dang bcas pa ste lnga'o/_/'byung ba bzhi'i rtsa la ya ra la wa bzhi'o/_/lkog ma longs spyod kyi 'khor lo'i dbus na yi ge oM mo/_/'byung ba bzhi'i rtsa bzhi la i u e o'o/_/de ltar 'khor lo bzhi bshad nas/_da ni rtsa bshad par bya ste/_g.yas dang g.yon gyi ngos
[\[68a.7\]]gnyis su/_/zhes pa ni g.yas par sa nA khrag rgyu ba dang /_g.yon pa la la nA byang chub kyi sems rgyu ba'o/_/g.yon gyi mgrin pa nas brtsams nas/_/zhes bya ba ni sna bug g.yon pa nas brtsams nas mgrin pa g.yon ngos nas snying ga'i g.yon ngos su byung nas lte ba'i g.yon ngos su
[\[68b\]]
[\[68b.1\]]bskor te/_der byang chub kyi sems gsal ba ni la la nA'o/_/lte ba'i g.yas ngos nas brtsams nas/_snying ga'i g.yas ngos su byung nas/_mgrin pa'i g.yas ngos su rgyu ba ni ra sa nA'o/_/mgrin pa'i dbus su rtag tu 'dzag_/ces pa ni/_sna bug g.yas nas 'byung ba'i rlung
[\[68b.2\]]phyir rgyu ba'i tshe khrag dang lhan cig rgyu ba yin la/_de nas phar rlung 'ba' zhig rgyu ba yin no/_/de'i don 'di skad ston te/_g.yas pa'i rlung nang du 'jug pa'i tshe byang chub sems dang lhan cig tu 'grogs pas na/_g.yon pa'i mgrin pa nas brtsams te lte ba'i dbus su 'bab ces pa'o/_/g.yas
[\[68b.3\]]pa'i rlung steng du rgyu ba'i tshe lte ba'i dbus nas mgrin pa g.yas pa'i bar du khrag dang lhan cig 'grogs nas lte ba nas steng du bltas nas 'bab pa'i rtsa zhes bya'o/_/gnyis ka nas rlung rgyu ba yin yang byang chub sems thur la 'bab pa yin yang g.yon pa nang du 'jug pa zhes bya'o/_/khrag
[\[68b.4\]]steng du rgyu ba dang 'grogs pas g.yas pa nas phyir byung ba zhes bya'o/_/des na/_steng dang 'og tu brten nas su/_/zhes bya'o/_/nyi ma zla bar grags zhes bya ba ni brdas bstan pa yin no/_/dpa' bo mkha' 'gro ma rnams kyi/_/'gro dang 'ong bar nges par brjod/_/ces pa ni/_dpa' bo
[\[68b.5\]]ni phung po lnga bskyed pa'i sa bon yin la/_mkha' 'gro ma ni 'byung ba lnga'i rlung ngo /_/de la sangs rgyas kyi brdas 'char ba dang nub pa zhes bya'o/_/gnyid log pa dang sad pa zhes bya'o/_/steng bltas dbyangs yig drug gnyis bltas/_/zhes pa g.yon pa la la nA'i mgrin pa'i g.yon
[\[68b.6\]]ngos nas g.yas g.yon gyi ngos su 'byung ba la bya'o/_/steng du bltas pa ni sna bug g.yon pa nas ma zin pa'i rlung nang du 'jug pa'i tshe byang sems 'bab pas na de skad ces bya'o/_/de la dbyangs yig bcu gnyis zhes brdar btags pa yin no/_/ka sogs 'og tu bltas pa ni/_/
[\[68b.7\]]zhes pa g.yas pa'i rlung phyir rgyu ba zin pa'i rlung yin pas na 'og tu lta ba'o/_/steng dang 'og tu bltas pa des zin pa dang ma zin pa'i bye brag shes par bya'o/_/ngos gnyis dag tu spel ba ni/_/zhes pa lte ba'i g.yas g.yon nas brtsams te/_sngar bshad pa bzhin du 'khyog por rgyu ba'o/_/
[\[69a\]]
[\[69a.1\]]dbus su sbyar bar bya zhes pa ni/_mgrin pa dang snying ga dang lte ba dang gsum du phrad pa'o/_/'og gi cha zhes pa bshang gci rgyu ba'i gnas su'o/_/yi ge k+Sha ni bsrung bar bya ba ni bza' ba dang btung ba ma zhu ba'i bar du 'og gi lus zungs kyi rlung gis bsdom pas na k+Shas
[\[69a.2\]]bsrung ba'o/_/g.yon pa nang du 'jug pas na longs spyod rdzogs pa zhes bya'o/_/g.yas nas phyir rgyu bas na sprul pa zhes bya'o/_/sangs rgyas lnga ni phung po lnga dang 'byung ba lnga'i rlung zhes bya'o/_/byang sems ni dbang po lnga'i rlung zhes bya'o/_/bskyed cing spros pa ni phyir 'byin pa'o/_/
[\[69a.3\]]de ltar steng gi sgo nas rgyu bshad nas/_da ni 'og gi sgo nas rgyu ba bshad par bya ste/_/gang tshe longs spyod rdzogs sku yang /_/zhes pa ni/_g.yas par sa nA'i phyi rol gyi rtsa'i rtse mo nas nub par gyur cing a wa d+hU tI'i sgo rdo rje rtse mor gnas pa de la b+ha ga'i dbus gyur zhes bya ba ste/_lte ba'i
[\[69a.4\]]dbus su bzhugs pas na g.yas pa ra sa nA longs spyod rdzogs pa'i skur gyur pa yin no/_/pad+ma gar dbang rgyal po yis/_/zhes pa ni/_gang gi tshe rdo rje dang pad+ma sbyor bas dga' bral du gyur pa de'i tshe la la nA longs spyod rdzogs pa'i sku yin la/_de nas nyi ma nub par gyur pa ste/_nang du 'jug
[\[69a.5\]]pa'i rlung las lte ba nas mar phyir rgyu bas na sprul sku'o/_/de ltar na/_de bzhin dang ni yang dag ldan/_/zhes bya'o/_/da ni dbus ma'i rtsa ston te/_/rdzogs pa'i byang chub sems zhes brjod/_/ces bya ba ni chu shing gi snying po ltar drang ba'i dbus nas byang chub sems 'bab pa'o/_/dri
[\[69a.6\]]ma med pa'i dngos ni gnas de la brten nas rtog med skye ba'o/_/'khor ba'i lam ni gcod byed pa/_/zhes pa ni de la brten nas rtog pa 'gegs pa'o/_/rtog med ni mya ngan las 'das pa yin la rtog pa ni 'khor ba'o/_/gom pa gcig ni 'khor ba yin no/_/gom pa gcig
[\[69a.7\]]ni mya ngan las 'das pa zhes bshad do/_/spros pa nyer zhi dge ba ni rtog pa dang bral bas na'o/_/rtog pa med pas na dge ba'o/_/yul lnga la de'i ming sems pa'i rtog pa dang bral bas dmigs med dag go/_/de la rdo rje sems dpa' dang dpal he ru ka zhes brdar btags
[\[69b\]]
[\[69b.1\]]pa yin no/_/gang gi thog tu rtog med skye zhe na/_dgod dang blta dang lag bcangs dang /_/zhes smos te/_dgod pa'i sgra'i steng du bde ba rtog med skye ba'am/_gzugs la lta ba dang reg bya lag bcangs dang gnyis gnyis 'khyud pa dang reg bya las bde ba rtog med skye ba yin no/_/
[\[69b.2\]]srin bu'i tshul gyis zhes pa ni zag med bde ba chen po ston pa'i tshul yin te/_srin bu shing las skyes nas shing nyid za ba bzhin du bde ba las skyes pa'i ting nge 'dzin stong pa nyid du bsgom par bya'o/_/bde ba bzhir gnas shing gzhan 'phrul dbang byed la sogs pa'i lha bzhi bde ba
[\[69b.3\]]la goms pa'i don du rgyud bzhir gsungs pa'o/_/de yang ji lta bu zhe na/_'dod chags nyid dang chags bral nyid/_/ces smos te/_gsum ni grol lam yin la/_/gcig ni chags lam yin no/_/zos nas srin bu nyid du gnas/_/zhes pa ni chags lam dang grol lam la ni zhi gnas
[\[69b.4\]]yin la/_de gnyis ka yang mthar stong nyid bsgom pa'o/_/brtag pa drug pa'i rab tu byed pa gsum pa'i 'grel pa'o//_//rgyud kyi rim pa bshad nas/_da ni srid pa 'byung ba'i rim pa dang dbugs 'byung bshad par bya ste/_de nas rdo rje snying po la sogs pa gsungs te/_bsdus pa'i don
[\[69b.5\]]ni gsum yin te/_'khor lo bzhi'i rim pa dang /_rnam par dag pa lha ji ltar 'byung ba'i rim pa dang /_yul la sogs pa mkha' 'gro ma'i rim pa dang /_bde mchog gi mtshan nyid bshad du gsol zhes dris pa'o/_/lan du bka' stsal pa ni/_mkha' 'gro ma yi lus dbus su/_/
[\[69b.6\]]zhes smos te/_rnal 'byor pa'i lus la yi ge as mtshon pa'i sdom pa ni bde mchog ste/_bde ba de'i gnas kyi phyi rol gyi dbus nyer bzhir ji lta ba bzhin du nang du lus la gnas nyer bzhir bde ba rab tu gsal bar byas na phung po dang khams dang skye mched thams cad bde ba stong pa nyid
[\[69b.7\]]kyi rang bzhin du bya'o/_/de gang las shes par bya zhe na/_phyag rgya chen po las te/_gsang ba 'di ni snyoms 'jug pa/_/zhes bya ba ste/_bdag byin gyis brlab pa'i rim pas stong pa nyid mngon sum du shes pas/_phyi rol stong pa ma gtogs so/_/zhes bya'o/_/de ltar mdor
[\[70a\]]
[\[70a.1\]]bstan nas/_rgyas par bshad pa ni/_sku gsum 'khor lo gsum gzugs su/_/zhes bya ba smos te/_bde ba chen po'i ngo bo nyid kyi sku yin la/_lkog ma lte ba snying ga ni sku gsum yin no/_/ma dag pa'i las la ci'i phyir gzhan zhe na/_bdag byin gyis rlob
[\[70a.2\]]pa'i rnal 'byor pas dbang bzhi pa'i mtshon byed kyi lus kyi mtshon bya rtogs pa'i rtsa gang la sems can ma lus ma skyes pas na sprul sku zhes bya'o/_/chos dge ba dang mi dge ba dang /_lung du ma bstan pa'i sems kyi rang bzhin yin pas chos kyi 'khor lo'o/_/ro drug myong bas longs
[\[70a.3\]]spyod do/_/bde ba'i rten lus zungs gnas pas bde chen no/_/'bras bu bzhi dang bde ba yang de nyid do/_/de ni gnyis su shes par bya ste/_yang dag gi kun rdzob lus kyi rang bzhin las sku bzhi dang 'bras bu bzhi dang bde ba bzhi dang 'khor lo bzhi la brdar btags nas bstan
[\[70a.4\]]pas gzhan ni drang ba'i don yin no/_/'di ni nges pa'i don yin no/_/zhes bstan pa yin te/_de thams cad kyang nges par 'byin pa'i lam yin la 'di zag bcas dang zag med mngon sum du skye bas nges par 'byin pa'i lam mchog yin par bstan to/_/rnam pa gcig tu na ma
[\[70a.5\]]dag pa'i lus yin pas dbang bzhi pa thob pas sku bzhi la sogs pa sems 'od gsal ba'i rang bzhin du 'gal ba med do/_/des na nges par 'byin pa'i bde ba ni/_lus su gsungs la de la nges par 'byung ba'i 'bras bu sems kyi skur gsungs pa'o/_/des na 'di ni bskyed
[\[70a.6\]]pa'i rim pa yin zhing rnam par dag pa'i lha 'byung ba yin no/_/sangs rgyas dang byang chub sems dpa' ma gtogs pas rnam par dag pa'i lha ji ltar rtogs she na/_dbang bzhi pa thob pa la chos thams cad stong pa nyid mngon sum du rtogs pas gdod ma nas 'gro ba rnams sprul pa'i sku
[\[70a.7\]]yin par shes so/_/de yang ji ltar shes she na/_gdod ma nas rang bzhin gyis dge slong yin te/_rnam par dag pa'i sde pa ni lus po'i lto ba ni gtsug lag khang ngo /_/rtog pa med pas mngal las byung ba la ni 'dod chags dang bral ba'o/_/ma bcos pas na sha ma ni chos gos so/_/
[\[70b\]]
[\[70b.1\]]skyed par byed pas na ma ni mkhan po'o/_/rnam rtog gis ma bslangs pas thal mo sbyar ba ni 'dud pa'o/_/rtog pas bslang ba med par 'gro ba'i bya ba skal ba mnyam pa rnams dang mthun pas khrims kyi gnas pa'o/_/rtog pas ma bslang ba'i sngags a haM zlos pas sngags so/_/
[\[70b.2\]]skra dang kha spu breg go snyam pa'i kun nas slong ba med pas ni dge slong ngo /_/de ltar rtog pa med pa'i rgyu rkyen tshogs pa las byung ba'i sems can 'di dag ni sangs rgyas nyid du the tshom med do/_/de yang gsang ba 'dus pa las/_/ye shes lnga yi rang bzhin lus/_/'byung ba lnga yi ngo bo
[\[70b.3\]]nyid/_/ces gsungs so/_/ji ltar sangs rgyas yin zhe na/_sems 'od gsal ba'i snang ba la rtog pa med pas dmigs pa de'i tshe'i/_/de ltar zla ba bcu ni sa bcu yin la/_/sems can ni sa bcu'i dbang phyug yin no/_/dus nam gyi tshe rtogs she na/_btsun mo'i b+ha ga bde
[\[70b.4\]]can du/_/khu ba'i gzugs kyis yang dag bzhugs/_/zhes bya ste/_phyag rgya bzhi dang mnyam par sbyor ba'i dus kyi tshe'o/_/de yang mnyam sbyor las/_sgyu ma dag ni thams cad las/_/zhes bya ba la sogs pa gsungs so/_/de ma gtogs par bde ba med/_/ces bya ba ni/_
[\[70b.5\]]rgyu rkyen gyis tshogs pa med par bde ba mi 'byung ba'o/_/bde ba de spangs na de la brten pa'i zhi gnas kyang mi dmigs so/_/des na bde ba mngon sum du rtogs pa'i nus pa med de/_de'i rgyu rkyen gyis tshogs pa la ltos pa dang bcas pa'i phyir ro/_/bde ba rtog pa dang bcas pas
[\[70b.6\]]sangs rgyas dang byang chub sems dpar shes sam zhe na/_lha'i sbyor bas bde ba zhes smos te/_bde ba stong pa nyid du rtogs pa ni lha'i sbyor ba'o/_/mjug bsdu ba ni/_de phyir sangs rgyas dngos med cing /_/zhes bya bas/_sgro 'dogs pa dang skur ba 'debs pa dang bral ba'o/_/
[\[70b.7\]]zhal dang phyag gzugs rnam pa ste/_/zhes bya ba ni/_/'od gsal ba'i rnam pa gzugs su snang yang kun brtags dang gzhan dbang gi gzugs su yod pa ma yin no/_/des na 'gro kun lhan cig skyes/_/zhes bya ba yin no/_/bde ba stong pa nyid des mtshon nas 'gro ba
[\[71a\]]
[\[71a.1\]]thams cad don gyis lhan cig skyes pa'i rang bzhin du gnas pa'o/_/de yang ye shes snang ba'i rgyan las/_bde bar gshegs pa rtag tu skye med chos/_/zhes bya ba la sogs pa gsungs so/_/glo bur dang bcas pa de ltar yin nam zhe na/_sems kyi rang bzhin rnam
[\[71a.2\]]dag pas/_/zhes bya ba smos te/_'od gsal ba'i rang bzhin rtogs pa'i tshe mya ngan las 'das pa'o/_/de yang /_sems la rnam gnas rnal 'byor pas/_/mya ngan 'das pa mi ston to/_/zhes gsungs so/_/de ltar yin na/_khams gsum du 'khor bar 'gyur ro zhe na/_dbyibs
[\[71a.3\]]dang kha dog la sogs pa/_/'on kyang tha mal zhes par 'gyur/_/zhes bya ba smos te/_ma shes pas sems can du 'dzin pa'o/_/rnam par rtog pa de gang gis spong zhe na/_lha yi gzugs kyi sbyor ba yis/_/zhes bya ba smos te/_kha dog dang dbyibs la zhen pa de'i don du bskyed rim bsgom
[\[71a.4\]]pa'o/_/gang gi ched du bstan ce na/_'di dag rnal 'byor ma rnams kyis/_/bstan pa bla na med pa yin/_/zhes bya ba smos te/_rnal 'byor ma'i rgyud las sangs rgyas dang byang chub sems dpa' dang khyad par med pa'i rnal 'byor pa rnams kyis rtogs par 'gyur ro/_/so so'i skye bo'i
[\[71a.5\]]gnas skabs kyi stong pa nyid mngon sum gyis bstan nas/_dpa' bo dang rnal 'byor pa rnams ngo mtshar skyes nas brgyal bar bstan pa ni bdag med ma la sogs pa'i rnal 'byor ma rnams zhes bya ba la sogs pa smos te/_dgyes pa'i rdo rje'i rgyud dang sbyar nas bdag med ma la
[\[71a.6\]]sogs pa'i lha mo rnams ngo mtshar skyes nas brgyal ba dang /_gsang ba 'dus pa dang sbyar nas lha mo thams cad ni sangs rgyas spyan la sogs pa bzhi'o/_/sgrol ma 'byung ba'i rgyud dang sbyar nas skul byed ma dang ri khrod lo ma can la sogs pa'o/_/sangs rgyas mnyam sbyor dang sbyar
[\[71a.7\]]nas/_e ma bde ba zhes bya ba la sogs pa kun du bzang mo'i mtshan gnyis pa ngo mtshar ba la sogs pa dkar mo dang rkun mo la sogs pa'o/_/sogs pa'i sgra smos pa ni bde mchog dang sbyar nas/_yum rdo rje phag mo la sogs pa ri rab kyi rdul phra rab snyed dang mnyam pa'i rnal 'byor
[\[71b\]]
[\[71b.1\]]ma bye ba phrag sum cu rtsa bdun dga' ba'i ting nge 'dzin skyes pas na mchog tu'o/_/mchog dga' skyes pas na ngo mtshar skyes pa'o/_/lhan cig skye dga' yid bde ba skyes pas na skrag nas so/_/rang bzhin brgyad cu dang bral nas gzung 'dzin gyi rnam par rtog pa nub cing 'od gsal
[\[71b.2\]]bar gyur pas na brgyal bar 'gyur ba'o/_/de nas mi bskyod pa la sogs pa'i de bzhin gshegs pa gang+gA'i klung gi bye ma snyed thams cad kyis chos kyi dbyings stong pa nyid ji lta ba bzhin rtogs pas so so'i skye bo thams cad kyang sems rang rig 'od gsal ba mkhyen nas ngo mtshar ba
[\[71b.3\]]skyes pa med pas bcom ldan 'das dpal he ru ka la skrag pa'i rnal 'byor ma'i tshogs thams cad bslang bar gsol ba btab pa yin no/_/de nas bcom ldan 'das 'bras bu'i he ru ka thugs kyi phyag rgya kun rig rnam par rgyal ba rdo rje zhes bya ba'i ting nge 'dzin la snyoms par zhugs
[\[71b.4\]]nas/_smin mtshams kyi mdzod spu nas 'od phyung bas rnal 'byor ma thams cad bslang ba yin no/_/de la kun rig ni snang ba dang bcas pa'i rnam pa thams cad mkhyen pa'o/_/rdo rje ni snang ba med pa'i rnam pa thams cad mkhyen pa'o/_/rnam par rgyal ba ni nyon mongs pa dang shes bya'i
[\[71b.5\]]sgrib pa dang bral ba'o/_/ting nge 'dzin de la snyoms par zhugs nas/_sems can thams cad kyi rang bzhin sangs rgyas yin par ston par bzhed nas bslang ba yin no/_/de bka' stsal pa ni/_sems can sangs rgyas yin mod kyang /_/'on kyang glo bur sgrib pas bsgribs/_/
[\[71b.6\]]zhes bya ba ni/_sems rang rig pa 'od gsal ba ngo bo nyid kyi chos kyi sku la dgongs pa yin no/_/de spangs pa ni sangs rgyas nyid/_/ces bya ba ni rjes su dpag pa'i lam gyi sgo nas bskal pa grangs med pa gsum gyis glo bur gyi dri ma dag nas sangs rgyas nyid du 'gyur ba'am/_mngon
[\[71b.7\]]sum gyi lam gyis phyag rgya bzhi'i sgo nas rgyu rkyen gyi tshogs pa me long gi gzugs brnyan mthong ba bzhin du tshe gcig gis sangs rgyas thob par 'gyur ba yin pa de bas na/_sems can 'di dag ni yang dag par rdzogs pa'i sangs rgyas bcom ldan 'das yin no/_/'jig rten
[\[72a\]]
[\[72a.1\]]pa sems 'od gsal ba de kho na nyid mngon sum dang rjes su dpag pa'i lam gyis ma shes pa gang dag dngos po la mngon par zhen pa'i dug zos nas khams gsum gyi 'khor bar brgyal bar gyur pa yin no/_/dngos po'i rang bzhin de lta bu'i mi shes pa'i lha
[\[72a.2\]]mo rnams dang don des brgyal ba yin no/_/de nyid shes pas spong 'gyur ltar/_/zhes bya ba ni/_dug zos nas brgyal bar gyur pa las dug gi rang bzhin shes pas sman du gyur pa ltar/_dngos po la mngon par zhen pa'i gti mug spangs nas mi gnas pa'i mya ngan las 'das pa thob par
[\[72a.3\]]'gyur ro/_/de ltar dngos po'i gnas lugs bstan nas/_zhi gnas dbugs dbyung gi lam dang lhag mthong stong nyid mngon sum du shes pa bstan pa ni/_dug gi dum bu gang nyid kyis/_/zhes bya ba la sogs pa smos te/_man+t+ra dang tan+t+ra dang yan+t+ra'i thabs dang bral ba'i dug zos
[\[72a.4\]]pas skye bo thams cad 'chi bar 'gyur ro/_/dug gi de nyid shes pa yis/_/zhes pa ni/_man+t+ra sngags dang tan+t+ra sna bug g.yon pa'i rlung dang /_srin lag g.yon pa'i tshigs kyis reg pa dang /_yan+t+ra sman rtsi ma gi la sogs pas dug zos na/_dug gi nad sel bar 'gyur bas na/_dug
[\[72a.5\]]gis dug ni zad par 'gyur/_/zhes gsungs so/_/sman pa la grags pa'i dpe bstan nas/_'jig rten pa la grags pa'i dpe bstan pa ni/_ji ltar rlung nad ldan pa la/_/sran ma bza' ba sbyin par bya/_/zhes gsungs so/_/'byung ba rlung gi shas che ba las srang la bsgar na
[\[72a.6\]]yang ba'i sran mas rlung nad 'joms pa bzhin du khams gsum 'khor ba'i srid pa'i 'dod chags dang /_zhe sdang la sogs pa'i de kho na nyid shes pa'i srid pa nyid kyis sbyong ba ni rang bzhin brgyad cu'i rtog pa dang bral ba yang dag pa'i rtog pa'o/_/de la 'dod chags la sogs pa'i nyon
[\[72a.7\]]mongs pa las yang dag par zhen pas khams gsum 'khor bar skye la/_de nyid la rtog pa med par nges pas ni mi g.yo ba'i las bsam gtan gyi ting nge 'dzin skye la/_'dod chags la sogs pa'i stong pa nyid rtogs pas zag pa med pa'i sdom pas dang po'i ye shes su 'gyur ba
[\[72b\]]
[\[72b.1\]]yin no/_/de skad du yang dpal mchog dang po las/_'dod chags zhe sdang gti mug rnams/_/mi mnyam bstan pas dug yin la/_/chos nyid rtogs pas brten gyur na/_/bdud rtsi nyid du 'gyur ba yin/_/zhes gsungs so/_/mkhyud spyad kyi bstan bcos kyi dpe
[\[72b.2\]]bstan pa ni/_ji ltar rna bar chu zhugs pa/_/slar blugs pa yis 'byung bar 'gyur/_/de bzhin dngos por rtogs pa yang /_/de nyid tshul gyis 'dag par 'gyur/_/zhes gsungs te/_phyag rgya chen po la brten nas phyi nang gi dngos po'i chos nyid shes pas so/_/mkhyud spyad
[\[72b.3\]]kyi dpe gnyis pa bstan pa ni/_mi yis tshig par gyur pa la/_/slar yang mes bsros pas phan par 'gyur ba de bzhin du/_'dod chags la sogs pa'i nyon mongs pa'i mes tshig na/_'dod chags chen pos khams gsum pa la chags pa dang /_zhe sdang chen pos khams
[\[72b.4\]]gsum la chags pa dang bral ba dang /_gti mug chen pos bdag dang gzhan pa rje ba ni zhi gnas dbugs dbyung ba'i lam dang /_phyag rgya chen po la brten nas 'dod chags la sogs pa'i chos nyid shes pas nyes pa dang bral bar 'gyur ro/_/de ltar mtshan nyid bshad
[\[72b.5\]]nas da ni don bshad pa ni/_skye bo mi bzad pa yi las/_/gang dang gang gis bcings 'gyur ba/_/zhes bya ba gsungs te/_khams gsum pa yi skye bo sgro 'dogs pa dang /_skur 'debs kyi lta ba mi bzad pas kun nas bslang ba'i las dge ba bcu dang mi dge ba bcu la sogs pa
[\[72b.6\]]gang dang gang gis mtho ris dang ngan song du 'gyur ba de la/_zhi gnas dbugs dbyung gi lam gyis shes pa rtog pa med pa skyes pa dang /_lhag mthong gi dge ba dang mi dge ba'i de kho na nyid shes nas zhi gnas dang lhag mthong gi thabs dang bcas na/_dge ba dang mi dge ba'i de nyid
[\[72b.7\]]la stong pa nyid kyi gseng brtol nas srid pa'i 'ching ba las grol bar 'gyur ro/_/skye bo 'dod chags kyis bcings te/_/'dod chags nyid kyis grol bar 'gyur/_/zhes bya ba ni/_dga' ba dang mchog dga' dang lhan cig skyes dga' la rnam par rtog pa sum cu rtsa gsum
[\[73a\]]
[\[73a.1\]]dang bzhi bcu dang bdun no/_/'dod chags kyi rnam par rtog pa dang bcas pas 'ching ba yin la/_'dod chags kyi de kho na nyid shes na sems snang ba gsum 'od gsal bar gyur pas na grol bar 'gyur ba nyid do/_/de'i mjug bsdu ba bstan pa ni/_slar
[\[73a.2\]]bzlog pa yi bsgom pa 'di/_/zhes bya ba la sogs pa gsungs te/_'dod chags rgyun phyogs su byung ba las de'i chos nyid rtog pas 'khor ba las bzlog pa'o/_/bsgom pa 'di nang gi mu stegs can de sde snod gsum la spyod pa can gyis rtogs pa ma yin no/_/de ltar rnam par
[\[73a.3\]]dag pa'i lha 'byung ba bstan nas/_phyag rgya'i mtshan nyid bstan pa ni/_dga' chen gcig gi bdag nyid la/_/'byung ba lnga yi bdag nyid phyi/_/zhes bya ba gsungs te/_dga' chen gcig ni sems rang rig 'od gsal lo/_/'byung ba lnga'i bdag nyid la brten nas lus
[\[73a.4\]]kyi mngon sum gyis shes pa'i bye brag lngar 'gyur ro/_/de yang ji ltar rtog pa med pa'i shes pa la rtogs she na/_rdo rje pad+ma 'dus pa las/_/zhes bya ba gsungs te/_lte ba sprul ba'i 'khor lo'i sa'i rtsa dang phrad pa las phra ba'o/_/phra ba'i chos nyid shes na gti mug chen po
[\[73a.5\]]rnam par snang mdzad kyi rang bzhin du 'gyur ro/_/chu'i khams dang reg pa'i mtshan nyid shes na zhe sdang chen po mi bskyod pa'i rang bzhin du 'gyur ro/_/dro ba'i reg pa'i chos nyid shes na 'dod chags mgon po 'od dpag med kyi rang bzhin du 'gyur ro/_/pad+ma'i nang du rgyu ba'i
[\[73a.6\]]rlung gi chos nyid shes na phrag dog chen po don yod grub pa'i rang bzhin du 'gyur ro/_/bde ba chen po nam mkha'i rang bzhin gyi chos nyid rtogs na nam mkha' las byung ba ser sna chen po rin chen 'byung ldan gyi rang bzhin du 'gyur ro/_/de yang mnyam sbyor las/_snang ba gsum gyi dbye ba ni/_/
[\[73a.7\]]gsal bar 'di las rtogs par 'gyur/_/zhes gsungs so/_/de ltar rnam pa lngar shes bya/_/zhes bya ba ni/_'byung ba lnga'i chos nyid shes pas rigs lnga'i rang bzhin du 'gyur ba de bzhin du gzugs dang sgra dang dri dang ro dang reg bya la sogs pa'i chos nyid kyi dbye ba rtogs pa
[\[73b\]]
[\[73b.1\]]la dgongs nas/_de las stong phrag du ma 'byung /_/zhes gsungs so/_/de la mjug sdud pa ni/_de phyir mchog tu rgyas pa yin/_/bde chen bya ba gcig pu nyid/_/ces bya ba gsungs te/_sems 'od gsal ba bde ba chen po'o/_/gcig pu yin yang 'dod chags la sogs
[\[73b.2\]]pa'i sems lnga'i bye brag gis rnam pa lngar dbye ba dang /_gang+gA'i klung gi bye ma snyed kyi de bzhin gshegs pa'i rigs gcig yin yang rigs brgya dang rigs 'bum dang rigs bye bar 'gyur ba ni glo bur gyi ye shes la brten nas dmigs pa'i yul gyi bye brag gis grangs med
[\[73b.3\]]par 'gyur ba yin no/_/rgyu mtshan de ltar na rigs grangs med pa rnams kyang mchog tu dga' ba 'od gsal ba'i rigs las byung ba yin no/_/de skad du yang mnyam sbyor las/_/klung ni dang bar gyur pa las/_/nya dag myur du 'phar ba ltar/_/de bzhin stong gsal rang bzhin las/
[\[73b.4\]]sgyu 'phrul dra ba 'byung bar 'gyur/_/zhes gsungs so/_/'dir gsal ba zhes bya ba ni 'od gsal ba rang bzhin gcig na/_rigs rnams du mar ji ltar 'gyur snyam du bsams nas/_shin tu phra zhing bsdus pa 'od gsal ba las de snyed kyi rang bzhin 'byung ba ci lags zhes zhus pa
[\[73b.5\]]yin no/_/bcom ldan 'das kyis bka' stsal pa ni/_ji ltar byang chub sems dpa'i sde snod las/_/rdul phra rab gcig gi steng na sangs rgyas kyi zhing khams du mar gnas pa phan tshun 'byer ba dang dog par yang mi 'gyur ba lta bu dang /_sangs rgyas phal po che las kyang /_/
[\[73b.6\]]chos kyi dbyings la bzhengs pa mi mnga' yang /_/bzhengs shig bzhengs shig stobs bcu mnga' ba'i lha/_/zhes 'byung ba bzhin du/_'dir sems rang rig 'od gsal ba gcig pa yin yang /_kha cig gis gzugs brnyan las chos nyid stong pa nyid shes pa'i rigs
[\[73b.7\]]dang /_kha cig gis sgra brnyan las/_kha cig gis dri brnyan las/_kha cig gis ro brnyan dang /_kha cig gis reg bya brnyan ma las chos nyid rtogs pa dang /_kha cig gis 'dod chags zhe sdang gti mug las rtogs pa dang /_kha cig gis sa chu me rlung nam mkha'
[\[74a\]]
[\[74a.1\]]dang 'byung ba lnga'i rlung las rtogs pa'o/_/chos nyid rtogs pa'i rigs mtha' yas pa de dag kyang yul phyag rgya bzhi'i rgyu rkyen tshogs pa la brten nas skyes pa yin no/_/de ltar yul gyi mtshan nyid bshad nas/_don gyi kha sbyor gyi mtshan nyid bshad pa ni/
[\[74a.2\]]kha sbyor las byung mtshan nyid ni/_/zhes bya ba la sogs pa gsungs te/_kha sbyor ni thabs bzhi dang /_phyag rgya bzhi mnyam par sbyor ba'i mtshan nyid do/_/'byung ba la ni rnam shes dang ye shes so/_/mtshan nyid ni rang bzhin brgyad cu dang bral ba bde ba stong pa nyid mngon sum gyis
[\[74a.3\]]rtogs pa'o/_/de bshad par bzhed nas/_lha mo la bos te mngon sum gyis mnyan par gyis zhes gsungs pa yin no/_/gsang ba mchog gi dgyes pa na/_/thams cad bdag nyid rtag tu bzhugs/_/zhes pa'i don gsungs par bzhed nas/_gsang ba sa yi khams zhes bya/_/
[\[74a.4\]]zhes pa la sogs pa gsungs te/_yi ge'i don du gleng gzhi phun sum tshogs pa lnga'i yang /_bcom ldan 'das nyid kyis gleng gzhi gsungs pa'i dgongs pa ni las kyi phyag rgya 'am/_dam tshig gi phyag rgya la brten nas/_/sa dang po'i ye shes mngon sum du rtogs pa
[\[74a.5\]]gsungs pa yin no/_/las kyi phyag rgya dang dam tshig gi phyag rgya lte ba sprul pa'i 'khor lo'i dbus na sa dang chu dang me dang rlung gi rtsa gnas pa'i dbus na a wa d+hU tI nam mkha'i rtsa gnas pa de la reg na rtog med kyi shes pa skye bas rtag tu bzhugs zhes gsungs pa yin no/_/yang na
[\[74a.6\]]gsang ba me long lta bu dang /_mchog mnyam pa nyid dang /_dgyes pa so sor rtog pa dang /_thams cad bdag nyid bya ba nan tan gyi bdag nyid dang /_rtag tu bzhugs pa'i tshe phyag rgya chen po chos kyi dbyings rtogs pa yin no/_/yang chos kyi phyag rgya la brten nas gzugs rnam par
[\[74a.7\]]snang mdzad/_sgra rin chen 'byung ldan/_dri 'od dpag med/_ro don yod grub pa dang /_reg bya rdo rje sems dpa'i rang bzhin las/_/stong nyid rtogs pas rtag tu bzhugs/_/zhes bya'o/_/yang na gsang ba'i dbang bskur la bdud rtsi lnga'i ro las stong pa nyid rtogs pa
[\[74b\]]
[\[74b.1\]]las bdud rtsi lnga dngos bsdus pa'i thig le'i gzugs ni dpe med pa ltar gsungs so/_/de ltar na gsang ba mchog gi dgyes pa na gnas ston pa ni las dang po pa'i byang chub sems dpa' stong pa nyid rtogs pa'i yul phyag rgya bzhi yin no zhes dgongs nas/_shin tu rnam
[\[74b.2\]]dag ye shes te/_/lha mo thams cad kyi ni gzugs/_/zhes gsungs te/_rtag tu bzhugs pa de gang yin snyam na/_rdo rje sems dpa' zhes bya ba/_/mchog tu bde ba yang dag brjod/_/ces gsungs te/_rnam pa thams cad kyi stong nyid rtogs pa'i ye shes so/_/
[\[74b.3\]]de glo bur gyi ye shes yin no zhe na/_rang byung gi ni rang bzhin gyi/_/chos kyi sku zhes bya bar grags/_/zhes bya ba gsungs te/_'od gsal ba'i rgyu las byung ba don gyi lhan cig skyes pa ni chos sku yin par shes par bya'o/_/de thabs gang gis shes par bya zhe na/_de ni shes
[\[74b.4\]]rab lhan skyes gnas/_/zhes bya ba smos te/_dam tshig gi phyag rgya rlung me'i drod can ni shes rab lhan cig skyes pa yin la/_de dbugs 'byung rngub kyi las kyi rlung gis bskyod pas mgo bo nam mkha'i dkyil 'khor der 'gro ba gtum mo drod kyi gzugs can ni rnam par rtog
[\[74b.5\]]pa 'joms pas na bdag med ma zhes bya ba'o/_/wa san ti la ka zhes brjod/_/zhes bya ba ni/_wa san+ta ni lus bde ba skyes pa'i rten sa bon yin la/_ti la ka ni rlung me'i drod can yin te/_lus bde ba bskyed pa'i rten yin no/_/a wa d+hU tI nas 'jug pa'i drod kyi tshad ji tsam
[\[74b.6\]]zhe na/_skra rtse brgya yi tshad tsam ste/_/'od zer glog stong 'khyug pa bzhin/_/zhes bya ba gsungs so/_/dus nam gyi tshe zhe na/_lha yi rnal 'byor dus su ni/_/zhes bya ba gsungs te/_ye shes kyi rim pa bde ba rtogs pa med pa'i lha'i dus so/_/ba spu'i bu ga'i mtshams rnams su/_/zhes bya
[\[74b.7\]]ba ni sngags kyi rim pa rlung me'i drod can gyi dus su/_lus kyi phyogs bcu'i ba spu'i bu gar zhugs te/_nang du 'jug pa lha dang /_phyir rgyu ba lha ma yin gyi rlung bsdoms shing bkag nas/_snying ga'i 'khor lo dang lkog ma'i 'khor lor song ste/_g.yas pa ra sa nA sna bug g.yas
[\[75a\]]
[\[75a.1\]]kyi sgo nas byung nas/_la la nA sna bug g.yon pa'i sgor zhugs te/_dbugs dbyung rngub gsum gyi bar du smin mtshams kyi mdzod spur ra me shwa ri phye nas thabs la lan gsum bskor ba byas nas zhes bya ba gsungs pa yin no/_/dang por a wa d+hU tIr 'jug pa
[\[75a.2\]]ni skra'i rtse mo'i tshad tsam du phra bas rtogs par dka' ba dang /_gnyis pa ba spu'i bu ga khyab pas dbugs 'byung rngub bkag pa dang /_gsum pa g.yas g.yon gyi rtsa nas dro ba rgyu bas dbugs 'byung rngub gsum gyi bar du 'og nas smin mtshams mdzod spu brtol te/_phyogs
[\[75a.3\]]bcu'i sangs rgyas spyi gtsug gi rtsa sum cu rtsa gnyis shangs sgo g.yon pa ni sna bug g.yas pa ho ta ya zhes bya ba yin la/_de nas zhugs nas spyi gtsug dzA lan+d+ha ra'i 'khor lo bsregs te/_kun rdzob byang chub sems kyi bde ba bzhu nas sngar gsungs pa'i spyi gtsug gi sgo
[\[75a.4\]]nas slar pu lI ra ma la ya'i dbus su zhugs pa dang /_rtsa sum cu rtsa gnyis gtum mo drod kyis bsregs pa'i sangs rgyas dga' ba bskyed de/_lkog ma longs spyod kyi 'khor lor nga la bsos nas snying ga'i dam tshig gi 'khor lo bsregs pa'i sangs rgyas dga' ba bskyed nas/_
[\[75a.5\]]lte ba sprul pa'i 'khor lo'i gnas su 'ongs te/_sngon khrag gi thig le ji ltar gnas pa bzhin du byang chub kyi sems gnas par gyur na ye shes kyi rim pa bsam gtan gyi ting nge 'dzin mngon sum du skye ba yin te/_phyag rgya bzhi la brten nas bde ba rtog pa med pa'i ting nge
[\[75a.6\]]'dzin bskyed pa'i don gyi kha sbyor gyi mtshan nyid yin no/_/brtag pa drug pa'i rab tu byed pa bzhi pa'i 'grel ba rdzogs sto//_//de ltar mchog gi dngos grub bstan nas/_'jig rten gyi dngos grub kyi yan lag ngag gi brda dang lus kyi brda dang /_bcud kyis len ston pa ni/_ngag gi phyag
[\[75a.7\]]rgya'i mtshan nyid ni/_/bcom ldan 'das la nyan par 'tshal/_/zhes bya ba la sogs pa gsungs te/_ngag gi brda ni rnam pa gsum yin te/_rgyu'i rgyud dbang bskur ba'i tshe dang /_thabs kyi rgyud tshogs kyi 'khor lo'i dus dang /_zhi ba'i btung ba dang /_pho nya'i gtsang sbra'i dus dang /_
[\[75b\]]
[\[75b.1\]]'bras bu'i rgyud bskyed rdzogs gnyis dkyil 'khor la dngos grub len pa'i tshe sangs rgyas dang byang chub sems dpa'i spyod yul zag pa med pa'i ngag dang /_zag pa med pa'i lus kyi brda dang /_zag pa med pa'i lta ba'i phyag rgya'i sgo nas dngos grub kyi yan lag tu 'gyur bas/_
[\[75b.2\]]brda de rnams bcom ldan 'das la nyan par 'tshal ba'o/_/dgongs pa'i gsung ni ji ltar bshad/_/ces pa ni dgyes pa rdo rje dang /_rdo rje gdan bzhi dang /_dpal bde mchog 'khor lo dang /_dgyes pa rdo rje'i lta ba rnams dang /_mnyam sbyor dang /_mkha' 'gro las
[\[75b.3\]]gsungs pa'i sman rnams dang /_'khrul 'khor rnams ji ltar lags pa bshad du gsol zhes pa'o/_/nyan thos sogs kyis mi rtogs shing /_/zhes bya ba ni/_nyan thos dang rang sangs rgyas dang 'jig rten pa'i lha rnams kyis zag pa med pa'i brda mi rtogs pa'o/_/rnal
[\[75b.4\]]'byor ma yi dam tshig che/_/zhes bya ba ni/_sangs rgyas dang byang chub sems dpa'i brdar gyur pa zag pa med pa'i sdom pa ni dam tshig ces bya'o/_/dgod pa dang ni blta ba dang /_/'khyud dang de bzhin gnyis sbyor gyi/_/zhes bya ba ni/_bya ba'i rgyud dang spyod pa'i rgyud dang
[\[75b.5\]]gnyis ka'i rgyud dang rnal 'byor gyi rgyud bzhir dgos pa'i don bshad pa de bcom ldan 'das kyis nges par bshad du gsol zhes bcom ldan 'das la nges par gsol ba 'debs pa'o/_/de ltar gsol ba btab pas gleng bslang ba bshad nas/_da ni skabs dbye ba phun
[\[75b.6\]]sum tshogs pa gsungs pa ni/_dgongs pas bshad dang cher bshad dang /_/dam tshig brda ni rab rgyas pa/_/zhes bya ba gsungs te/_dgongs pas bshad pa ni ngag gi brda dang lus kyi brda'o/_/cher bshad pa ni dgyes pa'i rdo rje dang /_rdo rje gdan bzhi la sogs pa'i brda'i
[\[75b.7\]]don rgyas par bshad pa'o/_/dam tshig brda ni rab rgyas pa/_/zhes pa ni/_sangs rgyas dang byang chub sems dpa'i brdar gyur pa'o/_/rdo rje snying po zhes bos nas/_/sangs rgyas dang byang chub sems dpa'i brdar gyur pa de tha mal pa'i tha snyad dang sbyar nas ngas bshad
[\[76a\]]
[\[76a.1\]]kyis thos pa'i shes rab sems rtse gcig pa dang ldan pa'i sems kyis mnyan par gyis zhes pa'o/_/chang la ma da naM zhes bya ba la sogs pa nas ma la ti na naM tshod ma'o zhes bya ba'i bar gyis tshogs 'khor gyi yan lag bshad pa yin no/_/tsa tur sa ma ni
[\[76a.2\]]bshad pa'o zhes bya ba nas sa li dza ni sha chen po'o zhes bya ba'i bar gyis zhim pa'i btung ba'i yan lag ston to/_/kun du zhes bya ba nas/_kak+ko la ni pad+ma'o/_/zhes bya ba'i bar gyis pho nya'i gtsang sbra'i yan lag bstan to/_/de ltar dgyes pa'i rdo rje'i brdar bshad nas/_
[\[76a.3\]]da ni rdo rje gdan bzhi'i brda bstan pa ni mu ku zhes bya ba la sogs pa smos te/_gzhan gyi gdan gyi mkha' 'gro ma'i 'khor lo'i skabs las mu ku zhes bya ba ngag gi brda dang /_sor mo khar 'jug pa lus kyi brda ni shar gyi mkha' 'gro ma'i ste/_lag pa gnyis khar bcug
[\[76a.4\]]pa ni/_/ha har brjod pa de bzhin 'bar/_/zhes gsungs so/_/go g+hU zhes bya ba ngag gi brda dang /_thal mo spyi bor sbyar ba ni byang phyogs kyi mar me'i brda'o/_/de yang thal mo'i steng du lag gnyis thal sbyar mar me lta bur 'bar zhes gsungs so/_/go g+hU zhes bya ba
[\[76a.5\]]ngag gi brda dang mthe bo 'tshir ba ni nub phyogs kyi 'jigs byed ma'i brda ste/_de yang /_lag gnyis snyim pa sbyar ba las/_/khrag gi rgyun ni 'thung bar mdzad/_/ces gsungs so/_/g+hu g+hu zhes bya ba ngag gi brda dang lag gnyis rna bar 'gebs pa ni lho phyogs kyi
[\[76a.6\]]kaM po dzi'i ste/_de yang /_sdigs mdzub dang ni gtun shing thogs/_/sems can sems rmongs rna ba 'gebs/_/zhes gsungs so/_/lu gu zhes bya ba ngag gi brda dang /_sor mo sna rtser 'gebs pa ni ye shes kyi lha dgu la phyag 'tshal ba'i brda'o/_/ng+hA snya zhes bya ba
[\[76a.7\]]ngag gi brda ste/_ri dgas kyi mgo bo ston pa ni phyag 'tshal ba'i lan gyi brda'o/_/de ltar gdan bzhi'i brda bstan nas/_dpal bde mchog gi brda bstan pa ni/_da zhes bya ba la sogs pa smos te/_d+ha zhes bya ba nas/_b+hu zhes bya ba 'dus pa yin/_/zhes bya ba'i
[\[76b\]]
[\[76b.1\]]bar gyis dbang bskur ba'i brda bstan pa yin no/_/pa zhes bya ba dur khrod ces bya ba nas/_dz+ha zhes bya ba byin pa gnyis/_/zhes bya ba'i bar gyis dag byed ting nge 'dzin gyi brda bstan to/_/ba zhes bya ba dang rba zhes bya bas ni dpa' bo'i tshogs kyi 'khor lo'i lha mo dang /_bkas/_
[\[76b.2\]]gnang bas mchod pa'i lha mo dang /_longs spyod kyi yan lag kun spyod ma'i thun mong gi brda bshad pa yin no/_/brda de ji lta bu yin zhe na/_de dag yi ge re re zhing /_/zhes bya ba smos te/_de su dag gi brda yin zhe na/_dpa' bo'i sring mo'i brdar shes bya/_/zhes bya ba gsungs
[\[76b.3\]]te/_gnas gtsang ma'i ris kyi lha'i sangs rgyas dang byang chub sems dpa'i brda'o/_/de da ltar las dang po pa'i rnal 'byor pa la mkho ba ci yod ce na/_yi ge'i dam tshig phyag rgya shes/_/zhes bya ba gsungs te/_las dang po pa'i rnal 'byor pa rnams kyis zag pa med pa'i yi ge'i
[\[76b.4\]]dam tshig gi phyag rgya shes pa'o/_/de ltar yi ge re re'i brda bshad nas/_da ni ngag gi brda bshad par bzhed nas/_rdo rje snying po la sogs pa/_/zhes bya ba la sogs pas ngag gi brda zhus pa yin no/_/ngag gi brda rnams mi 'tshal na/_/zhes bya ba zag pa med pa'i brda rnams ma
[\[76b.5\]]'ongs pa'i las dang po pa'i rnal 'byor rnams kyis mi 'tshal ba de rtogs par byed pa'i phyir bde ba chen po de bshad du gsol zhes zhus pa yin no/_/bka' stsal pa ni/_de dag nga yis mdor bsdus te/_/zhes bya ba la sogs pa ste sangs rgyas dang byang chub sems dpa'i ngag gi
[\[76b.6\]]brdar gyur pa/_rgyud 'bum pa las rgya cher gsungs pa yin yang rnal 'byor pa rnams la nye bar mkho ba'i don du mdor bsdus te bshad kyis thos pa'i shes rab kyis sems rtse gcig pa dang bsam pa'i shes rab kyis nyon cig pa'o/_/pro taM gi zhes bya ba nas brtsams te/_ngag
[\[76b.7\]]gi brda yi ye shes so/_/zhes bya ba'i bar gyis ngag gi brda bstan te/_las dang po pa rnams kyis gnas nyer bzhir rnal 'byor pa rnams kyis brda shes par bya ba'i phyir nye bar mtshon pa bstan pa dang /_bskyed rdzogs kyi rtags thob nas dngos grub len pa'i gtsang sbra rnam
[\[77a\]]
[\[77a.1\]]gsum gyi dus kyi tshe dngos grub kyi yan lag tu 'gyur ba'i ngag gi brda'i ye shes yin no/_/de ltar ngag gi brda bstan nas/_da ni lus kyi brda bstan pa ni/_mnyam dang 'dug dang 'phral ba dang /_/ltung ba rtag tu gsungs pa ste/_/zhes bya ba ni/_dngos
[\[77a.2\]]grub len pa'i dus su lta ba'i 'khrul 'khor gyis sgrub pa po'i yan lag tu gyur pa yin no/_/de la dang po mnyam pa bshad pa ni/_dbang la g.yon nas bstan nas su/_/zhes bya ba gsungs te/_dngos grub len pa'i tshe lha 'am phrin las kyi dus su rigs rnam pa
[\[77a.3\]]bzhi dbang du byed na/_rlung g.yon du rgyu ba la brten nas mig gnyis ka sna'i sgor bltas pas dngos grub sgrub par bshad pa yin no/_/gnyis pa 'gugs pa ni g.yas kyi rlung rgyu ba'i cha la brten nas mig gnyis gyen du lta ba'i sbyor ba bya ba yin no/_/gsum pa bcing ba la ni
[\[77a.4\]]mnyam par rgyu ba'i rlung la brten nas mig gnyis sna gong du bltas pa'i sbyor ba bya'o/_/bzhi pa bsad pa la ni dal bar rgyu ba'i rlung la brten nas mig gnyis thad kar sna'i rtse mor lta ba'i sbyor bas so/_/lta ba'i sbyor ba de las rlung rgyu ba dang sbyor ba bstan pa ni/_ltung la phyi ru 'byung
[\[77a.5\]]ba ste/_/zhes bya ba gsungs te/_rlung phyir rgyu ba dang yi ge hUM gi sbyor ba las phyir dbyung bar bya'o/_/yi ge a dang rlung nang du 'jug pas bum pa can gyi sbyor bas dbang du bya'o/_/dgug pa la ni yi ge oM dang rlung nang du 'jug pa'i sbyor bas so/_/bcing ba la ni yi
[\[77a.6\]]ge he dang zhi ba'i mthar srog a wa n+d+hU tIr chud par bya'o/_/de ltar lta ba'i phyag rgya bstan nas/_dngos grub kyi yan lag sbyin sreg bstan pa ni/_ltung la 'dzag pa'i shing las te/_/zhes gsungs te/_bsad pa'i lta ba dang bsad pa'i dag gis phyag rgya dang bcas
[\[77a.7\]]nas/_shing 'jam po pa la sha la sogs pa'i sbyin sreg bya'o/_/dbang gi lta ba dang sngags dang bcas pas me tog gi sbyin sreg bya'o/_/dgug pa'i lta ba dang sngags kyis rdo rje'i shing ste shrI khaN+Da dang sbyin sreg bya'o/_/bcing ba'i lta ba dang sngags kyis g.yo ba'i rtsa
[\[77b\]]
[\[77b.1\]]ba ste lcam pa dang sbyin sreg bya'o/_/zla drug sbyor bas bslabs pas ni/_/zhes bya ba ni/_ma grub na bskyar ba'i cho ga yin te/_sbyin sreg gi sbyor bas zla ba drug bskyar na 'grub par 'gyur bar the tshom med do/_/sems kyi ting nge 'dzin la ma goms na/_lta ba dang ngag gis ji
[\[77b.2\]]ltar 'grub par 'gyur snyam na/_sangs rgyas rdzu 'phrul bsam yas pas/_/'di ni 'phrul par dogs mi bya/_/zhes bya ba gsungs te/_sangs rgyas kyi zag pa med pa'i rdzu 'phrul bsam gyis mi khyab pa yin pas rten 'brel gyi tshogs pa 'di la slu ba yin par dogs pa mi
[\[77b.3\]]bya'o/_/de'i ting nge 'dzin dang cha byad ji lta bu zhe na/_rdo rje sems sogs sbyor ba yi/_/phyag dang phyag lan slob dpon gnyis/_/zhes bya ba gsungs te/_rdo rje sems dpa' la sogs pa ni rigs drug gi rnal 'byor pa dang /_rdo rje phag mo la sogs pa rigs drug gi rnal
[\[77b.4\]]'byor mas dngos grub kyi yan lag phyag rgya dang phyag 'tshal ba'i lan gyi phyag rgyas slob dpon dang /_rnal 'byor pa gnyis kyis bsgrubs na/_mig g.yas pa 'gul bas nam mkha' la 'gro ba dang /_g.yon pa bsgul bas g.yul las rgyal bar 'gyur ro/_/de bzhin du
[\[77b.5\]]gau rI la sogs pa'i lha mo drug gi gdong brnyan gon zhing /_mig g.yon pa bsgul na g.yul las rgyal ba'i dngos grub de rdzogs par 'gyur ro/_/rdo rje sems dpa' la sogs pa'i gzugs brnyan gyis ni mig g.yas pa bsgul na nam mkha' la 'gro bar 'gyur ro/_/
[\[77b.6\]]de ltar rnal 'byor pa lta ba'i 'khrul 'khor dang ldan pa ldang ba'i spyod pa las 'jig rten pa'i tha snyad la 'jug cing /_'jig rten dang 'jig rten las 'das pa'i dngos grub rnams 'grub pa'i phyag rgya'i ye shes bstan to/_/de ltar lus dang ngag gi 'khrul 'khor bstan
[\[77b.7\]]nas/_da ni tan+t+ra zhes bya ba sman gyi sbyor ba bstan pa ni/_dpal rdo rje sems dpa' zhes bya ba la sogs pa gsungs te/_dpal rdo rje sems dpa'i rnal 'byor pa bsnyen bsgrub bzhis bskyed nas mtshan ma thob pa 'am/_sku'i dbyibs kyi gdong brnyan ni ji lta ba bzhin du gon
[\[78a\]]
[\[78a.1\]]nas/_mi'i thod pa ji lta ba bzhin du yungs kar bskyed de/_'bras bu smin pa'i mar khu bza' ba dang /_bsku byugs byas nas mi snang ba la sogs pa'i las bcu gnyis gang yang rung ba'i 'bras bu 'grub par 'gyur ro/_/de yang mnyam sbyor las zhes gsungs so/_/
[\[78a.2\]]yungs kar de nyid dpal rdo rje sems dpa'i rnal 'byor pa mngon spyod kyi cha byad dang ldan pas phyogs thams cad du gtor na bdag dang gzhan bsrung bar 'gyur zhing sangs rgyas kyi dngos grub tshol ba la bar chad med par 'gyur ro/_/de ltar thun mong gi sbyor ba bshad nas/_
[\[78a.3\]]bye brag gi sbyor ba ni/_/dang por skye gnyis bram ze'i thod par nyungs kar de bzhin du bskyed de/_ston ka smin pa dang 'bras bu blangs nas phyi'i lo rje'u rigs la sogs pa'i mi'i thod par bskyed cing smin pa'i dus su 'bras bu blangs nas gang gi mgul du bcings pa de shi zin pa'i
[\[78a.4\]]skyes pa dang bud med kyi gzugs 'dzin par 'gyur ro/_/de bzhin du khwa dang 'ug pa dang bya rgod la sogs pa'i thod par yungs kar bskyed nas/_gang gi mgul du btags pa de'i gzugs 'dzin par 'gyur ro/_/de bzhin du 'ol ma se dkar po'i thod par bskyed pa 'am/_bram ze'i
[\[78a.5\]]thod par bskyed la phyis rdo rje'i rigs la sogs pa'i thod par bskyed nas/_sangs rgyas spyan gyi sngags kyis gzugs shing /_mA ma kI'i sngags kyis chu bcu gos dkar mo'i sngags kyis yur ma byas la sgrol ma'i sngags kyis 'bras bu blangs te/_cho ga bzhin du bsgrubs na glang
[\[78a.6\]]po che dang rta la sogs pa gang gi thod par bskyed pa de'i gzugs su 'gyur ro/_/de bzhin du ro'i kha ru gu gul bcug ste/_mar ngo'i 'byung po'i nyin zhag dur khrod kyi sol ba'i me la bsregs nas/_bdugs na 'gro ba ma lus pa la lha 'bebs par 'gyur ro/_/de bzhin du 'bebs
[\[78a.7\]]pa'i cho ga gzhan gsungs pa ni/_thod pa dang zhes pa ni bram ze la sogs pa'o/_/gser shing gi 'bras bu zhes pa ni rgya'i lang tang ngo /_/ma du lung ga ni bu ram mo/_/a lam ni ldong ros so/_/ci tra dang shu dag ni shes par zad do/_/khyim bya'i sgo nga ni dum bur gyur pa'o/_/
[\[78b\]]
[\[78b.1\]]'bebs pa'i cho ga bshad nas mngon spyod kyi cho ga bshad pa ni/_rta gsod dkar po'i rtsa ba zhes pa ni 'ol ma se'i rtsa ba'o/_/shing arka ni shing po hi ma la zhir 'gyur ba'o/_/sa la ba zhes pa ni/_cha ga pa dang /_sbrul dang /_sdig pa'i mjug ma cha bsnyams pa'i lnga
[\[78b.2\]]gus lag pa byugs nas zas lam reg pa'i sngon du reg nas/_mi de la byin na sbyar dug tu 'gyur ro/_/shing arka mi'i thod par zhag bdun spangs te thong lo kor dang sbyar nas/_sbrul gyi gzugs bris nas lag pas zas gang la reg pa de dug tu 'gyur ro/_/sbyar ba'i
[\[78b.3\]]dug 'joms pa'i sman bstan pa ni/_tsan+dan dang nA ga ge sar dang nas kyi dbang po ste ru rta dang /_po so 'cha' dang rgya spos su sbyar te/_/'bras bkrus pa'i chu dang bskol nas byin na slar 'tsho zhing dug ma lus pa zhi bar 'gyur ro/_/nyin zhag de la skyes pa'i byis pa ni
[\[78b.4\]]ma'i mngal du shi ba'i 'o ma 'thungs pa'i byis pa'i ro tsan+dan dang /_shu dag dang rgya spos su ri lu byas te zos na dug ji ltar 'dod pa bzhin du 'thungs kyang dug gis tshugs par mi 'gyur ro/_/sbal pa mgo gnyis pa dang sbrul mgo gnyis pa'i zhag gi nang du ba ru ra bskol
[\[78b.5\]]ba'i khu ba dang cha snyoms pa lag par byugs nas zas gang yang rung ba byin pa des dug zhi bar 'gyur ro/_/ba'i mar dang rdo rje can te shrI khaN+Da dang rma bya'i khrag dang sbrul mgo gnyis pa'i sha dang sgal tshigs btags pa sbyar nas des lag pa la byugs pas kyang sa gsum
[\[78b.6\]]pa'i skye bo dug med par byed do/_/lha'i ting nge 'dzin du mnyam par gzhag cing /_gcer bu skra grol ba dang ldan pas mtshan phyed kyi dus su sman pa li ka'i rtsa ba blangs te/_dum bu bdun byas pa'i phreng ba nyi shu dgu'i nyi ma la gang gi lag tu btags pa de'i dug gi rims zhi bar 'gyur
[\[78b.7\]]ro/_/de ltar mngon spyod dang zhi ba'i las bshad nas/_dbye ba'i las bshad pa ni/sbrul nag po'i pags pa brjes pa dang /_rma bya'i sgro cha bsnyams pa dang sbyar ba'i ri lu'i bdug pa gang la bdugs pa de dbye bar 'gyur ro/_/yang na khwa dang 'ug pa'i sgro cha bsnyams
[\[79a\]]
[\[79a.1\]]pa'i dud pas 'phrog ma ma bskrad kyang 'byer bar byed do/_/rta rmig gi sbal par sbrul gyi mgo dang khyi smyon pa'i lce bcug nas dgra bo'i sgor sbas na bskrad par 'gyur ro/_/sman ha ni li ni 'jig rten na na ga li zhes grags pas dbyibs bshor 'dra ba yin
[\[79a.2\]]no/_/mgrin rings kyi rus pa ni rnga mong gi rus pa'o/_/ro skra rnams kyi sbyor ba ni cha mnyam pa'o/_/'byed pa dang skrod pa bshad nas/_lha'i mig gis mngon shes skyed pa'i sbyor ba ni/_ka ra bI ra'i me tog dmar po dang ba la ta ka dang chu ba rnams cha bsnyams la me long la
[\[79a.3\]]byugs te bltas na skye ba snga ma shes par 'gyur ro/_/rta dang spyang ki dang phag dang spre'u dang bong bu dang rnga mo rnams kyi sen mo cha bsnyams te snod kha sbyar du bsregs la thal bar byas pa sbal pa'i zhag dang bsres nas me long la byugs na snga ma bzhin du mthong bar 'gyur ro/_/
[\[79a.4\]]sman a ko ta ni se ba dkar po lta bu me tog gi bye brag gis 'bras bu btsir ba'i mar khu dang /_ba ser mo'i 'o ma dang gi wang yod pa'i mig dang sbyar te/_rgyal gyi zhag la byis pa gzhon nu'i mig la bskus nas me long la bltas na skye ba snga ma'i gzugs mthong bar 'gyur
[\[79a.5\]]ro/_/a sho ta ka'i mar khu rgya spos kyi 'bras bu dang btags te me long la byugs shing mig la byugs na skyes pa dang bud med tha ma pa lha'i gzugs su mthong bar 'gyur ro/_/mes mi 'tshig pa bshad pa ni ri bong can zhes bya ba wa khu dang srin bu pad+ma dang g.yon can
[\[79a.6\]]de khwa'i lag pa dang shing pa ta la zhes pa lo ma 'khum pa'i rtsa ba rnams kyi lde gu rkang pa la bskus nas me'i steng du song yang 'tshig par mi 'gyur ro/_/rmigs pa dang sbal pa'i zhag dang dUr ba dang ri bong can te wa khu dang pad+ma'i rtsa bas yan lag la byugs na me'i tsha ba
[\[79a.7\]]bsil bar byed do/_/chu sbrul gyi khrag gis kha bkang ste chu'i nang du zhugs na ji srid 'dod kyi bar du chus gsher bar mi 'gyur ro/_/dong ka'i sa bon gyis bkang ba'i lham du rkang pa gnyis bcug ste chu'i steng du song na gru dang 'dra bar bying bar mi 'gyur ro/_/btsag
[\[79b\]]
[\[79b.1\]]dang ser tshur dang mu zi rnams cha bsnyoms la nya phyis kyi nang du lde gu byas nas lus la byugs na chur mi 'bying ngo /_/gser shing gi sa bon dang rgya'i lang tang gi sa bon gser shing 'bus zos pa'i phye ma dang khu byug dang 'ug pa dang khra'i sha dang sbyar nas byin na yi dgas
[\[79b.2\]]dang 'dra bar mi snang bar 'gyur ro/_/bu ram kany+tsi dang sbyar te byin na slar 'tsho bar 'gyur ro/_/skye gnyis te khu byug dang byi la dang spre'u dang khra dang 'ug pa dang sre mo'i spu rnams phye mar byas te/_lko dkar gyi rtug pa dang sbyar te byin na smyo bar 'gyur ro/_/spyang ki'i mjug ma
[\[79b.3\]]dang bya rog gi gshog pa g.yas pa'i sgro mal stan gyi 'og tu bcug nas bzhag na yun ring po mi thogs par gdon gyis zin par 'gyur ro/_/gser shing gi 'bras bu zhes bya ba la sogs pa ni go sla'o/_/zangs kyi gtsug phud can ni khyim bya'o/_/mgo la bskus na
[\[79b.4\]]smyo bar 'gyur la/_skra bregs na 'tsho bar 'gyur ro/_/gser shing gi 'bras bu la sogs pa'i sgras ni ma du lung ga dang phug ron dang rma bya dang khyim bya'i sha rnams bsdu'o/_/lhag ma ni go sla'o/_/yang skrod pa gsungs pa ni mar nag gis lag pa byugs la pa tsu mar da
[\[79b.5\]]zhes bya ba nim pa'i shing gi bye brag dang khwa'i tshang gi shing la byugs te dur khrod kyi sol ba la bsregs nas thal bas gang gi bza' btung la sbyar ba'am/_mgor bzhag na skrod par 'gyur ro/_/de yang dbye ba gsungs pa ni bya rog dang 'ug pa'i sgro dang /_bram ze dang
[\[79b.6\]]gcer bu'i skra gser shing gi me mdag du ba med pa la bsregs pa'i thal bar skyes pa dang bud med kyi mal stan gyi 'og tu ma tshor bar bcug na dbye bar 'gyur ro/_/de ltar las bcu po de dag ni bde mchog gi rgyud las gsungs pa'i rnam par shes pa'i ye shes te so so'i
[\[79b.7\]]skye bo rnam par shes pa dang ldan pa rnams kyis tan+t+ra sman gyi sbyor ba byas nas thob pa'i byang chub sems dpa'i ye shes dang mnyam par 'gyur ro/_/de ltar bde mchog gi sbyor ba bshad nas/_dgyes pa'i rdo rje nas gsungs pa'i sman gyi sbyor ba bshad pa ni/_ci ste
[\[80a\]]
[\[80a.1\]]'gugs pa'i zhes bya ba la sogs pa smos te khyi mo nag mo zhes bya ba la sogs pa ni go sla'o/_/bud med dang skyes pa'i ming can ni skyes pa dang bud med kyi thod par a mra la sogs pa bskyed pa'o/_/glang po che'i rngul ni myos pa'i 'o/_/skal bzang po ni longs spyod
[\[80a.2\]]dang ldan par 'gyur ro/_/'byung bo'i sgras ni 'bab pa'o/_/rtag tu ngu ni ru tan+ti zhes bya ba rtag tu zil pa dang ldan pa'o/_/dan da ut+pal ni spang rgyan sngon po'o/_/ha sa de ba ni lug mig go/_/ma'i chang ni phabs so/_/pu tra dza ni do ba nag po zhes bya ba rtsa ba'i bye brag go/_/e
[\[80a.3\]]ran+na ni ba sha ka'o/_/bin nu kan+ta ni khyab 'jug gi spos so/_/lag sh+mi ni ldum bu'u su'o/_/a ba da ni rtsa dgu pa'o/_/shing a rka ni lo ma nyi ma la lta ba'i rtsa ba'o/_/rang gi khrag ni srin lag g.yon pa'i 'o/_/ra ma du ti ni nye shing pa'o/_/'o ma can ni skyabs so/_/ma he'i
[\[80a.4\]]sna thag ni gso thag go/_/bya'i bdag po'i 'khor lo ni gres ma'i me tog go/_/lham bu chu gsher ni go bar zad do/_/ma na shi la ni ldong ros so/_/drag po ni ba tshwa'o/_/bkra shis ni ro tsa na'o/_/dUr ba dkar po ni rim pa dkar po'o/_/ri dgas kyi dUr ba ni dUr rgod do/_/
[\[80a.5\]]ro tsa ni gi wang ser po'o/_/khyab 'jug gi 'khor lo ni gres ma'i me tog sngon po'o/_/lham bu chu gsher ni srog chags phra mo dmar po'o/_/a ba na da ni rtsa dgu po 'o ma can no/_/biSh+Nu kan+da ni khyab 'jug gi spos so/_/nan ta ki ta ni lha'i srin bu'o/_/ku
[\[80a.6\]]da ra tsa ni thal ka rdo rje'o/_/bye'u lte ba ni ram bu'o/_/dbang po'i nas ni spyi zul gyi 'bras bu'o/_/sring ka la ni bil ba'o/_/ri bong can ni wa khu'o/_/shing su ta ni nam mkha'i lcug ma'o/_/dza yan+ti ni rgya shug dkar po'o/_/ki ri kar ni ka ni sran ma chen po'o/_/ka bi ta ni bil
[\[80a.7\]]ba'i 'bras bu chag pa'o/_/sa rdzar sa ni rgya shug gi thang chu'o/_/lcags gsum ni gser dang zangs ma dang dngul lo/_/rdo rje mkha' 'gro las byung ba bzhin du sran chan gyi ri lu'o/_/sro ta any+dza na ni smug po sbal rgyab bo/_/shang shang ka ni se ba dkar po'i me tog can no/_/mar ba ni shing
[\[80b\]]
[\[80b.1\]]mngar ro/_/te tso pa ni tsher ma dgu'o/_/e sha ka na nag po ni bo de tse'i shing nag po'o/_/pri yang ku ni khra rgod ljang gu'o/_/pha mes kyi nags ni dur khrod do/_/'dar ma ni sbrang bu sngon po'o/_/yang na sngar smos pa'i rdzas de rnams zhes bya ba ni/_lig bu mig dang se ba dkar
[\[80b.2\]]po'i me tog dang shing mngar dang zla mtshan dang por byung ba'i khrag dang te tso pa na ti rnams dang ba bla dang ldong ros kyi ri lus byas pa'o/_/de ltar mi snang ba shes pa bshad nas/_lha'i mig gi mngon par shes pa ni de nas mig sman zhes bya ba la sogs pa bshad pa yin
[\[80b.3\]]no/_/sha chen gyi zhag la sogs pa ni 'di rnams bya rgod kyi pags par zla ba drug gtums nas bya rgod kyi rkang gi sbu gur bcug ste mi rus kyi phye mas mig la byugs na gter shes par 'gyur ro/_/dgyes pa'i rdo rje'i rgyud nas 'byung ba bshad nas/_dpal bde
[\[80b.4\]]mchog nas 'byung ba'i sman bshad par bya ste/_gang gis sgrub pa po 'grub pa zhes bya ba la sogs pa gsungs te/_ting nge 'dzin dang sngags bzlas mi dgos par sman gyi sbyor bas dngos grub bsgrub pa'i las bshad pa 'am/_bsam gtan dang bzlas pa la dga'
[\[80b.5\]]bas las kyi cho ga sgrub par mi nus na/_sman gyi tshogs pas sems can dman pa rnams kyis grub par 'gyur ro/_/rdo rje rgya mtsho las skyes dang /_/zhes bya ba ni/_rdo rje ni brag zhun no/_/rgya mtsho las skyes pa ni rgya mtsho'i sbu ba'o/_/sbang ma skyur po ni rtsabs so/_/lhan cig
[\[80b.6\]]tu brdungs pa ni sman dang bcas pa'i dngul chu'o/_/dro ba'i gtun bu tshan de la/_/zhes bya ba ni dron mo'i gzhi la yang dang yang du mnyes nas zhes bya ba ni steng gi gtun bu des yang dang yang du mnyes pa'o/_/snu ha ri ni shrI khaN+Da'o/_/dzA ti ni dzA ti pha la'o/_/rtsabs skyur po ni
[\[80b.7\]]sbyar ba'i chang ngo /_/chu shing dang bcas pa ni 'bras bu dang bcas pa'o/_/zangs kyi snod du bskol ba ni chu zangs kyi snod du bskol ba'o/_/lcags phye ni ze smug gi phye'o/_/ba ku la ni me tog le brgan no/_/ut+pal chen po ni 'jig rten na grags pa'o/_/de rnams dang
[\[81a\]]
[\[81a.1\]]ji srid bskam par 'gyur ba de srid kyi bar du rdo'i gtan pa la mnyes nas yang rdo rje'i 'o ma zhes brtan pa'i sbyor ba'o/_/rdo rje'i 'o ma ni shI khaN+Da'o/_/lce myang tsha ni tsha dmar po'o/_/tsha la ni tsha'i lcug ma'o/_/zangs ni chu zangs so/_/de rnams dngul chu mnyam por byas te/_dan da pa sha zhes
[\[81a.2\]]bya ba/_mu zi'i phye ma dang bskol na gser du 'gyur ro/_/de ltar gser 'gyur rtsi'i sbyor ba bshad nas/_da ni nang gi sman gyi sbyor ba bshad pa ni/_/de nas bcud len cho ga'i snying po kun las 'od ces bya ba gsungs so/_/bcud len ni rgas dka' ba dang ro tsa ba dang bsam gtan
[\[81a.3\]]gyi ting nge 'dzin skye bas na be shad tat+ta dang ne rany+dza na tat+ta dang zhes bya'o/_/snying po kun las btus pa ni rgyud 'bum pa zhes bya ba la sogs pa las btus te bshad pa'o/_/de bcing ba la brten nas su/_/zhes bya ba ni 'chi ba slu ba'i cho ga bshad par bya ba ni las brten pa'o/_/
[\[81a.4\]]rnal 'byor cho ga bshad par bya ba ni mi'i lus la gnas pa'i bdud rtsi lnga'o/_/de ltar mdor bstan nas rgyas par bshad pa ni/_bzhi mnyam ni bshang ba'i dngas ma'o/_/gci ba ni dri chu'o/_/tsan+dan ni g.yul du bsad pa'i khrag go/_/ga bur ni khu ba'o/_/sa li dza ni
[\[81a.5\]]sha chen no/_/sih+la ni rang byung gi khrag go/_/kun du ru ni snyoms 'jug gi brda'o/_/kak+ko la ni pad+ma'o/_/mu gu ni rkang ngo /_/de rnams sman ni chen po ste/_/zhes pa ni mi'i lus la gnas pa'i sman yin pas chen po zhes brdar btags pa'o/_/dus drug tu ni mthu dang ldan ni phyi rol du
[\[81a.6\]]drug yin la/_nang du rnal 'byor pa'i thun drug bdud rtsi zos na lus bcud dang ldan pas skra dkar dang gnyer ma med par 'gyur ro/_/bya ba'i dus gang yin snyam na/_dpyid dang sos ka dbyar dang ni/_/ston dang dgun stod dgun smad rnams/_/zhes bya ba gsungs so/_/de la
[\[81a.7\]]sbyor ba'i dus ni dpyid ni snga dro/_/sos ka ni nyi ma gung ngo /_/dbyar ni dgongs mo/_/ston ni srod do/_/mtshan phyed ni dgun stod kyi cha'o/_/dgun smad ni tho rangs so/_/rnal 'byor pa'i dbang du byas pa'i dus tshod de dag gi sbyor ba ni rdo rje phag mo bzhin bzangs mo khyod la bstan
[\[81b\]]
[\[81b.1\]]par bya zhes gsungs pa yin no/_/dus drug tu gang bza' snyam na mtshan phyed ni rang byung gi me tog go/_/dgun stong khu ba'o/_/snga dro bshang pa'i dngas ma'o/_/phyi dro ni gci ba'i dngas ma'o/_/nyin phyed rang gi khrag go/_/srod la rkang gi zhag bza' ba'o/_/tho rangs
[\[81b.2\]]su khyad par du/_ga pur bza' ba dgun smad yin/_/zhes gsungs pas bdud rtsi lnga'i steng du byang chub sems bsnan pa bza' bar bshad pa yin no/_/de bzhin du snga dro bshang ba'i dngas ma bsnan pa dang /_nyi ma phyed na khrag bsnan pa dang /_phyi dro gci ba'i dngas ma
[\[81b.3\]]bsnan pa dang /_srod la rkang gis bsnan pa dang /_phyed na rang byung gi me tog gis bsnan pa bza' ba ni nang gi bcud len zhes bya ba'o/_/rnal 'byor mchog gi gtso bo 'di dag ni bdud rtsi lnga dang dpa' bo lnga'i steng du dus drug tu sman drug bsnan pas na/_gtso bo 'di dag ces
[\[81b.4\]]bya'o/_/gang gis rtag tu mnyam 'jog pa ni/_bskyed rdzogs kyi ting nge 'dzin la mnyam par bzhag nas yid bde ba'i sems rtse gcig pas nang gi bcud len bsten na 'bras bu rga ba dang 'chi ba la sogs pa las grol bar 'gyur ro/_/de ltar nang gi bcud len bshad nas/_
[\[81b.5\]]phyi'i sman gyi bcud len bshad pa ni/_/dngul chu dang mu zi dang pad+ma'i khrag dang mar dang sha chen po lhan cig tu sbyar nas chu tshod gsum gyi bar du dkrugs shing bskol na nad 'du ba bzhi ka 'joms par 'gyur ro/_/yang dang yang du sbyar zhes bya ba ni rlung dang bad kan dang 'dus pa
[\[81b.6\]]zhi ba'i las la sbyar bar bya'o/_/bcu bzhi'i rdzas ni bzung nas su/_/zhes bya ba ni bdud rtsi lnga dpa' bo lnga'i steng du dngul chu mu zi pad+ma'i khrag dang sha chen po dang bcu bzhi'o/_/dgu pa rnams dang ba li bza'/_/zhes bya ba ni bdud rtsi lnga'i steng du grangs gong ma bzhin bsnan
[\[81b.7\]]la bza' bar bya'o/_/nyi ma zla ba'i cha yis ni/_/zhes bya ba ni/_nyin mo'i dus gsum du bdud rtsi cha drug po dus gang dang gang yin pa de dang der bsnan nas ji ltar 'dod pa bzhin du bza' zhing las bya ba yin no/_/rgyu khams snyoms pa dang thabs sman tshang bas nyi ma nyi shu rtsa
[\[82a\]]
[\[82a.1\]]gcig zos na sen mo dang skra dkar rnams brul te byis pa lo brgyad pa lta bur de rnams skye bar 'gyur ro/_/grub nas de yi rdzas kyis ni/_/zhes bya ba ni bcud len grub nas bu ga dgu'i rdzas gser du 'gyur ba yin no/_/phyi rol du gser 'gyur bshad
[\[82a.2\]]nas/_da ni mar khu'i cho ga bshad par bya ste/_sbu gu'i zhag ni rkang ngo /_/ba li ka'i zhag ni khu ba'o/_/mar khu ni tshil chen no/_/bzhi mnyam ni bshang ba'i dngas ma'o/_/rdzas de cha bsnyams la ba li ka'i chu dang skyo mar sbyangs la/_gong du rtsi zhes bya ba dUr ba'i snying po dang
[\[82a.3\]]'o ma dang cha bsnyams la sbyar bar bya'o/_/de dag tshad bshad pa ni/_phye ma srang ni sum cu yi/_/chu ni nyis 'gyur bza' bar bya/_/ji srid srang tshang bzhi lus par/_/de srid bar du bskol bar bya/_/zhes gsungs so/_/ba li ka ni sum 'gyur te/_/go rims bzhin du bsgrub par bya/_/
[\[82a.4\]]zhes bya ba ni srang sum cu rtsa gnyis kyi sum 'gyur ro/_/mar khu bzhi 'gyur ni srang sum cu rtsa gnyis kyi bzhi 'gyur ro/_/'o ma dang dUr ba'i snying po'i khu ba ni mar khu'i phyed kyi tshad do/_/sngar bstan pa'i skyo ma de'i phyed ni rkang dang ba li ka'i zhag dang mar khu dang bcas pa'i dngas ma dang
[\[82a.5\]]yung ba nag po dang bcas pa'i skyo ma ni de'i phyed kyi tshad do/_/de rnams bsres nas lhan cig tu bskol bar bya ba yin no/_/chung dang 'bring dang chen po ni/_/chu gsum bcad pa dang /_chu gcig bcad pa'o/_/gtso bo rnam gsum go rims bzhin ni sna sman srang bcu pa chung ngu dang /_
[\[82a.6\]]btung ba srang brgyad pa 'bring dang bsku byug srang brgyad pa ste chen po'o/_/rnal 'byor mnyam par bzhag pas bya ba ni yid mi bde ba med pa dang /_khams snyoms pa'i sems rtse gcig pas so/_/sna sman gyis ni lo stong 'tsho/_/zhes bya ba ni/_/ngas bshad pa la the
[\[82a.7\]]tshom med kyi bar gyis phan yon gsungs pa yin te go sla'o/_/bshang ba skams nas 'o ma dang yang dang yang du mnyes te snod kha sbyar du lci ba'i mes bskol te bsnan ni nyis 'gyur dang 'o ma bzhi 'gyur dang bcas pas bskol na gser gyi bzhi 'gyur dang /_'bras bu gsum dang
[\[82b\]]
[\[82b.1\]]yung ba nag po dang rang skyur dang ta la rnams kyis cha re re bskyed la skyo mar bya'o/_/mchod byed ni ming gi rnam grangs tsi ti zhes bya ba dang /_'dab ma stong pa zhes bya ba yin no/_/nag po ni yung ba nag po'o/_/ba ku tsi ni shu dag go/_/ut+pa la'i myu gu ni kha ma bye ba'o/_/
[\[82b.2\]]lcags dreg ni lcags bzhus pa las byung ba'i snyigs ma'o/_/dri ngan ni mu zi'o/_/de rnams btsos pa ni kha sbyor du bskol ba'o/_/de lta bu'i mar khus tshe dang nad med pa 'phel bar byed ces pa ni phan yon no/_/sna sman gyi btang thabs bshad nas/_bsku byug gi mar khu
[\[82b.3\]]bshad pa ni/_de nas zhes bya ba la sogs pa gsungs te sngar bshad pa'i mar khu'i steng du khrag 'phrog pa zhes bya ba par pa ta dang /_gser shing dang dre ta pre he zhes pa se pa'i me tog ser po'o/_/sin du par zhes pa ni rgun+tha dang /_lhan cig bcas pa sngon gsungs pa
[\[82b.4\]]bzhin du btso ba gsum gyi go rims kyis bsgrub par bya'o/_/de'i rdzas la sha ma ni khre rgod ljang gu'o/_/ge sar ni nA ga ge sar ro/_/ba ku la dang rigs 'dzin gyi me tog ni tsam pa ka'o/_/nA ga ni nA ga put+pa'o/_/tsakra marda ni lcam pa'o/_/mtshan mo spyod ni yung ba'o/_/
[\[82b.5\]]gcod sman ni gres ma'i me tog dang /_bgegs kyi sgra ni yungs kar ro/_/khu byug mig dang ni sman la ba bya'o/_/mu ta ka ni lo btsan dkar po'o/_/ka ra ni shing ka rany+dza'o/_/many+dza ri ni sman skra lta bu'i snye ma'o/_/ga na ni glang sna'o/_/da du ra ni skyer pa'o/_/nad kyi dbang po
[\[82b.6\]]ni ru rta'o/_/nag pa la ni na le sham dkar po'o/_/'di rnams cha bsnyams la bskams te sbyar bas ni nad thams cad sel ba'o/_/nad sel ba bshad nas dug 'joms pa bshad pa ni/_tsan+dan dkar dmar gnyis dang gla rtsi dang ga pur dang sa la ki zhes pa
[\[82b.7\]]ldum bu re ral dang /_/na kha zhes pa chu srin gyi sen mo rnams dang bcas pa'i bdug pas dug 'joms par byed la g.yan pa dang lud pa dang shu ba dang yan lag gi dug thams cad 'joms par byed do/_/bdug pa'i cho ga bshad nas byug pa bshad pa ni yung ba'i phye
[\[83a\]]
[\[83a.1\]]ma dang /_sin du ra ba ra ste shing kun dang lha khang gi so phag gi phye ma dang da du ra ste rgya'i lang tang gi khu ba dang gla rtsi dang bshang ba'i dngas ma dang bzhi mnyam du byas nas/_ra tsar+ya zhes bya ba a ba'i rtsa ba dang ken du zhes bya ba a ba'i lo ma dang bcas pas
[\[83a.2\]]nad thams cad 'joms shing srin bu dang mdze la sogs pa sos par 'gyur ro/_/ba ku tsa dang bcas pas lta ci smos zhes bya ba ni/_kha sman lta bu'i shu dag dkar po dang bcas pas lta smos kyang ci dgos zhes bya ba'o/_/byug pa'i cho ga bshad nas btung ba bshad
[\[83a.3\]]pa ni tsha ba gsum dang bshang ba skam po lhan cig tu btags te/_gci ba'i dngas ma dang lhan cig 'thungs na nang khrol gyi nad thams cad 'joms par byed do/_/yang na bshang ba'i dngas ma dang 'bras bu gsum dang lhan cig zhib tu btags te mar dang sbrang rtsi
[\[83a.4\]]dang sbyar la zho gnyis gnyis zos na lo sum brgya'i bar du 'tsho bar 'gyur ro/_/rlon pas de ltar 'gyur mod kyi/_/zhes bya ba ni bshang ba'i dngas ma dang 'bras bu gsum rlon pa sbyar ba'i tshe mar dang sbrang rtsi sbang bar bya'o/_/yang na tsha ba gsum dang bshang ba skam po lhan cig phye
[\[83a.5\]]mar byas la gci ba'i dngas ma dang lhan cig zos na rlung dang skran rnams 'joms par byed do/_/gci ba dron pos ni skra dkar skyed do/_/yang na 'bras bu gsum dang bshang ba'i dngas ma lhan cig tu 'o ma dang chur btsos nas 'og tu byug par bya'o/_/in+d+ra ma na ni
[\[83a.6\]]dbang po'i lag pa dang 'bras bu dmar po lhan cig btags te khu bar byas la mar du btsos nas gla rtsi dang lhan cig zla ba gsum zos na nad thams cad sel bar 'gyur ro/_/zla drug bsten zhes pa la sogs pa ni go sla'o/_/yang na nA ga pu Sh+ba ni nA ga ge sar gyi rtsa ba dang sman
[\[83a.7\]]pa las dang ru rta sum cha dang glang po che'i pi pi ling ste pi pi ling bcu dang sbyar ba'i phye ma zho gnyis 'o ma dang lhan cig sbyar na lo brgya 'tsho ba dang bkres skom las grol bar 'gyur ro/_/'di'i sbyor ba la rlan med pa'i brag phug la sogs pa gnas dben par dbang po'i lag par
[\[83b\]]
[\[83b.1\]]bsdams shing las kyi dung can dang pad+ma dang ri dgas can rnyed na lhan cig tu brtul zhugs bya'o/_/mjug bsdu ba bshad pa ni dus bcing ba ni mi shes par zhes bya ba la sogs pa gsungs te/_dus bcing ba ni 'chi ba slu ba'i thabs so/_/thabs de yang yan+t+ra tan+t+ra man+t+ra
[\[83b.2\]]gsum gyi sbyor ba bya ste de mi shes par gang zhig rnal 'byor pas khas 'che bar 'dod pa de ni sgra nyan par 'dod pa'i phyir mkha' la khu tshur rdeg pa dang /_smig rgyu'i chu 'thung ba dang 'bras 'dod pa'i phyir phub ma rdung ba dang 'dra'o/_/sngags dang sman dang 'khrul 'khor shes pa'i
[\[83b.3\]]rnal 'byor pa de la bcom ldan 'das kyis ston par mdzad pa yin no/_/brtag pa bdun pa'i rab tu byed pa dang po'i 'grel pa'o//_//de ltar 'jig rten pa'i dngos grub sman sbyor ba bshad nas/_gnyis pa sbyin sreg gi cho ga mdor bstan pa ni/_zhi rgyas dbang dang
[\[83b.4\]]mngon spyod kyi/_/zhes bya ba la sogs pa gsungs te/_zhi ba la sogs pa'i las bzhi bsgom pa dang bzlas pa dang gtor ma dang mchod pa dang bstod pa dang phyag 'tshal ba la sogs pa bcom ldan 'das la nyan par 'tshal ba'o zhes gsol ba btab pa dang /_sbyin sreg
[\[83b.5\]]la sogs pa'i mtshan nyid ni de nyid ji bzhin rdo rje nyon ni skabs dbye ba bshad pa'o/_/de ltar mdor bstan nas rgyas par bshad pa ni/_dang po bzlas pa 'bum gyis bsnyen pa byas la/_de nas sngags pas phrin las rnam pa bzhi'i las brtsam par bya'o/_/de la dang
[\[83b.6\]]po thog mar 'dug stangs bshad pa ni/_mtho lngas bar du chod pa'i g.yas brkyang g.yon brkyang ba dang /_khru dos bar du chod pa'i zlum po dang /_sor nyer bzhis bar du chod pa'i sa ga rnal 'byor pas byas na/_de'i 'og tu rig pa dang lhan du 'dug par bya'o/_/gos
[\[83b.7\]]dang phyag rgya lnga la sogs/_/shes rab yan lag ces gsungs pa'i phyir ro/_/su'i sbyin sreg brtsam par bya zhe na/_bram ze'i rgyal po rje'u rigs dang /_/dmangs rigs zhes bya ba gsungs te/_de dag gi sbyin sreg brtsam par bya'o/_/de la dang po re zhig gzhi'i dkyil 'khor bshad pa
[\[84a\]]
[\[84a.1\]]ni/_zhi ba la ni zlum po rgyar khru gang ba'i tshad zabs su de'i phyi rol du kha khyer sor bzhi pa'i tshad kyi rim pa gsum gyis bskor la tsan+dan dkar pos byug par bya'o/_/rgyas pa la rgyar khru do zabs su de'i phyed kha khyer sor brgyad pa rim pa gsum gyi
[\[84a.2\]]gyis bskor ba dri ser pos byug cing me tog ser po dgram par bya'o/_/mngon spyod la thab khung gru gsum rgyar sor nyi shu zabs su sor bcu rim pa gsum pa'i kha khyer gyis bskor ba dur khrod kyi sol bas byug par bya'o/_/dbang dang dgug pa la zla ba phyed pa la
[\[84a.3\]]rgyar khru gang zabs su de'i phyed kha khyer sor bzhi pa'i rim pa gsum gyis bskor ba dri dmar pos byug cing me tog dmar po dgram par bya'o/_/dbyibs bshad nas tshon bshad pa ni/_dkar po dang ser po dang nag po dang dmar po'o/_/phyogs bshad pa ni lha khang
[\[84a.4\]]ngam dkyil 'khor gyi shar du zhi ba/_lhor mngon spyod/_nub tu dbang dang dgug pa/_byang du rgyas pa'o/_/de ltar gzhi'i dkyil 'khor bshad nas rdzas bshad pa ni/_de nas 'bru la sogs pa zhes bya ba la sogs pa gsungs te zhi ba'i las la 'bras sA lu
[\[84a.5\]]zhes bya ba la sogs pa go sla'o/_/thab lhar bskyed pa ni bdag nyid rnam par snang mdzad la sogs par bsgoms la gtsub shing las byung ba'i me sbar te/_ba ba ka'i mdog can gyis me bskyed nas shar du kha bltas pas dus gsum du sbyin sreg brgya rtsa
[\[84a.6\]]brgyad bya ba dang /_de bzhin du rnam par snang mdzad la sogs pa'i lha me lha 'od du zhu ba'i gnas su bzhugs su gsol te/_zhi bar 'dod pas sbyin sreg brgya rtsa brgyad bya'o/_/'bras bu ni ye shes sems dpa' la dngos grub blangs la gshegs su
[\[84a.7\]]gsol ba dang /_me lha la dngos grub blangs la gshegs su gsol bar bya'o/_/de ltar zhi ba bshad nas rgyas pa byed par 'dod na til dang ma sha la sogs pa'i rdzas bsag pa dang /_u dum wA ra'i me sbar la/_thab ni rgyas pa dang rjes su mthun pa'i me
[\[84b\]]
[\[84b.1\]]lhar 'dzin byed du bskyed la/_rin chen 'byung ldan la sogs pa dmigs te/_byang du kha bltas te dus gsum du grangs stong gi sbyin sreg byas na nyi ma bdun rdzogs pa'i 'og tu sbyin bdag chen por 'gyur ro/_/dbang du byed par 'dod na/_rdzas ni til dmar po
[\[84b.2\]]dang /_pri yang ku dang /_nA ga ge sar la sogs pa'i rdzas bsags la gu gul gyi shing gi me sbar nas 'dod pa'i me lha dang /_snang ba mtha' yas la sogs pa'i gzugs dmar por dmigs te/_kha nub tu bltas nas sbyin sreg byas na/_'bras bu ji srid 'tsho'i
[\[84b.3\]]bar du dbang du 'gyur ro/_/mngon spyod byed par 'dod na til nag po dang ma sha ste sran ma sngon po dang 'chang ba sta ka ste sbrang sngon dang /_ki ma ka'i 'bras bu nag po la sogs te bsreg rdzas dang ro'i shing gi me sbar la drag po'i me lha dang gshin rje gshed la sogs pa bzhugs
[\[84b.4\]]su gsol la/_kha nub tu bltas te gang gi ming nas bzung ste sbyin sreg byas na nyi ma bdun gyis 'chi bar 'gyur ro/_/ma yin na zhes bya ba la sogs pa gsungs te/_gcig pu dben pa'i gnas su 'dug nas sngar bshad pa'i rdzas kyis shan pa'i me la sbyin sreg byas na/_
[\[84b.5\]]gshin rje ste 'chi bdag gis 'khrid par 'gyur ro/_/las kyi khyad par gsungs pa ni bskrod par 'dod na mngon spyod kyi thab tu yungs kar la sogs pa'i rdzas rnams dang mngon spyod kyi me lha dang gshin rje la sogs pa bsams nas bsregs na skrod par 'gyur ro/_/yang na bya
[\[84b.6\]]rog gi sha dang zhes pa ni bskrod pa gnyis pa bstan pa yin te/_dkyil 'khor dang lha la khyad par med de rdzas dang sngags la phyag rgya'i sbyor ba'i khyad par gyis skrod par 'gyur ro/_/bcing bar 'dod na rgyas pa'i thab kyi dbus su sha dang nya sha la sogs pa'i bsreg rdzas dang /_
[\[84b.7\]]'dzin byed kyi me lha dang rdo rje lcags sgrog bzhugs su gsol te/_gang gi ming nas smos te bsregs na bcing par 'gyur ro/_/yang rgyas pa'i thab tu yung ba la sogs pa bsreg rdzas mi 'dra bas kha byang du bltas nas gang gi ming nas bzung ste bsregs na bcing bar 'gyur ro/_/
[\[85a\]]
[\[85a.1\]]bskrad pa'i bye brag gsum pa bshad pa ni mngon spyod kyi thab tu khyi dang khyim bya'i sha la sogs pa'i bsreg rdzas dang che ge mo u tsa ta ya zhes pa'i sngags dang spel na skrod par 'gyur ro/_/rgyas pa'i khyad par gnyis pa ni de'i thab tu lha la ce spyang gi sha brgya rtsa brgyad
[\[85a.2\]]bsregs na zla ba gsum gyis phyug por 'gyur ro/_/dbang du bya ba'i khyad par ni de'i thab dang lha la ba lang gi sha dang khrag gis sbangs pa'i bsreg rdzas lan stong bsregs na ji srid 'tsho'i bar du dbang du 'gyur ro/_/dbang gi khyad par gnyis pa ni ba lang gi sha de nyid chang gis sbangs
[\[85a.3\]]nas lag pa g.yon pas bsregs na dbang du 'gyur ba dang bskyar ba ni mig rnag dang so brud nas bsgyur ba'i shing dang rna spabs dang snabs dang mchil ma dang bshang gci dang lus dril pa'i dri ma chang gis sbangs te bsregs na dbang du 'gyur ba la the tshom med do/_/dbang gi thab tu
[\[85a.4\]]lha la rang 'byung gi me tog zos pa skyugs pa dang mi'i skra dang bsres te bsregs na 'grub par 'gyur ro/_/bsad pa'i khyad par ni mngon spyod kyi thab tu de'i lha la bya rog gi sgro rtsa ba'i mar gyis byugs te rgya'i lang tang gi me la bsregs na bskrad pa 'am 'chi bar 'gyur ro/_/bcing
[\[85a.5\]]ba'i khyad par ni rgyas pa'i thab khung du me lha de nyid dang bsreg rdzas a ti muk+ta ka'i lcug ma kun sman da ste do rgod dang sman mu kha ste sran sngon dang ma sha ste sran ma nag po dang sha na ste sran leb zos pa skyugs pa dang /_skye dang tshas su bskyed pa'i ta ma las sbyin sreg byas na bcing bar 'gyur ro/_/
[\[85a.6\]]dbang gi khyad par gsungs pa ni dbang gi thab dang lha la rdzas thams cad bshang ba dang bsregs na dbang du 'gyur ro/_/bzhi pa dbang gi thab dang lha la glang po che'i sha dang khrag gis nas bsregs na dbang du 'gyur ro/_/dbang du bya ba lnga pa ni de'i thab khung gi lha la nya sha dang /_
[\[85a.7\]]chang dang bcas pa sbyin sreg byas na bud med thams cad dbang du 'gyur ro/_/bskrad pa'i bye brag bzhi pa ni mngon spyod kyi dkyil 'khor dang /_lha la bya rog gi sha 'ba' zhig lan stong du bsregs pas rdo rje sems dpa' yin yang nyi ma gsum gyis 'bros par 'gyur ro/_/bskrad
[\[85b\]]
[\[85b.1\]]pa lnga pa ni bya rog gi sha dang byin lag gi sha dang da du ra'i me la bsregs na de dang 'dra'o/_/mngon spyod kyi khyad par ni de'i thab dang lha la sha chen po dang bya rgod kyi sha dang lhan cig bsregs na smyo bar 'gyur ro/_/thams cad kyi gso ba cig car bshad pa ni/_zhi ba'i thang dang zhi ba'i
[\[85b.2\]]lha la 'bras so ba bsregs na bsad pa bskrad pa dang smyo ba thams cad slar 'tsho bar 'gyur ro/_/gang zag ji lta bus bya zhe na/_sngon du bsnyen pa byas pa rnams kyis bya ba yin gyi/_de lta ma yin pas ni ma yin no/_/khyad par ji lta bus bya zhe na/_skye bo sus kyang mi tshor
[\[85b.3\]]bas bya ste/_de ltar ma yin pas mi bya'o/_/sngar bshad pa'i cho ga thams cad gyi mjug bsdu ba ni/_de bas na zhes pa la sogs pa smos te/_sngags pas su'i drung du yang mi bzlas so/_/gal te byed par 'dod na gcig pu dben par gnas nas bzlas na ni las thams
[\[85b.4\]]cad 'grub par 'gyur ro/_/brtag pa bdun pa'i rab tu byed pa gnyis pa'i 'grel ba'o//_//de ltar sbyin sreg mdor bstan pa bshad nas/_rgyas par bshad pa ni lha thams cad kyi sngags btu ba zhes pa la sogs pa smos te/_sngags btu ba ni ji ltar lags zhes bya ba nas nyan par
[\[85b.5\]]'tshal lo zhes bya ba'i bar gyis gsol ba btab pa bstan to/_/bka' stsal to zhes pa nas bshad par bya ba'i bar gyis skabs dbye ba bstan to/_/de ltar mdor bstan nas rgyas par bshad pa ni/_gru gsum zhes bya ba la sogs pa smos te/_gru gsum dkyil 'khor nyams dga'
[\[85b.6\]]ba ni yi ge btu ba'i gnas bstan te/_'thas par bcags shing legs par byugs pa'i sa gzhi la/_chos 'byung gru gsum gyi thig btab nas thod lo kor gyis pad+ma 'dab ma brgyad pa ge sar dang bcas pa bris la sngags bskyed pa'i rgyud yin pas pad+ma de la mA ma kI zhes brdar
[\[85b.7\]]btags pa yin no/_/'dod pa'i don kun sgrub byed pa/_/zhes bya ba ni 'jig rten pa dang thun mong dang mchog ga dngos grub gsum mo/_/der gnas dpa' bo'i yig 'bru btu bar bya/_/zhes pa ni gsung gi dpa' bo'i yig 'bru btu ba'o/_/der gnas pa gang yin snyam pa la/_e la sogs pas phye ba
[\[86a\]]
[\[86a.1\]]yis/_/sde tshan dbang phyug sngags kyi mchog_/ces bya ba gsungs te/_a ga tsa Ta ta pa ya sha'i sde tshan brgyad bkod pa'o/_/de'i don 'di skad ston pa yin te/_yi ge btu ba'i gnas gsungs pa yin te/_chos 'byung gru gsum gyi dbus su sde tshan brgyad bkod pa dang /_rdza rnga'i
[\[86a.2\]]dbyibs kyi re mig la yi ge bzhi bcu rtsa dgu dgod pa dang /_gzhal yas khang gi dbus su re mig bzhi bcu rtsa dgu'i dkyil 'khor dbyangs dang gsal byed kyi phyi mo dgod pa'o/_/thabs ni bzhi ste 'khrul 'khor gyis btu ba dang /_dbyangs dang gsal byed kyi rim pas btu ba
[\[86a.3\]]dang /_ming gis btu ba dang /_phyed btus pas btu ba'o/_/btus pa'i 'bras bu ni sa bon gyi sngags btu ba dang /_snying po dang nye ba'i snying po btu ba dang /_yan lag gi sngags btu ba dang /_phrin las kyi sngags btu ba'o/_/'dir ni chos 'byung gi dkyil 'khor las sa bon
[\[86a.4\]]dang snying po dang phrin las kyi sngags btu ba'o/_/a la sogs pas phye ba yi/_/sde tshan dbang phyug sngags kyi mchog_/ces bya ba ni pad+ma 'dab brgyad kyi sde tshan brgyad kyi yi ge lnga bcu bkod pa'o/_/de la dang po sangs rgyas spyan gyi sa bon dang sngags btu ba ni/_dang po'i gnyis
[\[86a.5\]]pa kha'o/_/stong pas yang dag mnan ni/_aM dang sbyar bas khaM du 'gyur ba'o/_/bdun pa'i gsum pa la'o/_/zla ba phyed dang bco lngas brgyan ni i dang sbyar bas laM ngo /_/byang chub sa bon haM ngo /_/bco lngas mnan ni aM ste de dang sbyar bas haM ngo /_/de ltar na khaM laM haM zhes bya ba gsum ni snying
[\[86a.6\]]po yin par ston no/_/nyi ma'i snying po ni bdun pa'i gnyis pa ni ra yin la/_rdo rje mkha' 'gro ma ste u dang sbyar bas rur gyur pa yin no/_/lan gnyis su sbyar bas ru ru'o/_/drod kyi gsum pa ni sa yin la drug pa'i gnyis pa pha dang sbyar bas s+pha zhes bya'o/_/dbyangs lnga pa u dang
[\[86a.7\]]sbyar bas spu zhes bya bar 'gyur ro/_/mthar gnas kyi gnyis pa ni ra'o/_/dbyangs kyi lnga pa ni u'o/_/gsum pa'i gsum pa ni dza'o/_/nyi shu rtsa dgu pa ni wa'o/_/bdun pa'i gsum pa ni la'o/_/lnga pa'i dang po ta'o/_/dbyangs yig gsum pa i'o/_/brgyad pa'i gnyis pa Sha'o/_/
[\[86b\]]
[\[86b.1\]]bcu gnyis pa ni tha'o/_/sum cu rtsa gnyis pa ni Sha'o/_/go rI ni i'o/_/lnga pa'i gsum pa ni da'o/_/de nyid kyi bzhi pa ni d+ha'o/_/mthar gnas kyi gsum pa ni la'o/_/g+hasma rI ni o'o/_/gsum pa'i dang po ni tsa'o/_/lnga pa'i lnga pa ni na'o/_/tsaurI ni e'o/_/de ltar sangs rgyas spyan gyi sngags
[\[86b.2\]]kyis las gsum byed de zhi ba 'byung ba dang /_dam tshig bskul ba dang /_shi ba gso ba'o/_/yang bcom ldan 'das rnam par snang mdzad kyi ni o badzra bai ro tsa nI ye swA hA'o/_/gnyis pa mA ma ka'i sngags ni gnyis pa'i bzhi pa ni g+ha'o/_/chu ma ni I ste g+hI zhes bya ba ni snying po'o/_/nye ba'i snying
[\[86b.3\]]po ni drod can gyi dang po ni sha'o/_/mkha' spyod ma ni aM ngo /_/gnyis pa'i dang po ni ka'o/_/bdun pa'i gnyis pa ni ra'o/_/tsau rI ni e'o/_/brgyad pa'i dang po ni sha'o/_/rdo rje ma ni a'o/_/nyi shu pa ni na'o/_/lnga pa'i dang po ni ta'o/_/gau rA+e ni i'o/_/gnyis pa'i dang po ni ka'o/_/nyer
[\[86b.4\]]bdun pa ni rA'o/_/tsau rI ni e'o/_/gnyis pa'i bzhi pa ni g+ha'o/_/rdo rje mkha' 'gro ma ni u'o/_/gsum pa'i dang po ni Ta'o/_/lan gnyis bzlas pas ni g+hu Ta g+hu Ta'o/_/gnyis pa'i bzhi pa ni g+ha'o/_/rdo rje mkha' 'gro ma ni u'o/_/bcu gcig pa ni Ta'o/_/dbyangs kyi gsum pa ni i'o/_/
[\[86b.5\]]lnga pa'i lnga pa ni na'o/_/gau rI ni i'o/_/gnyis pa'i bzhi pa ni g+ha'o/_/rdo rje ma ni a'o/_/bcu drug pa ni ta'o/_/nyi shu rtsa drug pa ni ya'o/_/lan gnyis bzlas pa ni g+ha ta ya g+ha ta ya zhes bya'o/_/gnyis pa'i bzhi pa ni g+ha'o/_/dbyangs yig lnga pa ni u'o/_/bzhi pa'i dang po ni Ta'o/_/go rI
[\[86b.6\]]ni i'o/_/de'i phan yon ni srung bar byed pa dang 'jigs pas nyen pa las skyob pa dang stobs 'gyed pa'o/_/de'i yab rin chen 'byung ldan gyi sngags ni/_oM dz+wa la dz+wa la hUM khaM b+h+yo swA hA/_/zhes bya'o/_/gsum pa gos dkar mo'i sngags ni gnyis pa'i dang po ka'o/_/bzhin pa'i dang po ni Ta'o/_/
[\[86b.7\]]tso rI ni e'o/_/bdun pa'i bzhi pa ni wa'o/_/gau rI ni i'o/_/gnyis pa'i dang po ni ka'o/_/bcu gcig pa ni Ta'o/_/tsau rI ni e'o/_/lnga pa'i lnga pa ni na'o/_/dbyangs yig gsum pa ni i'o/_/gnyis pa'i dang po ni ka'o/_/bzhi pa'i dang po ni Ta'o/_/tsau rI ni e'o/_/gnyis pa'i
[\[87a\]]
[\[87a.1\]]dang po ni ka'o/_/bzhi pa'i dang po ni Ta'o/_/mkha' spyod ma ni aM ngo /_/gnyis pa'i dang po ni ka'o/_/bcu gcig pa ni Ta'o/_/tsau rI ni e'o/_/de'i phan yon ni rtag tu stobs 'phel ba dang ches cher longs spyod kyi mdzod 'phel bar 'gyur ro/_/de'i yab snang
[\[87a.2\]]ba mtha' yas kyi sngags ni/_oM d+ha rma hriHswA hA/_zhes bya'o/_/bzhi pa sgrol ma'i snying po ni/_bcu drug pa ni ta'o/_/rdo rje ma ni A'o/_/nyi shu rtsa bdun pa ni ra'o/_/rtsau rI ni e'o/_/lnga pa'i dang po ni ta'o/_/mkha' 'gro ma ni u'o/_/bcu drug pa ni ta'o/_/lnga pa'i dang po 'ang ta'o/_/rdo rje
[\[87a.3\]]ma ni A'o/_/yi ge nyi shu rtsa bdun pa ni ra'o/_/rtsau rI ni e'o/_/lnga pa'i dang po ni ta'o/_/rdo rje mkha' 'gro ma ni u'o/_/bdun pa'i gnyis pa ni ra'o/_/rtsau rI ni e'o/_/de'i phan yon ni sangs rgyas dang rdo rje 'chang la sogs pa 'jig rten las 'das pa dang ma 'das pa'i khams ma lus pa sdang ba'i
[\[87a.4\]]sems med par gyur nas bran bzhin du dbang du 'gyur ro/_/bcom ldan 'das rdo rje 'dzin chen pos gsungs pa'i yum gyi sngags bzhi la thog mar gsal byed kyi oM dang mthar swA hA'i sngags dang spel bar bya'o/_/de la yab la don yod grub pa'i sngags ni/_kar kar nas swA hA'i bar ro/_/bde mchog
[\[87a.5\]]gi rtsa ba'i sngags ci'i phyir don yod grub pa'i sngags su 'gyur zhe na/_'di rnams ni khro bo yin pa'i phyir te/_rnam par snang mdzad ni zhal gcig phyag gnyis pa yin la/_rin chen 'byung ldan ni zhal gsum phyag drug pa yin no/_/snang ba mtha' yas ni zhal gcig phyag bzhi pa yin no/_/don yod
[\[87a.6\]]grub pa ni zhal brgyad phyag bcu drug pa yin pa de bas na rtsa ba'i sngags dang sbyar bar bya'o/_/de ltar yab yum gyi sngags bshad nas mi bskyod pa'i snying po gsungs pa ni/_dang por rnam par snang mdzad ni oM mo/_/dro ba'i bzhi pa ni ha'o/_/puk+ka sI ni u'o/_/stong pas mnan pa ni aM ngo /_/mthar
[\[87a.7\]]swA hA dang sbyar ro/_/de'i phrin las ni 'bum bzlas na 'gro ba bcing bar 'gyur ro/_/gnyis pa rin chen 'byung ldan gyi snying po ni yi ge oM mo/_/mkha' spyod ma ni laM ngo /_/mthar swA hA dang sbyar nas sngags bzlas na sangs rgyas dbang du 'gyur ro/_/gsum pa don yod grub pa'i snying po ni rig byed
[\[87b\]]
[\[87b.1\]]kyi dang po oM mo/_/gnyis pa'i gnyis pa kha'o/_/stong pas mnan pa ni oM mo/_/mthar swA hA dang sbyar nas 'bum bzlas na sangs rgyas kyang skrod par 'gyur ro/_/bzhi pa snang ba mtha' yas kyi snying po ni dang po rnam snang ni oM mo/_/gsum pa'i gsum pa ni dza'o/_/ra dang ldan pas badzra zhes
[\[87b.2\]]par 'gyur ro/_/gau rIs brgyan pa ni i'o/_/stong pa oM ngo /_/mthar swA hA dang ldan pas bzlas pa 'bum byas na mdza' bo rnams 'byed par 'gyur ro/_/lnga pa rnam snang gi snying po ni dang po yi ge dbang phyug oM mo/_bdun pa'i bzhi pa ni ha'o/_/stong pa ni oM ngo /_/rdo rje mkha' 'gro ni u'o/_/
[\[87b.3\]]swA hA mtha' dang ldan pas 'bum bzlas na/_mngon spyod kyi las byed do/_/spyan gyi sngags gsungs pa ni/_thog ma'i dbang phyug ni oM mo/_/hUM 'od dmar po dang ldan pa'i mthar swA hA dang bcas pa'i 'bum bzlas na lha ma yin gyi bu mo thig le mchog la sogs pa yang 'gugs par byed do/_/mA ma
[\[87b.4\]]kI'i snying po ni gti mug gi rigs ni dang po oM mo/_/yi ge hUM gi rjes la mthar swA hA dang bcas pas 'bum bzlas na lha dang mir bcas pa gsod par byed do/_/gos dkar mo'i snying po ni/_brgyad pa'i gnyis pa ni ra'o/_/brgyad pa'i brgyad pa ni ha'o/_/dang por gti mug gi rigs ni oM mo/_/me dang
[\[87b.5\]]zhes bya ba ni oM dang sbyar bas hraM mo/_/thar 'bum bzlas pa bya'o/_/sgrol ma'i snying po las kyi sa bon ni I'o/_/rnam par snang mdzad kyi sa bon oM thog mar sbyar ro/_/mthar swA hA dang sbyar nas bzlas brjod bya'o/_/sgo skyong rnams kyi snying po r-i r-I l-i l-I zhes pa ma ning gi yi ge bzhi'o/_/de bzhin
[\[87b.6\]]dbyangs yig lhag ma nyid me tog ma la sogs pa'i lha mo brgyad kyi snying po'o/_/rig byed rnams kyi dang po ni oM mo/_/sgo ma rnams mchod pa'i lha mo la dbyangs yig re re dbus su gzhag pa ni oM dang swA hA thog ma dang tha mar sbyar bar bya'o/_/me tog ma'i i'o/_/bdug pa ma'i I ring po'o/_/dri
[\[87b.7\]]chab ma'i u thung du'o/_/mar me ma'i U ring po'o/_/gling bu ma'i e dung du'o/_/pi wang ma'i e ring po'o/_/rnga rings ma'i o thung ngu'o/_/rdza rnga ma'i au ring po'o/_/snying po'i bzlas pa'i mchog gi bya ba de nyid tshogs 'khor gyi dkyil 'khor ltar rtogs par bya'o/_/de ltar bzlas pa'i sngags
[\[88a\]]
[\[88a.1\]]bstan nas/_yi ge'i 'khrul 'khor dgod pa bshad pa ni/_las rnams kun gyis las rnams rol/_/zhes bya ba la sogs pa gsungs te/_stong phrag bcu gnyis pa sgrol ma 'byung ba'i rgyud las/_'khrul 'khor sum cu rtsa gnyis kyi las kyi tshogs thams cad bshad
[\[88a.2\]]par bya ste/_phyi rol du ut+pal phyogs bzhi dang mtshams bzhir kha bltas pa'i yi ge tAM gsum gyis mdzes par byas la/_de'i nang ri mo zlum por bskor ba'i gnas su oM pra san+ta' ri'i sngags kyi phreng ba dgod par bya'o/_/de'i dbus su 'khor lo rtsibs brgyad pa/_de'i dbus kyi lte ba la lnga pa'i dang
[\[88a.3\]]dang po ta la zla ba phyed pa dang thig le ste aM gis mtshan pa'i che ge mo swA hA zhes pa'i sngags dang spel bar bya'o/_/de'i phyi rol du a'i phreng bas bskor bar bya'o/_/'khor lo gnyis bris la kha sbyor byas te bcings na nyi ma bdun gyis dbang du 'gyur ro/_/gnyis pa 'khor lo rtsibs bcu pa
[\[88a.4\]]la yi ge bcu pa'i sngags bkod la 'khor lo'i dbus su pad+ma'i yi ge bcu dang ldan pa'i lte ba la bsgrub par bya ba'i ming dang hrIH spel nas bkod pas ji srid 'tsho'i bar du dbang du 'gyur ro/_/gsum pa ut+pal lnga'i steng du 'khor lo rtsibs drug pa bris la dbus kyi lte ba la che ge mo bshaM ku ru ho/_/
[\[88a.5\]]swA hA zhes pa bris te gi wang dang sen rtsi dang tsan+dan dmar po dang rang gi khrag dang bcas pas gro ga la bris na lha la sogs pa dbang du byed do/_/bzhi pa chu'i dkyil 'khor gyi dbus su rdo rje rtse gsum pa rgya gram gyi lte bar bsgrub bya'i ming dang sbel ba'i rig pa kham phor gnyis la rdo rgyus kyis bris na kun
[\[88a.6\]]du 'ching bar 'gyur ro/_/lnga pa pad+ma lta bu'i 'khor lo rtsibs brgyad pa la che ge mo zhes bya ba bris te/_dbus su che ge mo swA hA zhes bya ba yung ba'i khu bas bris te legs par kha thur du bzhag na 'ching bar 'gyur ro/_/drug pa 'khor lo de nyid la hUM che ge mo hUM che ge mo hUM phaT ces bya ba dang spel te rtsibs brgyad la
[\[88a.7\]]bkod la thod pa la mi rus kyi smyu gus dug dang khrag dang skye tshe dang bcas pas bris la dur khrod du sbas pas 'chi bar 'gyur ro/_/bdun pa 'khor lo de nyid la che ge mo oM zhes pa dang spel te gro ga la gur gum gyis bris na brgyal bar 'gyur ro/_/brgyad pa ni 'khor lo de nyid la che ge mo swA hA zhes bya ba
[\[88b\]]
[\[88b.1\]]dang spel te bris na bsrung bar 'gyur ro/_/dgu pa ni 'khor lo de nyid la yi ge bcu po a zhes pa dang spel te kham phor la tsan+dan dkar pos bris na zhi bar 'gyur ro/_/bcu pa ni 'khor lo de nyid la dbus su yi ge a chen po gcig gi nang du che ge mo ho zhes pa bris te de'i phyogs bzhir hUM bzhi
[\[88b.2\]]dang /_mtshams bzhir baM bzhi dang phyi rol du ri mo gsum gyis bskor ba gi wang gis gro ga la bris na dbang du 'gyur ro/_/bcu gcig pa ni 'khor lo de nyid kyi lte bar pad+ma 'dab ma bzhi pa bris te hrIHbzhi dang /_dbus su hrIH che ge mo zhes bya ba bris te/_de'i phyi rol du hUM bzhis bskor ba
[\[88b.3\]]tsan+dan dmar pos kham por so ma btang ba la bris na zhi bar 'gyur ro/_/'khor lo de nyid la gum kum mam sen rtsi 'am gi wang gis gro ga la bris te 'khor lo gcig rang gis bcangs shing /_gcig mar dang sbrang rtsi'i nang du bcug na mdza' bor 'gyur ro/_/las so so la sbyar ba'i sngags
[\[88b.4\]]ni/_sarba mo ha zhes pa la sogs pa'o/_/dkyil 'khor de nyid gro ga la bris te lam du 'jug pa'i tshe chos gos kyi mtha' ma la mdud na chom pos mi tshugs so/_'khor lo bcu gcig po de thams cad mthar ut+pal dang po bzhin du brgyan pa ni thun mong ma yin par shes par bya'o/_/bcu gnyis
[\[88b.5\]]pa ni snga ma lta bur ut+pala'i dbus su 'khor lo rtsibs brgyad pa bris la che ge mo wa shaM ku ru ho zhes lan bdun bsngags nas gang la sbyin pa de dbang du 'gyur ro/_/bcu gsum pa ni ut+pala'i dbus su pad+ma 'dab brgyad pa la hUM zhes pa dang spel ba bris la/_dbus su che ge mo hrIH zhes gi wang gis
[\[88b.6\]]bris na skal ba bzang por 'gyur ro/_/bcu bzhi pa la pad+ma 'dab brgyad pa'i dbus su oM bris la phyi rol du ri mo zlum pos bskor la de'i phyi rol du rdo rje rtse gsum pa brgyad kyis bskor ba gur kum gyis bris nas dpung bar btags na bsrung bar 'gyur ro/_/bco lnga pa la 'khor lo de nyid kyi
[\[88b.7\]]mtha' mar rdo rje yangs pa ste/_lte ba dang phyi rol gnyis kar oM hUM hUM zhes pa la sogs pa rta mgrin gyi dbye ba'i sngags kyis bskor ba dug dang khrag la sogs pa mngon spyod kyi rdzas kyis ma he dang rta'i rmig pa'i nang du bris te bcug na ma hA de ba dang /_u ma yang 'byed par 'gyur ro/_/bcu
[\[89a\]]
[\[89a.1\]]drug pa la e'i dkyil 'khor sum brtsegs bris pa zur gsum la oM ga hUM zur gnyis pa hUM ga hUM gsum par hUM gu phaT 'og gi gru gsum du hUM ga hUM hri ngang dbus su hUM ga hUM zhes bya bas dug dang khrag la sogs pas bud med kyi smad gsham la bris la khro bo stobs po
[\[89a.2\]]che'i sngags kyis phyi rol nas bskor ba bris na dgra bo thams cad bcom par 'gyur ro/_/bcu bdun pa dbang chen gyi dkyil 'khor la/_oM brgyad bris nas 'bras bu pad+ma 'dab ma brgyad pa la AH brgyad bris la lte bar bsgrub bya'i ming hUM bzhis bskor ba kham phor kha sbyar gyi nang du bcug la
[\[89a.3\]]rdo rje'i skud pas bcings na dgra bo bcing bar 'gyur ro/_/bco brgyad pa dbang chen gyi dkyil 'khor la phyogs mtshams su rdo rje rtse gsum pa brgyad kyis mtshan pa dbus kyi shar du/_oM pa ta pa ta ni ni swA hA/_lhor dzaM b+ha dzaM b+ha ni swA hA/_nub tu oM mo ha mo ha ni swA hA/_byang du staM b+ha staM
[\[89a.4\]]b+ha ni swA hA/_dbus su yang dbang chen gyi dkyil 'khor la che ge mo staM b+ha ya swA hA/_zhes pa yung ba'i khu bas gro ga la bris nas/_sbal ba'i gzugs brnyan gyi khar bcug ste tsher mas sbal ba'i kha btsems na/_pha rol gyi dpung 'ching bar 'gyur ro/_/bcu dgu pa
[\[89a.5\]]chu'i dkyil 'khor zlum po mtshams bzhir rdo rje rtse lnga pas mtshan pa bris la de'i ra dbus ma la hUM bzhi/_dbus su oM pa ta kra ma zhes bya ba'i sngags rings bris la de'i dbus su rdo rje rtse gsum pa rgya gram rtse bzhi la oM ba ra ha mu kha zhes pa la sogs pa'i sngags bris la mtshams
[\[89a.6\]]bzhir oM mA rI bats+yai zhes dgod do/_/de'i lte ba la oM ba ra li zhes pa la sogs pa'i sngags kyis bskor la/_de'i dbus su yi ge mAM chen po de'i dbus su che ge mo ra k+Sha zhes bya bas bsrung bar 'gyur ro/_/nyi shu pa ni 'khrul 'khor gyi rten skyes bu'i gzugs skra grol ba la rna cha gnyis la
[\[89a.7\]]sna tshogs rdo rje haM gis mtshan pa/_spyi gtsug gi nor bu la haM gis mtshan pa'i rdo rje rtse gsum pa/_dpral ba'i steng du laM gnyis/_mkhur tshos g.yas g.yon dang /_o skor ma ma tsit+ta zhes bya ba la sogs pa'i sngags bri/_de'i lte ba nas brtsams te steng du bltas pa'i mchod
[\[89b\]]
[\[89b.1\]]rten la g.yon nas bskor ba'i rim pas rten 'brel gyi snying po mgrin pa la kha thur du bltas pa'i hUM gi phreng ba/_mchod rten de'i lte bar rdo rje rtse lnga pa 'greng ba/_rtsibs logs ngos gnyis su hUM bcu gnyis mchod rten gyi gdan khri la/_ma ning gi yi ge bzhi spangs pa'i dbyangs yig
[\[89b.2\]]bcu gnyis/_skyes bu'i nam chang la ma ma tsit+ta la sogs pa'i sngags kyi phreng ba brla gnyis dang /_long bu gnyis dang chu so dang gsang ba'i gnas rnams su su yaM raM bri yan lag brgyad la taM brgyad/_rkang pa gnyis la baM gnyis dang raM gnyis skyes bu'i gzugs ni mngon spyod kyi rdzas
[\[89b.3\]]kyis bri'o/_/mchod rten ni tsan+dan dkar pos bri'o/_/rdo rje gur kum gyis bris na gzhan gyis byad byas pas mi tshugs par 'gyur ro/_/nyi shu gcig pa'i ri rab kyi rtse mor rdo rje rtse gsum pa rgya gram bris la ri rab kyi zur brgyad du hUM ni hUM brgyad bris la bar du a la dang /_ka ta dang /_
[\[89b.4\]]b+ha ya dang /_maM yaM bri bar bya'o/_/de'i dbus su ri mo zlum pos bskor ba bris la/_de'i dbus su tshogs bdag bris la/_tshogs bdag gi dpral bar hUM ga hUM/_snying gar hUM ga hUM/_dku gnyis su bri sti ku ru/_lte bar hUM ga hUM mngon spyod kyi rdzas kyis bris la kham phor so/
[\[89b.5\]]ma btang bar bcug ste/_bsregs na char 'bab pa dang /_kha thur du bstan te bris na char 'chad par 'gyur ro/_/nyi shu gnyis pa ni 'khor lo rtsibs brgyad pa la yi ge bris la/_dbus su che ge mo zhes pa dur khrod kyi ras la ba bla'i khu bas bris nas 'bras kyi phye ma las byas pa'i
[\[89b.6\]]tshogs bdag gi gzugs kyi snying gar bcug ste/_kham phor kha sbyar du bzhag nas mchod na mchod par 'gyur ro/_/nyi shu rtsa gsum pa ni sngar bshad pa'i 'od zer can gyi 'khor lo bris la/_de'i lte ba'i yi ge mA chen po'i dbus su oM ba da li zhes pa la sogs pa'i sngags rings bris
[\[89b.7\]]la yung ba'i khu bas so phag gnyis la 'khrul 'khor bris la kha sbyar nas 'og tu bcug na sdang ba thams cad bcing bar 'gyur ro/_/nyi shu rtsa bzhi pa ni b+ha ga ling+gas mtshan pa bris la dbus su ming gi yi ge hrIHdkar pos bskor ba bris na gang 'dod pa'i bu mo 'gugs par
[\[90a\]]
[\[90a.1\]]'gyur ro/_/nyi shu rtsa lnga pa ni zla ba'i dkyil 'khor gyi dbus su 'khor lo rtsibs brgyad pa rdo rje la sogs pa'i phyag mtshan gyis mtshan pa/_dbus su zla ba gang ba la che ge mos bu rnyed par gyur cig ces bya ba dang /_zla ba'i dkyil 'khor gyi lte ba la oM ma Ni ng+ha ri ma hA
[\[90a.2\]]pra ti sa re hUM hUM phaT swA hA/_zhes pa bri bar bya'o/_/'khor lo rtsibs brgyad pa'i phyi rol gyi zla ba la oM a mr-i ta zhes bya ba la sogs pa'i sngags kyis bskor bar bya ste/_de yang rgyal gyi nyin par gum kum dang gi wang gis gro ga la bris te bcings na bu rnyed par 'gyur ro/_/nyi shu rtsa drug pa
[\[90a.3\]]ni 'khor lo la bum pa'i gzugs bris la de'i mgrin pa la yi b+ha ya d+ha ya ta ya mu ya tsa ya ta ya zhes bya ba'i sngags kyi yi ge bsgoms nas bsad pa'i ras la bya rog gi khrag gis rgyal po'i khyim du bris nas bya rog gson ma'i sker btags nas byang nub tu sbur na myur du
[\[90a.4\]]skrod par 'gyur ro/_/nyi shu rtsa bdun pa ni nyi ma'i dkyil 'khor gyi dbus su 'khor lo rtsibs brgyad pa bris la rtsibs la hUM brgyad bkod nas dbus su yang nyi ma'i dkyil 'khor la rdo rje'i lte ba che ge mo rak+Sha zhes bya ba gum kum dang gi wang gis gro ga la bris na rnal 'byor pa de
[\[90a.5\]]la thams cad bsrung bar 'gyur ro/_/nyi shu rtsa brgyad pa ni bde mchog gi ro mnyam gyi 'khor lo bzhin du 'dab ma nyer bzhi pa bris la/_brgyad la oM/_brgyad la hrIHbrgyad la k+Sha 'dab ma nyi shu rtsa bzhi'i phyi rol du rdo rje dang pad+ma dang 'khor lo'i phreng ba gsum gyis bskor la sgo
[\[90a.6\]]bzhi sgo khyud dang bcas pa la rdo rje rtse gsum pas phyogs mtshams kyi nang du ya ra la wa sha Sha swA hA brgyad bri bar bya'o/_/nyi shu rtsa dgu pa ni rdo rje dang pad+mas bskor ba'i dbus su rdza lta bu'i 'khor lo bris la de'i phyi rol du sku gsung thugs kyi 'khor lo yi ge dang bcas pas
[\[90a.7\]]bskor nas rdza rnga'i re'u mig bzhi bcu dgu la oM nas phaT kyi bar du nyi shu dgu pa bkod nas dbus kyi re'u mig stong pa gcig la/_las bcu gnyis gang yang rung ba'i sngags dang spel ba'i ming che ge mo shAn+tiM ku ru swA hA zhes pa nas che ge mo mA ra ya phaT ces pa'i sngags kyi cho
[\[90b\]]
[\[90b.1\]]ga mthong bas bris pas 'khrul 'khor gyi mthus dgra thams cad gdul ba dang bya ba thams cad byed par 'gyur ro/_/sum cu pas ni thog mar sngags btub bstan nas bdag nyid lhar bsgoms nas 'khrul 'khor bcing bar bya'o/_/de la sngags btu ba ni ya tshan brgyad pa'i sa bon
[\[90b.2\]]zhes pa smos te/_ya tshan brgyad pa'i sa bon ni ha'o/_/ma mo gnyis ni dbyangs yig bcu gnyis pa'o/_/bar ma dor ni ha ring po drug dor ba'o/_/he ru ka'i yan lag drug ni sa bon drug go/_/dpa' bo drug dang mnyam sbyor ba ni sngags drug dang mnyam par sbyor ba'o/_/re re ru ni
[\[90b.3\]]yang dag gnas ni yi ge drug dpa' bo drug gi sngags so sor gnas pa'o/_/dang po snying ga nas mtshon cha'i bar du lus la dgod pa ni go sla'o/_/de ltar yi ge btu ba bstan nas lhar bsgom pa ni/_rdo rje phag mor ldan pa yi/_/phyag bzhi pas ni brgyan par bsgom pa ni/_/bdag
[\[90b.4\]]nyid he ru ka zhal gcig phyag bzhi pa sku mdog ser po zla ba phyed pas brgyan pa rdo rje dril bu dang /_cang te'u kha TI ga bsnams pa de'i thugs kar ye shes sems dpa'/_de'i thugs kar zla ba'i dkyil 'khor la yi ge rim pa bdun bkod nas/_rang la khaM haM gi go chas bsrung
[\[90b.5\]]ste rdo rjer ba rnams phyogs phyogs su bkod la khro bo mche ba gtsigs shing bzhin 'gyur bas khyab pas khro bo bcu pa spros la phyogs skyong bcu bsdigs shing phur bus btab la/_lha dang lha min la sogs pa bgegs kyi tshogs glo bur ba rnams bskrad nas/_der mda'i dra ba dang me
[\[90b.6\]]'od kyi phreng ba bya ba yin no/_/de ltar bdag dang gnas bsrung ba'i go cha bgos pas sum cu rtsa gsum pas kyang shigs par mi 'gyur ro/_/de'i 'khrul 'khor bya ba ni/_gru bzhi pa la sgo bzhi pa dbus su pad+ma 'dab ma drug pa ge sar dang bcas pa bris la de'i dbus su mkha' 'gro
[\[90b.7\]]ma'i 'khor lo rtsibs drug pa 'khor lo'i rnam pa la mkha' 'gro ma'i sngags drug dang /_phyi rol gyi pad+ma 'dab ma drug la dpa' bo'i sngags rnams sngags pas nyis 'gyur du bri bar bya'o/_/de'i lte ba la he ru ka dgod par bya'o/_/rtsibs drug dang pad+ma 'dab ma drug po gzhan dag
[\[91a\]]
[\[91a.1\]]la de bzhin du mkha' 'gro ma drug dang dpa' bo drug dgod par bya'o/_/sgo rnams kyi phyi rol du rdo rje ser po bzhis mtshan pa/_sgo'i nang dang mtshams bzhir khwa gdong ma la sogs pa'i sa bon brgyad 'khor lo'i snying po lte dbus su cho ga bzhin du dpa' mo drug dgod
[\[91a.2\]]par bya'o/_/de ltar bkod nas skar ma bzang po la rab tu gnas pa byas nas mchod de/_spyi bo 'am lus la btags na dus ma yin par 'chi ba dang g.yul las rgyal bar 'gyur ro/_/sum cu rtsa gcig pa'i zangs kyi 'dab ma la sgo med pa'i 'khor lo rim pa gnyis pa ltar dpa' bo
[\[91a.3\]]dang dpa' mo'i sngags bkod nas rgyal gyi nyin par 'khor lo la yon chab kyi chus gang bar byas te chu'i nang du bzhag la dus gsum du mchod na dgra rnams 'chi bar 'gyur ro/_/bton na zhi bar 'gyur ro/_/sum cu rtsa gnyis pa ni so sor 'brang ba'i 'khor lo ston par bzhed nas/_de nas
[\[91a.4\]]gzhan yang 'khor lo ni/_/zhes pa la sogs pa gsungs te/_gru bzhi pa sgo bzhi pa 'dod yon gyi lha mo'i kha khyer rta babs kyi gnas su rdo rjes mtshan pa sgo bzhir shar du tho ba/_lhor dbyug pa/_nub tu pad+ma/_byang du ral gri/_mtshams su thod pa dkar po la gnas pa'i ut+pal bzhi/_de'i
[\[91a.5\]]dbus su pad+ma bcu par lte bar sngags kyi mchog oM pra san+ta re zhes pa la sogs pa'i sngags bkod la 'dab ma bcu la sdang ba zlog par byed pa'i sngags oM sarba mo ha zhes pa la sogs pa dgod par bya'o/_/pad+ma'i lte ba'i dbus su zla ba la taM gi phreng ba ge sar gyi tshul gyis zlum por
[\[91a.6\]]bskor ba bri bar bya'o/_/de'i dbus su 'khor lo rtsibs drug pa la yi ge tAM drug dang spel ba bri bar bya'o/_/dbus su che ge mo staM b+ha ya la sogs pa bri bar bya'o/_/'khrul 'khor de'i ming ni dpung thams cad las rnam par rgyal ba zhes bya'o/_/'di'i phan yon ni sngags 'bum bzlas
[\[91a.7\]]na zhes bya ba nas sna tshogs byed par 'gyur ro zhes pa'i bar gyis las bcu gcig gsungs pa ni go sla'o/_/brtag pa bdun pa'i rab tu byed pa gsum pa'i 'grel pa'o//_//de ltar sngags kyi 'khrul 'khor bstan nas/_brtag pa gnyis pa'i sbyin sreg gi mdor bstan pa ste de'i
[\[91b\]]
[\[91b.1\]]rgyas par bshad pa zhus pa ni/_rab gnas mtshan nyid dge ba dang /_/gnas dang sbyin sreg cho ga dag_/ces bya ba la sogs pa gsungs te/_rab gnas kyi cho ga dang phrin las kyi bzlas pa dang sbyin sreg gi cho ga dag bstan du gsol zhes zhus pa yin no/_/zhus pa de nyid kyis
[\[91b.2\]]mkhyen nam snyam pa'i rnam par rtog pa med pa'i phyir/_chos rnams thams cad gcig bsdus sku/_/zhes pa la sogs pa gsungs pa yin no/_/mtshan nyid ji lta bu zhe na rdo rje snying po bdag ces gsungs so/_/bshad pa ji lta bu yin snyam na/_dgyes pa chen po rnyed dka' ba/_/zhes
[\[91b.3\]]bya ba gsungs pa yin no/_/dus nam gyi tshe bshad snyam na/_de ring bshad pa'i bka' drin mdzod/_/ces gsungs pa yin no/_/zhus pa'i lan bka' stsal pa ni/_bsam gtan gyi sbyor bas zhi ba rgyas pa dbang mngon spyod kyi las thams cad bsgrub pa la bsam gtan dang
[\[91b.4\]]bcas pa'i las kyi cho ga ji lta ba bzhin du bshad kyi lha mo nyon cig ces gsungs pa yin no/_/mdor bstan nas rgyas par bshad pa ni/_dang po sbyang ba ji lta ba bzhin du byas nas/_bgegs nye bar zhi ba'i cho ga bshad par bya ste/_/rdo rje khu tshur gnyis dkur brten nas badzra satwa
[\[91b.5\]]hUM zhes zlos shing dbang dang bcas pa bsgyings pa dang bcas pas khams gsum rnam par rgyal bar bsgyur nas bgegs thams cad bskrad nas/_dkyil 'khor gyi lha rnams dang mthun pa rnam snang sgyu 'phrul dra ba la sogs pa'i rgyud las gsungs pa'i cho gas rkang stabs drug cu rtsa bzhi
[\[91b.6\]]ji lta ba bzhin du bkod nas/_sngar bshad pa'i zhi ba la sogs pa'i thab khung du sbyin sreg rnams cho ga bzhin du/_zhi ba dang rgyas pa la sogs pa'i phyag rgya'i sbyor ba dang bcas pa sbyin sreg byas la phyi nas dkyil 'khor bri bar bya'o/_/de la shin tu rgyas par bshad pa ni zhal gsum
[\[91b.7\]]phyag drug pa'i khro bo khams gsum rnam rgyal du bdag nyid bsams la/_lus las khro bo'i tshogs sprul la phyogs bcu'i de bzhin gshegs pa bskul zhing gsol ba btab nas phyogs bcu'i sangs rgyas rnams rang gi snying ga'i zla ba rdo rje'i lte ba'i hUM la de bzhin gshegs pa
[\[92a\]]
[\[92a.1\]]kun gcig tu bsres nas/_oM AH hUM gsum gyis byin gyis brlabs nas rdo rje 'dzin pa'i rig ma dang 'khyud pa'i phyag gis pad+ma'i gar bskor la/_g.yas pa'i rdo rje gsor zhing g.yon pa'i dril bu gsil nas rkang mthil du hUM las sna tshogs rdo rje bsams
[\[92a.2\]]te/_hUM mdzad kyi nga rgyal gyis shar nas brtsams te bgegs rnams bskrad par bya'o/_/de nas khro bo'i gzugs su bsgyur nas 'di skad brjod par bya'o zhes pa la sogs pa ni go sla'o/_/rdo rje chen po'i gar ni mgo bsgyur ba dang /_dpung ba bsgyur ba dang /_rked pa bsgyur
[\[92a.3\]]ba dang /_rkang pa bsgyur ba'o/_/rdo rje'i 'gros ni g.yas brkyang dang g.yon brkyang dang zlum po dang sag dang mthun pa'i rkang stabs so/_/sa gzhi rnam par bskor ba ni g.yas skor dang g.yon skor gyis sngags zlos shing bsgyings pa'i tshul gyis bskor ba'o/_/rang gis lus las khro
[\[92a.4\]]bo'i tshogs phyung ba ni gnod mdzes kyi khro bo'i 'khor lo'o/_/sdang ba thams cad bskrad pa ni phyogs skyong ba'i glo bur gyi bgegs bskrad pa'o/_/sa'i lha mo yang bskrad de snyam na/_de ltar sa bzung nas sa'i lha mo spyan drangs nas zhes smos te/_sa'i lha mo spyan drangs la dpang du
[\[92a.5\]]gsol te/_phyis sngags kyi lha rnams lhag par gnas par bya'o/_/de la dang po bla ma dang sngags kyi lha rnams la phyag byas nas de'i rjes la sa'i lha mo spyan drangs la mchod pa bya ba dang /_rdo rje 'di ni rdo rje che/_/zhes bya ba la sogs pa'i de nyid bsdus pa las 'byung ba'i sngags
[\[92a.6\]]dang phyag rgya dang bcas pas dam tshig bsgrags la/_skyob pa sangs rgyas thams cad kyi/_/zhes bya ba la sogs pa rnam snang sgyu 'phrul dra ba las 'byung ba'i tshig gis dpang du gsol te/_'khor rnams la gtor ma byin pa sngon du btang la sa'i lha mo la mchod pa lnga dang mchod
[\[92a.7\]]yon phul nas gshegs su gsol bar bya'o/_/de la spyan drangs ba'i sngags ni oM e h+ye he ma hA de bA bra thi bi lo ka ma hwa ta re zhes bya'o/_/zhabs bsil dang yon chab dbul ba'i sngags ni oM sa tra rat+na saM pu re zhes bya ba nas swA hA'i bar du'o/_/sngags 'dis lhag par gnas pa
[\[92b\]]
[\[92b.1\]]la sogs pa byas te zhes pa ni sa'i lha mo lhag par gnas pa dang /_mchod yon dang zhal bsil dang mchod pa dbul ba la sogs pa yang bya'o zhes pa'i don to/_/de ltar sa'i lha mo'i cho ga bshad nas/_sa gzhi kun du sna tshogs rdo rje bri ba'i cho gas bsangs la ba'i rnam lngas byugs
[\[92b.2\]]la de'i rjes la bdud rtsi lngas byugs shing sha chen gyi bdug pas bdugs la rig pa'i lha tshogs bar snang las phab ste/_dri'i thig le dang me tog gi tshom bu la bcug ste mchod par bya'o/_/de ltar rig pa spyi'i sgra gsungs nas/_rig pa bye brag tu zhus pa ni/_gsol ba bcom
[\[92b.3\]]ldan 'das rig pa'i bzhugs gnas bya ba ji lta bu lags/_lha'i dbang du byas nas lugs ma dang bris pa dang 'bur du btod pa la sogs pa mngon par 'du byas pa'i rigs bzhugs pa lags sam/_/bka' stsal pa/_ma yin te/_dkyil 'khor b+ha ga'i dbang du byas nas/_shan pa mo
[\[92b.4\]]la sogs pa rigs bzhi'i mtshan nyid dang ldan pa'i dag byed dbang gi lha mo dang /_dpa' bo'i lha mo bka' sgo skyes ma med na ma'i bud med gzhan de 'og ma lus kun spyod ma la sogs pa gzhan gang yang rung ba bcug la yan lag la hriH dang snying ga mdzod spu spyi bo mgrin pa b+ha ga'i dbus su yi ge
[\[92b.5\]]b+hUM dgod par bya'o/_/bcom ldan 'das b+ha ga'i dbus zhes bya ba ci lags zhes zhus pa dang /_bka' stsal ba b+ha ga'i sgra ni lte ba sprul pa'i 'khor lo la brjod do/_/'byung ba bzhi la rtsa lha mo bzhi dang dbus su kun du bzang mo dgod par bya'o/_/zhi ba la ni bram ze mo dang dmangs rigs
[\[92b.6\]]mo sangs rgyas spyan gyi rigs can mdog dkar mo'o/_/dbang la g.yung mo'i rigs sgrol ma'i bdag nyid mdog dmar mo/_/rgyas pa la ni gar mkhan dang rgyal rigs ma gos dkar mo'i bdag nyid kha dogs ser mo de rnams bcug la snyim pas me tog gtor bar bya'o/_/de
[\[92b.7\]]ltar rigs kyi dbye bas phye ba'i ye shes las skyes pa'i lha mo 'am/_zhing skyes dang sngags skyes la sogs pa tha mal pa gzhan yang rung ste snying ga chos kyi 'khor lo dang 'brel ba'i byang chub sems kyi dgod blugs kyi sbyin sreg dga' ba bzhi'i rim pas nye bar bstan pas de'i
[\[93a\]]
[\[93a.1\]]b+ha ga'i khu bas dgang bar bya'o/_/de nyid kyis ni byang chub kyi sems de nyid rnal 'byor ma'i lus sbyangs pa nyid du 'gyur ro/_/phyi'i rdul tshon gyis thig btab pa de bzhin du/_gsang chen b+ha ga'i dkyil 'khor la yang bcu drug gi thig btab par shes par bya ste/
[\[93a.2\]]shin tu dam tshig dang ldan pa'i phyag rgya sbyor ba'i ting nge 'dzin gyi gdan du gyur pa de bzhin du nang gi me thab la sogs pa yang shes par bya'o/_/de ltar nang gi rig ma gzhug pa bshad nas lhag par gnas pa'i sbyin sreg gi cho ga bshad pa ni/_las rnams thams cad bsgrub pa yi/_/de nas
[\[93a.3\]]sbyin sreg las bshad pa/_/zhes pa la sogs pa gsungs te/_las thams cad ni zhi ba la sogs pa bcu gnyis so/_/de bsgrub pa ni sbyin sreg gi 'khrul 'khor gyis so/_/sbyin sreg de nyid legs gnas pa ni gzhi'i dkyil 'khor bya ba dang /_mchod rdzas bsags pa dang /_bdag
[\[93a.4\]]nyid lhar bskyed pa dang me lha lhar bskyed nas 'od du zhu ba'i thab khung me lha'i zhal du brjod de/_de'i dbus su lha rnams bzhag la/_sbyin sreg lha rnams tshim byed de/_/tshim pa las ni dngos grub 'gyur/_/zhes gsungs so/_/de'i 'bras bu bsgom pa'i lha dang bzlas pa'i sngags
[\[93a.5\]]lhag pa dang ma tshang ba thams cad sbyin sreg gis skong bar 'gyur ro/_/rgyu mtshan de bas na sku gsum mchog tu skye ba'i rgyu sbyin sreg yin pas na bcom ldan 'das kyis sbyin sreg gi bsngags pa brjod do/_/de ltar sbyin sreg gi thabs 'bras bu dang bcas pa brjod nas/_phrin las bzhi'i me'i
[\[93a.6\]]rgyu gsungs pa ni/_gtsub shing las byung ba'i me zhes pa la sogs pa smos te/_gtsub shing las byung ba ni dge ba'i las zhi ba dang rgyas par byed do/_/gdol ba dang dur khrod nas byung bas mi dge ba ste/_mngon spyod tshe dang dbang gi las byed pa yin no/_/me'i rgyu bshad nas gzhi dkyil
[\[93a.7\]]'khor ni/_zlum po ni zhi ba'o/_/gru bzhi ni rgyas pa'o/_/zla phyed ni dbang ngo /_/gru gsum ni mngon spyod do/_/kha khyer ni grwa rnams la zhes pa ni/_zhi ba'i gnas kyi kha khyer gyi grwa la rdo rjes mtshan pa dang /_kha khyer bar ma la gtsug tor gyis mtshan pa dang /_phyi ma la chu skyes kyis mtshan
[\[93b\]]
[\[93b.1\]]ba dang /_rgyas pa'i kha khyer gyi grwa la rdo rje rin po che dang /_dbang la pad+ma'i phreng ba dang /_mngon spyod la khro bo'i rdo rje'i phreng ba'o/_/hom khung gi ni dbus dag tu/_/zhes pa ni phrin las bzhi'i thab kyi dbus su'o/_/sbyin sreg cho ga'i rim pas dgod/_/ces pa ni/_zhi ba dang rgyas
[\[93b.2\]]pa dang dbang dang mngon spyod kyi mtshan mgo rims bzhin du dgod par bya'o/_/dkyil 'khor bshad nas mchod pa ni/_/sbyor ba ji bzhin bzhugs gnas su/_/zhes bya ba gsungs te/_zhi ba la shar du bltas nas gos dkar po gon te/_rnam snang la sogs pa'i rnal 'byor bya ste/_rdo rje sems dpa'
[\[93b.3\]]la sogs kyi skyil krung gis gnas nas mchod par bya'o/_/rgyas pa la byang du bltas nas gos ser po gon te rin 'byung gi rnal 'byor byas la bzang po'i 'dug stangs kyis 'dug nas mchod par bya'o/_/dbang la gos dmar po gon nas nub tu bltas te snang ba mtha' yas kyi rnal 'byor byas nas
[\[93b.4\]]pad+ma'i 'dug stangs kyis 'dug la mchod par bya'o/_/mngon spyod la kha lhor bltas te gos nag po gon te/_hUM mdzad dam gshin rje gshed kyi rnal 'byor dang ldan pas g.yas bskum g.yon brkyang gis gnas la mchod par bya'o/_/gru mo pus mo'i bar du bzhag_/ces pa/_dgang
[\[93b.5\]]gzar blugs gzar bzung ba'i cho ga ni go sla'o/_/bsreg rdzas rnams ni g.yas su bzhag_/chu yi snod ni g.yon du bzhag/_/mar gyi snod ni mdun du'o/_/zhes pa ni/_zhi ba dang rgyas pa la mtshon pa yin gyi/_dbang dang mngon spyod la bzlog par shes par bya'o/_/las kun byed pa
[\[93b.6\]]bzlas nas ni/_/zhes pa ni/_bdud rtsi 'khyil ba 'am/_hUM mdzad kyi sngags bzlas la mchod pa'i rdzas kun bsangs nas ku sha bsnyams te thab khung du gzhag go/_/rdzas bsags te me lha lhar bskyed pa ni/_me ni 'bar bar shes nas su/_/zhes pa ni rang gi lha'i sa bon gyi yi ge las gzhal
[\[93b.7\]]yas khang bskyed nas de'i dbus su phrin las bzhi las byung ba'i dkyil 'khor bskyed la/_'byung ba ni raM yongs su gyur pa las me thab gru gsum du oM AH hUM gsum khams gsum gyi zhal gyi rtags logs gsum du hrIHgsum dbus su raM dang bcas pa yongs su gyur pa las/_zhi ba mdog
[\[94a\]]
[\[94a.1\]]dkar/_rgyas pa 'dzin byed dmar/_dbang gi 'dod pa'i me dang /_drag po'i me bskyed la rlung g.yab kyis sbar te/_'og nas 'byung ba'i sngags kyi cho ga 'di dang lag pa g.yas pa mi 'jigs pa sbyin pa'i phyag rgyas me lha spyan drang bar bya'o/_/sngags ni go sla'o/_/de la rgyas
[\[94a.2\]]pa'i me'i dbang du mdzad nas/_zhal bzhi zhes pa la sogs pa smos te/_me yi dkyil 'khor stan la bzhugs/_zhes bya ba ni sa'i dkyil 'khor gyi steng du me'o/_/'od 'bar ba'i gdan la bzhugs pa'o/_/las kyi 'od kyis rnam par brgyan/_/zhes pa ni zhi ba la zla ba'i 'od dang
[\[94a.3\]]rgyas pa la nyi ma'i 'od dang dbang la 'ja' lta bu'i 'od dang /_mngon spyod la 'od nag po'o/_/g.yas kyi dang po mchog sbyin zhes pa la sogs pa ni go sla'o/_/drang srong kun gyis yongs bskor ba ni byin za dang khyur mid la sogs pa drang srong bcu gnyis kyis bskor ba'o/_/me yi mtshams
[\[94a.4\]]nas bkug nas ni/_/zhes pa shar lho'i mtshams so/_/rdo rje las kyis bsangs nas ni/_/zhes pa ni srin lag dang hUM mdzad kyi chus bsangs la mchod pa lnga dbul lo/_/de nas me'i dbus su dgug pa byas la rgyas gdab cing dbang bskur nas bsreg rdzas thams cad lan gsum gsum
[\[94a.5\]]dbul bar bya'o/_/de ltar me lha mchod nas ye shes sems dpa' mchod pa ni/_de nas zhal bsil gsol byas nas/_/'bar ba'i gzugs su thim par bya/_/zhes gsungs so/_/cho ga'i rim pa 'di nyid kyis/_/zhes bya ba ni/_me lha lhar bskyed nas ye shes sems dpa' spyan drangs
[\[94a.6\]]te mchod pa bzhin du/_'jig rten las 'das pa rim pa 'di nyid kyis lhar bskyed pa dang /_spyan drang ba byas la mkhas pas lha rnams tshim par bya'o/_/zin pa'i rjes la dge ba'i rtsa ba bsngos nas bzod par gsol ba dang dngos grub kyi don du gsol ba gdab nas gshegs su gsol
[\[94a.7\]]bar bya'o/_/me 'bar ba'i rtags bstan pa ni/_gdugs dang rgyal mtshan rdo rje dang /_/zhes pa la sogs pa gsungs te/_dbyibs dang kha dog dang dri dang sgra dang bzhi'i sgo nas brtag pa ste go sla'o/_/gal te mi shis pa'i mtshan ma byung na/_ngan pa'i mtshan ma shes byas nas/_/de nas
[\[94b\]]
[\[94b.1\]]bgegs ni bzlog par bya/_/zhes gsungs so/_/bgegs bzlog pa'i rjes la bzlas pa dang bsgom pa la 'bad par bya ba'i rnal 'byor pa des dngos grub myur du 'grub par 'gyur ro/_/zhi dang rgyas dang dbang la ni bar ta'i bstan bcos las byung ba bzhin glu dang gar la sogs
[\[94b.2\]]pa'i sgra rol mo'i cha byad bcu la sogs pa gzhug par bya'o/_/sngags ni oM che ge mo shAn+tIMku ru zhes pa swA hA'i mtha' dang ldan par bya'o/_/rgyas pa la ni oM gyi mtha' can no/_/dbang la ni ho'i mtha' can no/_/mngon spyod la ni phaT kyi mtha' dang ldan pas so/_/bsam pa ni zhi ba'i yid dang
[\[94b.3\]]spel ba'i yid dang chags pa'i yid dang srid pa gsum bza' ba'i yid kyis bya ba yin no/_/bskul ba'i tshig dang spel nas su/_/zhes pa ni swA hA dang /_oM dang ho dang phaT sbyar bar bya'o/_/sngags ni me lha dang ye shes sems dpa'i sngags so/_/yi ge dang sbyar ba ni mtha' rten gyi yi ge dang
[\[94b.4\]]sbyar ro/_/sbyin sreg cho ga thams cad la/_/zhes bya ba ni/_phrin las bzhi las bdun nas brgya'i bar thams cad la sogs pa'i sngags kyis bsgrub pa'i cho ga shes pas las kyi cho ga sna tshogs kyis lha mchod par bya'o/_/de yang rim pa ji ltar mchod snyam na/_dang po dgang blugs phul
[\[94b.5\]]nas ni/_/phyi nas las kyi rjes mthun bsreg_/ces bya ba gsungs so/_/sbyin sreg cho ga'i rim pa 'dis/_/zhes pa ni/_me lha dang ye shes pa mchod pa'i rim pa 'di las thams cad la mchod pa la so so'i las kyi sbyin sreg sngags de nyid kyis dbul bar bya'o/_/sbyin sreg gi cho ga smyung bar
[\[94b.6\]]gnas par bya ba 'am snyam na/_zhi rgyas dbang sogs cho ga la/_/zhes pa gsungs te/_bdud rtsis lnga'i ri lus kha bkang la sbyin sreg bya bar bshad pa yin no/_/de ltar sbyin sreg gi cho ga bstan nas/_thabs kyi rgyud lnga dang shes rab kyi rgyud bzhi la sogs pa so so'i lhas las so so
[\[94b.7\]]byed pa'i rnal 'byor pa so sos bsgom dgos pa lha bskyed pa'i cho ga ni/_de nas zhes bya ba la sogs pa gsungs te/_de nas ni rjes thogs la ste/_gzhi dkyil 'khor dang mchod rdzas bsags pa'i rjes la/_bdag nyid phrin las so so dang rjes su mthun pa'i lhar bskyed pa'i rjes
[\[95a\]]
[\[95a.1\]]la me lha 'od du zhu ba'i gnas su dpa' bo gcig pu 'am dkyil 'khor gyi 'khor lo bzhag la mchod par bya'o zhes pa'i don to/_/don de lta bu bcom ldan 'das kyi thugs la bzhag nas de bzhin gshegs pa'i ye shes kyi 'khor lo bsgrub pa zhes bya ba'i ting nge 'dzin
[\[95a.2\]]la snyoms par zhugs pa yin no/_/ston pa'i mtshan nyid ji ltar yin snyam na/_rnam snang chen po'o/_/ye shes kyi 'khor lo ni zag pa med pa'i ye shes kyis sems can gyi don sna tshogs mdzad pa'o/_/'khor lo rab tu bskyed pa'i sgrub pa bya'o snyam du dgongs pa'i ye shes rdo rje ltar mi phyed pa'i
[\[95a.3\]]ting nge 'dzin la snyoms par zhugs nas phyi dang nang gi las kyi 'khor lo bsgrub pa'i lha bskyed pa'i sbyor ba'i man ngag thams cad las bsdus nas gsungs pa yin no/_/gsungs pa de gang yin snyam na/_lha ni gang yang rung ba zhig_/ces pa la sogs pa gsungs te/_thab kyi dbus su lha gang yang rung
[\[95a.4\]]ba bzhag nas/_lha de'i ming nas smos pa'i gtso bo de'i rdo rje'i dkyil 'khor du 'gyur ro/_/sangs rgyas gsungs zhes bya ba ni rtsa ba'i rgyud rnams su sangs rgyas kyis gsungs pa'o/_/ci'i phyir sna tshogs gsungs she na/_zhi rgyas dbang dang mngon spyod la/_/bdag nyid kyi ni bka' yis ni/_/zhes bya
[\[95a.5\]]ba gsungs te/_zhi ba la sogs pa'i las rnams la dkyil 'khor gyi gtso bo tha dad pa'i sngags dang bka'i gnang ba thob nas las la rab tu sbyor ba'i tshe/_'khor lo tha dad pa'i las byed par 'gyur ro/_/spyir lha bskyed pa bstan nas/_da ni bye brag tu sgrol ma 'byung ba'i rgyud dang sbyar nas las thams cad
[\[95a.6\]]ba'i sgrol ma bskyed pa gsungs pa yin no/_/zla ba'i dkyil 'khor rdzogs pa ni/_/zhes bya ba la sogs pa gsungs te/_de la dang por sngar bshad pa'i me thab kyi dbus su e gru gsum b+ha ga'i dkyil 'khor la yi ge a las zla ba de'i steng du sa bon tAM de gyur pa las ut+pal/_de'i spro bsdu las sgrol
[\[95a.7\]]ma bskyed do/_/lha mo sgrol ma bdag chen mo/_/zhes pa la sogs pa go sla'o/_/spros pa'i sangs rgyas rab tu 'khrugs/_/zhes pa ni/_sgrol ma ni yum shes rab kyi pha rol tu phyin ma yin la sras ni phyogs bcu'i sangs rgyas spros pa yin no/_/sems can thams cad bskyed pa mo ni/_sgrol ma ni chos kyi
[\[95b\]]
[\[95b.1\]]dbyings yin pas sems can thams cad bskyed pa'o/_/yid du 'ong ba de lta bu'i lha mo rnal 'byor bas bsgoms na/_myur du sangs rgyas thob par 'gyur/_/zhes pa ni mtshan ma thob pa'i rnal 'byor pa la dgongs pa yin no/_/g.yas kyi dang po na ral gri zhes pa la sogs pa go sla'o/_/zhal
[\[95b.2\]]bdun pa steng ma bong bu'i gdong ma ste/_dpal he ru ka'i rigs yin no/_/gal te 'dod pa'i gzugs can ma ni bong bu'i gdong pa la mi mos na rigs kyi bdag po don yod grub pa'i zhal du bya ba yin no/_/bsdu ba'i dngos po bzhi zhabs bzhi dang ldan pa drug pa'i mdung rtse gsum pa la sbrul gyis
[\[95b.3\]]dkris pa na he ru ka gar ma zhes pa dngos grub thams cad stsol ma bsgom par bya'o/_/bsgom pa gnyis pa ni me thab kyi steng du b+ha ga'i dbus su yaM las rlung du ba'i mdog can ba dan gyis mtshan pa bsams la/_de'i steng du a las zla ba de la sa bon gyi yi ge ng+hIHde gyur pa las rgyu'i 'jam pa'i rdo rje de'i
[\[95b.4\]]snying gar a las nyi ma'i steng du 'od zer lnga dang ldan pa'i hUM de'i 'od kyis 'jam pa'i rdo rje spyan drangs la bdun rnam dag byas la/_de nas snying gar zla ba de'i steng du 'od lnga dang ldan pa'i hUM de yongs su gyur pa las rdo rje 'jigs byed bskyed par bya'o/_/zhal dgu zhes pa la sogs pa go sla'o/_/phyag bcu
[\[95b.5\]]gnyis pa'i bin+du pha la ni rdo rje rtse gcig pa rma bya'i sgro dang bcas pa'o/_/zhabs g.yas rnams kyis mi dang ma he zhes pa la sogs pa ni steng gi phyogs skyong ba brgyad mnan pa'o/_/g.yon rnams kyis 'ug pa zhes bya ba la sogs pa mkha' spyod kyi gza' chen po brgyad la sogs pa mnan pa'o/_/de lta
[\[95b.6\]]bu'i rdo rje 'jigs byed bsam pa ni me thab kyi dbus su'o/_/gtor ma dbul bar bya ba ni mngon spyod kyi sbyin sreg byas pa'i rjes la gtor ma dbul lo/_/de'i 'og tu 'khor shar phyogs kyi dur khrod du srin po dang /_byang du zhing skyong dang /_nub tu ro langs/_lho ru mdung gis phug pa/_byang shar
[\[95b.7\]]du gsal shing la bskyon pa/_shar lhor mes bsregs pa/_lho nub tu khyi dang bya sna tshogs/_nub byang du ro langs ha ha dgod pas gang ba'o/_/gsum pa lha mo 'od zer can bsgom pa ni/_de nas mAM las 'od zer can/_/zhes pa la sogs pa smos te/_e gru gsum gyi dbus su a
[\[96a\]]
[\[96a.1\]]las zla ba'i steng du raM gyur pa las rta bdun gyis drangs pa'i shing rta a yongs su gyur pa las nyi ma de'i steng du mAM gyur pa las 'od zer can 'od kyi dkyil 'khor gyis 'jigs pa rnams bsrung ba bsgom par bya'o/_/zhal gsum pa zhes pa la sogs pa go sla'o/_/bzhi pa sha ba rI bsgoms pa
[\[96a.2\]]ni nam mkha'i dbus su e gru gsum de'i nang du raM las nyi ma de'i steng du paM las ri khrod shing gi lo ma can mche ba 'don pa'i rnam pa dang gdug pa dang nad thams cad 'joms par byed pa'i khro bo 'bar ba sprin gyi tshogs 'phro ba bsam par bya ste/_zhal gsum zhes pa la sogs pa go sla'o/_/
[\[96a.3\]]lnga pa ro langs kyi bde mchog bsgom pa ni/_rdo rje khro bo bsgom pa nyon cig ces bya ba la sogs pa gsungs te/_lha mo la bos nas rnal 'byor pas khro bo'i gzugs su bsgom pa ni gar gyi nyams dgu dang ldan pa'i khro bo'i gzugs su bsam par bya'o zhes bya ba'i don to/_/de la e gru gsum gyi
[\[96a.4\]]dbus su ro'i gdan la hUM gyur pa las zhal bzhi phyag bzhi pa 'am zhal stong phyag 'bum sku mdog dkar po nges par brjod pa'i le'u nyi shu pa las bstan pa bzhin du bsgom par bya'o/_/drug pa rta mchog bsgom pa ni e gru gsum pa'i dbus su paM las pad+ma 'dab brgyad dkar po de'i dbus su
[\[96a.5\]]hUM gyur pa las rta mchog thod pa la bzhugs pa mdog dkar po bsams la zhal bzhi phyag bzhi pa bsam par bya'o/_/de'i mtshan ma thob nas zhal bzhi pa ya ra la wa ba'i rig pa'i yi ge bkod de/_de nas las la sbyor ba'i bsgrub pa brtsam par bya'o/_/de la rlung gi dkyil 'khor dud ka ba dan
[\[96a.6\]]gyis mtshan pa/_me'i dkyil 'khor gru gsum me'i 'od kyis mtshan pa/_sa'i dkyil 'khor gru bzhi pa ser po rdo rje rtse gsum pas mtshan pa/_chu'i dkyil 'khor dkar po zlum po bum pas mtshan pa mdog dmar po zhal bzhi pa phyag bzhi pa yi ge hUM phra mo bsgrub par bya ba'i yan lag gi tshogs kun bkang
[\[96a.7\]]la lus thams cad kha dog dmar por gyur pa la ce spyang gi gdong can gyis mkha' 'gro ma spros pas de'i khrag 'jib par bya ste/_sngags la sogs pa go sla'o/_/brgyad pa ma he'i gdong can ni e gru gsum gyi dbus su ro'i gdan la yi ge hUM gyur pa las ma he'i gzugs can zhal bzhi pa
[\[96b\]]
[\[96b.1\]]phyag brgyad pa bsam par bya'o/_/g.yas na rdo rje gsal shing zhes pa ni go sla'o/_/ba spu'i bu ga nas khro bo'i tshogs du ma spros nas bsgrub bya'i srung ma dang lus zungs kyi dngas ma drangs par bsam mo/_/dgu pa khyi'i gdong can ni e'i dbus su ro'i gdan la hUM gyur pa las/_rdo rje
[\[96b.2\]]srin po khyi'i gdong can bsams la/_gshin rje gshed kyi rtsa ba'i sngags zlos shing shar nas bya rog dang byang nas ce spyang nub nas bya rgod/_lho nas 'ug pas bskor bar bsgoms la/_gshin rje'i gshed kyi sngags kyis bskul bas bsgrub bya la 'thog par bsam pa'o/_/bcu pa gshin
[\[96b.3\]]rje'i pho nya bsgom pa bstan pa ni/_bdag nyid hUM las gshin rje gshed zhal gcig phyag gnyis par bsgoms la rlung gi dkyil 'khor la gnas pa'i rnga mo bsgoms la/_de'i rgyab tu bskyon nas lho phyogs su khrid par bsams pa dang /_rlung gis shing bsdus pa'i shing lo dgra bo'i rkang pa'i
[\[96b.4\]]rdul dang bsres pa'i snag tshas bris la rnga mo'i rmig par sbas na bskrad par 'gyur ro/_/'ug pa dang khra'i gshog pa la dgra bo gnyis kyi ming bris nas bram ze dang dge sbyong gi skras dkris te sar sbas la dgra bo gnyis su gyur nas 'thab par bsgoms na dgra bo 'bye bar 'gyur ro/_/bcu gcig
[\[96b.5\]]pa rta'i gdong can gyi bsgom pa ni e gru gsum gyi dbus su khyab 'jug dang ma hA de ba khyo shug bzhi bsgyel ba'i steng du nyi ma'i dkyil 'khor la tsa yongs su gyur pa las rta'i gdan la rta'i gdong can dgra bo'i khrag 'jib par byed pa bsgom par bya ste/_sku mdog ljang gu zhes bya ba la
[\[96b.6\]]sogs pa go sla'o/_/bsgrub bya'i lte bar maM bsams pa de gyur pa las sbrul mgo gsum pa gyen du rgyu ba bsams na chang 'gugs par 'gyur ro/_/bcu gnyis pa rlung mnan pa ni dkyil 'khor gru bzhi dri ser pos byugs pa byas la thig le bdun bkod nas yaM las rlung lha bskyed nas kham
[\[96b.7\]]phor ri rab tu bskyed nas mnan la laM gyis mtshan pa'i dbang chen gyi steng du mnan na rlung mnan par 'gyur ro/_/bcu gsum pa char dbab pa ni pad+ma'i 'dab ma'i dbus su klu brgyad bkod pa de'i dbus su bcom ldan 'das gos sngon can bsams la lto 'phye rnams zhabs kyis mnan
[\[97a\]]
[\[97a.1\]]la hUM ni hUM zhes pa'i sngags kyis gzir bar bya'o/_/bcu bzhi pa 'jigs byed chen po bsgom pa ni raM las nyi ma de'i dbus su yi ge hUM yongs su gyur pa las dgyes rdor zhal brgyad phyag bcu drug pa zhal dang po nam mkhar gdangs par chu bo bdun gcig tu bsdus
[\[97a.2\]]nas 'thung bar bsgom par bya'o/_/bco lnga pa mi g.yo ba bsgom pa ni bdag nyid b+hUM las rnam snang du bsams la de'i dpral ba'i dbus nas mi g.yo ba zhal gsum pa phyag drug pa rnam snang sgyu 'phrul dra ba nas 'byung ba bzhin du bsgom par bya'o/_/bcu drug pa mi'i bgegs bzlog pa ni bdag
[\[97a.3\]]nyid nges brjod nas 'byung ba bzhin du hUM mdzad du bskyed la mi khrag dang rkang pa'i rdul las mi'i gzugs byas la mi rus kyi phur bus btab la tshogs bdag gi gzugs brnyan gyi khar bcug la rdo rje gsal shing gis brdeg par bya'o/_/bcu bdun pa gos sngon can bsgom pa ni/_zla ba'i
[\[97a.4\]]steng du hUM gyur pa las nges brjod nas bshad pa bzhin du bya khyung gdong can gyi gos sngon can klu brgyad kyi steng na bzhugs pa bsgom par bya'o/_/bco brgyad pa sgrol ma bsgom pa ni nam mkha'i dbus su tAM gyur pa las ut+pal de'i steng du hrIHgyur pa las sgrol ma zhal gsum phyag brgyad
[\[97a.5\]]pa bsgoms nas/_dbang du bya bar 'dod na bdag nyid mdog dmar por bsgoms la rang gi lus las lcags kyu dang zhags pa thogs pa'i khro bo'i tshogs phyung ste/_bsgrub bya'i snying ga dang mgrin pa nas sngags kyi 'khrul 'khor 'khor lo rtsibs bcu gnyis snying gar bkod la bsgrub bya'i
[\[97a.6\]]rnam shes rang gi rnam shes la bsdus la lhan cig tu gyur par bsam par bya'o/_/bcu dgu pa thog bzlog pa ni nam mkha'i dbus su dpal mchog dang po zhal gsum phyag bzhi zhabs bzhi pa gau rI la sogs pa lha mo bzhis bskor ba/_gau rI rdo rje'i mda' gzhu/_tsau rI rdo rje gsum gyis
[\[97a.7\]]'khyud pa/_pra mo chu srin rgyal mtshan/_be tA lI rdo rje bsnyems pas bzhugs pa yid las byung ba dang /_ki li ki li dang /_rdo rje brtan pa dang /_rdo rje bsnyems pa zhes mtshan gyi rnam grangs dang ldan pa rang gi lus las phyung la 'gro ba sems can rnams la g.yas pas mi 'jigs pa sbyin
[\[97b\]]
[\[97b.1\]]pa dang /_g.yon pas dbang bskur bar bsam par bya'o/_/de lta bus ni thog bzlog par 'gyur ro/_/nyi shu pa gshin rje'i 'khor lo ni zhi ba la mtha'i ya bor nas yi ge ni gnyis kyang spangs la phyi nas dbus kyi ya yang dbyi zhing yi ge lhag ma yang ci bde bar bri bar bya'o/_/de ltar mngon spyod kyi
[\[97b.2\]]las zin nas zhi bar bya'o/_/nyer gcig pa dbang du bya ba ni snga ma bzhin du dpal mchog dang po bsgoms la/_dpyid zla ra ba'i tshes brgyad la na tha pha la zhes pa po so 'cha' bza' zhing ka ma tsi ka zhes pa rgya star gyi khu bas thig le byas na dbang du 'gyur ro/_/nyer gnyis pa mche ba'i dug gso ba ni
[\[97b.3\]]snying gar pad+ma 'dab brgyad kyi dbus su i las klu'i rgyal po de'i mig la i bkod pa las bdud rtsi 'dzag par bsams na dug zhi bar 'gyur ro/_/nyer gsum pa ni nyi ma dang zla ba bcings pa ni bdag nyid gshin rje gshed du bsgoms la/_'bras kyi phye las nyi ma dang zla ba'i gzugs byas
[\[97b.4\]]la/_gci ba'i nang du bcug na nyi zla rengs par 'gyur ro/_/nyer bzhi pa pha rol gyi dpung gzhom par 'dod pa ni dgyes rdor zhal gsum phyag drug par bsgoms la/_bzlas pa byas nas rdo rgyus dang bdud rtsi lnga dang ku tsa ta ra tsan+da dang bsres pa'i ri lu bum pa'i mgrin pa la bris nas bsgrub
[\[97b.5\]]bya'i mgrin pa bcad par bsams na mgo 'chad par 'gyur ro/_/nyer lnga pa lha dgas pa ni bdag nyid dgyes rdor du bskyed la nam mkha'i me tog dang u par tsin+ta dang nyi zla gzas zin pa'i tshe gci ba dang btags te/_sta re'i gzugs byas la sngags bye ba bzlas la rang gi dpral bar
[\[97b.6\]]thig le byas na gang la phyag byas pa de 'gas par 'gyur ro/_/nyer drug pa char dbab pa ni dgyes rdor zhal brgyad pa phyag bcu drug pa zhabs bzhi pa bsgoms la grog mkhar gyis las mtha' yas kyi gzugs byas la snying gar 'khrul 'khor bcug nas oM a phu cho ga bzhin du zhes bya ba la
[\[97b.7\]]sogs pa go sla'o/_/nyer bdun pa char mi 'bab na sngags bzlog ste bzlas na char 'bab ces pa ni go sla'o/_/nyer brgyad pa sprin dral bar 'dod na dgyes rdor bsgoms la dur khrod kyi ras la 'khrul 'khor bris na 'grub par 'gyur ro/_/brtag pa bdun pa'i rab tu byed pa bzhi pa'i rnam par bshad pa rdzogs so//_//
[\[98a\]]
[\[98a.1\]]de ltar 'jig rten gyi dngos grub bsgrub pa bshad nas/_dngos grub gsum char gyi yan lag rab tu 'byed pa brgyad kyis ston pa las/_brtag pa brgyad pa'i rab tu byed pa dang po bshad par bya ste/_mtshon bya'i mtshan nyid gzhan dag ni/_/zhes bya ba gsungs te/_mtshon bya ni
[\[98a.2\]]sems so/_/mtshan nyid rdo rje dang dril bu dang phreng ba ste mtshon byed do/_/rdo rje dril bu sngags/_ye shes kyi de nyid bzhi po 'di mi 'tshal bas bshad du gsol zhes gsol ba 'debs pa'o/_/'khor ba las grol zhes pa tshig phyed ni skabs dbye ba phun sum tshogs pa'o/_/dang po rdo rje dang
[\[98a.3\]]gnyis pa dril bu'i dbang bskur ba dang /_gsum pa sngags kyi phreng bas dbang bskur ba dang /_bzhi pa ye shes kyi dbang bskur nas rdo rje dang dril bu dang sngags dang ye shes kyi mtshan nyid lha rnams nyan par 'dod pa ni nyon cig mdor bstan pa'o/_/rgyas par bshad pa ni cha gsum du ni gzung ba zhes pa nas
[\[98a.4\]]byang chub snying po la ni dgod ces pa'i de kho na nyid bshad pa ste go sla'o/_/dril bu'i phyogs brgyad du yi ge'i sa bon rnam pa brgyad ces pa ni/_laM mAM baM tAM hUM hrIHa dgod par bya'o/_/shar du sgrol ma zhes pa ni go sla'o/_/gzung ba'i thabs bshad pa ni lag pa g.yas g.yon thabs dang shes
[\[98a.5\]]rab kyi sbyor ba byas la/_g.yas pa la nyi ma g.yon pa la zla ba bsams la pad+ma'i gar bskor bas blang bar bya'o/_/bdag nyid bsgom pa ni rang 'dod pa'i lhar bsam par bya'o/_/gsor thabs bshad pa ni hUM gi glu len cing gsor bar byed pa'o/_/sems can rmongs pa bsal don du/_/
[\[98a.6\]]rdo rje gsor ba mdzes pa yis/_/rnam thar chos kyi bya ba ste/_/spros bcas rdo rje gzung bar bya/_/zhes pa ni/_'gro ba la ji ltar mdzes pa'i rdo rje dang rdo rje gsor zhing dril bu dkrol bar bya zhes pa'i don to/_/sngags ni go sla bas ma bshad do/_/rdo rje dril bu gzung ba'i dgos pa ni/_/
[\[98a.7\]]thabs dang shes rab cho ga yis/_/zhes bya ba la sogs pa gsungs so/_/rdo rje dril bu'i rjes su gnang ba ni/_shes rab thabs kyi cho ga yis/_/rnal 'byor pa yis 'gro don gyis/_/zhes pa la sogs pa gsungs so/_/de nyid mi shes pa'i nyes dmigs ni/_de nyid ma shes rnal 'byor
[\[98b\]]
[\[98b.1\]]pa/_/zhes bya ba la sogs pa gsungs so/_/brtag pa brgyad pa'i rab tu byed pa dang po'i 'grel pa'o//_//rdo rje dang dril bu bshad nas sngags kyi phreng ba bshad pa ni/_yang dag cho ga gang gis ni/_/zhes pa la sogs pa gsungs te/_mi shes pa'i nyes dmigs ni/_de nyid ma shes
[\[98b.2\]]rnal 'byor pa/_/zhes pa la sogs pa nas/_ji bzhin rdo rje nyon zhes pa'i bar gyis skabs dbye ba bstan to/_/shel dang nya phyis mu tig dang /_/zhes pa la sogs pa go sla'o/_/sngags bsgrub pa ni lnga bcu ste zhes pa la sogs pa grangs bstan to/_/phyogs dang phyogs mtshams zhes bya
[\[98b.3\]]ba la sogs pa ni skud pa'i mtshan nyid bstan to/_/ri lu rnams ni dgra bcom ste/_/zhes pa la sogs pas ni phreng ba'i de nyid bstan to/_/sngon du dbyangs yig dang po la zhes pa la sogs pas ni lag pa byin gyis brlabs pa bstan to/_/rdo rje pad+ma las byung ba/_/zhes pa la sogs
[\[98b.4\]]pas ni bgrang ba'i phreng ba lhar bskyed pa'i cho ga bstan to/_/rdo rje ma ni g.yon pa ste/_/zhes bya ba la sogs pas bgrang thabs kyi bye brag bstan to/_/de ltar sngags dang bsgom pa dang /_/zhes pa la sogs pas de nyid mi shes pa'i nyes dmigs bstan to/_/de nyid thams cad byed par 'gyur/_/
[\[98b.5\]]zhes bya ba la sogs pa ni bzlas pa'i thabs bstan to/_/oM pa de pa de zhes bya ba la sogs pas ni phreng ba'i sngags bstan to/_/bgrang phreng dag pa'i sngags kyis ni/_/zhes pa la sogs pas ni 'bras bu bstan to/_/ye shes de nyid khyad par gyis/_/zhes bya ba la sogs pas ni 'khor lo'i lha
[\[98b.6\]]bsgom pa bstan to/_/zla ba'i dkyil 'khor dbus gnas pa/_/zhes pa la sogs pas lha so so'i khyad par mi bsgom na thams cad kyi thun mong du rnam snang zhal gcig phyag gnyis pa mdog dkar po bsgoms la bzlas pa bya'o/_/cig car bya ba'i cho ga 'dis/_/zhes bya ba ni ye shes pa
[\[98b.7\]]lus la gzhug pa'i phyag rgya bstan to/_/A li kA li sa bon dag_/hUM gis srad bu bsgril ba yin/_/zhes pa la sogs pas thig skud bsgril ba'i sngags kyis bsgril bar bya zhes pa'i tha tshig go/_/brtag pa brgyad pa'i rab tu byed pa gnyis pa'i 'grel pa'o//_//de ltar rdo rje dang dril bu dang sngags
[\[99a\]]
[\[99a.1\]]kyi phreng ba'i mtshan nyid bshad nas/_ye shes kyi mtshan nyid rnams bshad pa ni/_sbyin pa dang tshul khrims la sogs pa'i bsod nams kyi las kyis mtho ris dang longs spyod can du 'gyur ba'i las ma bsags na yang sdig pa chen po can gyi gang zag rnams 'chi ltas kyi
[\[99a.2\]]mtshan ma shes par byas nas/_lus kyi 'khrul 'khor la sogs pa'i thabs kyis mtho ris la sogs par skye bar bya ba'am/_rnal 'byor ba sbyin pa dang tshul khrims dang ldan pa zhig yin yang 'chi ltas kyi mtshan ma shes par byas nas bu ga dgu'i rlung /_rdo rje gdan bzhi las 'byung ba
[\[99a.3\]]bzhin du sngags kyis dgag pa'am/_ma hA mA yA nas 'byung ba bzhin seng ge rnam rol gyi phyag rgyas dgag pa'am/_rdo rje mkha' 'gro nas 'byung ba bzhin du rlung la dbang thob pas bu ga dgu'i sgo bkag ste/_srog a wa d+hU tIr bcug ste/_tshangs pa'i bu ga nas bton la mtho ris
[\[99a.4\]]thob par 'gyur ba ni rdo rje 'pho ba'i mtshan nyid ces bya ste/_dgongs pa nges par 'grel pa las kyang bsam gyis mi khyab pa yongs su gyur pa'i las kyis bsod nams kyi las ma bsags kyang mtho ris dang phyug por 'gyur ba yin no zhes gsungs pa yin no/_/nyon cig rdo rje 'pho
[\[99a.5\]]ba zhes bya ba ni dbugs 'byung rngub bkag pa'i rtsa a wa d+hU tI'i rlung dbus ma ni rdo rje yin la/_de nyid spyi gtsug gi lam nas 'byung ba ni 'pho ba'o/_/de nyid mtshan nyid ni a na ha'i mtshan nyid do/_/rnal 'byor zhes pa ni lus kyi 'khor lo dang yi ge'i 'khor lo dang rlung gi 'khrul
[\[99a.6\]]'khor gyis bkag pa'o/_/lam bzang po yis ni a na ha'i rlung la brten nas bsam gtan gyi ting nge 'dzin bskyed pa'o/_/rnal 'byor ba 'gro ba mdzes par ston par byed pa zhes pa ni rnal 'byor pa de lha la sogs pa'i 'gro ba mdzes par skye ba yin no/_/de ltar mdor bstan
[\[99a.7\]]nas rgyas par bshad pa ni/_sgo dgu po ni gang lags dang /_/zhes pa tshigs bcad gcig gis zhus pa yin no/_/lan gsungs pa ni srog ni 'chad pa'i dus dag tu 'chi ltas bzlog par dka' ba mthong bas na'o/_/yang dag sbyor ba mnyan par gyis/_/zhes pa gnas gtsang ma'i lhar
[\[99b\]]
[\[99b.1\]]skye ba'i thabs bstan gyi zhes bya'o/_/lam bzang po las yid 'ong gnas/_/zhes pa sgo dgu bkag pas spyi bo nas 'byung ba'o/_/lam ngan gyis ni srid pa'i skyon/_/zhes pa ni mig dang rna ba la sogs pa'i bu ga nas byung na srid par 'gyur ba'o/_/de la thig le zhes
[\[99b.2\]]pa ni spyi gtsug nas byung na gnas gtsang ma'i lhar skye'o/_/lte ba nas 'dod khams kyi lhar skye bar 'gyur ro/_/spyi gtsug las gzugs khams kyi lhar skye bar 'gyur ro/_/mig las mir skye'o/_/sna las gnod sbyin du 'gro ba'o/_/rna ba las rig 'dzin gyi lhar skye ba'o/_/
[\[99b.3\]]gci ba chu'i sgo nas dud 'gror 'gro ba'o/_/byang chub kyi sems rgyu ba'i sgo nas ni yi dgas su 'gro ba'o/_/bshang ba'i lam ni dmyal bar 'gro ba'o/_/de la rgyas par bshad pa/_/lte ba las ni 'dod khams lha/_/zhes pa la sogs pa go sla bas ma bshad do/_/de'i shin tu
[\[99b.4\]]rgyas par bshad pa ni/_rigs kyi bu zhes bya ba la sogs pa gsungs te/_srid pa phyi mar 'pho ba'i sgo'i bye brag las 'khor ba dang mya ngan las 'das pa'i bye brag tu 'gyur ba yod pas/_rigs kyi bu 'di 'chi ba'i dus la bab par gyur na 'chi ltas kyi mtshan mar shes par
[\[99b.5\]]byas nas rims la sogs pas ma phog pa'i sngon du mnyam par gzhag pas 'pho ba'i sbyor ba bsgom par bya'o/_/sgo rnams thams cad bkag nas ni/_/zhes pa ni/_lus dang rlung dang yi ge'i 'khrul 'khor gyis bkag pa'o/_/sngon du bum pa can ni brtsam/_/zhes
[\[99b.6\]]pa ni srog a wa d+hU tIr gzhug pa'i thabs so/_/sngags pas rgyas pa lnga'i mchod rten gyi sgo'i bu gar bsgom par bya zhes pa ni/_mgo bo la[\[]k+Sh+m+R+YuM[\]] mgrin par [\[]s+m+R+YuM[\]] phrag par [\[]h+m+R+YuM [\]]snying gar [\[]y+m+R+YuM[\]] lte bar k+ShuM dgod do/_/de la mgo bo'i sgo ni chu'i sa bon dkar po bsam zhes bya ba ni yi ge
[\[99b.7\]]suM dgod par bya'o/_/gnas dang chu yi sgo la ni/_/me yi sa bon bsam pa ste/_/zhes pa ni bshang ba dang gci ba'i gnas su yi ge k+ShuM mo/_/dbugs ni sngon bzhin bsgom zhes pa ni rlung a wa d+hU tIr gzhug pa'o/_/lus ni rlung gi mdog tu ste/_/rlung gi dkyil 'khor
[\[100a\]]
[\[100a.1\]]bsgom par bya/_/zhes bya ba ni/_spyi bor s+m+r+yuM kha dog sngo skya bsgom par bya'o/_/de yi rtsa ba rlung yin te/_/zhes bya ba ni rlung gi dkyil 'khor gyi rtsa bar sa bon ni yi ge hUM ngo /_/thig le sgra dang ldan pa'i sa/_/sems kyi sa bon 'dren par byed/_/ces pa ni yi ge 'dren par byed/_/ces pa ni yi ge haM/_sems kyi sa
[\[100a.2\]]bon zhes pa ni sgras 'dren pa'o/_/rdo rje sa bon drag po ni/_zhes pa ni hig ces bya ba'i sgra'i don yin no/_/lcags kyu ru ni sbyar bar bya/_/zhes pa ni/_spyi gtsug gi thig le gnas pa'i rnam par shes pa hig gi lcags kyus drangs nas spyi gtsug gi gnas su 'dren par bya'o/_/de 'ba' zhig la 'dren par byed
[\[100a.3\]]dam zhe na/_nyi shu rtsa bzhi'i gnas dang ni/_/gnas bcu la ni drag pos drangs/_/zhes pa ni/_gnas de rnams la yi ge hig drag pos rnam par shes pa drang bar bya'o/_/gnas gang la ni gang gis gnas/_/zhes pa ni/_gnas nyer bzhi ste dzA lan+d+ha ra gser sgo'o/_/tshigs dgu las steng du zhes pa ni tshangs pa'i
[\[100a.4\]]bu ga'o/_/smin pa'i sa bon steng du 'debs/_/zhes pa ni rlung gis sgra cher brjod pa'o/_/brgyad kyi mtha' yi sa bon la/_/zhes pa ni yi ge ha'o/_/drag po'i sde'i drag po nyid ni ig go/_/dang po'i dang po phyed du sbyar ba ni ka'o/_/'og tu rlung gi sa bon dang ldan pa ni rlung gi dkyil 'khor ro/_/sa bon ni yi ge bzhag
[\[100a.5\]]nas drag po'i sgra'i yi ge hig gis 'phen par byed pa yin no/_/nyi shu rtsa bzhi'i gnas nas ni/_/gong nas gong du de nas mchog ni gnas nyer bzhi las steng ma dzA lan+d+ha ra spyi gtsug gi gnas su hig gi sgras bskul nas mod la 'pho bar shes par 'gyur ba yin no/_/de ltar 'pho ba'i thabs bshad
[\[100a.6\]]nas phan yon bstan pa ni/_nyin re bram ze gsod pa dang /_/zhes pa la sogs pa gsungs te go sla'o/_/lam 'di yis ni dag par 'gyur/_/zhes pa ni srog a wa d+hU tIr chud pa las shes pa rtog pa med par skyes nas bsam gtan gyi sdom pa la mi g.yo ba'i ting nge 'dzin skyes pa yin no/_/de la/_stong
[\[100a.7\]]pa nyid kyis rgyas btab nas/_/zhes pa stong pa nyid kyi rnam par skyes pa zag pa med pa'i sdom pa yin pas de'i tshe drag po'i sgras phul nas srog tshangs pa'i bu ga nas phyung nas sdig pas gos par mi 'gyur zhing srid pa las ring du 'gro ba yin no/_/de nyid dpes bstan pa ni/_ji ltar 'dam las
[\[100b\]]
[\[100b.1\]]skyes pa yi/_/zhes bya ba la sogs pa go sla'o/_/dus ni nam gyi tshe 'pho bar bya snyam na/_'pho ba'i dus bstan pa ni/_'pho ba'i zhes pa la sogs pa gsungs te/_nges par 'chi ba'i dus la bab na'o/_/dus min lha rnams gsod par 'gyur ba ni/_/dus ma yin par gsod par 'gyur ba dang /_/lus kyi
[\[100b.2\]]'chi ltas shes par bya ba dang /_blo dang ldan pas 'chi ba bslu bar bya'o/_/'chi ba bslu ba'i thabs rgyas par bshad pa ni/_nyon cig rdo rje zhes skabs dbye ba gsungs pa yin no/_/de yang ji ltar bsgom snyam na/_sngon bzhin mtshan nyid thams cad ni/_/mnyam nyid sems kyis bsgom par bya/_/zhes pa ni/_rdo rje
[\[100b.3\]]sems dpa'i dkyil 'khor snying gar bsgom par bya ba de bzhin du 'chi ba bslu ba'i thabs rnams bsgom par bya'o/_/de yang ji ltar bsgom par bya snyam na/_snying ga'i dbus su hUM oM twaM hrAMHa zhes pa sangs rgyas lnga'i sa bon 'od 'bar ba dang bcas pa bsgom par bya'o/_/sngon bzhin mtshan nyid yang dag
[\[100b.4\]]ldan/_/zhes pa ni/_sems kyi dri ma bkrus nas rjes su gzhig pa'i tshul gyis stong pa nyid du 'pho ba'i tshul gyis/_dngos po'i gzugs thams cad stong pa nyid du 'pho bar bya'o/_/zla ba'i dkyil 'khor dbus su ni/_/hUM zhes bya ba gnas par bsam/_/zhes bya ba ni snying ga'i zla ba la yi ge hUM gi sa bon
[\[100b.5\]]gyi gzugs su gyur pa las ye shes mkha' 'gro zhal gsum phyag drug pa bsgom par bya'o/_/zhes pa ni go sla'o/_/dbus ni mi g.yo bsgom par bya/_/zhes bya ba ni/_srog a wa d+hU tIr bcug nas ye shes bdud rtsi zhes bya ba lha bsgom par bya'o/_/A li kA li rab sbyor bas/_/sa bon ji bzhin
[\[100b.6\]]zhes bya ba ni/_mgo bor k+ShuM/_sna dang rna ba gnyis la yuM/_mig gnyis la hUM/_lkog mar suM/_mgrin par smaM dpral bar h+m+raM snying gar y+m+r+yuM lte bar k+Sh+maM dgod par bya'o/_/'od kyi snang ba dkar po can/_/chu shing me tog pad+ma bzhin/_/zhes pa ni/_snying chu shing gi me tog lta bu'i dbus na rtog med kyi zhes bya ba/_
[\[100b.7\]]skye ba'i rten a na ha'o/_/rlung 'od dang bcas pa 'chi ba bslu ba'i phyir rdo rje sems dpa' zhal gsum yu phyag drug yu ba'i rang bzhin nam/_yi ge hUM gi rang bzhin bsgoms la/_de'i snying ga'i sgo skyong gi gnas su 'od 'pho ba ni mdun du sor drug rgyab tu sor lnga'i rlung 'byung ngo zhes rdo rje
[\[101a\]]
[\[101a.1\]]gdan bzhi las gsungs so/_/de'i dbus rnam shes ye shes bcas/_/zhes pa srog a wa d+hU tIr bcug pa las mi rtog pa'i shes pa dga' ba gsum skyes pa ni rnam shes yin la/_de gzung 'dzin gyi sems kyi stong par mthong ba ye shes yin no/_/mi g.yo 'chi ba med pa ni/_/zhes
[\[101a.2\]]pa ni/_mi g.yo ba ni rang bzhin brgyad cu dang bral ba yin no/_/'chi ba med pa ni nyon mongs pa dang shes bya'i sgrib pa dang bral ba yin no/_/dngos po rnam par bsgom par bya/_/zhes pa ni gnyis su med pa'i dngos por bsgom par bya ba yin la/_rang rig pa de nyid kyis stong pa nyid kyi rnam par bsgom par bya ba
[\[101a.3\]]yin no/_/de skad du yang mnyam sbyor las/_/sems dpa' sangs rgyas kun gyi dngos/_/rdo rje sems dpa' bde ba'i mchog_/sna tshogs kun gyi skal bzang ngo /_/mchog gi dngos grub ces bya'o/_/zhes gsungs so/_/de ltar nang gi sbyor ba gsungs nas/_gzhan gyi sems shes pa'i man ngag ni/_
[\[101a.4\]]de nas phyi rol spyod pa ni/_/zhes pa la sogs pa gsungs te/_sems ni gnyis su bsgom pa las/_/zhes pa ni gzung ba dang 'dzin pa'i sems gnyis su bsgoms pa las so/_/de yang ji ltar bsgom par bya snyam na/_snying ga'i phyi rol du yaM las rlung /_de'i dbus su raM las me/_de'i dbus su nyi
[\[101a.5\]]ma'i dkyil 'khor de'i steng du A li kA li las nyi zla kha sbyor de'i dbus su yab yum dgu'i sa bon kha dog dmar por bsam par bya'o/_/bsgrub par bya ba'i snying gar yang dkyil 'khor de rnams bsam par bya'o/_/de nas rnal 'byor pas dbugs 'byung rngub kyi bzlas pa bya'o/_/phyir 'byung
[\[101a.6\]]ba'i tshe ye shes kyi sa bon hUM gi tshul gyis byung nas/_bsgrub bya'i snying ga'i dbus su bsnun par bya'o/_/phyi nas nang du 'jug pa'i tshe snying ga'i sa bon gyi yi ge la me tog lta bur bsnun par bya'o/_/de ltar dbugs 'byung rngub bzlas pas gzhan gyi sems kyi de kho na nyid dang mnyam par bsgom pa las mnyam
[\[101a.7\]]par gzhag pa'i goms pa dang /_gzhan gyi sems shes pas 'grub par 'gyur pa la the tshom med do/_/thabs gang gis de ltar 'gyur snyam na/_sgrub pa po yi rnam 'phrul ba/_/zhes bya ba smos te/_phyi rol gzhan dag gi lus po la dbugs 'byung rngub kyi 'khor bas bsgoms na gzhan gyi
[\[101b\]]
[\[101b.1\]]rnam par shes pa dang bsres la til la sna ma'i me tog gis bsgos pa bzhin du gzhan gyi sems shes par bya'o/_/de ltar bsgom pa dang bzlas pa dang ldan pa'i rnal 'byor pa nang gi sbyor bas srog a wa d+hU tIr bcug la phyi'i sbyor bas mngon shes skyes pa de/_gal te 'pho bar 'dod na spyi
[\[101b.2\]]gtsug gi lam nas rdo rje 'pho ba bsgoms na bzang po'i lam 'di rnam par bsams na 'grub par the tshom med do/_/sems gzugs can ma yin na de'i ji ltar 'pho ba dang mi 'pho bar 'gyur snyam na/_de nas ye shes gzugs gyur pa/_/mar me lta bu bsams nas su/_/zhes bya ba smos te/_nam
[\[101b.3\]]mkha'i rlung la brten pa'i rnam par mi rtog pa'i ye shes mar me lta bu bsams nas mkhas pas 'pho ba la sogs pa'i las rnams bya'o/_/gnyis su med pa'i ye shes dang nyan thos la sogs pa'i sems la khyad par ci yod snyam na/_nyan thos la sogs de nyid ni/_/'dir ni legs par
[\[101b.4\]]bshad pa yin/_/zhes bya ba gsungs te/_nyan thos dang rang rgyal ba'i sems ni gang zag gi bdag med par rtogs nas rang gi don du rtog med bsgoms pa yin te/_sems ni shel dang 'dra bar gnas/_/mar me lta bur bsam par bya/_/spros pa kun la dmigs nas ni/_/spros pa spros pa
[\[101b.5\]]med par bya/_/zhes bya ba gsungs te/_dang po nyan thos kyi sems ni rang rig pa mar me lta bu yin la/_phyis ni spros pa rgyun bcad pa yin no/_/rnal 'byor ba'i ji ltar yin snyam na/_rnal 'byor rang bzhin med pa yis/_/'di dag thams cad yongs su btang /_/zhes bya ba gsungs te/_
[\[101b.6\]]zung du 'jug pa'i rgyas btab pas/_yod pa dang med pa'i mtha' gnyis dang bral ba yin no/_/de skad du yang kun spyod las/_/gong bu'i gzugs ni 'das gyur nas/_/de yang bsam gyis mi khyab bsam/_/bsam gyis mi khyab de bsams na/_/mya ngan 'das pa mi ston to/_/zhes
[\[101b.7\]]gsungs so/_/mnyam sbyor las/_chags pa ma yin chags bral min/_/dbu mar yang ni mi dmigs te/_/bud med kun gyi sgyu ma'i rgya/_/'di ni gnyis med theg chen yin/_/zhes gsungs so/_/de ltar 'jig rten las 'das pa'i ye shes bstan nas/_/'jig rten pa'i ye shes kyi
[\[102a\]]
[\[102a.1\]]khyad par gang lags zhes zhus pa dang /_bka' stsal pa/_lha rnams kyi ye shes ni gsal bar goms pa las byung ba yin no/_/lha ma yin gyi ye shes ni 'khor ba goms pa las byung bas so/_/yi dgas kyi ye shes ni 'jungs pa goms pa las so/_/dmyal
[\[102a.2\]]ba'i ye shes ni 'jigs pa goms pa las so/_/byol song gi ye shes ni blun pa goms pa las so/_/bems po rnams ni sems dang bral ba'o/_/de su la mi bstan snyam na/_dgug cing gleng ba zhes pa la sogs pa gsungs so/_/su la bstan snyam na/_rnal 'byor gsang sngags
[\[102a.3\]]khyad par gyi/_/zhes bya ba la sogs gsungs te/_de bas rnal 'byor bstan bcos la/_/zhes bya ba la sogs pa ni mjug bsdu ba bstan pa yin te/_rnal 'byor gyis bstan bcos 'di yang dag par rdzogs pa'i sangs rgyas kyi chos kyi dbyings mngon sum mkhyen pa'i lam gzhan la bstan
[\[102a.4\]]pa yin pas 'bad de dad pa bskyed nas sgyu ma mkhan gyi rnam par thar pa bzhin du ye shes sgyu ma'i rnam par thar pa 'di bsgoms na 'jig rten gyi dngos grub kyi spyod pa dang /_mchog gi dngos grub grol ba'i 'bras bu thob par 'gyur ro/_/brtag pa brgyad pa'i rab tu byed pa gsum pa'i
[\[102a.5\]]'grel pa'o//_//de ltar rdo rje dang dril bu dang phreng ba dang shes pa'i mtshan nyid bstan nas/_sngags kyi kun du spyod pa gsungs pa ni/_sngags rnams kyi ni mtshan nyid dag_/nyon cig 'dod pa'i rgyal po che/_/zhes bya ba la sogs pa gsungs so/_/de ltar mdor bstan nas rgyas par
[\[102a.6\]]bshad pa ni/_rdo rje sems dpa'i dkyil 'khor gyi sngags rdo rje dril bu la thug gi bar du gsungs pa dang /_spyan la sogs pa nas dri ma la thug gi bar du thabs dang shes rab kyi 'khor lo'i sngags gsungs pa yin no/_/oM hUM zhes pa nas he ru ka'i dkyil 'khor gyi 'khor lo zhes
[\[102a.7\]]bya ba'i bar du he ru ka'i dkyil 'khor gyi sngags gsungs pa dang /_oM aM swA hA zhes bya ba nas bdag med ma'i dkyil 'khor ro zhes bya ba'i bar gyis bdag med ma'i dkyil 'khor gyi sngags gsungs pa dang /_dgyes pa'i rdo rje'i sngags gsungs pa dang /_'khor lo bde mchog gi
[\[102b\]]
[\[102b.1\]]sngags gsungs pa dang /_phag mo can dang 'od zer can dang ri khrod ma gsum gyi sngags gsungs pa dang /_sgrol ma'i sngags gsungs pa dang /_sa byin gyis rlob pa'i sngags gnyis dang /_mkha' 'gro ma bzhi'i sngags dang /_ye shes kyi mkha' 'gro'i sngags dang /_mchod pa'i
[\[102b.2\]]yan lag gi sngags dang /_dam tshig sems dpa' dang ye shes sems dpa' dang /_bsrung ba'i sngags gsungs pa yin no/_/brtag pa brgyad pa'i rab tu byed pa bzhi pa'i 'grel pa rdzogs so//_//sngags kyi spyod pa kun du bstan nas khams gsum lhar shes pa'i spyod pa ni/_de nas rdo rje snying po zhes bya ba la
[\[102b.3\]]sogs pa gsungs te/_phyag 'tshal nas zhes pa'i bar ni sdud pa po'i tshig go/_/gang zhig tu ni gnas nas su/_/zhes pa 'od gsal 'khor ba'i gnas gang du gnas nas rgyu ba bcud dang mi rgyu ba snod kyi 'jig rten du rnam par rol cing phyis 'od gsal ba dri ma dag nas zhi ba'i go 'phang
[\[102b.4\]]rab tu rgyas pa bcom ldan 'das lha yis bshad du gsol zhes zhus pa yin no/_/skabs dbye ba gsungs pa ni/_sems 'od gsal ba thams cad kyi bdag nyid rtag tu bzhugs pa de/_gang zhig dag pa'i gnas skabs ni/_/gsang ba mchog gi dgyes pa na/_/thams cad bdag
[\[102b.5\]]nyid rnam par bzhugs/_/zhes te/_de ltar ngas bshad pa'i skabs ni sems kyi rtog pa gzung ba'i dri ma dang bcas pa yin no zhes 'od gsal ba'i gnas lugs ji lta ba bzhin bshad kyis nyon zhes pa'o/_/de ltar mdor bstan nas rgyas par bshad pa ni/_/dkyil 'khor lus zhes
[\[102b.6\]]bya ba gsungs te/_sngar bshad pa'i/_gsang ba mchog gi dgyes pa na/_/thams cad bdag nyid rtag tu bzhugs/_/zhes pa'i don to/_/dkyil 'khor lus kyi dbus na rtsa a wa d+hU tI ni gnas yin la/_de ni mig me'i sgo dang /_rna ba rlung gi sgo dang /_sna sa'i sgo dang /_lce chu'i sgo dang
[\[102b.7\]]ldan pa'i lte ba'i dkyil 'khor gyi dbus kyi gnas der bzhugs pa'i dpal bo ni dga' ba gsum gyi rang bzhin shes pa rtog pa med pa dang /_bde ba stong pa nyid kyi rang bzhin 'od gsal ba kun mkhyen ye shes zhes bya bar grags pa der bzhugs pa zhes pa rnal 'byor pas rtogs
[\[103a\]]
[\[103a.1\]]shing khong du chud pa yin no/_/de ltar longs sku bstan nas chos sku bstan pa ni/_rdul dang bral zhing rtog pa spangs/_/zhes bya ba gsungs te/_rdul dang bral ba ni kun du brtags pa dang bral ba'o/_/rtog pa spangs pa ni gzhan dbang dang bral ba'o/_/lus las
[\[103a.2\]]'das pa ni yongs su grub pa dang bral ba'o/_/dri ma med pa ni 'od gsal bde chen no/_/lus can kun las rnam par rol/_/zhes pa ni/_sems 'od gsal bas sems can thams cad la khyab pa'o/_/sangs rgyas kun gyi rdzu 'phrul che/_/zhes pa ni sprul pa'i sku ston pa yin te/_sems 'od
[\[103a.3\]]gsal ba snang ba'i dbang du byas nas/_zla ba bcu sa bcu dang /_a haM 'don pa sngags dang /_phru ma chos gos dang /_thal mo sbyar ba lha phyag gi tshul gyis rol pas thams cad rab tu 'jug pa yin no/_/'od gsal gyi snang ba yin na ji ltar tha dad pa yin zhe na/_glo bur gyi rnam
[\[103a.4\]]par rtog pa'i dbang gis la lar byang chub sems dpa' dang /_zhes pa nas/_la lar skal ba thams cad kyi/_/zhes bya ba'i bar gyis sprul pa'i sku thams cad du khyab par bstan pa yin no/_/dngos grub grub pa'i dbang phyug gtso/_/zhes pa ni 'od gsal ba glo bur gyi dri ma dang
[\[103a.5\]]bral ba ni dngos grub yin la/_de'i dbang phyug gtso bo ni sangs rgyas dang byang chub sems dpa'o/_/de la sogs pa mtha' yas mchog_/ces pa ni nges brjod nas 'byung ba bzhin du 'jig rten dang 'jig rten las 'das pa mtha' yas par snang ngo /_/sangs rgyas kun gyi bde mchog bdag
[\[103a.6\]]ces pa ni sems 'od gsal ba'i rang bzhin no/_/dngos po ni dga' ba'o/_/dngos med ni dga' bral lo/_/de gnyis ka yang glo bur gyi dri ma yin pa de bas ni rmongs pa de dor bar bya'o/_/de ltar khams gsum pa'i 'od gsal ba'i lha'i rang bzhin yin par shes par byas nas/_/
[\[103a.7\]]de ni las dang po pa rnams kyis rtogs pa'i thabs gsungs pa ni/_A li bum pa zhes bshad de/_/zhes gsungs so/_/b+ha ga'i pad+ma'i rtsa ba'i 'khor lo ni pad+ma'i rtsa ba'o/_/a wa d+hU tI'i sgo sprad nas gsang ba'i rdo rje reg pa ni bung ba'o/_/dga' ba gsum nyams su myong ba ni bung bas sbrang
[\[103b\]]
[\[103b.1\]]rtsi myangs pa'o/_/bung ba rdo rje 'jigs byed yin/_/zhes pa ni bde ba stong pa nyid du rtogs pa'o/_/A li nam mkha'i mthas klas pa/_/zhes pa ni bde ba stong pa nyid thams cad khyab pa'i chos kyi dbyings kyi rang bzhin no/_/rgyu ba bcud dang mi rgyu ba snod kyi gsang ba de kho na nyid 'dzin pa'i
[\[103b.2\]]lus ni bde ba stong pa nyid rtogs pa las 'gro ba ma lus pa de las 'byung ba yin no/_/de yang dgyes rdor las/_lus gnas chen po lus skyes yin/_/zhes gsungs so/_/phung po skye mched khams rnams dang /_/zhes pa ni phung po dang khams dang skye mched dang dbang po rnams su 'dzin
[\[103b.3\]]pa'i rnam par shes pa bdud rtsi lta bu rnam par shes pa yul de dag kun las drangs nas/_rtsa ba'i dbus su srog a wa d+hU tIr bcug pa ston pa yin no/_/bde ba de gang gis bskyed snyam na/_'jigs byed rdo rje sgra yis ni/_/zhes gsungs te/_gtum mo drod kyis so/_/sbyor ba'i rdzas ni
[\[103b.4\]]dbyung bar bya/_/zhes pa ni/_'khor lo bzhi la byang chub sems 'bebs pa'o/_/me dang rlung gi bdun don la/_/zhes pa ni ha'o/_/rdo rje ma yi sa bon sbyar ni U ring po dang sbyor ba'o/_/thig le sgra yis yang dag mnan ni steng du zla tshes dang thig le'o/_/char gyi rgyun zhes brjod pa yin/_/zhes pa ni/_
[\[103b.5\]]spyi gtsug nas lte ba'i bar du byang chub kyi sems 'bab pa'o/_/dbyangs yig dang po'i sa bon ni/_/de'i dbus su gzung bar bya ni sgo dgu bkag la srog a wa d+hU tIr bcug nas byang chub sems lte ba'i gnas su gzung ba'o/_/kA li me tog tshul du ni/_/zhes pa ni/_lte ba'i khrag gi thig le'o/_/rdo rje
[\[103b.6\]]can gyi lus me tog ni/_byang chub sems 'dres pa las rdul gyi brnyan la zangs kyi zol song ba bzhin no/_/'khor ba bskyed pa ma yin zhing ni bde ba stong par bsgoms pas so/_/thams cad kyis ni sa gzhi yin ni dngos grub gsum gyi rgyu yin no/_/rtog pa'i rgya mtsho las rtog pa med pa ji
[\[103b.7\]]ltar yin snyam na/_ye shes chu bo'i rgya mtsho 'dir/_/zhes pa smos te/_'od gsal ba'i rgya mtsho las stong pa nyid rtogs pa'i shes rab ni 'khor ba'i chu srin dang nya la sogs pa'i rnam par rtog pa'i 'dam gyi dbus nas gnyis su med pa'i rang bzhin/_dga' ba bzhi thabs kyi sa bon las bde ba
[\[104a\]]
[\[104a.1\]]stong pa nyid kyi myu gu skye ba yin no/_/ye shes kyi rgya mtsho'i man ngag bstan nas/_bung bas sbrang rtsi len pa'i man ngag bstan pa ni/_/ban+du ka'i me tog rgyas pa lta bu ni phyag rgya bzhi yin la/_sbrang rtsi ni bde ba rtog pa med pa yin la/_bdud rtsi ni bde ba stong pa nyid de/_dug gi
[\[104a.2\]]phyag rgya bzhi yin no/_/kA li nyid kyang bdud rtsi ste khrag ni thig le las kyang stong pa nyid kyis rgyas btab na ye shes kyi bdud rtsir 'gyur la/_bde ba rtog pa med pa me tog dang bde ba stong pa nyid kyi tshul 'dzin pa yin no/_/gnyis las skyes pa'i lus yin te/_/zhes pa ni khrag dang khu ba las skyes pa'i lus
[\[104a.3\]]so/_/bdud rtsi chu bo go cha mchog ni chags lam gyi dbang du byas nas 'byung ba bzhi'i rtsa'i dbus na a wa d+hU tI nam mkha'i rtsa la reg pa ni chu las skyes pas ni chu yin la/_de yang mi zad pa'i stong pa nyid kyis rgyas btab pa ni bdud rtsi yin no/_/de yang dang por lus kyi mngon sum gyis reg bya lnga nyams su myong
[\[104a.4\]]bar 'gyur te/_du ba lta bur snang ba g.yo ba rlung yin no/_/gsher ba chu ni chu yin la/_reg bya mkhrang ba ni sa yin no/_/ye shes rdo rjer byin gyis brlabs pa ni a wa d+hU tI'i sgo sprad pas rtog med kyi ye shes stong pa nyid kyi rtsa byin gyis brlabs pa ni gzhag pa'o/_/des na rnam pa lngar ni skyes zhes bya'o/_/
[\[104a.5\]]ma lus chu yi dbus gnas shing /_/zhes pa ni a wa d+hU tI'i sgo sprad de/_byang chub sems kyi bde ba la brten te 'byung ba lnga'i reg bya dang /_dbus ma a wa d+hU tI dang reg pas bde ba rtog pa med pa lus kyi mngon sum gyis shes par 'gyur ro/_/de skad du yang mnyam sbyor las/_sgyu ma dag ni
[\[104a.6\]]thams cad las/_/bud med sgyu ma khyad par 'phags/_/ye shes gsum gyi dbye ba ni/_gsal bar 'di las rtogs par 'gyur/_/zhes gsungs so/_/yul dmigs pa'i rkyen a wa d+hU tI'i reg bya dang /_dbang po bdag po'i rkyen khu ba dkar po dang /_mtshungs pa de ma thag pa'i rkyen slob dpon
[\[104a.7\]]gyi man ngag dang rtog pa med pa'i bag chags kyi sa bon las bde ba stong pa nyid du 'dren nus pa'i mtshan ma skye ba yin no/_/de yang mkhas pa chen po'i zhal snga nas/_thams cad las ni sems bsdus nas/_/nang gi bdag nyid g.yo med las/_/gnas pas lus kyi reg bya ni/_/myong
[\[104b\]]
[\[104b.1\]]ba'i blo de tshad skyes yin/_/zhes gsungs so/_/de yang ji ltar thams cad las sems bsdus nas bde ba rtog pa med pa skye ba'i don ni/_/hUM gi rdo rje'i glu'i tshul gyis gsungs pa yin no/_/rdo rje'i yan lag dgyes pa'i thugs/_/zhes pa ni 'khyud pa'o/_/spyan gyi gzugs ma
[\[104b.2\]]zhes pa ni/_bltas pa dang dgod pa dang thos pa dang ga bur dang /_tsan+dan gyi dri bsnams pa dang /_lce dang mchu gzhib pa dang lag pa bcangs pa la sogs pa lus kyi reg pa'o/_/yi ge dngos po'i rang bzhin ni dga' bral du ma spong ba'i byang chub kyi sems so/_/stong par rol pa nyid
[\[104b.3\]]kyis ni stong pa nyid kyis rgyas btab pas so/_/dngos dang dngos med rnam par spangs ni/_/bde ba stong pa'i mtshan nyid do/_/snying po yang ni btsal ba nyid/_/ces pa ni sems 'od gsal stong par 'dod pa'o/_/ma lus pa yi bsam pa dang /_/yi ge thams cad gzhom par bya/_/zhes pa ni shes
[\[104b.4\]]bya dang brjod bya spangs pa'o/_/gnyis gnyis 'khyud pa'i rnal 'byor gyis/_/chu rnams kyis ni dgyes pa can/_/zhes pa ni/_byang chub kyi sems 'bab pa las byung ba'o/_/gnyis med chos ni thob pa na/_/de ni thar ba thob pa nyid/_/ces pa ni 'bras bu'o/_/'khor ba bde ba rmongs pa ni/_/rnam
[\[104b.5\]]par grol ba gsal ma yin/_/zhes bya ba ni mi shes pa'i gang zag la'o/_/thams cad stong pa'i rang bzhin las/_/rnal 'byor pa yi sngags kyis rol/_/zhes pa mkhas pas shes na rnam par grol ba'o/_/de yang mnyam sbyor las/_/rnal 'byor pas ni lnga po rnams/_/sangs rgyas de nyid mtshon
[\[104b.6\]]par bya/_/zhes pa ni/_/bde ba stong pa nyid rtogs pas sangs rgyas mtshon par byed pa'o/_/sgyu ma'i gnas pa du ma kun/_/sna tshogs gzugs kyis sems can smin/_/zhes pa ni/_dge slong rgya mtsho'i sprin bzhin du gzugs la dga' ba bzhi skye ba dang /_dri za'i rgyal po rab bzangs bzhin
[\[104b.7\]]sgra la dga' ba bzhi skye ba dang /_khyim bdag spos 'tshong bzhin dri la dga' ba bzhi skye ba dang /_dge bsnyen ma phul du byung ba bzhin du ro la dga' ba bzhi skye ba dang /_bcom ba mo lha'i bshes gnyen bzhin du reg bya la dga' ba bzhi skye ba des na/_rdo rje brkyang ba'i dgos pa ni/_/chos kyi rmongs
[\[105a\]]
[\[105a.1\]]pa bral bar byed/_/ces gsungs te/_mngon sum du shes pa'o/_/rnal 'byor pa yi thar ba can/_/chos kyi snying por phyag 'tshol cig_/ces pa ni/_reg bya rdo rje ma la stong pa nyid kyis gsang brtol nas/_bde ba rtog pa med pa'i shes pa rnal 'byor ma'i thar ba'i lam
[\[105a.2\]]yin no/_/rigs kyi bu gang zhig ces bya ba la sogs pa ni phan yon yin te go sla'o/_/brtag pa dgu pa'i rab tu byed pa dang po'i 'grel pa'o//_//khams gsum pa ltar ngo shes pa'i kun du spyod pa bshad nas/_gtor ma'i kun du spyod pa bshad pa ni/_/gtor ma'i las kyi cho ga ni/_/nyon cig
[\[105a.3\]]rgyal po rdo rje 'od/_/ces pas mdor bstan pa'o/_/rgyas par bshad pa la tshig rkang gsum gyis bstan/_gnyis pa nya sha zhes pa la sogs pa gtor ma'i rdzas bstan/_gsum pa rdo rje sems dpa'i ting nge 'dzin dang zhes pa la sogs pas ni bdag nyid lhar bskyed pa bstan to/_/bzhi pa bsngo ba
[\[105a.4\]]ni/_rdzas kun bdud rtsi lngar sbyangs zhes bya ba la sogs pas bstan te/_lnga pa snod ni pad+mar zhes pa ste thod pa yin no/_/drug pa sbyang ba ni/_oM gyis 'bar bar bya ba ste/_/hUM gi lce ni de nyid kyis/_/zhes gsungs te/_oM gyis 'bar bar byed pa dang /_AH sa bzhu ba dang /_hUM gis spel ba dang /_
[\[105a.5\]]hUM gi 'od zer gyi sbu gus ye shes kyi bdud rtsi spyan drangs nas spel bar bya'o/_/de yang gdan bzhi las/_ha zhes bya bas kha dog 'phrog_/hoHzhes bya bas dri 'joms te/_hrIHzhes bya bas nus pa 'joms/_/go rims de ltar mngon par brjod/_/ces gsungs so/_/bdun pa mgron spyan drang ba ni/_ye
[\[105a.6\]]shes 'od zer lcags kyu yi/_/yid kyis thams cad 'gugs par byed/_/ces gsungs so/_/lcags kyu de'i bye brag du zhig mchis snyam nas zhus pa dang /_lan du skye dgu bdag po ste/_/zhes gsungs so/_/mi bskyod pa'i rdo rje lcags kyu'o/_/gnyis pa de bzhin sgrol ma yin/_/zhes
[\[105a.7\]]pa ni/_/rin po che'i lcags kyu'o/_/gsum pa rab tu mang po ste/_/zhes pa ni don yod grub pa'i lcags kyu'o/_/bzhi pa mang po las skyes zhes pa ni 'od dpag tu med pa'i pad+ma'i lcags kyu'o/_/lnga pa byis pa zhes bya ba ni rnam par snang mdzad kyi lcags kyu'o/_/de skad du yang gdan bzhi las/_
[\[105b\]]
[\[105b.1\]]rdo rje lcags kyu mi bskyod pa/_/gnyis pa lcags kyu rin chen dbang /_/rgyal po'i lcags kyu don yod grub/_/g.yo ba'i lcags kyu 'od dpag med/_/lcags kyu stobs ldan rnam snang mdzad/_/ces gsungs so/_/ye shes lnga yi bye brag gis/_/de dag ye shes lnga yi sngags/_/zhes pa ni/_
[\[105b.2\]]rigs lnga'i sngags dang sbyar nas spyan drang bar bya'o/_/kha cig ni sha lnga yin no zhes zer ro/_/lhag ma ni go sla'o/_/lcags kyu lnga yi bye brag gis/_/las rnams kun la sbyar bar bya/_/zhes pa ni zhi ba dang rgyas pa la sogs pa'i las la sbyar bar bya'o/_/gal te rtag tu las 'dod na/_/
[\[105b.3\]]zhes bya ba ni/_dus thams cad du phrin las bzhi bsgrub par 'dod na/_rnal 'byor pa kun gtor mas tshim par bya'o/_/brgyad pa rnam par dbye ba'i mtshan nyid bshad pa ni/_'dod la dga' bar mi bya zhing /_/zhes bya ba la sogs pa gsungs so/_/dgu pa byin gyis brlab pa'i sngags ni/_
[\[105b.4\]]dbyangs kyi yi ge bcu gsum pa a las byung ba'i zla ba'i dkyil 'khor la dbyangs yig bcu drug dang kA li sum cu rtsa bzhi 'od zer spro ba dang bsdu ba'i rab tu sbyor bas lha rnams tshim par bya'o/_/yi ge oM gyi 'od zer 'bar ba dang AH sa 'phro ba dang /_hUM gis spel nas khyad par rtogs pas
[\[105b.5\]]shel sgong dang mtshungs par gyur pa oM AH hUM gsum gyis kha zas thams cad brtags nas/_lce'i dbus su 'od zer gyi sbu gu bsams nas bdud rtsi myang bar bya'o/_/lhag ma dang bcas pa'i gtor ma ni phyi rol dur khrod brgyad kyi dkyil 'khor tshim par bya'o/_/bcu pa phyag rgya ni g.yon pa thod
[\[105b.6\]]pa 'dzin pa lta bu dang /_g.yas pa khro bo'i sdigs mdzub dang /_rkang dang mig dang lag gi phyag rgya'o/_/bcu gcig pa dus ni mar gyi ngo'i bcu bzhi la zhes gsungs so/_/bcu gnyis pa gnas bshad pa ni/_shing gcig ces bya ba la sogs pa'o/_/gnas kyi thog mar yi ge oM smos
[\[105b.7\]]pa ni dril bu dkrol nas bsngo ba'i tshigs su bcad par 'gyur ba yin no/_/su la bsngo snyam na/_kun du bzang mo dang /_spyan dang /_mA ma kI dang /_gos dkar mo dang /_sgrol ma la sogs pa'i 'khor nag mo la sogs pa'i gtso mo re re la/_brgyad brgyad kyis bskor bas lha mo bzhi bcu
[\[106a\]]
[\[106a.1\]]yin no/_/gtso mo lnga gsungs pa ni/_bdag nyid chen mo mkha' 'gro lnga/_/zhes bya ba'o/_/dkyil 'khor gyi rgyal mo lnga po de dag gang yin snyam na/_rdo rje dbang phyug gtso mo ni kun du bzang mo'o/_/de bzhin gshegs pa'i sku ni spyan no/_/rngul med ni mA ma kI'o/_/
[\[106a.2\]]'byin pa mo ni gos dkar mo'o/_/rdo rje dbang mo ni sgrol ma'o/_/'dir spyon cig ces pa dang sngags kyis dgug par bya'o/_/bcu gsum pa bsngo ba ni/_/bdud rtsi bsam gtan dmigs nas ni/_/zhes bya ba la sogs pa ni go sla'o/_/lha gsum gyi rang bzhin du bya/_/zhes bya ba la
[\[106a.3\]]sogs pa ni ha las pad+ma'i dbang phyug dang /_hoHlas rnam par snang mdzad dang /_hrI las phyag na rdo rje yin no/_/so sor bza' bas lhan cig tu bza' snyam na/_ltos shig ces bya ba la sogs pa gsungs te/_bram ze dang khyi la sogs pa'i dpes lhan cig tu bza' bar bshad pa yin no/_/
[\[106a.4\]]'di'i sa zhes pa ni 'og nas 'byung bas so/_/phyag rgya ni g.yas pa dang g.yon pa'i lag pa gnyis pad+ma'i gar bskor ba'o/_/ting nge 'dzin ni rang gi lha'i rnal 'byor pas so/_/dril bu dkrol zhing rdo rje gsor nas/_/oM bde gshegs chos ni sdig med cing /_/zhes bya ba la sogs pas
[\[106a.5\]]bsngos la/_hUM gsum dang dril bu dkrol ba'i sgra dang bcas pas/_de lta nyid du gnas par shog_/ces pa'i smon lam yang gdab par bya'o/_/ye shes sems dpa' gshegs su gsol ba ni g.yon pa'i rdo rje khu tshur snying gar bzhag la g.yas pa sa la brkyang ste/_sngags dang
[\[106a.6\]]bcas pas gshegs su gsol lo/_/de nas rang gi dbugs kyis ni/_/rang gi lus la thim par bya/_/zhes bya ba ni dam tshig sems dpa' lus la bsdu ba bstan to/_/skad cig tsam gyi rnal 'byor gyis/_/bdag nyid bsgoms te mchod par bya/_/zhes bya ba ni bdag nyid dpal he
[\[106a.7\]]ru kar bsgoms nas 'jig rten pa'i mkha' 'gro ma la mchod par bya'o/_/gtor ma phul nas 'jig rten pa'i lha rnams gshegs su gsol ba ni/_se gol gsum brdab par bya ste/_phyi rol lha rnams gshegs su gsol/_/zhes pa'o/_/brtag pa dgu pa'i rab tu byed pa gnyis
[\[106b\]]
[\[106b.1\]]pa'i 'grel pa'o//_//gtor ma'i kun du spyod pa bshad nas/_bris sku dang glegs bam bshad pa ni/_gsang ba'i pad+ma bde ba can/_/zhes bya ba la sogs pa gsungs te/_de ni lha mo gsol ba btab/_/ces pa'i bar du tshigs bcad gcig ni btsun mo yum gyi b+ha ga la bcom ldan 'das
[\[106b.2\]]bzhugs so zhes bya ba sdud pa po'i tshig yin no/_/lha mos zhus pa dngos ni de bzhin gshegs pa zhes pa nas bshad du gsol zhes pa'i bar gyis bstan to/_/lan du bka' stsal pa thog mar ri mo mkhan gyi mtshan nyid bshad pa ni/_gzhon zhing zhes bya ba la sogs pa'o/_/bris sku'i gzhi bshad
[\[106b.3\]]pa ni sgrub pa po dam pas zhes bya ba la sogs pa'o/_/bri ba'i thabs bshad pa ni/_shin tu gsang ba'i sa phyogs zhes pa la sogs pa'o/_/tshon gyi rdzas bshad pa ni/_ji ltar gsungs pa'i tshon lnga zhes bya ba la sogs pa'o/_/pir bshad pa ni mi rus ro'i skra 'am/_zhes bya ba la sogs pa
[\[106b.4\]]gsungs so/_/slob dpon gyi mtshan nyid bshad pa ni/_dang por slob dpon zhes bya ba la sogs pa'o/_/slob dpon gyi sbyor ba bshad pa ni/_pho nya'i gtsang sbra dang po yin/_/zhes bya ba la sogs pa'o/_/slob dpon gyis gtsang sbra de la mi smad par bshad pa ni/_rang sems dri ma dag
[\[106b.5\]]'gyur na/_/zhes bya ba la sogs pa gsungs so/_/tshon rtsi'i snod dang tshon rtsi'i 'khor lo bshad pa ni/_dung dang nya phyis mu tig ces bya ba la sogs pa'o/_/shes rab kyi yan lag bshad pa ni/_dag byed skud pa bde ba'i mchog_/ces bya ba la sogs pa gsungs so/_bri
[\[106b.6\]]mkhan yang shes rab yan lag ldan pas bya 'am zhe na/_gzugs bzang gzhon pas brgyan pa zhes pa la sogs pa'o/_/gzhan la mi bstan pa'i dam tshig bshad pa ni/_bsgrub pa ri mo tsam byas pa la sogs pa'o/_/bris sku'i mtshan nyid bshad pa dang /_glegs bam gyi mtshan
[\[106b.7\]]nyid bshad pa ni/_/nyon cig lha mo skal chen mo/_/zhes bya ba la sogs te go sla'o/_/brtag pa dgu pa'i rab tu byed pa gsum pa'i 'grel pa'o//_//bris sku dang glegs bam gyi kun du spyod pa bshad nas ni/_kun sbyor rol ba'i mtshan nyid ni/_/nyon cig lha mo bshad par
[\[107a\]]
[\[107a.1\]]bya/_/zhes pa ni mdor bstan pa'o/_/bsgrub pa 'am/_dngos grub len pa'i tshogs kyi 'khor lo'i mthu ni gnas gtsang ma'i skad du gling bu 'bud pa ni/_hUM dza hUM gi bar gyis so/_/pi wang brdung ba ni hUM hraM hUM gsum gyi bar du'o/_/rnga rings brdung ba ni/_phaM naM ga bar
[\[107a.2\]]gyis so/_/rdza rnga brdung ba ni hUM b+h+yo'i bar gyis so/_/rta mgrin gyi cang te'u brdung ba ni Ta k+ki hUM dzaH zhes bya ba la sogs pa'o/_/gshin rje gshed kyi cang te'u brdung ba ni hrIHSh+T+r-iHzhes bya ba la sogs pa'o/_/sgrol ma 'byung ba'i rgyud kyi cang te'u brdung pa ni hIM hrIM zhes bya ba la sogs pa'o/_/de nas
[\[107a.3\]]rnge'u chung gi mtshan nyid bshad par bya ste/_rgyu ni ma la yar skyes zhes bya ba la sogs pa'o/_/tshad ni sor bcu zhes bya ba la sogs pa'o/_/dngos po ni thod pa'i rus pa'o/_/pags pa zhes bya ba la sogs pa bsgrub pa'i cho ga ni/_de nas rkang pa'i lcags kyu yis/_/zhes bya ba la sogs pa'o/_/dgod
[\[107a.4\]]pa ni/_bdag dang skal ldan 'khor ba las/_/zhes bya ba la sogs pa'o/_/brdung ba'i gnas ni tshogs kyi mchod pa mdzes pa ste zhes pa la sogs pa gsungs so/_/tshogs kyi 'khor lo'i dus su bza' ba dang btung ba la sogs pa'i spyod lam thams cad la zag pa med pa'i brdar bshad
[\[107a.5\]]pa ni/_chang ni sge mo yin par bshad/_/ces bya ba la sogs pa tha mal pa'i ngag dang brda spangs nas/_sangs rgyas dang byang chub sems dpa'i brda bya'o/_/gar rnams kyi ni khyad par dang /_/zhes bya ba ni/_zag pa med pa'i lha'i gar bya'o/_/glu yi phyag rgya 'di dag dbul/_/zhes bya ba ni/_
[\[107a.6\]]ka ka la sogs pa zag pa med pa'i glu'o/_/gang du lag pa chang bar gtad/_/ces bya ba ni/_mda' la sogs pa'i cho ga bstan pa yin no/_/mnyam sbyor las/_dbyibs dang bde blag sbyor ba dang /_/kun du sbyor dang 'dren dang myur/_/'gengs dang 'phen dang gsal ba'o/_/rkang pa gzhibs
[\[107a.7\]]pas sa gnon cing /_/rkang pa 'gyed pas sa gnon no/_/dkyil 'khor dag kyang gnas par bya/_/brkyang bskum gyis kyang sa gsum mnan/_/zhes dbyibs kyi khyad par gsungs pa yin no/_/tshogs 'khor gyi yan lag dpa' bo'i sring mo bshad pa ni/_ma dang sring mo tsha mo dang /_/
[\[107b\]]
[\[107b.1\]]zhes bya ba la sogs pa gsungs te/_mnyam sbyor las/_rnam par lta ba dang /_sgrol ma dang /_rgyal mtshan ma dang /_khro gnyer ma dang pad+mar gnas/_/zhes pa dang /_/sangs rgyas brda yi phyag rgyar bshad/_/ces gsungs so/_/tshogs 'khor gyi mchod pa'i rim pa bshad pa ni/_mi chen
[\[107b.2\]]thod pa du ma gcig pa/_/zhes pa la sogs pa gsungs te/_thog mar pad+ma'i gar bskor nas/_/bla ma la yang dbul bar bya/_/de nas rang gis myong ba dang /_rdo rje spun rnams sbyin par bya'o/_/de skad du yang mnyam sbyor las/_/e ma bde ba rmongs byed pa/_/snang ba zhes bya bza' ba'i rgya/_/shi
[\[107b.3\]]shi hUM ni tshe 'phel zhing /_/kha kha khA hi zo shig ces gsungs so/_/brtag pa dgu pa'i rab tu byed pa bzhi pa'i rnam par bshad pa rdzogs so//_//dngos grub gsum gyi yan lag tu kun du spyod pa'i rtog pa brgyad bshad nas/_rten gyi gang zag rgyu'i rgyud bshad pa ni/_rdo rje slob dpon grub pa yi/_/
[\[107b.4\]]dam tshig phyag na rdo rje nyon/_/zhes pa la sogs pa gsungs te/_dang por slob dpon gyis rang gi snying ga'i dkyil 'khor du 'jug pa dang /_dbang bskur ba thob par byas nas rdo rje slob dpon dam tshig ma nyams pa dang /_mnyam por dam tshig dngos grub thob par 'gyur ro/_/mdor bstan
[\[107b.5\]]nas rgyas par bshad pa ni/_'bad pas thos bsam mthar phyin pa/_/zhes pa la sogs pa gsungs te/_dang por rnal 'byor pa thos pa dang ldan pa dang bzlas pa 'bum byas pa dang bsnyen pa'i tshe lha la gnang ba thob pa dang /_phrin las nus pas sems can rnams las rgyal bar 'gyur
[\[107b.6\]]ro/_/de nyid gnas shing go cha bgos/_/zhes pa ni rnal 'byor pa'i mtshan nyid bstan te/_don dam pa'i de kho na nyid la gnas pa dang /_bsnyen bsgrub kyi rnam par sbyangs nas go cha bgos pa dang /_thabs shes rab gnyis su med pa la spro ba dang thams cad mkhyen pa'i rigs lnga dang rjes su mthun
[\[107b.7\]]pa de dang de bzung nas dga' ba bzhi bsgrub par bya'o/_/de la dang po sangs rgyas spyan gyi rigs gsungs pa ni/_gti mug bdag nyid ma dang ni/_/zhes pa la sogs pa'o/_/gnyis pa kun du bzang mo ni/_/zhe sdang bdag nyid bu mo dang /_/zhes pa la sogs pa'o/_/gsum pa gos dkar
[\[108a\]]
[\[108a.1\]]mo'i mtshan nyid ni/_chags pa'i bdag nyid sring mo dang /_/zhes pa la sogs pa'o/_/bzhi pa sgrol ma'i mtshan nyid ni/_phrag dog bdag nyid tsha mo dang /_/zhes bya ba la sogs pa gsungs so/_/lnga pa rin po che'i mA ma kI'i mtshan nyid bshad pa ni/_nga rgyal bdag nyid mna'
[\[108a.2\]]ma dang /_/zhes pa la sogs pa'o/_/thabs gang gis phyag rgya gang dang lhan cig bsgrub ce na/_spyan dang lhan cig ces pa la sogs gsungs so/_/khro bo brgyad dang sems dpa' bcu drug la sogs pa yang phyag rgya de nyid dang snyoms par 'jug gam snyam na/_de'i phyir/_khro bo lha dang rgyal sras
[\[108a.3\]]sogs/_/gzhan yang 'di ni sgrub par 'gyur/_/zhes gsungs so/_/de skad du yang mnyam sbyor las/_sangs rgyas lnga dang sbyor ba yis/_/lha mo kun dang 'dus pa yis/_/kun du sna tshogs skal bzang mo/_/mkha' 'gro ma bzhi thams cad bsgrub/_/ces gsungs so/_/da ni phrin las
[\[108a.4\]]bzhi la spyod lam ji lta bu bya snyam na/_khro la dpa' gtum cho gas 'grub/_/zhes pa la sogs pa gsungs so/_/rjes la ro snyoms spyod pa bya/_/dka' ba med pa'i thabs 'di ni/_/zhes pa gsungs te/_dga' ba bzhi'i ting nge 'dzin gyis rgyas btab pas so/_/brtser ldan rdo rje can gyis bsngags
[\[108a.5\]]ni mngon sum gyi lam 'di bcom ldan 'das kyis bsngags shing bstod pa yin no/_/bde ba'i lam gyi man ngag gsungs pa ni/_dka' spyod brtul zhugs spangs pa yis/_/shin tu bde ba sgrub pa'i thabs/_/sdug bsngal 'jigs med bdud rtsi'i ro/_/rnyed kyang gang zhig mi brtson pa/_/
[\[108a.6\]]zhes bya ba ni/_sbyangs pa'i yon tan bcu gnyis la sogs pa'i dka' thub spangs nas dga' ba bzhi'i de nyid rgyas btab pa'o/_/shin tu bde ba sgrub pa'i thabs kyi rang bzhin brgyad cu spangs pas na/_ngan song gsum gyi sdug bsngal gyis 'jigs pa med la zag pa med pa'i bde
[\[108a.7\]]ba'i ro rnyed nas/_gang zhig pho nya'i lam de la mi btsun na de dag gi dka' thub spyod pa rmongs pas bdag gi don yang mi nus na/_gzhan don sangs rgyas rnams lta smos kyang ci dgos zhes bya'o/_/de ni slar yang gar 'gro ba/_/de yis shes par ma 'gyur ro/_/zhes pa ni/_mkha'
[\[108b\]]
[\[108b.1\]]'gro ma rnams kyis dus ma yin par bsad nas ngan song du 'gro bar 'gyur ro/_/de skad du yang mnyam sbyor las/_/bdag kyang ngo bo bde spangs te/_/dka' thub kyis ni gzir mi bya/_/ci bde bar ni bde bar spyod/_/'di ni ma 'ongs rdzogs sangs rgyas/_/zhes gsungs so/_/rdo rje theg
[\[108b.2\]]pa 'di la ni/_/de dag gis ni snying rings na/_/snying la khrag chen 'thungs pa zhig_/ma 'ongs par ni sdug bsngal 'gyur/_/zhes gsungs so/_/des na bde bas dngos grub thob/_/ces pa ni mjug bsdu ba yin te/_tshegs med pas rnyed pa mngon sum gyi lam dang thams cad rmi lam dang
[\[108b.3\]]sgyu ma lta bur bdag byin gyis rlob pa'i lam gyis rnal 'byor pa thams cad sangs rgyas lta bur bltas nas ji srid 'khor ba lta bu'i 'jigs pa las ma rgal gyi bar du bstan pa'i snying po sangs rgyas kyi bka' zag pa med pa'i chos mngon sum gyis spyad par bya'o/_/brtag pa bcu pa'i
[\[108b.4\]]rab tu byed pa dang po'i 'grel pa'o//_//de ltar rgyu'i rgyud bstan nas/_'jig rten pa'i 'bras bu bshad pa ni/_de nas gang gi rig pa yi/_/zhes pa la sogs pa gsungs te/_mtshan ma thob pa'i rjes thogs nyid la mi g.yo ba'i lam bsam gtan gyi ting nge 'dzin thob pa'i
[\[108b.5\]]'jig rten pa'i dngos grub dang ldan pa'i rig pa'i skyes bur gyur pa de'i tshe 'og nas 'byung ba'i phan yon 'di dag dang ldan pa yin no/_/lhag ma ni go sla'o/_/brtag pa bcu pa'i rab tu byed pa gnyis pa'i 'grel pa'o//_//de ltar 'jig rten gyi dngos grub bstan nas/_mchog gi
[\[108b.6\]]dngos grub bstan pa ni/_rig pa'i skyes bu grub pa ste/_/zhes pa la sogs pa gsungs te/_dga' ba bzhi'i ting nge 'dzin mthar thug pa'i rig pa'i skyes bu grub nas phyis gang du 'gro zhing gang du gnas zhes bcom ldan 'das la zhus pa yin no/_/lan du bka' stsal pa ni/_rig pa'i
[\[108b.7\]]skyes bu grub pa ste phyag rgya chen pos rgyas btab pa las 'gro ba drug gang du yang mi 'gro zhing khams gsum du yang mi gnas la/_dus gsum rnam par spangs nas sgyu ma lta bu dang stong pa gnyis su med pa 'od gsal ba'i srid pa gsum du snang ba dang /_longs sku sangs rgyas kyi
[\[109a\]]
[\[109a.1\]]zhing thams cad du 'gro zhing /_shes bya'i dkyil 'khor ji snyed pa thams cad mkhyen pa'i ye shes yin no/_/grub pa'i mtha' la gnas pa thams cad kyis don du gnyer bar bya ba yin zhing sems can kun gyi sems la 'od gsal ba gnas pa yin no/_/'od gsal
[\[109a.2\]]de nyid ni sdig pa kun las grol zhing rjes kyi yon tan phun sum tshogs pa kun gyis brgyan pa dang /_kun la phan zhing bde ba'i ye shes phun sum tshogs pa mnga'o/_/rtag 'char mgon skyob rnam rtog spangs/_/zhes pa ni ngo bo nyid kyi sku'o/_/dbyibs dang kha dog las 'das
[\[109a.3\]]pa ni chos kyi sku'o/_/rgyal po rgyal ba'i spyod yul yin ni longs sku'o/_/gzhig par dka' bas rdo rje ste zhes pa ni sprul sku'o/_/nyon mongs gdung sel zla ba ni phrin las so/_/'jigs pa med pas seng ge ste/_/zhes pa ni bdud 'joms pa'o/_/'jug par dka' bas rgya mtsho yin/_/zhes pa ni mngon par sangs
[\[109a.4\]]rgyas pa'o/_/de la sogs pa sna tshogs su/_/rnal 'byor pa ni nyid du 'gyur/_/zhes pa ni chos kyi 'khor lo rnam pa gsum du bskor ba la sogs pa'o/_/rtog pa kun las grol nas kyang /_/de nyid gcig pu 'gro don mdzad ni snyigs ma lnga'i dus su yang sku lngas byon nas 'gro ba'i don phrin
[\[109a.5\]]las mdzad pa'o/_/nyams dga' lha las babs pa dang /_/zhes pa la sogs pa ni mtshan nyid kyi theg pa'i sgo nas mdzad pa bcu gnyis ston pa ste go sla'o/_/brtag pa bcu pa'i rab tu byed pa gsum pa'i 'grel pa'o//_//de ltar 'jig rten dang mchog gi dngos grub kyi 'bras
[\[109a.6\]]bu bshad nas/_gsang sngags thun mong ma yin pa'i lam gyi rnam dag thabs kyi 'bras bu bshad pa ni/_bshang gci sha sogs sbyin sreg ni/_/zhes pa la sogs pa smos pa ste/_bshang gci la sogs pa bdud rtsi lnga'i sbyin sreg gi ye shes sems dpa'i zhes mi gtsang bas bkang bar gyur
[\[109a.7\]]na ji ltar sdig par mi 'gyur/_sdig pa yin na/_ji ltar dngos grub kyi 'bras bur 'gyur zhes pa dang /_lan du bka' stsal pa ni/_mi shes rmongs pa'i sems can rnams/_/zhes pa la sogs pa gsungs te/_bdag gis 'dzin pa'i rnam par rtog pa dang bcas pa'i sems can gyi ngor
[\[109b\]]
[\[109b.1\]]bsod nams kyi las dge ba dang /_bsod nams ma yin pa'i las sdig pa dang bcas pa yin gyi/_shes pa rtog pa med pas bsam gtan gyi ting nge 'dzin dang ldan pa de'i tshe/_dge ba dang mi dge ba la sogs pa nus pa dang /_dbang shes rab ye shes dang /_bzhi pa stong pa nyid kyi gseng
[\[109b.2\]]brtol nas/_bde ba chen pos rgyas btab pas/_zag pa med pa'i ye shes skyes pa de'i tshe/_dge ba dang mi dge ba la sogs pa'i rnam par gzhag pa med la/_bdud rtsi lnga la sogs pa gtsang ba dang mi gtsang ba yang med pas/_sems can gyi don gyi gdul bya'i phyir zhi ba dang /_rgyas
[\[109b.3\]]pa dang /_dbang dang /_mngon spyod bshad pa yin no/_/des na/_ji srid ye shes rnam spangs te ni/_rnam shes dang ye shes ma skyes pa'o/_/phyi rol gyi dngos po la gnas shing rtog pa'i dra bas dkris pa'i tshe/_bsod nams dang sdig pa'i phung po la sogs pa gnyis su brtags
[\[109b.4\]]pa yin gyi/_rang bzhin rnam par dag pa yin yang /_mi shes pas bsgribs pa'i skye bo'i ngor sdig pa dang bsod nams rgyal bas gsungs pa yin no/_/dngos po la med na ci'i phyir gsungs she na/_drang ba'i thabs su mdzad pas na/_/zhes gsungs so/_/sdig pa dang bsod nams gnyis
[\[109b.5\]]ka yang /_chu rgal bar 'dod pa'i skye bo'i gzings dang 'dra ba yin pas/_mya ngan las 'das pa'i bde ba stong pa nyid kyi grong khyer du phyin nas rab tu spong ba yin no/_/mjug bsdu ba ni/_de bas rtog pa'i tshogs btang ste/_/zab mo'i chos la brten par bya/_/zhes bya ba la sogs pa gsungs so/_/
[\[109b.6\]]rnam rtog rmongs pa chen po ste/_/zhes bya ba la sogs pa go sla'o/_/shes bya'i gnas lugs stong pa yin yang thabs gang gis rtogs par bya zhe na/_dbang po gnyis ni snyoms zhugs las/_/zhes pa la sogs pa gsungs te/_phyag rgya bzhi dang mnyam par sbyar bas/_/sku dga' ba dang /_
[\[109b.7\]]gsung mchog dga'/_thugs lhan cig skyes dga'i ye shes skyes nas rang bzhin brgyad cu spangs te/_bde ba chen po 'od gsal bas rgyas btab pas/_tshe 'di la gzung ba dang 'dzin pa'i nga rgyal rnam par rtog pa spongs te/_bde ba stong pa nyid kyis rgyal ba'i skur 'gyur ro/_/de
[\[110a\]]
[\[110a.1\]]yang mnyam sbyor las/_bskal pa bye ba grangs med par/_/sangs rgyas thams cad ma thob pa/_/phyag rgya'i cho ga gang dag gis/_/tshe 'di nyid la thob par 'gyur/_/zhes gsungs so/_/gsang ba dang /_shes rab ye shes kyi dbang ma thob cing ma rig pas 'khrul pa'i bag
[\[110a.2\]]chags kyi sprul pa'i 'gro ba rigs drug sna tshogs las skyes pa yin yang /_/gsang ba dang shes rab ye shes thob nas/_stong pa nyid kyi gseng brtol ba'i rnal 'byor pa skyes pa dang bud med thams cad 'od gsal bar shes par bya'o/_/de bzhin du dbang bzhi pa thob pa'i rnal 'byor pas sems
[\[110a.3\]]can thams cad kyi sems rnam par rtog pa'i dra bas bcings pa yin yang 'od gsal ba'i rang bzhin du shes par bya'o/_/'gro ba sems can thams cad kyi sems snyan pa dang /_mi snyan pa'i sgra yang 'od gsal ba'i ngang du shes par bya'o/_/de yang gsang ba 'dus pa'i rgyud phyi ma las/
[\[110a.4\]]ye shes lnga yi rang bzhin dbugs/_/'byung ba lnga yi ngo bo nyid/_/ces gsungs so/_/dbang bzhi pa thob pa'i rnal 'byor pas sha ni rnam snang dang /_rkang ni mi bskyod pa/_khrag ni rin 'byung /_mkhris pa snang ba mtha' yas/_/gsang ba'i rdo rje'i sgo don yod grub pa yin no zhes dbang bzhi
[\[110a.5\]]pa'i dam tshig shes pa'i rnal 'byor pa sangs rgyas dang byang chub sems dpa'i snang ba 'di ngas bshad pa yin no/_/blo dang ldan pa'i byang chub sems dpa'i thugs rje'i de kho na nyid shes nas/_bde ba chen pos rgyas btab cing mngon sum gyis lam bsgoms na/_'dod chags la sogs pa nyon
[\[110a.6\]]mongs pa thams cad kyang bde ba chen po ye shes lnga'i rang bzhin du shes par 'gyur ro/_/bdud rtsi lnga la sogs pa dang ma dang sring mo la sogs pa bsten pa yin yang rang bzhin brgyad cu dang bral ba'i 'od gsal bsgom pa yin pas/_thams cad las bde ba chen po 'byung bar 'gyur
[\[110a.7\]]ro/_/byin rlabs dang mngon sum gyi lam dang bral ba rjes dpag goms pa'i lam du zhugs pa rnams ni/_sog po par tsi ma bag ma len pa bzhin du dgos pa dman pa yin pas/_ji ltar bud med byis gtam rjes yi rang /_zhes pa nas/_lam yang ma bshad 'ching bar 'gyur
[\[110b\]]
[\[110b.1\]]ba yin/_/zhes gsungs pa yin no/_/de ltar thabs kyi rgyud lnga dang shes rab kyi rgyud bzhi'i don ston pa'i kha sbyor las byung ba'i rtog pa bcu/_rab tu byed pa bzhi bcu'i bdag nyid gsungs nas/_sangs rgyas dang byang chub sems dpa' dang dpa' bo dang dpa' mo thams cad 'bras bu he ru
[\[110b.2\]]ka la rjes su yi rang zhing bstod pa ni/_de nas rnal 'byor zhes pa la sogs pa gsungs te/_rnal 'byor ni gshin rje gshed la sogs pa'i khro bo bcu'o/_/rnal 'byor ma ni khwa gdong ma la sogs pa brgyad do/_/mkha' 'gro ni thod pa'i dum bu la sogs pa'i dpa' bo'o/_/mkha' 'gro ma ni
[\[110b.3\]]rab gtum mo la sogs pa nyer bzhi'o/_/byang chub sems dpa' bye ba phrag brgyad cu ni phyag na rdo rje dang byams pa la sogs pa'o/_/de bzhin gshegs pa la sogs pa'i tshogs du ma ni/_rnam par gzigs dang rnam snang la sogs pa'o/_/thams cad dang ldan pa'i 'khor ni drag po dang 'jigs
[\[110b.4\]]byed nyi shu bzhi'o/_/de dag thams cad rab mgu ste/_/zhes pa ni/_sangs rgyas dang /_byang chub sems dpa' rnams so/_/thams cad kyis de bzhin gshegs pa'i ye shes thob nas ni/_dbang byas pa dang longs spyod pa dang thim par mdzad pas/_bsam gtan dang ye shes zag pa
[\[110b.5\]]med pa'i ye shes thob pa'o/_/rdo rje snying po la sogs pa byang chub sems dpa' rnams dang ni/_yi ge'i don nyan pa theg pa thun mong pa'i byang chub sems dpa' dang /_lha dang /_klu dang /_gnod sbyin dang dri za la sogs pa ni bskyed pa'i rim pa'i sku bsgom pa'i khro bo thams cad
[\[110b.6\]]kyis/_bcom ldan 'das kyis gsungs pa la mngon par bstod do zhes pa ni lus kyi sgo nas bskor ba dang /_phyag 'tshal ba dang yid kyis bdud rtsi lnga thogs pa'i lha mo sprul pa dang /_ngag gis mkha' 'gro ma'i snying po nas 'byung ba'i mtshan brgya rtsa brgyad pas bstod pa yin no/_/
[\[110b.7\]]rgyud thams cad kyi gleng gzhi dang gsang chen dpal kun du kha sbyor las byung ba'i brtag pa'i rgyal po bcu pa'i 'grel pa rdzogs so//_//bla ma ye shes dpal gyi zhabs btud nas/_/rje btsun bde mchog sku la dad pa yis/_/byin rlabs mngon sum lam rnams gang
[\[111a\]]
[\[111a.1\]]thob pa/_/rgyud rgyal don rnams phyin ci ma log rtogs/_/gzhan gyis bskul phyir rang gis rtogs bkod pa/_/'gro ba 'di kun mngon sum lam zhugs nas/_/rnam shes ye shes go 'phang thob nas kyang /_/gnyis med bde mchog ngang du 'gro bar shog_/rgyud
[\[111a.2\]]thams cad kyi gleng gzhi dang gsang chen dpal kun du kha sbyor las byung ba'i rgya cher bshad pa rin po che'i phreng ba zhes bya ba/_rnal 'byor gyi dbang phyug chen po dpa' bo rdo rje'i zhal snga nas kyis mdzad pa rdzogs sto/_/[{D1200}]@##/_/rgya gar skad du/_shrI gu h+yA r+tha pra kA sa ma hA
[\[111a.3\]]Ad+b+hU ta nA ma/_bod skad du/_dpal zab mo'i don gsal ba rmad du byung ba chen po zhes bya ba/_dpal rdo rje sems dpa' la phyag 'tshal lo/_/phyag rgya chen po'i bdag nyid mgon/_/rang rig pa yi mtshan nyid dngos/_/spros pa med pa sku dang bral/_/ye shes nam mkha' rang bzhin
[\[111a.4\]]'dud/_/bya ba dang /_spyod pa dang /_rnal 'byor dang /_rnal 'byor bla ma dang /_rnal 'byor bla na med pa'i rgyud kyi mchog gi nang nas/_de rang phyag rgya chen po'i thig le rgyud kyi rgyal po las/_gang zhig dpal bla mas slob ma la bshad pa bdag la gnang ba de rang don/_phyi nas rnal 'byor
[\[111a.5\]]ma'i lung las 'dun pa dang /_mtshan nyid med pa'i ngag gi dbang gis rdo rje spun dang lhan cig 'brel gtam bgyid pa'i phyir bdag 'dri zhes thos so/_/de ni ji ltar bla mas gtan la phab pa'i rim pa rnam par dpyad de/_dang po re zhig brjod pa la sogs pa lnga bshad de/_gang gi phyir
[\[111a.6\]]zhe na/_des ni rgyud la mdor bstan pa dang /_rgyas par bstan pa dang /_so sor bstan pa dang /_ye shes dang ye shes las byung ba'i don kun shes so/_/de'i phyir brjod pa la sogs pa lnga 'dri ba legs/_de la rim pa ni 'di yin te/_brjod pa dang /_brjod par bya ba dang /_
[\[111a.7\]]'brel pa dang /_dgos pa dang /_dgos pa'i yang dgos pa'o/_/de ru cha dang thig le la sogs pa'i bdag nyid sbyor ba drug gi rnam par shes pa man chad lnga bcu rtsa bzhi 'bri ba gang zhig dpal ye shes mkha' 'gro'i mtshan zhes bya ba'i mthar yan chad brjod pa'o/_/de ni dpal phyag rgya
[\[111b\]]
[\[111b.1\]]chen po'i thig le rje btsun smra ba de ni brjod par bya'o/_/de dag rjod pa dang /_brjod par bya ba gnyis gnyis su med pa'i ngo bo'i phyir/_shes rab dang thabs gnyis su med pa'i de kho na nyid kyis 'dul ba'i don gzigs nas gang zhig gsang ba'i dbang bskur ba la sogs pa sbyin pa
[\[111b.2\]]yang blang ba de ni dgos pa/_dbang bskur ba la sogs pa thob pa'i phyi nas gang zhig 'bras bu rnyed pa de ni dgos pa'i dgos pa'o/_/'bras bu'i sgras ni sangs rgyas nyid/_/yang na rdo rje 'dzin pa'o/_/da ni brjod pa la sogs lnga la don gyi khyad par can 'dri/_gang zhig brjod par bya ba de
[\[111b.3\]]ni rgyud kyi mdor bstan pa'o/_/gang zhig brjod par bya ba de ni rgyud kyi don rgyas par bstan pa'o/_/gang zhig 'brel pa de ni gsang ba'i dbang la sogs pa so sor bstan pa'o/_/gang zhig dgos pa de ni shes rab ye shes kyi dbang bskur pa'i ye shes so/_/gang zhig dgos pa'i
[\[111b.4\]]dgos pa de ni bzhi pa'i don gyi man ngag gi ye shes las byung ba'o/_/ye shes las byung ba'i sgras ni ye shes thams cad khong du chud pa zhes bya ba'i don to/_/de ni slob dpon gyi gzhung ngo /_/sdud pa po'i gzhung gis 'di ru brjod pa ni mdor bstan pa'i rgyud do/_/brjod par bya ba ni rgyas
[\[111b.5\]]par bstan pa'i phyag dang zhal la sogs pa dang ldan pa'o/_/'brel pa ni so sor bstan pa'i mkha' 'gro ma'i 'khor ro/_/dgos pa'i ye shes ni 'dod chags kyis 'dul ba rnams la shes rab dang thabs gnyis su med pas tha mal pa'i 'dod chags 'jig pa'o/_/dgos pa'i dgos
[\[111b.6\]]pa ye shes las byung ba ni grangs med pa'i 'jig rten gyi khams na yod pa'i bde ba dang mi bde ba la sogs pa'i nad kyis 'tshe ba la/_bde ba chen po'i gnas su sleb pa'o/_/de ni slob dpon gyi zhal snga nas sdud pa po'i gzhung bshad pa'o/_/zhu ba po yang de ru 'di skad smra'o/_/rgyud la 'di skad
[\[111b.7\]]bdag gis thos pa med pas sdud pa po'i gzhung ji ltar yin/_rdo rje slob dpon gyis bka' stsal pa/_'bum lnga'i bdag nyid/_kye'i rdo rje rtsa ba'i rgyud la 'di skad bdag gis thos pa la sogs pa nye bar bstan pa gsungs so/_/de'i dus su gzhan ma yin pa'i 'khor gyi dbus su rtsa ba'i don
[\[112a\]]
[\[112a.1\]]gyi rgyud thams cad rnal 'byor ma'i gzhung gi gsang ba chen po'i don de ma thag tu rgyas btab pa'i phyir/_phyag rgya chen po'i thig le phyi ma'i rgyud ces bya ba'i gsang ba'i rgya mtsho'i rgyud las gsungs so/_/phyi ma zhes bya ba ni sngar phyung ba ste/_dpal sangs rgyas mnyam
[\[112a.2\]]sbyor de kho na nyid bstan pa las de skad gsungs so/_/de'i phyir sdud pa pos 'di skad bdag gis thos pa la sogs pa ma smos so/_/'on kyang rtsa ba dang /_brtag pa la sogs pa rgyud kun sdud pa po'i tshig yin no/_/gang gi phyir zha na/_bcom ldan 'das rdo rje sems dpa' ni lha
[\[112a.3\]]dang mi la sogs pas rnyed par dka' ba de'i phyir/_bcom ldan 'das kyi zhal nas sdud pa pos nyan te/_lha dang mi la sogs pa la gsal bar byas so/_/de bzhin du sdud pa po rang gis smras pa ni ma yin no/_/sdud pa po ni 'dir yang /_rdo rje 'dzin pa'i sprul pa sa bcu'i dbang phyug byang chub sems
[\[112a.4\]]dpa' sems dpa' chen po'o/_/bcom ldan ye shes mkha' 'gro la/_/zhes bya ba la bcom ldan 'das bdag gis zhu ba gson zhes/_de skad bcom ldan 'das dpal rdo rje 'dzin pa chen po la 'og tu 'chad pa'i sbyor ba drug gi rnam par shes pa la sogs pa don zhu ba'i phyir
[\[112a.5\]]khong du chud par mdzad ces lung ngo /_/slob dpon gzhan gyi gzhung gis 'di ru don ni 'di yin te/_b+ha ga yod pa'i phyir bcom ldan 'das/_b+ha ga'i sgra ni yang dag pa chos kyi dbyings kyi ye shes de'i ye shes kyi 'od zer gang la yod pa de ni ye shes mkha' 'gro nyi ma'o/_/slob
[\[112a.6\]]dpon gzhan gyi gzhung gis dbang phyug la sogs pa'i yon tan drug dang ldan pa'i phyir bcom ldan 'das so/_/nam mkha' la 'gro ba'i phyir mkha' 'gro zhes bshad do/_/nam mkha' la 'gro ba yang don/dpal in+d+ra b+hU ti'i zhal snga nas kyi gzhung gis 'di skad bshad de/_
[\[112a.7\]]glo bur ba'i byang chub kyi sems kyi bdag nyid rdo rje 'dzin pa rang gis ngo bo'i sku rgyal ba'o/_/gsang ba'i snying pad rgyas par byed/_/ces bya ba la/_gsang ba ni/_A li kA li mnyam par sbyor ba zhes lung las bshad pa'o/_/slob dpon gzhan ma'i gzhung gis gsang ba ni chos kyi
[\[112b\]]
[\[112b.1\]]'byung gnas so/_/rdo rje slob dpon gyi gzhung gis/_'dab ma gsum pa'i rnam pa reg bya'i rtsa'i chu skyes so/_/snying po zhes bya ba ni byang chub kyi sems so/_/pad+ma zhes bya ba ni kun du dmar ba'i rang bzhin/_rgyas par byed pa zhes bya ba ni gsal bar mdzad pa'o/_/yang na 'byung bar mdzad
[\[112b.2\]]pa'o zhes bya ba'i don to/_/gsang bar lte ba'i nang na gnas/_/zhes bya ba ni slob dpon badzra bo d+his gsungs pa'i A li kA li gnyis su med par sbyor ba mngon sum du rdo rje 'dzin pa chen po'i dngos po de/_'di ru chos kyi 'byung gnas kyi gzhal yas khang gi nang du bzhugs so/_/rdo rje slob
[\[112b.3\]]dpon gyi gzhung gis/_gsang ba ni mchog gi dga' ba/_pad+ma ni chad pa'i dga' ba/_lte ba ni rang bzhin gyi dga' ba/_de lta bu'i dga' ba gsum gyi bdag nyid/_dga' ba gnyis kyi dbus su glo bur ba'i rang bzhin pad+ma'i 'dab mar chu bzhin du bzhugs so/_/'di ltar/_'di ru gsang
[\[112b.4\]]ba'i rgya mtsho las/_/mchog dang chad pa'i dbus su ni/_/de nyid gsum dag mi zad pa/_/gsang ba'i chu skyes lte nang bzhugs/_/gsang ba pad+ma rang bzhin bdag_/ces gsungs so/_/'bum lnga'i bdag nyid la sogs zhes bya ba la/_de ru don ni 'di ltar bshad de/_'bum lnga'i bdag nyid
[\[112b.5\]]gang zhig kye'i rdo rje'i rgyud de ni brtag pa sum cu rtsa gnyis kyi mtshan nyid 'di ltar yin te/_dang po rdo rje snying po mngon par byang chub pa'i brtag pa/_gnyis pa ni sgyu 'phrul gyi brtag pa/_gsum pa ni rdo rje gar gyi brtag pa/_bzhi pa ni sna tshogs kyi brtag pa/_lnga pa ni rdo rje'i brtag pa/_
[\[112b.6\]]drug pa ni stobs po che'i brtag pa/_bdun pa ni mi g.yo ba'i brtag pa/_brgyad pa ni gzungs ma'i brtag pa/_dgu pa ni ku ru kul+le'i brtag pa/_bcu pa ni dregs chen gyi brtag pa/_bcu gcig pa ni rnam par snang mdzad kyi brtag pa/_bcu gnyis pa ni dngos grub kyi brtag pa/_
[\[112b.7\]]bcu gsum pa ni sgrol ma'i brtag pa/_bcu bzhi pa ni rdo rje phag mo'i brtag pa/_bco lnga pa ni 'od zer gyi brtag pa/_bcu drug pa ni bdag med ma'i brtag pa/_bcu bdun pa ni gshin rje dgra'i brtag pa/_bco brgyad pa ni rdo rje hUM mdzad kyi brtag pa/_bcu dgu pa ni so sor 'brang
[\[113a\]]
[\[113a.1\]]ma'i brtag pa/_nyi shu pa ni sbyin sreg gi brtag pa/_nyi shu rtsa gcig pa ni rab gnas kyi brtag pa/_nyi shu gnyis pa ni dkyil 'khor chen po'i brtag pa/_nyi shu gsum pa ni gtor ma'i brtag pa/_nyi shu bzhi pa ni sta gon gyi brtag pa/_nyi shu lnga pa ni mngon
[\[113a.2\]]par byang chub pa'i brtag pa/_nyi shu drug pa ni rgyas gdab pa'i brtag pa/_nyi shu bdun pa ni sbyor thabs kyi brtag pa/_nyi shu brgyad pa ni rdo rje glu'i brtag pa/_nyi shu dgu pa ni pad+ma gar gyi dbang phyug gi brtag pa/_sum cu pa ni phyag na rdo rje'i brtag pa/_sum cu gcig pa ni mkha'
[\[113a.3\]]'gro ma'i brtag pa/_sum cu rtsa gnyis pa ni mkha' 'gro ma'i brtag pa/_de kun gyi nang nas mkha' 'gro dang mkha' 'gro ma'i yul du ma bzhugs pa zhes gcig nas gcig tu rim pa las byung ba'i tshig go/_/rgyud ces bya ba ni thabs dang shes rab gnyis med ldan pa'i bskyed rim
[\[113a.4\]]rdzogs rim ldan pa'o/_/kye'i rdo rje zhes bya ba ni shes rab dang thabs gnyis su med pa las rdzogs pa'i bde ba chen po ye shes 'tsho zhes bya ba ni zab pa dang /_gzung bar dka'o/_/gsungs zhes bya ba ni don ji lta ba bzhin bshad pa'o/_/sbyor drug rnal 'byor ma yi gzhung /_/zhes bya ba ni
[\[113a.5\]]'di ltar gsungs/_rnal 'byor ma'i gzhung gi sgras ni rnal 'byor ma thams cad kyi brtag pa'i rgyal po de ru le'u dang po la gang zhig sbyor ba drug dang rdo rje 'dzin pa chen pos bshad pa de ni rnal 'byor gyi rgyud kyi go rims kyis so/_/de'i phyir sbyor ba'i sgra la bstan pa/_sbyor ba ni mnyam
[\[113a.6\]]par 'khyud pa/_yang na phun sum tshogs pa/_de'i rim pa ni 'di yin te/_dang po ni bdag po'i phun sum tshogs pa/_gnyis pa ni rgyud kyi phun sum tshogs pa/_gsum pa ni sdud pa po'i phun sum tshogs pa/_bzhi pa ni dus kyi phun sum tshogs pa/_lnga pa ni 'khor gyi phun
[\[113a.7\]]sum tshogs pa/_drug pa ni gnas kyi phun sum tshogs pa/_de lta bu'i sbyor ba drug gis nyams par sbyor ba'i dngos po yang dag rgya che ba kun rdzogs kyi dpag tu med pa shes nas/_mdor bsdus pa 'dod pa can gyi don du/_cha dang thig le la sogs pa'i don bstan par byas
[\[113b\]]
[\[113b.1\]]nas/_don dam pa'i sbyor ba drug gi don/_legs dgyes chen po'i mchod pa la sogs pa dang /_rdo rje glu'i gus pas bcom ldan 'das rab tu dga' bar byas nas/_gsang ba'i sgras bcom ldan 'das mas 'di skad zhus so/_/cha dang thig le tshul dag dang /_/tshul tsam
[\[113b.2\]]mchog dang mchog las gzhan/_/sbyor ba drug dbye rnam par shes/_/gnas ni gang du gnas pa lags/_/srog ni gang nas byung ba dang /_/rdo rje 'dzin pa gang du thim/_/rdo rje nyin gang mtshan mo gang /_/mtshams dang shar ba gang zhig lags/_/gang du nub pa'i dus dang rtsa/_/
[\[113b.3\]]mchog gi dbang phyug du tsam mchis/_/dus kyi mtshan nyid gang lags gsungs/_/de yi dus kyi dgos pa ci/_/A li kA li bya ba dang /_/mnga' bdag gang nas byung ba lags/_/ro ni bye brag du zhig gnas/_/dga' ba yang ni de bzhin no/_/gang gi dus su dga' ba rnams/_/rdo rje
[\[113b.4\]]dbang phyug skye bar 'gyur/_/chos kyi dbyings ni ji ltar bshad/_/rdo rje yang ni ji lta bu/_/re zhig bdag gi sgra ni gang /_/gsang ba zhes bya ji ltar lags/_/mchog ces bya ba ji ltar te/_/dgyes pa'i don ni gsal bar brjod/_/rigs kyi bye brag du tsam bstan/_/phung po la sogs skye mched
[\[113b.5\]]cing /_/tshangs pa dbang phyug drag po dang /_/khyab 'jug rtag tu zhi ba dang /_/gang nas skye zhing gang du gnas/_/ngo bo ji ltar chen po'i che/_/phyag rgya'i bye brag du zhig bstan/_/phyag rgya chen po ji ltar lags/_/mgon po mchod pa'i bye brag ci/_/de ru me tog ji ltar lags/_/mgon po chen
[\[113b.6\]]po srog gcod ni/_/ji lta bu zhig 'tshal ba lags/_/dkyil 'khor mchog gi dam pa can/_/bcom ldan 'das de ji ltar lags/_/de ru lha mo ji ltar lags/_/lha mo zhes bya gang la bshad/_/bcom ldan dur khrod du zhig mchis/_/de ru shing ni ji ltar lags/_/dur khrod dang ni
[\[113b.7\]]shing rnams las/_/rgyal ba'i dbang phyug gnas bka' stsal/_/mgon po nang gi sbyin sreg dang /_/bdud rtsi lnga yi rim pa dang /_/rnal 'byor ma yi 'dus pa dang /_/de ru skad ni ji ltar lags/_/bdag nyid rang gi ngo bo ni/_/mgon po chen pos bka' stsol cig_/de lta bu yi
[\[114a\]]
[\[114a.1\]]rim pa la/_/bzhi lhag lnga bcu dris pa la/_/gang du de nyid mchog gi dbang phyug gis rgyas par bstan pa/_bdag kyang de ru slob dpon gyi gzhung gis nges pa'i don dang /_drang ba'i don bye brag gis 'dri zhes pa ni rigs pa'o/_/ci'i phyir zhe na/_rdo rje slob dpon gyis
[\[114a.2\]]kyang rgyud kyi rim pa bka' stsal to/_/rgyud la rim pas dbang gi yan lag ni gong du yod do/_/de'i phyir dbang bskur ba'i don rab tu gsal bar byas nas/_rjes su rgyud thams cad kyi gleng gzhi dpyad par bya'o/_/gang gi phyir zhe na/_yang dag par dbang bskur ba'i slob ma
[\[114a.3\]]lus la sogs pa zab pa'i man ngag gis don la snod yin par 'gyur ro/_/de lta ma yin par dbang bskur ba med par rgyud don gsal bar byas na slob dpon dang slob ma rtsa ba la ltung ba'o zhes gsungs so/_/dpal phyag rgya chen po'i thig le las/_le'u dang po'i bshad pa'o//_//
[\[114a.4\]]da ni le'u gnyis pa la zab pa'i tshig rnams bri/_bcom ldan 'das kyis bka' stsal pa la sogs pas mtha' yan chad don ji lta ba bzhin du bshad/_rim pa la sogs pa zhes bya ba la/_rim pa'i sgra ni sa bon las myu gu la sogs pa bzhin du nye bar dgod/_yang na skyor ba bzhi
[\[114a.5\]]zhes bya ba ni don ji lta ba bzhin no/_/dbang bskur ba ni chags pa la sogs kyi dri ma dag par byed pa/_'bras bu'i dus su gsum du dbye ba zhes bshad pa zhes bya ba ni rgyu 'bras kyi skabs su dpyad par bya'o/_/slob dpon la sogs bya ba la/_don ni ji ltar bshad de chu dang /_dbu rgyan la sogs
[\[114a.6\]]pas dbang bcu gcig gi dbang phyug sangs rgyas rdo rje 'dzin pa'i sku zhes bya ba'i don to/_/gsang ba zhes bya ba ni longs spyod rdzogs pa'i sku/_shes rab ye shes zhes bya ba ni chos kyi sku/_bzhi pa ni bde ba chen po'i sku/_slob dpon bcu gcig tu dbye zhes bya ba'i rim pa 'di yin te/_chu dang /_
[\[114a.7\]]dbu rgyan dang /_rdo rje dang /_dril bu dang /_ming dang /_dam tshig gsum dang /_brtul zhugs dang /_lung bstan pa dang /_skyabs sbyin pa zhes bya'o/_/bcu gnyis pa gsang ba zhes bya ba ni longs spyod rdzogs pa'i sku'i mtshan nyid kyis kun rdzob dang don dam pa gnyis su med pa'i byang
[\[114b\]]
[\[114b.1\]]chub kyi sems myang ba nyams su myong ba zhes bya ba'i don to/_/bcu gsum pa shes rab ye shes zhes bya ba ni shes rab stobs kyi pha rol tu phyin pa'i ye shes shes nas spros pa dang bral ba gnyis su med pa/_de nyid ye shes la 'jug pa/_de ltar de nyid bcu bzhi zhes bya ba ni de nyid ye
[\[114b.2\]]shes kyi 'jug pa las gzhan ma yin/_ye shes ni nam mkha'i rang bzhin bde ba chen po'i sku nyid gsang ba'i dbang po rgyud kyi rim pa zhes bshad do/_/gzhan ni don ji lta ba bzhin du bshad/_sa dang 'bras bu gsum du dbye ba zhes bya ba la don ni 'di yin te/_gang zhig rgyu yin pa de rang
[\[114b.3\]]rtsa ba/_'di ru rtsa ba'i sgra ni 'od rab kyi rang bzhin/_chos kyi sku gsungs so/_/de yang sku dang gsung dang thugs gsum du dbye ba/_gang zhig bum pa'i dbang la sogs pa'i don de ni sku/_gang zhig gsang ba'i dbang de ni gsung /_gang zhig shes rab ye shes kyi dbang de ni thugs so/_/
[\[114b.4\]]de rnams kyi 'bras bu zhes bya ba ni sems las byung ba'i grags pa can/_bde ba chen po rgyal lo/_/yang na 'bras bu gsum du dbye ba'i don la ni 'di lta ste/_bzhi pa ni ye shes nam mkha'i rang bzhin gyi phyir rgyu la/_'bras bu de'i phyir de nyid gsum gyi ngo bo nyid dpal rdo rje 'dzin pas
[\[114b.5\]]gsungs so/_/dga' ba'i bye brag gis shes par bya zhes bya ba la/_dbang rnams la phyi'i rim pas dri ma med pa'i sa la sogs pa'i 'bras bu thob pa/_nang gi rim pas dga' ba la sogs pa'i 'bras bu'o/_/'khor lo rnams la don ni 'di lta ste/_bum pa'i dbang bskur ba'i dus su/_'khrig
[\[114b.6\]]pa dang 'o las sku'i 'khor lor dga' ba/_bdud rtsi myong ba'i dus su/_'jig rten las 'das pa'i reg bya tshor ba las gsang ba'i dbang las gsung gi 'khor lor mchog gi dga' ba/_shes rab thabs mnyam par sbyar ba'i bde ba nyams su myong ba las thugs kyi 'khor lor chad pa'i
[\[114b.7\]]dga' ba/_rang dang gzhan gyi bye brag gi dran pa med cing gang zhig dga' ba spros pa ye shes kyi 'khor lo rang bzhin gyi dga' ba zhes in+d+ra b+hU ti'i zhal snga nas kyi gzhung gis gsungs so/_/yar ngo'i tshes gsum zhes bya ba la sogs pa la/_bram ze 'dra bu'i gzhung gis gsang ba'i dbang bskur
[\[115a\]]
[\[115a.1\]]ba'i dus su byang chub kyi sems thig le gsum gzung ngo /_/thabs kyi zhal la sogs pa sgra ji bzhin du bshad do/_/lo bcu gnyis ma gsung ba'i dbang gi dus su'o/_/gang gi phyir zhe na pad+ma can ma yin pa'i phyir gsang ba byang chub kyi sems la bsrung ngo /_/lo bcu drug dang ldan
[\[115a.2\]]pa shes rab ye shes kyi dbang gi skabs su/_dga' ba rab kyi ye shes pa bsrung ba dang byung ba gnyis kyi don du'o/_/lo nyi shu dang ldan pa/_gsang ba dang shes rab ye shes kyi dbang gnyis kyi don ni mi rnyed pa'i phyir spang bar bya'o/_/de ltar yang nyi shu lon pa yan chad ni phyag rgya'i dngos grub ring du bgyid pa
[\[115a.3\]]nyid bcom ldan 'das rdo rje 'dzin pas gsungs so/_/rdo rje slob dpon gyi gzhung gis lo nyi shu lon pa byang chub kyi sems la 'khrug par byed 'khrug pas dga' ba 'byung bar mi 'grub/_rnal 'byor bla ma'i rgyud du 'dus par byas so/_/sring mo la sogs pa mtshan ma rnyed pa la/_dbang bskur ba gsum gyi
[\[115a.4\]]dus su rig par gsungs so/_/ci'i phyir zhe na/_mtshan ma ni ye shes lnga la rgyu yin no/_/rgyu yod pas the tshom med pa'i 'bras bu rnyed do/_/ye shes kyi 'bras bu mngon du gyur pa'i rnal 'byor gyi dbang phyug la sring mo la sogs pas ni sdig pa med do/_/de ni re zhig kun rdzob kyi bden
[\[115a.5\]]pa'i rim pa'o/_/don dam pa'i bden pa'i rim pas nang gi bum pa'i dbang gi dus su skad cig bye brag gsal bar byed pa'i phyir sring mo/_/gsang ba'i dbang gi dus su dga' ba 'jo ba'i phyir bu mo/_shes rab ye shes kyi dbang gi dus su ro thams cad la snang bar byed pa'i phyir chung ma/_chung
[\[115a.6\]]ma slob dpon la dbul bar bya zhes bya ba la sogs pa kun rdzob kyi skabs su don ji lta ba bzhin gyis rtsa ba gsungs so/_/bla ma'i gzugs kyis bdag nyid ces bya ba la/_rdo rje sems dpa' rje btsun nyid ces bya ba'i don to/_/bdag mchod pa las dngos grub rnyed pa zhes bya ba la/_ye shes
[\[115a.7\]]chen po thob ces dgongs pa'o/_/de ma thag tu phyag rgya chen po la sogs zhes bya ba la/_don 'di ltar bshad de bla ma rje btsun la yon phul ba dang /_mchod pa la sogs pa'i phyis nas phyag rgya chen po'i dngos grub ster ba/_shes rab ma me tog dang spos la sogs pa'i rdzas kyis yang dag
[\[115b\]]
[\[115b.1\]]par mchod par byas nas lha mo'i gzugs su bsgoms te/_slob ma'i yan lag thams cad du reg pa'i don du bsnyen par bya zhing sbyin par bya zhes dgongs pa'o/_/de ni nang gi bum pa'i dbang gi phyir yang rnam par rgyal ba'i bum pa lag tu gzung bar bya/_/gsang ba'i dbang gi dus su slob
[\[115b.2\]]ma la ye shes goms pa'i phyir/_dang po slob dpon gyis sna tshogs sbyor thabs kyis bsnyen pa bya'o/_/bsnyen pa sbyor bas byang chub kyi sems 'byung ba de ni slob ma'i kha ru dbab par bya gzhug par bya zhes sgra ji bzhin gyi rgyud kyi don no/_/sgra ji bzhin ma yin pa'i don gyis slob ma gzhan
[\[115b.3\]]gyi dbang gang zhig 'byung ba de ni bdag gi gnas/_slob dpon nag po'i gzhung gis/_bdag ni gnas rdo rje rin po che'i snying po gzhan gyi gnas ni pad+ma rin chen gyi snying po/_/slob dpon ku ku rA dza'i gzhung gis/_bdag gi gnas ni mchog gi dga' ba/_gzhan gyi gnas ni chad pa'i dga'
[\[115b.4\]]ba/_dpal in+d+ra b+hU ti'i gzhung gis bdag gi gnas ni bskyed rim/_gzhan gyi gnas ni rdzogs pa'i rim pa/_slob dpon Dom+bi pa'i zhal snga nas kyis/_bdag gi gnas ni thabs las byung ba/_gzhan gyi gnas ni thabs so/_/slob dpon gzhan pa'i ye shes dang /_ye shes byung ba
[\[115b.5\]]zhes dgongs pa'o/_/srin lag mthe bong la sogs zhes bya ba la/_phyi'i don gyi rdo rje rin chen gyi snying po'i nang nas byang chub kyi sems slob ma'i mgrin pa'i nang nas blugs te mgrin pa'i rtsa gnyis btsir bar bya'o/_/gang gi phyir zhe na/_des ni phyis nas ji ltar nyams su myong ba bzhin
[\[115b.6\]]shes la/_rang rig pa'i mtshan nyid can yang dag par 'byung ba zhes sgra ji bzhin gyis rgyud kyi don bshad de/_de ru dpe ni 'di lta ste/_gzhon nu ma la sogs pa la legs dgyes bzhin no/_/ji ltar shin tu lang tsho la bab pa'i rgyal po'i bu mo 'dod pa'i bde ba nam yang ma myong bas dang po'i
[\[115b.7\]]skabs su shin tu mkhas pa/_'dod pa'i sbyor bas gang zhig byed pa'i legs skyes kyi bde ba de ni dpe med brjod med ces slob dpon gzhan gyi gzhung ngo /_/rdo rje slob dpon gyi gzhung gis ji bzhin/_dang po'i skabs su gzhon nu ma legs dgyes kyi bde ba/_rnam pa sna tshogs kyi bye brag
[\[116a\]]
[\[116a.1\]]cang mi tshor na/_de bzhin du mgrin pa'i rtsa btsir ba las phyi rol gyi dngos po cang mi tshor ro/_/mthe bong zhes bya ba ni rdo rje rin chen/_srin lag ces bya ba ni rtog med ma/_sbyor ba zhes bya ba ni mnyam par 'khyud pa'i las kyis so/_/slob dpon u rgyan gyi gzhung gis srin
[\[116a.2\]]lag ni chos kyi 'byung gnas/_mthe bong ni rdo rje/_slob dpon kha che ba'i gzhung gis srin lag ni lte ba/_mthe bong ni sa bon/_slob dpon dzA lan+d+ha ra'i gzhung gis/_srin lag ni gsang ba'i sna/_mthe bong ni gsang ba'i rtsa/_longs spyod ni nang du 'jug par bya zhes bya ba la/_slob dpon
[\[116a.3\]]a wa d+hU tI'i zhal snga nas kyi gzhung gis phan tshun byang chub kyi sems me tog gi sbrang rtsi yan lag bkab pas so/_/rdo rje slob dpon gyi gzhung gis/_rdo rje'i sa bon mchog gi dga' ba'i gnas su sta gon bya/_u rgyan gyi gzhung gis chad pa'i dga' ba'i gnas su rab gnas bya/_de
[\[116a.4\]]ni gsang ba'i dbang gi rim pa'o/_/da ni rdo rje slob dpon gyi gzhung gis shes rab ye shes kyi dbang bri/_srog dang gtub pa mnyam par bya/_/zhes bya ba la/_phyi'i don gyi don ji lta ba bzhin no/_/nang gi don gyi srog ni 'gro ba'i dus/_gtub pa ni 'ong ba'i dus su/_dus kyi sgras ni
[\[116a.5\]]'jig rten las 'das pa'i bde ba nyams su myong ba'i skad cig go/_/mnyam par bya zhes bya ba ni ro gcig tu byas nas bstan pa'i rdo rje gzhon nu ma la legs dgyes kyis shin tu yang mchod par bya'o/_/legs dgyes zhes bya ba ni 'khrug pa med pa'i don to/_/shin tu zhes bya ba ni
[\[116a.6\]]dus ring po'o/_/hUM phaT kyi sngags rin chen kha ru don 'di lta ste/_pad+ma dang rdo rje gnyis kyi lte ba'i kha ru hUM phaT bkod nas/_de la pad+ma bskyod par zhes tshogs la bshad pa'i skabs su slob ma la bshad pa'i dus su de la zhes bya ba ni byang chub kyi sems/_slob dpon u rgyan gyi
[\[116a.7\]]gzhung gis lte ba/_slob dpon kha che'i gzhung gis bya gdong ma/_slob dpon dzA lan+d+ha ra'i gzhung gis rang byung /_slob dpon ka ma ru pa'i gzhung gis shes rab dang thabs mnyam par 'khyud pa'o/_/de'i dus la sogs pa ni don 'di ltar bshad de/_shes rab ye shes dbang bskur
[\[116b\]]
[\[116b.1\]]mnyam par sbyor ba'i dus su/_ji ltar skad cig dang dga' ba slob dpon la skye ba de ltar ro/_/bcu drug ma la smra bar bya'o/_/gang gi phyir zhe na/_des yang dag par shes pas slob ma la dbang bskur ba'i dus su/_shes rab ma skad cig la sogs brda bgyid/_legs par brdas
[\[116b.2\]]shes rab ye shes la 'khrul pa med pa'i sems grub pa zhes dgongs pa'o/_/phyis nas slob ma'i sbyin par bya/_/zhes bya ba la sogs pa'i yi ge'i don gyis bshad pa'o/_/pad+ma'i snying po'i dbus su gnas/_/zhes bya ba la sogs pa la/_pad+ma'i snying po ni sangs rgyas rin po che'i snod
[\[116b.3\]]dbus na gnas zhes bya ba ni ri bong can 'bab pa'i gnas su bzhugs so/_/de ci'i phyir zhe na/_de rang don bri na/_rdo rje dbyings kyi dbang phyug ma'i rtsa/_rdo rje gsang pad kha 'byed/_rin po che la khams sa bon blugs pas phyug par byed pas rdo rje dbyings kyi dbang phyug ma zhes slob dpon
[\[116b.4\]]gyis bstan pa'o/_/sangs rgyas nyid du thabs gzhan pas ma yin zhes gzhan kun gyi man ngag dang /_bsgom pa la sogs pa dgag pa'i tshig go/_/gang gi tshe de ni mi rnyed ces pa/_'di skad ces bshad de/_gang gi rdo rje dbyings kyi dbang phyug ma'i rtsa de ni rnam pa dang bral ba de'i
[\[116b.5\]]phyir/_phra bas phra ba nyid ces bcom ldan 'das kyis gsungs so/_/de ni gang nas rnyed ces rtog pa dang /_mi rnyed pas rgyud kyi man ngag ni ji ltar 'gyur/_de'i don la thabs 'di ltar bshad/_rdo rje dbyings kyi dbang phyug ma dngos po dang bral bas kyang /_de lta mod kyi bla ma'i man
[\[116b.6\]]ngag las de la reg bya'i snang ba tsam tshor nas rang gi nyams su myong ba'i sems mi bskyod par 'gyur ro/_/de ru dpe ni 'di ltar gsungs so/_/me tog ke ta ka'i skyed mos tshal la/_gzugs med pa'i rlung /_dbang po gsal ba'i shes rab can gyis gtan la phab nas/_gang gi
[\[116b.7\]]tshe de ma thag tu bsnams pa tsam gyis sngar med pa'i dri nyams su myong /_de ltar rig pas rdo rje dbyings kyi dbang phyug ma reg bya tsam gyis ci zhig dga' ba chen po nyams su myong /_rim pa'i goms pa'i spyod pas sangs rgyas nyid 'thob po/_/dpal phyag rgya chen po'i thig le
[\[117a\]]
[\[117a.1\]]las le'u gnyis pa'i bshad pa'o//_//da ni le'u gsum pa'i zab pa'i don bri/_de nas zhes bya ba rgyud thams cad kyi gleng gzhi dang /_dbang bskur ba'i le'u gnyis pa'i 'og tu rgyud thams cad kyi gleng gzhi'i don/_dpal rdo rje sems dpa' rje btsun nyid
[\[117a.2\]]rgyas par bstan pas bka' stsal kyang /_de lta mod kyi dang po'i re zhig rdo rje slob dpon gyi zhal snga nas/_dpal in+d+ra b+hU tI'i zhal snga nas kyi gzhung gis ni/_de nas zhes bya ba la/_dang po ma skyes pa'i rang bzhin cha yin yang /_thams cad 'byung bar mdzad pa zhes gsungs so/_/
[\[117a.3\]]gsang ba zhes bya ba ni nyi ma'i 'od kyi rang bzhin thig le bshad ces bya ba ni rdo rje'i sa bon rnam pa can tshul gyi me/_mchog ces bya ba ni pad+ma'i sa bon grags pa mchog gi dga' ba/_rang gi ngo bo'i tshul can mchog gzhan zhes bya ba la/_mchog gi dga' ba las rab mchog gi mchog
[\[117a.4\]]go/_/mthar mchog ces bya ba la/_nam mkha' lnga rnam par brgyan pa can/_rang bzhin dga' ba bde ba chen po'i rgyal po/_/de ni sbyor drug rnam par shes pa las rgyu'i mdor bstan pa gsungs so/_/da ni 'bras bu'i rgyas par bshad de/_phung po lnga nyid lus po la/_/legs
[\[117a.5\]]dgyes dbang po 'khor lo drug_/gang du bod pa'i tshig gi 'khor lo bye brag brda mdzad do/_/de rang don rdo rje slob dpon gyis 'di skad bshad de/_rlung gi 'khor lo lte ba'i gnas/_rkang pa'i mthil gyi gnas yan chad tshogs pa la bshad pa'i skabs so/_/slob ma la bshad
[\[117a.6\]]pa'i dus su gsang ba'i pad+ma'i nang du'o/_/me'i 'khor lo ni de'i dkyil ma yin pa'i gru gsum gyi rnam pa/_u rgyan gyi gzhung gis lte ba'i phyi rol lo/_/sprul pa'i 'khor lo ni lte ba'i gnas/_chos kyi 'khor lo ni snying ga'i gnas/_/longs spyod kyi 'khor lo ni mgrin pa'i gnas/_
[\[117a.7\]]bde ba chen po'i 'khor lo ni spyi bo'i gnas so/_/zla ba phyed bzhin cha'i dngos/_/rlung gi 'khor lo'i rnam par gsum/_dang ba'i don du bcom ldan 'das kyis gsungs so/_/rdo rje slob dpon gyi gzhung gis/_bcom ldan 'das ma bdag med ma/_/zhes nges pa'i don to/_/phyed min
[\[117b\]]
[\[117b.1\]]rgyas pa yang min chu zla bzhin du dpe yis gzung 'dzin rnam par spangs/_rang nyid skye ba med pa yin yang thams cad la skye bar mdzad pa'i phyir sgyu 'phrul chen mo spros pa med kyang /_khams gsum ma lus pa la srog gi cha bzung ma/_nam mkha'i rang bzhin gyi phyir zhi ba/_mchog
[\[117b.2\]]gi dga' ba sbyin pa'i phyir mchog_/rmad du byung ba'i dga' ba khong du chud pa'i phyir mchog gzhan ma/_rang bzhin dga' ba'i ngo bo nyid kyi phyir bsam du med pa/_srid pa dang mya ngan las 'das pa gnyis su med pa'i phyir skye ba med pa/_srog gi 'khor lo la srog gi grags pa can zhes
[\[117b.3\]]'di ltar gsungs te/_phyi dang nang gi bdag nyid rlung gi 'khor lo skyed byed ma bdag_/gang phyir zhe na/_rang bzhin gyis rlung gi ngo bo yin pa'i phyir dgongs pa'o/_/me yi 'khor lo'i nang du thim/_/yi ge med pa'i 'khor lo gcig_/drang ba'i don gyi bcom ldan 'das kyi lung ngo /_/
[\[117b.4\]]rdo rje slob dpon gyi gzhung gis bcom ldan 'das rdo rje rigs skye bo rdo rjer grags pa bde ba chen po'i rgyal po'o/_/slob dpon ku ku ri pa'i zhal snga nas kyi gzhung gis me long lta bu'i ye shes ngo bo mi g.yo ba'i phyir yi ge med pa/_stong chen po'i rang bzhin gyi phyir rnam pa thams cad/_
[\[117b.5\]]rnam pa med pa'i rnam par shes pa tsam gyi phyir kun la gnas pa/_rnam pa dang bcas pa'i rnam par shes pa'i ngo bo'i phyir kun la khyab pa dang /_yang na nam mkha' rang bzhin gyi phyir/_shes rab dang thabs gnyis su med pa'i ngo bo'i phyir bde ba 'byung ba/_mchog gi dga' ba'i
[\[117b.6\]]rang bzhin gyi phyir bde ba 'phel ba/_yid kyi rnam par shes pa'i rang bzhin gyi phyir dbyangs dang gsal byed kyi yi ge dang bral ba/_bde ba chen po'i ngo bo nyid kyi phyir/_khams gsum ma lus pa rgyu bar byed pa po/_/tshul ni glo bur ba'i gnas zhes bya ba la/_drang ba'i don gyi
[\[117b.7\]]bcom ldan 'das kyi lung ngo /_/nges pa'i don gyi rdo rje slob dpon gyi gzhung gis dpal rdo rje grags pa chen po'i rgyal po spros pa dang bral ba/_shes rab dang thabs dang 'khyud pa'i dus su tshul gyis 'du shes can/_rmad du byung ba'i dga' ba spro ba/_gang gi dga' bas thos pa dang /_
[\[118a\]]
[\[118a.1\]]dran pa dang nyams su myong ba tsam gyis de bzhin gshegs pa yang /_bde ba chen po'i bde ba rnyed pas/_phyi'i bud med kyi bde ba bsnyen pas dga' ba de ltar ni ma yin no/_/de'i phyir phyi ma yin pas rnam pa thams cad dang bral ba bde mchog dbang phyug gis zhes gsungs
[\[118a.2\]]so/_/nyan thos dang rang sangs rgyas la sogs pa la gzung bar dka' ba'i phyir shin tu 'jigs par byed pa'i klu'i lce'i rnam pa/_ji ltar dpa' bo yin kyang sbrul chen po'i lce mthong na 'jigs so/_/de ltar rdo rje 'dzin pa la dga' ba 'byung ba sangs rgyas kyis kyang mi theg_/'on kyang
[\[118a.3\]]gzhan ma lha dang mi ci smos/_nam mkha' la sogs pa la byed pa po zhes bya ba la phyi'i don gyis 'di ltar bshad de/_nam mkha'i sgra ni mtho ris/_sogs pa'i sgra ni mi yul dang sa 'og_/nang gi don gyis mchog gi dga' ba la sogs pa/_slob dpon Dom+bi ba'i zhal snga nas kyi gzhung
[\[118a.4\]]gis rnam pa sna tshogs pa la sogs pa'i skad cig/_dpal in+d+ra b+hU te'i zhal snga'i gzhung gis/_ye shes gzugs dang bral ba'i phyir yi ge med pa/_reg bya dang bral ba'i phyir khams med pa la/_ro dang bral ba'i phyir gug skyed med pa/_sgra dang thal ba'i phyir thig le med pa dri ma med pa'i phyir
[\[118a.5\]]dpag tu med pa/_rang byung ba'i phyir skye ba med pa/_nam mkha'i rang bzhin gyi phyir mi zad pa/_don dam pa'i lta ba zhes dpal in+d+ra b+hU ti'i gzhung ngo /_/lte ba'i gnas su la sogs bya ba la/_gong du bris so/_/slob dpon nag po pa'i gzhung gis lte ba ni gzhan ma yin/_sprul pa'i
[\[118a.6\]]'khor lo/_slob dpon dpa' bo bzang po'i gzhung gis/_rdzogs pa'i rim pa'i phyogs su sprul pa'i 'khor lo lnga/_dpal sdom pa'i rgya mtsho dang /_rigs chen po de kho na nyid kyi rgya mtsho chen po'i rgyud la sogs pa de dang 'dra/_mdor na bsdus pa 'dod pa la don gyi phyir/_brtag
[\[118a.7\]]pa gnyis kyi rgyal po'i rgyud la sogs pa rgyas pa ma yin bka' stsal pa/_yang na chos la spyod pa shes rab chung ba'i phyir zhes dgongs pa'o/_/tshul tsam chos kyi 'khor lor ni/_/sbrul gyi mig bzhin dri ma med/_/ces bya ba la/_drang ba'i don gyi bcom ldan 'das kyi lung ngo /_/
[\[118b\]]
[\[118b.1\]]nges pa'i don gyi rdo rje slob dpon gyi gzhung gis 'di lta ste/_bcom ldan 'das la dang po'i dga' ba 'byung ba'i tshe rdo rje 'dzin pa'i sa la gnas pa/_de bzhin gshegs pa la de'i dga' ba'i 'od zer sna tshogs kyis/_yang dag par rmad du byung ba ro chen po brgyad skyes so/_/de
[\[118b.2\]]gzigs nas phyis nas mchog gi dbang phyug gis/_gsang ba chen po'i mchog_/tshul tsam mchog gi dga' ba/_ye shes chen po rnam par spros pa/_chos kyi 'khor lor ni tsan+dan gang gis go rims kyi gnas kyis bstan pa'o/_/sbrul gyi mig bzhin dri ma med/_/ces bya ba la
[\[118b.3\]]nye bar brtags pa tsam/_/'on kyang des ni shin tu dri ma med pa nyid rab tu bstan to/_/yang na nges pa'i don gyis sbrul gyi sgra ni longs spyod rdzogs pa'i sku/_kye la ri'i zhal snga nas kyi gzhung gis snang ba mched pa/_slob dpon badzra naM gyi zhal snga nas kyi gzhung gis rdo rje nyi ma shar
[\[118b.4\]]ba/_ka ma la bi rI zhal snga nas kyi gzhung gis thig le ye shes 'bigs pa/_rgyal mo lag smi'i gzhung gis sa la sogs pa 'byung ba lnga dang bral ba/_de'i phyir nyid rdo rje 'dzin pas yang dag dri ma med pa gsungs so/_/cha med pa'i phyir spros pa med pa gzhan ma'i gzhung ngo /_/dri ma
[\[118b.5\]]med pa'i phyir zhes bya ba de'i khyad par can gyi tshig_/dri ma med pa bcos ma med pa rnam pa dang bral ba/_rnam pa med pa'i phyir gnas med pa/_gnas med pa'i phyir mi g.yo ba ye shes kyi nam mkha'i rang bzhin zhes bya ba'i don to/_/ye shes nam mkha'i rang bzhin gyi phyir dpe dang
[\[118b.6\]]bral ba/_dbus dang dbus ma yin pa med pa zhes bya ba ni yod pa dang med pa las 'das pa/_tshul tsam mchog gi ye shes ni/_lha'i dbang phyug gis mi shes khyab 'jug dang /_lha chen dang /_tshangs pa dang /_brgya byin dang /_nye ba'i dbang po la sogs pas kyang mi shes pa zhes bya
[\[118b.7\]]ba'i don to/_/mchog gi longs spyod 'khor lor gnas/_/mchog gi rnam pa'i bdud rtsi mchog_/ces bya ba la/_drang ba'i don gyi bcom ldan 'das kyi lung ngo /_/rdo rje slob dpon gyi gzhung gis nges pa'i don gyi don 'di lta ste/_bcom ldan 'das rdo rje 'dzin pa chen po la mchog
[\[119a\]]
[\[119a.1\]]gi dga' ba ye shes chen po 'byung ba'i tshe/_grangs med pa'i 'jig rten gyi khams na bzhugs pa'i sangs rgyas dang byang chub sems dpa' dang /_'chi ba med pa la sku 'bar ba dag dang /_skam par 'gyur ba sems kyi sa la brgyal ba de ltar mi thub gzigs nas rdo rje
[\[119a.2\]]'dzin pa chen pos rab gtum dga' ba la snang ba med par mdzad nas/_zhi ba chen po'i mtshan nyid mchog gi grags pa can gyis mtha'i dga' ba zhes rnam par spros so/_/longs spyod rdzogs pa'i don ni sngar bshad pas/_mchog gi dga' ba zhes bya ba la dga' ba thams cad
[\[119a.3\]]dang skad cig dang ro rgyas pa'i phyir ro/_/mchog gi bdud rtsi zhes bya ba la thams cad skye ba'i rgyu yin pa'i phyir ro/_/dpal in+d+ra b+hU ti'i zhal snga'i gzhung gis mig mi thub pa'i skabs su/_dpe med pa'i bde ba myong ba'i phyir mchog gi bdud rtsi/_slob dpon ku ku ri'i zhal snga'i gzhung
[\[119a.4\]]gis mi bskyod pa'i phyir mchog gi bdud rtsi/_mchog gi dang po ni slob dpon gyi zhal snga nas 'di skad ces bshad de/_mchog la yongs su rdzogs pa'i ngo bo'i dga' ba la/_gang zhig 'od zer gyi tshogs de ni mchog gi dang po'o/_/mchog gi mtha' zhes bya ba la cho ga 'di skad gsungs
[\[119a.5\]]te/_yang dag drag po'i mchog ni dga' ba/_gang zhig nye bar zhi ba de nyid do/_/de ni mchog gi mtha'o/_/de ru bzhugs zhes bya ba la/_/de ru shar ba zhes bya ba'i don to/_/mchog grags mtha' ni dga' ba de ma thag tu bri bar bya'o/_/slob dpon gzhan gyi gzhung gis mchog
[\[119a.6\]]ni dang po'i dga' ba/_mchog gi mtha' ni chad pa'i dga' ba/_de ru bzhugs pa ni rang bzhin gyi dga' ba/_dpal in+d+ra b+hU ti'i zhal snga nas kyi gzhung gis/_mchog gi dang po ni gtso bo nyid/_mtha' ni de'i mjug_/bzhugs pa zhes bya ba ni bskyod pa med pas so/_/slob
[\[119a.7\]]dpon ku ku ri'i zhal snga nas [(]gyi [,]kyi [)]gzhung gis de dang 'dra'o/_/ji ltar chang gi ro ni bcud ces bya ba la/_rdo rje slob dpon gyis 'di skad ces gsungs te/_phyi rol gyi dpes ni ji ltar shin tu smin pa'i rgun 'brum gyi ro la dga' ba yod pa de'i phyir/_kun rdzob dang don dam pa gnyis
[\[119b\]]
[\[119b.1\]]su med pa'i byang chub kyi sems kyi ros sngar med pa rmad du byung ba'i zhi ba'i dga' ba yod do/_/mchog gi mtha' yis dga' ba la/_/gzugs la sogs pa'i rnam pa 'gog_/de'i phyir/_gzugs dang bral ba'i bdag nyid bzhugs/_/thams cad bdag nyid dngos po med/_/ces pa
[\[119b.2\]]nyid mchog gi dbang phyug gis gsungs so/_/mchog gzhan bde chen 'khor lor ni/_/thams cad mtha' yi mtha' na bzhugs/_/bcom ldan 'das kyis gsungs pa sgra ji bzhin gyis so/_/dngos grub thob pa'i slob dpon gyi gzhung gis/_/don ni 'di ltar bshad de/_dpal
[\[119b.3\]]rdo rje 'dzin pa chen po mtha'i dga' ba/_zhi ba chen po'i rang bzhin bzhugs pa'i skabs su/_de bzhin gshegs pa thams cad stong pa nyid 'jigs pa'i phyir brgyal ba/_sa la 'gyel ba de ltar gzigs nas bcom ldan 'das phyis nas kyang /_mchog sbyin gyi grags pa can rmad
[\[119b.4\]]du byung ba chen po'i dga' bar mdzad cing snang ba'o/_/bde ba chen po'i 'khor lo zhes bya ba/_slob dpon ku ku ri'i zhal snga nas kyi gzhung gis/_bde ba chen po tshor ba'i gnas gsang ba'i rin chen gyi snying po'o/_/kun gyi mtha' yi mtha' na bzhugs/_/zhes bya ba la 'di skad
[\[119b.5\]]gsungs te/_kun gyi mtha'i sgra ni mtha'i dga' ba'o/_/de'i mtha' ni ma yin pa rnam par 'byed pa dpal in+d+ra b+hU ti'i sras kyi gzhung gis kun gyi mtha' ni dga' bral/_mtha' na bzhugs pa zhes bya ba la rang bzhin gyi dga' ba/_de'i phyir/_blta bar dga' ba'i mtshan nyid
[\[119b.6\]]dga'/_/thams cad mtshan nyid min dang bral/_/brjod med mi zad zhi ba ste/_/rang dga' nyams su myong ba'i dngos nyid rdo rje sems dpa' gsungs so/_/bla ma'i zhabs kyi bka' drin gyis/_/zhes bya ba la sogs pa la sgra ji bzhin gyis bshad do/_/steng 'og mnyam par sbyor ba
[\[119b.7\]]yi/_/kha sbyar gyi ni dbyings kyi gnas/_/zhes 'khor lo rnams la de ltar mtshan nyid bshad do/_/slob dpon Dom+bi pa'i zhal snga nas kyi gzhung gis gsang ba'i pad+ma snying por 'og na rlung gi 'khor lo/_/steng na me'i 'khor lo/_'og na lte ba'i 'khor lo/_steng na chos kyi 'khor
[\[120a\]]
[\[120a.1\]]lo/_/'og na longs spyod kyi 'khor lo/_/steng na 'ong ba bde ba chen po'i 'khor lo/_/slob dpon bi las badzra'i gzhung gis/_'dab ma ni gang rung gsal ba/_lte ba rnams ni 'dus pa/_slob dpon gzhan ma'i gzhung gis nang gi 'dab ma ni 'dus pa/_de'i phyir kha sbyor
[\[120a.2\]]gyi rnam pa yod pas zhes bstan to/_/bcu gnyis kyi phyed la sogs pa la 'khor lo rnams kyi 'dab ma'i grangs kyi tshad/_de la rim pa ni 'di yin te/_rlung gi 'khor lo'i 'dab ma drug_/me'i 'khor lo'i 'dab ma gsum/_/sprul pa'i 'khor lo'i 'dab ma drug cu rtsa bzhi/_chos kyi
[\[120a.3\]]'khor lo'i 'dab ma brgyad/_longs spyod kyi 'khor lo'i 'dab ma bcu drug_/bde ba chen po'i 'khor lo ni 'dab ma sum cu rtsa gnyis so/_/dpal phyag rgya chen po'i thig le las le'u gsum pa'i bshad pa'o//_//stong phrag bdun cu rtsa gnyis zhes bya ba la don ni 'di ltar gsungs
[\[120a.4\]]te/_phung po lnga'i bdag nyid spyi bo dang spyi gtsug yan chad/_stong phrag bdun cu rtsa gnyis kyi nang gi rtsa'i dra bas khyab bo/_/de'i nang nas rab ni gsum/_/kha cig ni gnyis ni len te/_kun dga' la dpal rigs chen po'i rgyud kyi rgyal por ming dang mtshan ma gsungs so/_/'di ru 'khor
[\[120a.5\]]lo drug gi grangs mdor bstan pa'o/_/ci'i phyir zhe na/_gang zhig 'dab ma de rang rtsa'o/_/gzhan yang ji ltar mtshan bstan pa mtshan nyid kyang de ltar ro/_/lha mo rtsa 'byung med pa yis/_/phung po la sogs ji ltar 'byung /_/zhes bya ba la 'di ltar bshad de/_phung po lnga'i sku bdag
[\[120a.6\]]nyid/_/sku ni gzhi dang 'dra/_de yang gzhi rtsa dka' bas mi 'jig par 'gyur/_mi shigs pas bsod nams dang ye shes kyi tshogs gnyis 'grub/_de las sangs rgyas nyid slob dpon gzhan gyi gzhung gis/_rtsa la phung po brten/_slob dpon ku ku ri'i gzhung gis/_/phan tshun
[\[120a.7\]]mnyam par 'brel slob dpon Dom+bi ba'i zhal snga'i gzhung gis phyi'i rtsa phung po la sogs pa la rten du gyur to/_/slob dpon in+d+ra b+hU ti'i gzhung gis phyi dang nang gi bdag nyid gnyis so/_/slob dpon bi la sa badzra'i gzhung gis chu la sogs pa dang ldan pa'i brten pa'i don byed
[\[120b\]]
[\[120b.1\]]do/_/de nas rtsa'i mtshan bstan pa rgyud las gsal ba'i phyir 'dir ma bris so/_/phung po med pa'i yi ge che/_/rnal 'byor pas ni ji ltar rnyed/_/ces ji ltar bshad de/_rtsa'i ni rten yin pas byang chub sems 'byung /_de ni shes rab ye shes kyi dbang gi 'bras bu thob pa/_des ni
[\[120b.2\]]ye shes chen po rdo rje 'dzin pa nyid ces bya ba'i don to/_/de ltar min na ye shes chen po thob par mi 'gyur zhes dgongs pa'o/_/phung po lnga yi bdag nyid sku/_/mkha' 'gro lngar ni rab tu grags/_/zhes bya ba la slob dpon shAkya mai tri'i gzhung gis 'di ltar yang bshad de/_gzugs
[\[120b.3\]]kyi phung po sangs rgyas mkha' 'gro/_sangs rgyas ni rnam par snang mdzad/_tshor ba'i phung po rin chen mkha' 'gro/_/rin chen ni rin chen 'byung ldan/_'du shes phung po pad+ma'i mkha' 'gro/_pad+ma ni snang ba mtha' yas/_'du byed kyi phung po ni las kyi mkha' 'gro/_/las ni don yod
[\[120b.4\]]grub pa/_rnam par shes pa'i phung po ni rdo rje mkha' 'gro/_rdo rje ni mi bskyod pa/_phung po lnga ni mkha' 'gro ji ltar 'gyur/_/zhes rtog nas slob dpon la 'di skad bshad de/_phung po la ni rang bzhin mkha' 'gro lnga/_'on kyang mi'i skabs su glo bur ba'i dri mas khyab/_ji ltar zla ba
[\[120b.5\]]dang nyi ma sprin dang mun pa dang dud pa la sogs kyis so/_/sangs rgyas dkyil 'khor de ltar med/_/ces klu sgrub snying po'i zhal snga nas kyi gzhung ngo /_/'byung ba'i rang bzhin ye shes lnga'i don gyis bshad de/_de la rim pa ni 'di yin te/_me long lta bu'i ye shes dang /_mnyam pa
[\[120b.6\]]nyid kyi ye shes dang /_so sor kun du rtog pa'i ye shes dang /_bya ba grub pa'i ye shes dang chos kyi dbyings kyi ye shes so/_/de ltar ye shes la sogs pa'i bdag nyid/_phung po lnga'i grub pa'i sku/_/rtsa'i 'byung ba med pas mi 'grub/_/phung po med pas rnal 'byor pas
[\[120b.7\]]dngos grub mi rnyed pas lung ngo /_/gzhan ma ni sgra ji bzhin gyis bshad do/_/lha mo'i rnam pa'i gzugs kyis ni/_/rtsa'i dngos po'i lus por zhes lung gi go rims kyis/_slob dpon ye shes byang chub kyi gzhung gis bshad/_gang zhig stong phrag bdun cu rtsa gnyis kyi rtsa'i
[\[121a\]]
[\[121a.1\]]dra ba de ni/_rigs chen po'i rtsa'i rgyud kyis bshad pa'i skabs su lha mo'i rnam par dag pas 'khor gyi dkyil 'khor ro/_/slob dpon nag po pa'i gzhung gis 'bum lnga'i bdag nyid mkha' 'gro'i dkyil 'khor du/_slob dpon bi las badzra'i gzhung gis
[\[121a.2\]]mkha' 'gro ma'i brtag pa'i dkyil 'khor du/_dpal in+d+ra b+hU ti'i gzhung gis rtsa'i grangs la mdor bstan pa dang /_nges pa'i don gyi rgyud la yang yod/_lha mo'i rnam par dag pa yang yod/_'on kyang dkyil 'khor ba'i go rims kyis bcom ldan 'das kyis ma gsungs
[\[121a.3\]]so/_/de skad in+d+ra b+hU ti'i zhal snga nas kyi dgongs pa bzung nas slob dpon ka ra bI ras 'di skad ces bshad do/_/rtsa'i 'khor lo lha mo'i gzugs kun du sprul pas dam tshig chen po'i dkyil 'khor gshegs pa'i don du/_skad cig gcig gis rnal 'byor ma thams
[\[121a.4\]]cad la legs dgyes kyi bde ba myong ba'i phyir/_nyid rdo rje 'dzin pa chen po mnyam par 'khyud par bzhugs so/_/slob dpon bo d+hi'i gzhung gis 'gro ba dang mi 'gro ba la skye ba'i rgyu'i phyir mnyam par 'gyur ro/_/reg bya'i khams la sogs pa zhes bya ba'i don ni 'di ltar
[\[121a.5\]]bshad de/_reg bya'i khams ni chos kyi 'byung gnas/_gsang ba'i pad+ma zhes bya ba'i don to/_/rgyal mtshan ni gsang ba'i rdo rje'o/_/sbyor bas ni mnyam par 'khyud pa'o/_/me'i 'khor lo'i nang du chu skyes kyi don ni 'di lta ste/_me'i 'khor lo ni gru gsum gyi gnas/_chu skyes
[\[121a.6\]]ni de'i nang du sangs rgyas rin po che'i snod/_slob dpon sha ba ri'i gzhung gis me'i 'khor lo'i nang gi chu skyes kyis gnyis ka'i bde ba myong ba mnyam par rgyas pa las rdo rje bskyed par bya'o/_/slob dpon a naM b+ha ga badzra'i gzhung gis/_gsang ba'i pad+ma ni rlung gi rang
[\[121a.7\]]bzhin gsang ba'i rdo rje/_nyi ma'i rang bzhin de dag gis/_/me yi 'khor lo rnam par rgyas/_/gang tshe rdo rje bskyod pa ni/_/de tshe me ni khong du chud/_/ces rgyud kyi go rims las rdo rje slob dpon gyis de skad ces bka' stsal pa/_rdo rje ni snying po byang chub kyi sems/_me ni rang las
[\[121b\]]
[\[121b.1\]]byung ba'i me tog_/slob dpon gzhan gyi gzhung gis rdo rje ni thabs me ni shes rab slob dpon shAkya bshes gnyen gyi gzhung gis/_rdo rje ni A li'i rang bzhin/_me ni kA li'i rang bzhin/_dpal in+d+ra b+hU ti'i gzhung gis/_me'i bdag nyid kyi kA li/_ye shes las rdo rje'i bdag
[\[121b.2\]]nyid/_A li ye shes rab tu khong du chud par 'gyur ro/_/slob dpon ku ku ri'i gzhung gis A li kA li gnyis kyi kha sbyor bas dus gcig tu me dang rdo rje dag la khong du chud pa'o/_/rdo rje gsal gyis rnam par rgyal ba la sogs pa zhes 'di ltar bshad de/_gang gi tshe rdo rje pad+ma
[\[121b.3\]]gnyis kyi kha 'byed pa de'i tshe/_lte ba la sogs gnas la yod pa'i 'khor lo'i chu skyes rgyas rnam par rgyas pas/_byang chub kyi sems sbrang rtsi lta bu 'jog go/_/slob dpon Dom+bi pa'i gzhung gis/_'khor lo drug par ma rgyas pa'i phyis nas rtsa'i 'dzag pa/_slob dpon in+d+ra b+hU
[\[121b.4\]]ti'i gzhung gis 'khor lo'i pad+ma de rang rtsa'o/_/de ni rigs pas gzhung ngo /_/de lta min na dngos po so so'i don mi 'grub po/_/de ltar yang /_chag pa'i snod la chu bzhin du/_/zhes de nyid rdo rje 'dzin pas gnyis su med pa'i don gyi gsungs so/_/de nas sprul pa'i 'khor lo'i
[\[121b.5\]]gnas la sogs zhes bya ba la rdo rje slob dpon gyi zhal nas rgyas par bshad/_bdag ni 'di ru slob dpon 'ga' tsam gyi gzhung bri/_don gyis gtan la phab par byed/_rtsa'i ye shes nyams su ma myong ba'i bsgom pa can bcom ldan 'das kyi drang ba'i don bzung nas/_de bzhin
[\[121b.6\]]gzhan ma sgom par byed/_/de ru yang shes pa tsam gyis yid shes par mi byed do/_/ci'i phyir zhe na/_bcom ldan 'das nye bar brtags pa'i phyir/_drang ba'i don gyis gtan la phab par byed/_de rang don skal pa dang ldan pa'i sems can gyi don du nges pa'i don gyis dpal in+d+ra b+hU
[\[121b.7\]]ti'i zhal snga nas la sogs pa'i dngos grub thob pa'i slob dpon gyis gsal bar byed/_de bzhin du bar ma chad pa'i rim pas gang zhig gsal bar byed pa de na/_rigs pas ni gsungs so/_/de ru slob dpon ku ku ri'i zhal snga nas kyi gzhung gis 'byung ba lnga'i rang bzhin rtsa lnga sprul pa'i
[\[122a\]]
[\[122a.1\]]'khor lor 'dus pa ni nges pa'i don to/_/de'i rim pa ni 'di yin te/_shu kra b+ha ha dang /_rak+ta b+ha ha dang /_ra sa b+ha ha dang /_ma d+ha b+ha ha dang /_mu tra b+ha ha'o/_/rtsa gnyis ka'i rtse mo las/_/zhes bya ba la rdo rje slob dpon gyi zhal snga nas kyis 'di ltar bshad de/_me'i 'khor
[\[122a.2\]]lo'i nang du gsang ba'i pad+ma'i lte ba'i g.yas g.yon/_sbrul mo chung ba bzhin nyi ma dang zla ba 'dzag go/_/zla ba'i sgra ni shu kra/_nyi ma'i sgra ni rak+ta/_dpal in+d+ra b+hU ti'i gzhung gis ma da zhes bya ba/_rang byung gi me tog gi nang nas 'dzag go/_/mngal gyi dbus su rtsa gnyis ni/_/thag
[\[122a.3\]]pa'i dngos po bzhin sbrul mo chung ba dang 'dra ba/_dpes de ma thag tu bri bar bya'o/_/de ni rgyu ni gcig nyid shes par bya/_/zhes bya ba la 'di ltar gsungs te/_rgyu zhes bya ba ni rtsa ba/_rtsa ba 'dir a wa d+hU tI/_bdag med pa'i rang bzhin/_de rang kun dngos kyi gzugs kyis gnyis su
[\[122a.4\]]dbye ba dang /_gsum du dbye ba dang /_bzhi ru dbye ba dang /_lnga ru dbye ba dang /_drug tu dbye ba dang /_brgyad du dbye ba dang /_brgyad gnyis su dbye ba dang /_brgyad bzhi ru dbye ba dang /_brgyad brgyad du dbye ba dang /_stong phrag bdun cu rtsa gnyis su dbye ba'o/_/des ni rgyu'i rtsa ba
[\[122a.5\]]las 'bras bu phun sum tshogs pa bshad/_g.yon du shu kra 'byung ba zhes bya ba/_nges pa'i don dang drang ba'i don gyi bcom ldan 'das kyi lung ngo /_/rdo rje slob dpon gyi gzhung gis 'di lta ste/_gcig pu ni byang chub kyi sems kyis gnyis su dbye ba dang /_gsum du dbye ba dang
[\[122a.6\]]bzhi ru dbye ba dang /_lnga ru dbye ba'o/_/de la don ni rnam pa sna tshogs kyi skad cig 'byung ba'i tshe/_bo la dang kak+ko la'i reg bya tsam gyis sra bar gyur to/_/dga' ba skyes pas zhu bar gyur to/_/mchog gi dga' ba skyes pas tsha bar
[\[122a.7\]]gyur to/_/chad pa'i dga' ba 'byung bas g.yo bar gyur to/_/rang bzhin dga' ba byung bas nam mkha'i rang bzhin du gyur to/_/de lta bu'i 'byung ba chen po'i lnga'i rang bzhin gyis gcig pu'i bde ba chen po'i byang chub kyi sems bshad pa'o/_/de'i phyir la lar g.yas su 'bab/_la lar g.yon du/_la lar dbus su/_la lar gyen du/_
[\[122b\]]
[\[122b.1\]]la lar 'og gi lam gyis/_la lar thams cad du'o/_/gang gi tshe g.yas su nyi ma la sogs zhes bya ba la slob dpon nag po pa'i gzhung gis ni 'di lta ste/_nyi ma'i sgra ni srog_/srog gi 'byung ba'i tshe/_shu kra kun du dmar po'i ngo bor 'gyur ro/_/zla ba'i sgra ni nye ba'i srog_/nye ba'i srog
[\[122b.2\]]gi 'byung ba'i tshe/_shu kra ni dkar po'i ngo bor 'gyur ro/_/me'i sgras ni bcud shu kra dang /_rak+ta gnyis kyi nang du thim/_ji ltar sgo nga'i nang du mi snang ba'i srog_/slob dpon bi ma la badzra'i gzhung gis ro la don de ltar bshad do/_/slob dpon in+d+ra b+hU ti'i gzhung gis/_mchog gi
[\[122b.3\]]dga' ba'i bdag nyid byang chub kyi sems la don 'di ltar bshad do/_/slob dpon ku ku ri'i zhal snga nas rang bzhin dga' ba'i bdag nyid la de ltar bshad do/_/de'i bshad pa'i phyis nas rdo rje slob dpon gyi zhal snga nas bskyed pa'i gzhung gis 'byung ba'i sbyor ba bshad de/_
[\[122b.4\]]sngon gyi las kyi rlung gis rnam par shes pa la sogs pa zhes bya ba la 'khor bar gnas pa lha dang mi la khyad par gyis shig dge ba dang mi dge ba'i rgyu sngon gyi las bcom ldan 'das rdo rje 'dzin pa'i skabs su/_sngon gyi las ni sems can thams cad la phan pa'i don du
[\[122b.5\]]de bzhin gshegs pa nyid du 'byung /_slob dpon Dom+bi pa'i gzhung gis/_las ni skad cig bzhis bskor ba'i ye shes/_slob dpon bi las badzra'i gzhung gis/_dga' ba'i sbyor ba/_dpal in+d+ra b+hU ti'i gzhung gis/_de kho na nyid rgyas pa/_slob dpon ku ku ri'i zhal snga
[\[122b.6\]]nas 'od rab kyi snang ba/_de rang yid kyi rnam par shes pa'i ngo bo'i phyir rang bzhin gyi rlung ngo /_/'khor ba zhes bya ba la tha mal pa'i skabs su srid pa tha mal lo/_/rdo rje 'dzin pa chen po'i skabs su rang bzhin dga' ba'i 'od zer spro zhes rdo rje slob dpon gyi man ngag go/_/gang
[\[122b.7\]]gi tshe gang gi skabs su rang bzhin dga' ba sra bar 'gyur/_de'i tshe de'i dus su ma chags pa chen po'i yid phas bsgyur zhes nges pa'i don gyi bcom ldan 'das kyi lung ngo /_/rdo rje slob dpon gyi don ni 'di lta ste/_pha'i sgras ni rdo rje 'dzin pa chen po'o/_/'dod chags
[\[123a\]]
[\[123a.1\]]chen pos yid bsgyur zhes bya ba la/_rang bzhin dga' ba'i rgya mtsho chen po las bzhengs te/_chags pa chen po'i grags pa can/_mchog gi dga' ba la gnas mdzad nas/_grangs med pa'i 'jig rten gyi khams la skye ba'i rgyu'i don gyi phyir/_re to'i rgyud
[\[123a.2\]]dang ldan pa'i b+ha ga can shes rab rnal 'byor ma bdag med ma dang lhan cig mnyam par 'khyud par mdzad do/_/re to'i sgras ni 'jig rten las 'das pa'i dus kun du bshad do/_/slob dpon u rgyan gyi gzhung gis chad pa'i dga' ba'o/_/slob dpon kha che'i gzhung gis 'od
[\[123a.3\]]zer chen po'i dga' ba'i mchog go/_/slob dpon baM ga la'i gzhung gis dang po'i dga' ba'o/_/me dang nyi ma gsal bar 'byung ba'i don ni A li dang kA li 'byung bas so/_/slob dpon sha ba ri'i gzhung gis mchog dang chad pa 'byung bas so/_/de'i tshe chags pa chen po'i
[\[123a.4\]]yid ces bya ba'i don ni/_'di ltar bshad de bcom ldan 'das ma bdag med mas bdag med pa'i 'jig rten gzigs nas/_sgyu 'phrul can shes rab can dang skye bo ru sbyor bas/_sgyu ma'i rnam pa can 'dod chags chen po'i rang bzhin khams gsum du skye ba'i don du mkha'
[\[123a.5\]]'gro'i 'khyud pa bstan pa mdzad de/_reg bya 'dod pa zhes bya ba ni lha dang mir skye ba'i don du shes rab thabs gnyis su med pa'i sbyor ba la thim/_bo la kak+ko la 'jug par/_/zhes bya ba la don ni 'di lta ste/_gsang ba'i rnam pa can kak+ko la bo la'i grags pa can/_rdo rje rab
[\[123a.6\]]tu zhugs nas/_chu'i nang du chu bzhin du kun rdzob dang don dam pa gnyis su med pa'i byang chub sems su gyur to/_/kha cig pad+ma dang rdo rje gnyis gleng /_in+d+ra b+hU ti'i zhal snga nas kyi gzhung gis/_chu ni rdo rje las byung ba'i sa bon chu'i nang du ni pad+ma las byung ba'i kun du dmar
[\[123a.7\]]ba'i rang bzhin de'i phyir de las sa bon las byung ba'i rgyu zhes nyid rdo rje 'dzin pas gsungs so/_/sa bon las gong bur skyes zhes bya ba la de bzhin gshegs pa 'byung bar 'gyur ro/_/gong bu'i sgras ni sku yin pa'i phyir ro/_/slob dpon gzhan ma'i gzhung gis ni gong bu
[\[123b\]]
[\[123b.1\]]nur nur po'i rnam pa'o/_/de las dang po ni rtsa skye'o/_/phyis nas gor gor dang /_rkang lag 'gyu ba la sogs pa'i sbyor bas phung po la sogs pa 'byung zhes gyur to/_/dpal phyag rgya chen po'i thig le las/_/le'u bzhi pa'i bshad pa'o//_//da ni lnga pa la zad pa'i don bri
[\[123b.2\]]bar bya/_gsang ba'i gzhang kha'i nang na gnas/_/zhes bya ba la/_slob dpon gyi zhal snga nas gsang ba'i pad+ma'i rgyud kyi gzhung gis ni/_gzhan gsang ba ni rin po che'i snying po bshad do/_/slob dpon dpa' bo bzang po'i gzhung gis ni gzhan ma yin pa'i chos kyi 'byung gnas
[\[123b.3\]]so/_/dpal in+d+ra b+hU ti'i man ngag gi gzhung gis blta bar dka' ba'i reg bya'i gnas de ni gzhang kha'o/_/de'i phyir nyid rdo rje 'dzin pas gsang ba'i sku zhes bstan pa'o/_/de ru skye ba med pa'i cha chen po zhes bya ba la/_cha chen po'i sgras ni rnal 'byor ma bdag med ma/_rdo rje
[\[123b.4\]]slob dpon gyi zhal snga nas kyis gsungs so/_/slob dpon bi las badzra'i gzhung gis gsang ba'i gnas su pad+ma gzhon nu'i skud pa bzhin no/_/dpal in+d+ra b+hU ti'i gzhung gis don dam pa byang chub sems kyi zla tshes so/_/de'i phyir nyid mchog gi dbang gis skye bo'i sgras gsungs
[\[123b.5\]]so/_/de yang rnam par shes pa dang bral ba zhes bdag med ma nyid bshad do/_/ye shes sku zhes bya ba 'di ltar bshad de/_gang zhig bdag med ma nyid de rang ye shes kyi sku nyid do/_/bdag med ces bya ba ni stong pa nyid kyi ngo bor nges par bstan/_stong pa nyid kyi sgra la yang rdo rje slob
[\[123b.6\]]dpon gyi zhal snga nas 'di ltar bshad de nges par bstan pa gsungs pa/_stong pa nyid ces bya ba la rnam par mi rtog pa nyid ces bya ba'i don to/_/'phags pa klu sgrub kyi zhal snga nas ni/_kun rdzob stong pa nyid du bstan/_/stong pa nyid ni kun rdzob bo/_/de ru gnas nas srog skye zhes
[\[123b.7\]]bya ba la/_rdo rje slob dpon gyi zhal snga nas 'di skad bshad de/_rtog pa dang bral ba'i bdag med pa'i gnas nas/_kun rdzob dang don dam pa gnyis su med pa'i byang chub kyi sems rnam par shes pa'i srog gi rlung 'byung ngo /_/de yang sems can la mchog gi srog gi tshe zhes bya ba'i
[\[124a\]]
[\[124a.1\]]don to/_/rtag tu bdag nyid pa'i srog chen po zhes bya ba la don ni 'di ltar gsungs/_srid pa bar ma do la rtag tu yod do/_/gnas lnga'i bzhugs zhes bya ba la/_'byung ba chen po lnga'i gnas pa zhes dgongs pa'o/_/kha cig ni 'khor lnga'i len te/_'byung ba lnga
[\[124a.2\]]zhes grags pa ni rdo rje slob dpon gyi zhal snga nas 'di skad gsungs so/_/gang zhig 'byung ba chen po lnga de rang nam mkha' dang lnga'o/_/des brgyan pa khyab pa zhes bya ba'i don to/_/ci zhig ce na srog gi rlung ngo /_/nam mkha' nam mkhar thim zhes bya ba la 'di ltar gsungs te/_nam
[\[124a.3\]]mkha' zhes bya ba ni byang chub kyi sems/_nam mkha' ni 'byung ba chen po lnga'i'o/_/thim zhes bya ba ni reg bya chen po skye bar byed do/_/slob dpon mtsho skyes rdo rje'i gzhung gis nam mkha' ni rnam par shes pa/_nam mkha' thim pa ni 'byung ba chen po lnga la khyab par gnas pa'o/_/
[\[124a.4\]]dpal in+d+ra b+hU ti'i zhal snga nas ni nam mkha' ni srog_/nam mkha' zhes bya ba ni 'byung ba chen po lnga la phan tshun bsten zhing sbyor ba'o/_/de nyid dpal rdo rje 'dzin pas 'di skad gsungs te/_'byung ba chen po bzhi po ni/_/srog la rten du shes par bya/_/yang na de la srog ni brten/_/
[\[124a.5\]]legs dgyes dbang mo shes par bya/_/de ru nyid mchog gi dbang phyug bskyed pa'i rim par 'byung ba chen po'i don rab tu gsal bar byed do/_/rnam par shes pa las rlung skyes/_/de las me ni 'byung bar 'gyur/_/de las chu ni skye bar 'gyur/_chu las sa ni 'byung bar 'gyur/_/de
[\[124a.6\]]las phung po yang dag 'byung /_/phung po las ni skye mched do/_/de las ye shes rang bzhin ni/_/brgya rtsa brgyad kyi rim pas so/_/de ru bla ma'i zhal snga nas gnyis gnyis pa'i rgyud kyi go rims kyis rang bzhin ye shes la tshad bstan te/_/'bar dang 'khrug dang khro ba dang /_/nga rgyal phyogs kun lta ba dang /_/
[\[124a.7\]]lngin par ngo tsha med pa dang /_/'dzag pa rab tu rgyas pa dang /_sgeg pa dregs dang rol pa dang /_/bsam pa nor la chags pa dang /_/bud med la dpyad nor ba'i rtsi/_/skam pa rgyal ba gnyid sad dang /_/dbyal dang dga' ba'i mchi ma 'bab/_/sems ni g.yo ba dang ni rgyug_/mi
[\[124b\]]
[\[124b.1\]]rtog nad dang mi snang dang /_/dgod pa glu dang dga' ba'i yid/_/bcu gnyis bdun gyis lhag pa'o/_/thun tshod gnyis kyi re re ni/_/ye shes yan lag la rim 'byung /_/de ru 'phags pa klu sgrub snying po'i gzhung gis/_rdo rje slob dpon gyi zhal snga nas kyi don ni 'di ltar bshad de/_
[\[124b.2\]]ye shes ni kun gzhi rnam par shes pa/_de'i yan lag ni bskor ba/_de rang nyid bdag med ma'i rang bzhin/_bdag med ma'i rang bzhin yin yang lus la brten nas 'gro ba la sogs pa'i don byed do/_/ji ltar rgya mtsho chen po la rten byas nas/_shing chen po bskor bar
[\[124b.3\]]bgyid do/_/slob dpon ut+pa la'i gzhung gis rnam par shes pa ni rlung gi rang bzhin gyi ngo bo'o/_/dpal badzra pu ti'i zhal snga nas kyi rang bzhin man ngag gis/_las kyi rlung gis byas/_thun tshod gnyis kyi bar du/_nyi shu rtsa bdun gyi gnas su ran pa'i dus su/_chu tshod phyed phyed
[\[124b.4\]]las kyi longs spyod myong nas/_phyis nas kyang 'og gi lam nas de'i rim pas rab tu bskor ro/_/de ltar mtshan mo dang nyin mo'i bar du/_rang bzhin brgya rtsa brgyad la longs spyod dang /_thim pa dang dbang po de ru slob dpon nag po pa la sogs pa'i man ngag gi rim pa ni 'di yin te
[\[124b.5\]]las kyi rlung la zhon nas kun gzhi rnam par shes pa gang gi tshe spyi bo na gnas bgyid pa'i tshe/_dbang grags lus po la 'bar ba'i rtags su gyur to/_/gang gi tshe spyi gtsug na gnas pa de'i tshe/_longs spyod gang la 'khrul pa'i rtags su 'gyur ro/_/gang gi tshe rna ba g.yas pa la shar
[\[124b.6\]]na/_de'i tshe mi snang ba'i rtags su 'gyur ro/_/gang gi tshe rgyab kyi gling bu na gnas par gyur na de'i tshe dbang gi ngo bo'i sems la nga rgyal gyi rtags 'byung ngo /_/gang gi tshe rna ba g.yon na gnas par gyur na/_de'i tshe longs spyod can phyogs su lta ba'i rtags 'byung ngo /_/gang gi tshe smin
[\[124b.7\]]mtshams su gnas pa de'i tshe/_mi snang ba'i rang bzhin lus po la gcin gtong ba'i rtags 'byung ngo /_/gang gi tshe mig tu gnas pa de'i tshe/_dbang gi rang bzhin ngo tsha med pa'i rtags su 'byung ngo /_/gang gi tshe lag ngar gyi rtsa ba gnyis su gnas par gyur pa de'i tshe longs spyod kyi
[\[125a\]]
[\[125a.1\]]rang bzhin shu kra 'dzag pa'i rtags 'byung ngo /_/gang gi tshe mchan khung gnyis la gnas par gyur pa de'i tshe/_mi snang ba'i rang bzhin sems rgyas pa'i rtags 'byung ngo /_/gang gi tshe nu ma gnyis su gnas par gyur pa de'i tshe/_dbang gi grags pa can nga rgyal gyi rtags 'byung
[\[125a.2\]]ngo /_/gang gi tshe lte bar gnas par gyur pa de'i tshe/_longs spyod kyi rang bzhin dregs pa'i rtags 'byung ngo /_/gang gi tshe sna'i rtse mo la gnas par gyur pa de'i tshe thim pa'i rang bzhin las rol pa'i rtags 'byung ngo /_/gang gi tshe kha ru gnas par gyur pa de'i tshe/_dbang grags
[\[125a.3\]]shes rab bsam pa'i rtags 'byung ngo /_/gang gi tshe mgrin par gnas par gyur pa de'i tshe/_nor la chags pa'i rtags 'byung ngo /_/gang gi tshe snying gar gnas par gyur pa de'i tshe mi snang ba'i rang bzhin skom pa'i rtags 'byung ngo /_/gang gi tshe mtshan ma'i rtsa ba la gnas par gyur na/_de'i tshe
[\[125a.4\]]dbang grags can brgyal ba'i rtags 'byung ngo /_/gang gi tshe mtshan mar gnas pa de'i tshe/_longs spyod kyi rang bzhin gnyid sad pa'i rtags 'byung ngo /_/gang gi tshe gzhang khar gnas par gyur pa de'i tshe mi snang ba'i rang bzhin dbyal gyi rtags 'byung ngo /_/gang gi tshe brla ru gnas pa
[\[125a.5\]]de'i tshe/_dbang grags can dga' ba la tshim pa'i rtags 'byung ngo /_/gang gi tshe rje ngar gnyis la gnas par gyur pa de'i tshe longs spyod kyi rang bzhin sems g.yo ba'i rtags 'byung ngo /_/gang gi tshe sor mor gnas par gyur pa de'i tshe mi snang ba'i rang bzhin rgyug pa'i rtags 'byung ngo /_/
[\[125a.6\]]gang gi tshe rkang mthil la gnas par gyur pa de'i tshe dbang grags can mi rtogs pa'i rtags 'byung ngo /_/gang gi tshe mthe bong la gnas pa de'i tshe/_longs spyod kyi rang bzhin nad kyi rtags 'byung ngo /_/gang gi tshe pus mo gnyis la gnas par gyur pa de'i tshe mi snang ba'i rang bzhin sems
[\[125a.7\]]stor ba'i rtags 'byung ngo /_/gang gi tshe phyi nas yang gyen gyi rim pas thugs kyi 'khor lo la gnas par gyur pa de'i tshe dbang grags can rgod pa'i rtags 'byung ngo /_/gang gi tshe gsung gi 'khor lo la gnas par gyur pa de'i tshe/_longs spyod can klu'i rtags 'byung ngo /_/gang gi tshe
[\[125b\]]
[\[125b.1\]]sku'i 'khor lo la gnas pa de'i tshe mi snang ba'i rang bzhin dga' ba'i rtags 'byung ngo /_/de lta bu nyi shu rtsa bdun gyi gnas la/_kun gzhi rnam par shes pa'i steng dang /_'og tu 'gro ba las ye shes kyi rang bzhin las 'byung ba'i dus su/_mi snang ba dang /_longs spyod dang dbang la/_dpal ka
[\[125b.2\]]ma la shI la'i zhal snga nas kyi man ngag gi gzhung gis rdo rje slob dpon gyi gzhung gi don ni 'di lta ste/_rang gi bde ba nyams su myong ba la gang zhig mi gsal ba nyid dam/_yang na rab tu 'jug pa de ni mi snang ngo /_/kun rdzob dang don dam pa gnyis su med pa'i bde ba chen po nyams su
[\[125b.3\]]myong ba ni longs spyod do/_/de dag gi ye shes kyi lta bas gang zhig 'khrul pa med pa nyid de ni dbang ngo /_/rdo rje phreng ba'i rgyud la sogs par bya ba ni sgra ji bzhin gyis gsungs so/_/de ni mtshan mo'i don rdo rje slob dpon gyi zhal snga nas kyis ji ltar gsungs pa de ltar dpyad de/_mtshan mo shes
[\[125b.4\]]rab ces su grags/_/shes rab mtshan mo dgung nyid 'gyur/_/zhes gnyis su med pa'i ngo bos nges pa'i don dang drang ba'i don gyis bcom ldan 'das kyi bka'o/_/slob dpon sha ba ri'i zhal snga nas kyi man ngag gis/_gang zhig shin tu mtshan dang ldan pa la lo bcu gnyis lon pa/_mi gsal
[\[125b.5\]]ba'i pad+ma can de ni mtshan mo'i 'du shes shes rab slob dpon u rgyan gyi gzhung gis ma grags pa'i rang bzhin/_rang gi rigs las skyes pa'o/_/slob dpon kha che'i gzhung gis yul gyi g.yo bas 'khyar ba'i kha che'i sems so/_/slob dpon ku ma rU pa'i gzhung gis nag sngon yan lag nas lo
[\[125b.6\]]bcu drug dang ldan pa'o/_/slob dpon ku ku ri'i zhal snga nas kyi gzhung gis byang chub kyi sems zla ba rgyas pa'o/_/shes rab mtshan mo dgung nyid ces bya ba la/_bla ma'i zhal snga nas don ni 'di ltar bshad de/_shes rab ces bya ba lang tsho la bab pa/_mtshan mo zhes bya ba ni 'dod chags
[\[125b.7\]]chen pos long ba/_dgung nyid ces bya ba ni nam mkha'i cung zad dbye ba'o/_/mtshan mo'i rnam pa zhes bya ba la nam mkha'i chu skyes na gnas pa'i byang chub kyi sems shin du dkar ba'i phyir de dang zla ba/_mchog pas mchog dga' ba sbyin pa mya ngan las 'das pa'i rang bzhin no/_/
[\[126a\]]
[\[126a.1\]]slob dpon nag po'i gzhung gis ni dga' bral sbyin pa'i phyir mya ngan las 'das pa'i rang bzhin no/_/shes rab 'di ru gnyis dbye zhes/_/kun rdzob dang don dam pa'i dngos zhes bya ba bcom ldan 'das kyis rdo rje slob dpon gyi zhal snga nas sgra ji bzhin du gsungs so/_/kun rdzob
[\[126a.2\]]reg bya skye med pa/_/zhes bya ba la bskyed pa'i rim pa'i phyogs su lha'i rnam par byin gyis brlabs te/_reg bya'i pad+ma la/_bdud rtsi myong ba'i phyir lo bcu drug dang ldan pa'o/_/dpal badzra pu ti'i gzhung gis/_nang gi bdag nyid las kyi phyag rgya'o/_/slob dpon Dom+bi pa'i zhal snga nas ni bya
[\[126a.3\]]gdong ngo /_/slob dpon ku ku ri'i zhal snga nas ni srog gi rtsa ba'o/_/don dam pa'i reg bya dang bral ba skyed byed ma zhes bya ba la dpal in+d+ra b+hU ti'i gzhung gis bcom ldan 'das bdag med ma'o/_/slob dpon ku ku ri'i zhal snga nas kyi man ngag gis rtsa rtog med pa/_reg bya dang bral ba
[\[126a.4\]]gang zhig bde ba/_blta bar dka' ba'i mtshan nyid dka'/_/zhes bya ba la ni brjod du med pa'i phyir sgra ji bzhin pa'i don bka' stsal to/_/rang bzhin med pa'i rang bzhin can/_/de'i mtshan mo bdag gis bshad/_/ces bya ba la rdzogs pa'i rim pa'i skabs su brdar byas so/_/nyin
[\[126a.5\]]mo thabs su grags zhes bya ba la slob dpon gyi zhal snga nas 'di ltar bshad de/_nyin mo'i sgras ni rin po che nyi ma'i 'od zer can thar pa zhes bya ba ni de dang 'dra ba'i gang zag yang na grangs med pa'i 'jig rten gyi khams la rdo rje 'dzin pa'i sa thob pa'i don du thabs tsam bsam
[\[126a.6\]]pa'i phyir thabs so/_/thabs ni nyi ma yin par 'gyur ro zhes bya ba la de ni thabs don gsal bar byas so/_/slob dpon nag po pa'i gzhung gis ni gsang ba'i rdo rje rin po che'i nang du 'byung ba mchog gi dga' ba'i ngo bo byang chub kyi sems so/_/b+ha ga las byung nyi mar 'gyur/_
[\[126a.7\]]zhes bya ba la nges pa'i don dang drang pa'i don gyis bcom ldan 'das kyi bka'o/_/dpal in+d+ra b+hU ti'i gzhung gis/_b+ha ga ni shes rab/_nyi ma ni thabs/_'byung ba ni byang chub kyi sems/_nyi ma b+ha ga'i bdag po zhes bya ba la/_shes rab ma la thabs mgon po yin no/_/yang na
[\[126b\]]
[\[126b.1\]]khong du chud par byed do/_/slob dpon sha ba ri'i gzhung gis/_b+ha ga ni shes rab kyi mngal gyi pad+ma rgyas pa/_nyi ma zhes bya ba ni rang byung gi me tog_/'byung ba zhes bya ba ni de las skye ba'o/_/slob dpon badzra rA ga'i gzhung gis b+ha ga ni chad pa'i dga' ba'i rang bzhin/_byang chub kyi
[\[126b.2\]]sems nyi ma ni mchog gi dga' ba'i ngo bo/_/bdag po'i sgra ni rang bzhin gyis dga' ba nyid do/_/srid pa'i rnam pa nyi mar 'gyur/_/zhes bya ba la/_rdo rje slob dpon gyi zhal snga nas/_brtag pa gnyis pa'i rgyal po'i rim par 'di bshad de/_shes rab ye shes kyi man ngag bsgom
[\[126b.3\]]zhing ro chen po nyams su myong ba dang /_de bzhin gsang ba'i rdo rje'i rin po che'i 'khor lor dga' ba chen po'i gnas su rgyun mi chad pa'i rnam par 'byed pa ma yin pa'i ngo bo zhig dga' ba 'byung ba'o/_/de rang nyid shin tu gsal ba'i phyir nyi ma'o/_/zla ba mya ngan las 'das pa'i ngo bo
[\[126b.4\]]zhes bya ba la/_shes rab ye shes kyi dga' ba las ci zhig dga' ba chen po'i phyogs su 'du shes med pa nyid do/_/dpal in+d+ra b+hU ti'i gzhung gis rtog pa med pa nyid do/_/slob dpon gzhan ma'i gzhung gis ni chad pa'i dga' ba'o/_/srid pa de ni rigs su bshad/_/ces bya ba la
[\[126b.5\]]sogs pa la/_dpal pra ha sti sta badzra u ta'i gzhung gis ni 'di ltar bshad de/_srid pa zhes bya ba ni kun gzhi rnam par shes pa/_rigs zhes bya ba ni phung po lnga grub pa'i sku/_zla ba la zhes bya ba ni srid pa bar ma do la/_rigs zhes bya ba ni srid pa len pa/_nyi ma las zhes bya ba ni sngon
[\[126b.6\]]gyi smon lam gyi 'dus pa'i dran pas so/_/slob dpon Dom+bi ba'i zhal snga nas srid pa ni thabs/_rigs ni shes rab/_slob dpon mtsho skyes rdo rje'i gzhung gis srid pa ni mchog gi dga' ba'i rang bzhin shu kra/_rigs zhes bya ba ni rak+ta/_zla ba byang chub kyi sems la rigs skye ba/_nyi ma
[\[126b.7\]]la rak+ta zhes bya ba'i don to/_/slob dpon gyi gzhung gis de ni mya ngan las 'das pa'i rang bzhin can byang chub kyi sa bon shin tu rnam par 'grub pa'i phyir rak+ta'i ngo bor gyur to/_/gang gi tshe rang gi mtshan nyid du gyur pa de'i tshe/_rdo rje rin po che 'dra bar 'gyur ro/_/gang gi tshe cung
[\[127a\]]
[\[127a.1\]]zad stobs kyis 'pho bar 'gyur ba de'i tshe skye pa'i gzugs can du gyur to/_/de ni bskyed pa'i rim pa'i phyogs so/_/rdzogs pa'i rim pa'i phyogs su spros pa med pa'i phyir nyi ma grub ces bya ba ni mchog gi dga' ba'i byang chub kyi sems rnam par rtog pa'i rigs
[\[127a.2\]]dang bral zhes bya ba'i don to/_/gang zhig rnam par rtog pa med pa dang cha med pa de ni rab dang mchog go/_/rab mchog gi phyir phra mo/_phra mo'i phyir gang yang min/_gang yang ma yin pa'i phyir stong pa nyid kyi sku'o/_/stong pa nyid kyi sku'i phyir 'od rab bo/_/'od rab kyi phyir zhi
[\[127a.3\]]ba chen po'o/_/zhi ba chen po'i phyir kun la bzhugs so/_/dpal pad+ma shI ka ra'i gzhung gis ji ltar nam mkha' kun la khyab pa de ltar 'od rab/_grags pa'i rang bzhin thams cad la bzhugs zhes dgongs so/_/de ni nyin mo la sogs pa ni sgra ji bzhin no/_/mtshams gnyis
[\[127a.4\]]'dus zhes bya ba la sogs pa ni/_mtshams zhes bya ba ni 'pho ba/_gnyis bya ba ni shes rab dang thabs/_'dus zhes bya ba ni kha sbyor ro/_/rdo rje dang /_pad+ma dang /_nyi ma dang /_zla ba zhes bya ba ni shes rab thabs gnyis su 'brel bas/_gang zhig kha sbyor byed pa de ni rdo rje dang
[\[127a.5\]]pad+mar grags pa'i mtshan ma gnyis 'dus pa'o/_/yang na de dag las byung ba zla ba dang nyi ma'o/_/zla ba'i sgras ni shu kra/_nyi ma'i sgras ni rak+ta'o/_/lte ba gnyis kyi phrad pa la sogs zhes bya ba ni gnyis ka'o/_/shes rab dang thabs kyi mtshan ma gnyis ka la gang zhig snying po'i
[\[127a.6\]]gnas de ni lte ba gnyis so/_/phrad pa zhes bya ba ni shes rab ye shes dbang bskur nyams su myong ba'i skabs su bla ma'i man ngag las gsang ba'i rin po che 'dus pa'o/_/phra mor lta ba'i skad cig gis mtshan nyid ces bya ba ni nang gi lta ba grub ces bya ba'i don to/_/dpal in+d+ra b+hU
[\[127a.7\]]ti'i gzhung gis ni gsang ba chen po rin po che rtse mo gnyis 'dus pa las/_gang zhig shes rab ye shes kyi dbang bskur gyi 'bras bu nyams su myong ba'i byang chub kyi sems thigs pa'i snang ba'i thigs pa de ni dogs gnyis kyi dbus su reg bya'i lta bas gzigs pa nyid do/_/
[\[127b\]]
[\[127b.1\]]mtshams ni spros pa las 'das zhes bya ba la sogs pa la gang zhig sngar bstan pa'i mtshams de ni spros pa dang bcas pa'i mtshan nyid can gang zhig 'og tu bshad pa de ni spros pa dang bral ba'o/_/de'i phyir rnam pa dang bral ba dang mchog dang mchog las mchog nyid bcom ldan
[\[127b.2\]]'das kyis gsungs so/_/phrad pa gnyis kyi dbus gnas la sogs pa la/_pra ha sti sta badzra u da ya'i gzhung gis kun rdzob dang don dam pa gnyis su med pa'i shes rab/_dpal in+d+ra b+hU ti'i gzhung gis ni dngos po dang dngos po ma yin pa'i phyogs gnyis spangs te/_rnal 'byor
[\[127b.3\]]pa la dngos grub sgrub pa'i phyir ye shes kyi sgron ma tsam gang ngo /_/byug dang snum pa rnam par grol/_/zhes bya ba ni byug ces bya ba ni 'khor ba snum pa/_zhes bya ba ni mya ngan las 'das pa de dag gis bral lo zhes bya ba'i don to/_/de ni mtshams la sogs zhes bya ba'i sgra ji bzhin no/_/shar la
[\[127b.4\]]sogs zhes bya ba la slob dpon sha ba ri'i gzhung gis ni lha dang mi nyid skye ba nyid kyi phyir bcom ldan 'das rdo rje 'dzin pa chen pos sems can dmigs pa'i thugs rje mngon du gyur par mdzad pas/_bsgrub pa dang sgrub thabs chen po'i thabs kyi ngan 'gro'i sems can ye
[\[127b.5\]]shes kyi lcags kyus zhal du zhugs te bde ba chen po'i gnas su zla ba zhu ba'i bdud rtsi'i gzugs kyis bzhag ste/_de'i skabs su/_gang zhig dga' ba chen po de ni shar ba'i dang po/_/gang zhig gzhan ma yin pa'i spro ba de'i rdzogs pa de ni dga' bral lo/_/mdud pa'i rtse mo
[\[127b.6\]]mchog gi gnas/_/zhes bya ba la/_spro ba'i dus ni bab pa'i mchog gi dga' ba la rdo rje rin chen 'khor lor bzhugs pa'i gnas ni bzhi pa'o/_/gnas kyi sgra ni shar bar bshad do/_/tsa na ka yi zur gzugs can/_/zhes bya ba ni ye shes zhabs kyi man ngag gi gzhung gis/_bskyed pa'i
[\[127b.7\]]rim pa'i phyogs su byang chub sems kyi thig le'o/_/slob dpon gzhan ma'i gzhung gis de ni rdzogs par gleng /_de rang kho na shes par bya/_/zhes pa la slob dpon Dom+bi pa'i gzhung gis ni/_gang gi dga' ba'i thig le de rang chad pa'i dga' ba'i thig le kha 'am sgo'o/_/yang na
[\[128a\]]
[\[128a.1\]]lam zhes bya ba'i don to/_/kha ni gnyis pa yin zhes bya ba la chad pa'i dga' ba la yang kha chad pa'i spro ba'i lam zhes bya ba'i don to/_/'phags pa klu sgrub snying po'i gzhung gis sgo gnyis pa rtag pa dang chad pa nges par gsungs so/_/dpal in+d+ra b+hU ti'i gzhung gis ni
[\[128a.2\]]gang zhig tsa na ka'i rus pa'i rnam pa can byang chub sems kyi thig le de ni dkyil 'khor 'khor lo'i mdud pa'i gnas so/_/kha zhes bya ba ni nang gi lha mo'i sgo/_gnyis pa zhes bya ba ni phyi rol gyi sgo/_de ni bskyed pa'i rim pa'i phyogs/_rdzogs pa'i rim pa ni gang zhig tsa na ka'i
[\[128a.3\]]rus pa'i gzugs can byang chub kyi sems de ni mchog gi dga' ba 'byung ba/_de rang kha zhes bya ba ni rdo rje rin po che'i sgo/_gnyis pa zhes bya ba ni gsang ba pad+ma lte ba'i sgo/_pra ha sti sta badzra u da ya'i gzhung gis shar ba zhes bya ba ni kun rdzob dang don dam pa gnyis kyi byang chub kyi
[\[128a.4\]]sems kun snang /_dpal in+d+ra b+hU ti'i gzhung gis shar ba ni mchog gi dga' ba/_oM d+ha'i sgras ni mtshan mo'i 'du shes kyi ngo bo can chad pa'i dga' ba/_bdag po'i sgras ni zla ba'i 'du shes kyi ngo bo can/_mtshan mo gyen du 'gro ba ni rang bzhin dga' ba/_mtshan mo thig le mnyam
[\[128a.5\]]par grags/_/zhes bya ba ni dga' ba bzhi'i rang bzhin can byang chub kyi sems zla ba'i rgyal po'o/_/thig le bzhi ru dbye zhes bya ba ni rim pa'i phyogs su phyi snang ba dang /_dbang dang /_longs spyod dang /_ye shes kyi bye brag ces bya ba'i don to/_/thog ma tha ma dbus zhes bya
[\[128a.6\]]ba la thog ma'i skabs su longs spyod/_dbus kyi skabs su dbang /_tha ma'i skabs su mi snang ba de ni bskyed pa'i rim pa'i phyogs so/_/rdzogs pa'i rim pa'i phyogs su thog ma mi snang ba/_dbus su longs spyod/_tha ma dbang /_bzhi pa nye bar rnyed min zhes bya ba ni gang zhig
[\[128a.7\]]ye shes de ni bskyed pa'i rim pa dang /_rdzogs pa'i rim pa dang bral ba/_/gang phyir rang rig bdag nyid do/_/de phyir brjod par nus ma yin/_/zhes bcom ldan 'das nyid rdo rje 'dzin pas gsungs so/_/de ni de ltar bshad ces bya ba la sogs pa'i sgra ni ji bzhin no/_/
[\[128b\]]
[\[128b.1\]]nub pa'i don ni rdo rje slob dpon gyi bshad pa/_gang tshe gang gi dus su dga' ba gsum gyi bdag nyid pa'i sems shar ba'i snang ba mched pa'i bdag nyid kyi blang bar thim pa de'i tshe/_nub par shes par bya zhes bya ba'i don te/_de yang 'od zer dal bas zhes dgongs so/_/
[\[128b.2\]]slob dpon Dom+bi pa'i gzhung gis nus pa ni chad pa/_slob dpon sha ba ri'i gzhung gis/_'gro med pa la 'gro bar 'gyur/_/zhes bya ba dang /_zhu ba med pa'i ngo bo can byang chub kyi sems la zhu ba nyid do/_/gang gi tshe thog ma nas tha mar 'gro ba 'di lta ste/_gang gi tshe'i dus su mchog
[\[128b.3\]]gi dga' bar gnas nas/_chad pa'i dga' ba'i gnas su de'i tshe nub bo/_/bI ra bu ti'i gzhung gis ni thog ma'i dga' ba las dga' bral gyi gnas su nub par mdzod/_tha mar nub par rab tu bstan/_/zhes bya ba la slob dpon sha ba ri'i gzhung gis ni tha ma ni chad pa'i dga' ba/_nub pa
[\[128b.4\]]ni chad pa/_dpal in+d+ra b+hU ti'i gzhung gis ni chad pa'i dga' ba ni dga' ba kun la dga' med skye bar byed pa'i btang snyoms byed ces bya ba'i don to/_/brtan pa'i gnas las mi brtan pa'i gnas zhes bya ba ni 'di skad nub pa'i nges pa'i don nyid nges pa'i mchog gi
[\[128b.5\]]dbang phyug gis rab tu gsal la brtan pa la sogs pa'i bde ba ni mi brtan pa'i bde ba las so zhes sgra bzhin no/_/dpal phyag rgya chen po'i thig le las le'u lnga pa'i bshad pa'o//_//da ni drug pa la zab pa'i tshigs su bshad pa bri/_dus ni gnas dbye zhes su bstan/_/
[\[128b.6\]]zhes pa la sogs pa la slob dpon nag po'i gzhung gis ni rtsa ba'i kun spyod la 'jug pa dang 'dra ba'o/_/slob dpon sa ra ha'i gzhung gis ni dus zhes bya ba brjod du med pa'i sgrub thabs kyi brtson pa/_gnas skabs zhes bya ba ni dus gcig tu byang chub kyi sems 'byung ba/_dus
[\[128b.7\]]ni gnyis su dbye ba zhes bya ba'i gzhung gis bram ze mo badzra ba ti'i gzhung gis bskyed pa dang rdzogs pa'i sbyor ba'o/_/bsam du med pa'i dus zhes bya ba la/_lha lcam lak+Sh+mI'i gzhung gis/_rtse ro ma las byung ba'i rang bzhin gyi rlung gi ngo bo tsam dga' ba chen po rgyal mo dpal
[\[129a\]]
[\[129a.1\]]mo bzang mo'i gzhung gis srog gi rtsa las byung ba'i srog gi rlung las rang bzhin chad pa'i dga' ba/_bzang po'i dus ni gnas skabs brjod/_/ces bya ba la/_lha lcam lak+Sh+mI'i gzhung gis ni rdo rje dbyings kyi dbang phyug ma las byung ba'i nye ba'i srog gi rang bzhin
[\[129a.2\]]reg bya'i dga' ba/_bzang po'i dus lta ngan dus zhes bya ba la/_rgyal po dpal mo bzang mo'i gzhung gis mchog dang chad pa zhes bshad/_lha lcam lak+Sh+mI'i gzhung gis ni shin tu dga' ba'i phyir ngan dus/_shin tu bla ma'i phyir bzang dus so/_/sna yi 'phar ma gnyis bu ga las/_/
[\[129a.3\]]zhes bya ba ni rgyal pa badzra karka ti ri'i gzhung gis bde ba chen po tshor ba'i gnas su shu kra dang rak+ta 'bab pa'i gang zhig sgo'i lam de ni sna'i 'phar ma zhes bya ba'i don to/_/de'i lam gyis gang zhig spros pa dang bral ba'i bde ba chen po nyams su myong ba de ni dus zhes dpal in+d+ra
[\[129a.4\]]b+hU ti nyid la skye ba dang po sngon du dngos grub thob pa rnal 'byor ma lag smi'i gzhung ngo /_/de yang lha lcam lak+Sh+mI'i thabs dang ma reg kyang da lta gsungs pa'i slob dpon shAkya mi tras mdzad pa'i bstan bcos kyis bstan pas rdo rje slob dpon gyi zhal snga nas gsungs so/_/de ni re
[\[129a.5\]]zhig rnal 'byor ma dngos grub thob pa'i gzhung ngo /_/da ni rnal 'byor ma dbang phyug pas bstan bcos pa'i don dpyad de/_'jigs pa de ni dus ngan bstan/_/zhes bya ba ni phyi rol gyi don gyi skabs su/_sna'i 'phar ma gnyis kyis gang zhig srog dang nye ba'i srog gnyis la 'ong ba dang /_
[\[129a.6\]]'gro ba de ni ji lta bzhin no/_/nang gi bdag nyid kyis 'jug pa de ni/_shin tu dus zhes bya ba ni bde ba chen po'i 'khor lo man chad nas/_bde ba chen po tshor ba'i gnas yan chad/_srog gi rlung la zhon nas byang chub kyi sems 'ong ba'o/_/'gro ba ngan dus brjod ces bya ba ni de las gnas
[\[129a.7\]]gzhan sleb ba zhes dz+nyA na mU rti'i gzhung ngo /_/ngan dus dga' bral shes par bya/_/bzang dus rab mchog ldan pa zhes bya ba la/_bstan pa'i don la rab tu gsal ba nyid mchog gi dbang phyug gsungs so/_/gnyis kyi bral ba'i de kho nyid/_/ces bya ba ni 'gro ba dang 'ong ba dang 'byung ba
[\[129b\]]
[\[129b.1\]]dang de zad pa dang bral ba'i rang bzhin dga' ba/_pad+ma sha kha'i gzhung ngo /_/de'i phyir ni/_de ltar dus ni sngon med nyid/_/ces de nyid bcom ldan 'das kyis gsungs so/_/blta bar dga' ba la sogs zhes bya ba la/_rang bzhin rlung gi ngo bo phyir/_/rnam pa la sogs mtshan nyid kyis/_/
[\[129b.2\]]thar pa dka' ba'i mtshan nyid kyis bral ba/_/zhes bya ba ni bsgom pa la sogs kyis mi rnyed mtshan ngan thams cad dang bral ba ni chad pa'i skad cig rang gi yan lag gis/_rnam par bral zhes slob dpon bi la sa badzra'i gzhung ngo /_/de ltar dus la sogs zhes bya ba ni sgra ji bzhin gyis
[\[129b.3\]]bka' stsal to/_/de dus yid ni gzhan mar min/_/rnal 'byor ni byed na zhes bya ba la/_dpal ma hA su kha badzra'i gzhung gis/_mchog dang chad pa 'byung ba'i dus su rnal 'byor pa yid kyi rnam par shes pa dang ldan pa'i byang chub kyi sems bde ba chen po'i gnas nas/_gang
[\[129b.4\]]tshe g.yo bar byed pa na/_/de'i tshe nges par bskyod mi zad/_/rdo rje 'dzin dang 'dra bar 'byung /_/zhes dngos po'o/_/dpal in+d+ra b+hU ti'i gzhung gis ni/_mchog dang chad pa las 'byung ba dang /_'jig pa dang gnas dang /_'jug pa dang /_'gro ba dang /_'ong ba la sogs pa'i
[\[129b.5\]]rnam par rtog pa dang bral ba gang gi tshe rnal 'byor pas sems tshor ba de'i tshe nyid rdo rje 'dzin pas zhes dgongs so/_/A li kA li 'byung la sogs/_/zhes bya ba la pra ha sti sta badzro da ya'i gzhung gis ni 'di ltar gsungs so/_/A li sgra ni shes rab/_kA li sgra ni thabs kyi
[\[129b.6\]]'byung ba zhes bya ba ni byang chub kyi sems gang las zhes bya ba ni srub pa dang /_bsrub thabs chen po'i sbyor bas so/_/gzhan ni sgra ji bzhin no/_/de ni re zhig gsang ba chen po'i don gyis rdzogs pa'i rim pa'o/_/bskyed pa'i rim pa'i phyogs su ni/_/'od rab gnas nas skye ba
[\[129b.7\]]yi/_/snang ba chen po'i rang bzhin can/_/zhes bya ba ni/_kA li ye shes nyi ma/_dpe byad sum cu rtsa gsum zhes bya ba ni/_ka'i yig 'bru nas ha'i yig 'bru man chad do/_/snang ba chen po'i nyi ma las snang ba bral ba/_A li ye shes kyi zla ba'i sku'o/_/dbyangs yig bcu drug ldan
[\[130a\]]
[\[130a.1\]]pa zhes ba ba nas a nas a'i yig 'bru yan chad do/_/slob dpon Dom+bi pa'i gzhung gis ni rak+ta kA li ye shes/_shu kra A li ye shes/_slob dpon ku ku ri'i gzhung gi khyad par gyis/_kA li ye shes kyi ngo bo nyid dpal rdo rje sems dpa' rje btsun gyi sprul pa'i
[\[130a.2\]]sku'o/_/A li ye shes kyi ngo bos bcom ldan 'das bdag med ma'i sku'o/_/de dag nyid mnyam par sbyor ba la sogs zhes bya ba la 'jig rten las 'das pa'i thabs dang shes rab mnyam par sbyor ba'i srub pa dang bsrub thabs las/_kun rdzob dang don dam pa gnyis su
[\[130a.3\]]med pa'i rang bzhin byang chub kyi sems dal ba'i ro chen po 'du shes can skye ba zhes bya ba'i don to/_/slob dpon gyi gzhung gis ni dal ba stong pa nyid kyi rang bzhin byang chub kyi sems/_ro chen po zhes bya ba ni thugs rje'i rang bzhin/_slob dpon u rgyan gyi gzhung gis
[\[130a.4\]]dal ba zhes bya ba ni chad pa'i dga' ba gnyis su med pa'i rang bzhin byang chub sems dpa'i ro chen po 'du shes can skye ba zhes pa'i don to/_/slob dpon gyi gzhung gis dal ba ni stong pa nyid kyi rang bzhin byang chub kyi sems/_ro chen po zhes bya ba ni thugs rje'i rang bzhin/_slob
[\[130a.5\]]dpon u rgyan gyi gzhung gis dal ba zhes bya ba ni chad pa'i dga' ba gnyis su med pa'i rang bzhin byang chub kyi sems/_ro chen po zhes bya ba ni mchog gi dga' ba'i rang bzhin/_slob dpon kha che'i gzhung ni/_dal ba zhes bya ba ni kun rdzob kyi ngo bo can/_ro chen po zhes bya ba ni
[\[130a.6\]]don dam pa'i rang bzhin/_slob dpon b+haM ga la'i gzhung gis ni/_dal ba zhes bya ba ni bskyed pa'i rim pa'i ngo bo/_ro chen po zhes bya ba ni rdzogs pa'i rim pa/_dpal in+d+ra b+hU ti'i gzhung gis ni dal ba ni mthar thug pa/_ro chen po zhes bya ba ni mthar thug pa dang bral ba'o/_/slob
[\[130a.7\]]dpon b+he ra pu tra'i gzhung gis ni/_dal ba ni ming snang ba'i ngo bo/_ro chen po zhes bya ba ni longs spyod kyi ngo bo/_de'i phyir mchog gi bdud rtsi ro'i dngos rig ma'i sna rtse dag las byung zhes lha lca lak+Sh+mI'i gzhung gis ni rdo rje dbyings kyi dbang phyug rtsa'i snying ga'i gnas nas
[\[130b\]]
[\[130b.1\]]byung /_'khor lo drug par rab gsal byed/_/ces bya ba ni de ma thag tu smras pa'i ro chen po sku rten srog gi dbyug pa'i chu skyes khong du chud par byed pa zhes slob dpon Ar+ya de ba'i gzhung ngo /_/de la reg bya rnyed byed ma/_/ro chen brgyad ni shes par bya/_/zhes bya ba la/_de la zhal zhes
[\[130b.2\]]bya ba la rdo rje dbyings kyi dbang phyug ma'i kha/_reg pa'i bde ba'i las so/_/ro chen po brgyad ces bya ba ni ye shes/_che ba'i 'bras bu thob pa'i dus su 'dar ba la sogs pa'i rtags so/_/reg bya'i ro zhes bya ba ni dga' ba la sogs gsal ba'i byed pa/_ro 'byung ba la
[\[130b.3\]]sogs pa la/_ro 'byung ba zhes bya ba ni rtags khong du chud pa'o/_/de'i dbang du byas pa ni dga' ba rnams 'byung ngo /_/slob dpon bi la sa badzra'i gzhung gis ni/_'byung ba zhes bya ba ni gsal ba'o/_/yang dag bzang ba skyes zhes bya ba ni tha mal ba ma yin pa'i rang bzhin no/_/slob
[\[130b.4\]]dpon bi ma la mu dra'i gzhung gis/_phyi rol gyi dpe la sogs pa dang bral ba'o/_/de la rim pa ni 'di yin te/_dga' ba dang /_kun du dga' ba dang /_dga' bral dang /_rang bzhin gyis dga' ba'o/_/dga' ba zhes bya snang ba yin/_/zhes bya ba la/_pra ha sti sta badzro da ya'i gzhung gis
[\[130b.5\]]rdo rje 'dzin pa chen po'i srub pa dang bsrub thabs kyi skabs su dngos po'i rang bzhin dga' ba 'byung ba'i tshe/_zla ba dang nyi ma dang skar ma la rab tu gsal ba'i rang bzhin snang bar gyur to/_/de las 'jig rten las snang ba de ni dga' pa'i don to/_/de ni rab tu dga' ba'i don bri bar bya srub pa
[\[130b.6\]]dang bsrub thabs kyi chen po'i dus su rten gyi ngo bo can dga' ba chen po 'byung ba'i tshe/_mtho ris la gnas pa'i 'chi med la/_nyi ma'i bye brag gi 'od zer gsal ba de las grangs med pa'i 'jig rten gyi khams la snang ba mched pa de ni rab tu dga' ba'i don to/_/da ni dga' bral gyi don
[\[130b.7\]]bri bar bya/_chags pa chen po 'bar ba'i skabs su/_'og na gnas pa'i lha min la mi'i rang bzhin phyogs thams cad du gsal ba/_de las 'og bdun yan chad snang ba thob pa/_de ni dga' bral gyi don to/_/da ni rang bzhin dga' ba'i don 'dri/_gang zhig rang bzhin dga' ba de
[\[131a\]]
[\[131a.1\]]ni 'od rab kyi ngo bo/_de la snang ba dga' ba la sogs pa 'byung ba gsal ba de la bya ba'i don to/_/slob dpon Dom+bi pa'i gzhung gis ni dbang bzhi'i 'bras bu nyams su myong ba'i dus su/_sgom par byed pa la gang zhig dga' ba rnams skye ba de la snang ba la sogs pa ye shes
[\[131a.2\]]kyi rtags so/_/slob dpon ku ku ri'i man ngag gi gzhung gis gcig pu'i shes rab ye shes kyi man ngag gi rim pa bsgom pas dga' ba bzhi'o/_/dga' ba re re la snang ba la sogs pa'i ye shes skye'o/_/de dus skad cig skye bar 'gyur/_/rnam pa sna tshogs sogs mtshan nyid/_/ces bya
[\[131a.3\]]ba la 'di ltar bshad de'i sgra ni 'ong /_rab tu zhes bya ba ni rgyu/_de'i gsal ba'i don ni 'di yin te/_dang por re zhig 'od rab kyi rgyu rtsa ba las rnam pa sna tshogs dang /_rnam par smin pa dang /_rnam par 'joms pa dang /_rnam par mtshan nyid dang bral ba ni dga' ba rnams kyi rgyu 'byung
[\[131a.4\]]ba'o/_/phyi nas 'bras bu can dga' ba nyid do/_/snang ba la sogs zhes bya ba ni gang zhig bstan pa de ni gcig pu 'od rab/_rgyu 'bras kyi bdag nyid kyi phyir/_gzhan ma kun la bkag pa'o/_/slob dpon bI ra bu'i man ngag gi gzhung gis ni 'od rab kyi rgyu 'bras dang bral ba'o/_/da ni
[\[131a.5\]]dga' ba rnams kyi 'byung ba'i dus bshad de/_gang tshe mdud pa'i nang du sems/_/de tshe dga' ba myong bar 'gyur/_/zhes bcom ldan 'das kyis bka' stsal pa'i go rims kyi rdo rje slob dpon gyi zhal snga nas/_rdo rje rin po che 'khor lo 'dud pa'i gnas su bshad do/_/slob
[\[131a.6\]]dpon bi las badzra'i gzhung gis ni lte ba'i gnas so/_/slob dpon sha ba ri'i gzhung gis ni rdo rje rtsa ba'i gnas so/_/dpal in+d+ra b+hU ti'i gzhung gis ni bcom ldan 'das kyi bka' lung dang 'dra'o/_/shes rab ma'i skabs su de dang 'dra bar zhes slob dpon dz+nyA na sa ri'i
[\[131a.7\]]gzhung ngo /_/sems kyi sgras ni nang gi bdag nyid bum pa'i dbang las reg bya nyams su myong ba'i dus su nang gi sa bon 'byung ba'o/_/de tshe de dus zhes bya ba la/_phyi yi dngos po kun la bcos ma yin/_/zhes gang mgu ba de ni dga' ba las byung ba zhes pa pad+ma shrI ka'i man ngag gi
[\[131b\]]
[\[131b.1\]]gzhung ngo /_/mdud pa las ni nas gsum tsam/_/zhes bya ba'i don ni 'di lta ste/_gang tshe gsang ba'i dbang bskur ba nyams su myong ba byang chub kyi sems rdo rje rin po che 'khor lo'i gnas nas 'bab pa de'i tshe phyi rol sgyu 'phrul gyi rang bzhin gang zhig khong du chud pa de ni mchog gi
[\[131b.2\]]dga' ba/_gsum pa'i gnas nas gsum par 'gro/_/zhes bya ba 'di ltar bshad de/_gsum pa'i gnas zhes bya bya ni rin po che'i 'khor lo las sor gcig tsam/_gsum par zhes bya ba ni sor gcig tsam/_slob dpon sha ba ri'i gzhung gis ni/_rin po che'i kha'o/_/gang
[\[131b.3\]]gi tshe de ru shes rab ye shes kyi dbang bskur gyi don nyams su myong ba'i byang chub kyi sems babs pa de'i tshe/_rang dang gzhan gyi bye brag gi dran pa med pas gang zhig ci yang mi tshor ba nyid de ni chad pa'i dga' ba/_dga' ba la mi snang ba 'byung ba med pa zhes bya ba ni slob dpon
[\[131b.4\]]san+ta ku ri'i gzhung ngo /_/gsum dang bral ba zhes bya ba'i don ni 'di ltar bshad de/_'bru nas sor gnyis tsam spangs te rang bzhin dga' ba la 'byung ba'i gnas so/_/dpal in+d+ra b+hU ti'i gzhung gis gsum pa zhes bya ba 'og gi cha las/_de kun steng gi char te/_gang zhig dbus kyi
[\[131b.5\]]cha las phra mo'i skra'i rtse mo tsam de ni rang bzhin gyis dga' ba'i gnas so/_/de ni re zhig rten dang bcas pa'i phyogs so/_/brten pa'i phyogs su rang rig pa'i mtshan nyid can reg bya chen po'i snang ba chen po nyams su myong ba tsam gyis rang bzhin dga' ba shar ro/_/da ni gsang ba chen
[\[131b.6\]]po la sogs zhes bya ba sgra ji bzhin gyis gsungs so/_/gzhan yang chos kyi dbyings grags pa la sogs zhes bya ba la/_'dus pa chen po'i rgyud kyi go rims kyis 'di skad bshad de/_chos ni spros pa med pa/_dbyings ni spros pa yod pa/_nyon mongs pa zhes bya ba ni stong pa nyid kyi
[\[131b.7\]]rang bzhin/_de'i phyir nam mkha' nyid chos kyi dbyings nyid dpal rdo rje 'dzin pas gsungs so/_/khams ni sa bon zhes su dran/_/zhes bya ba kun rdzob kyi ngo bo byang chub sems so/_/chos thams cad ni nang yod ces bya ba la 'gro ba'i 'jig rten bzhugs pa zhes bshad do/_/
[\[132a\]]
[\[132a.1\]]gtan tshigs zhes bya ba ni 'jig rten gyi khams ma lus pa skye ba'i rgyu'o/_/mchog gi gnas zhes bya ba ni thugs kyi rdo rje'i rang bzhin/_/ji ltar mar khu la sogs bya/_/zhes bya ba sgra ji bzhin gyis gsungs te/_/de ni bskyed pa'i rim pa'i phyogs so/_/rdzogs
[\[132a.2\]]pa'i rim pa'i phyogs su/_chos kyi dbyings ni b+ha gar grags/_/b+ha ga'i sgra ni srid pa mchog gi dga' ba 'byung /_/skye byed b+ha ga rin chen snod/_/ces bya ba la dpal in+d+ra b+hU ti'i gzhung gis reg bya'i rtsa'i bdag nyid pad+ma'o/_/bI ra b+hu ti'i man ngag gi gzhung gis rin po che
[\[132a.3\]]zhes bya ba ni byang chub kyi sems snod ces bya ba ni rtsa gsum gyi bdag nyid kyi pad+ma'o/_/slob dpon Dom+bi pa'i gzhung gis ni rin po che zhes bya ba ni rak+ta/_snod ces bya ba ni ga bur/_slob dpon a wa d+hU tI'i gzhung gis ni/_b+ha ga'i sgras ni bcom ldan 'das/_snod kyi sgras ni rang 'od shes rab ma/_de'i phyir
[\[132a.4\]]dbang phyug la sogs pa'i yon tan lnga dang ldan/_de ni b+ha ga rab tu grags/_/zhes rgyud las bstan to/_/da ni bskyed rim rdzogs rim la nges par bstan pa'i tshig bri bar bya/_chos ni b+ha ga zhes su bstan/_/zhes bya ba la gang zhig chos kyis grags pa can/_b+ha ga de ni sprul
[\[132a.5\]]pa'i 'khor lo'o/_/gang zhig khams kyis grags pa can/_/sems de ni gsung gi 'khor lo'o/_/gang gi phyir zhe na/_gang las khams kun la bye brag skyes zhes so/_/gang zhig gcig tu gyur pa'i grags pa can thugs de ni thugs kyi 'khor lo'o/_/de yang thugs kyi 'khor
[\[132a.6\]]lo ni khams gsum ma lus pa bskyed pa'i rgyu'o/_/kun rdzob rnam pa'i gzugs kyis ni/_/zhes bya ba la sgra ji bzhin gyis gsungs so/_/dpal phyag rgya chen po'i thig le las le'u drug pa'i bshad pa'o//_//da ni bdun pa la zab pa'i tshigs su bcad pa bri/_gzhan
[\[132a.7\]]yang zhes bya ba la sogs zhes bya ba la sgra ji bzhin no/_/mi shigs zhes bya ba ni slob dpon badzra b+hU ti'i gzhung gis cha med pa/_slob dpon sha ba ri'i gzhung gis skye ba dang bral ba/_ye shes lnga'i bdag nyid ces bya ba ni me long lta bu'i ye shes la sogs pa'i ngo bo/_/nam mkha'i
[\[132b\]]
[\[132b.1\]]nang du thim zhes bya ba ni phung po lnga'i nang du'o/_/nam mkha'i bdag nyid ces bya ba ni de bzhin gshegs pa lnga'i ngo bo/_de ni re zhig don dam pa'i phyogs su ni pad+ma'i snying po'i dbus na gnas/_thig le gcig pu yi ge med/_/ces bya ba kun rdzob dang don dam pa gnyis su med
[\[132b.2\]]pa'i byang chub kyi sems mchog gi dga' ba'o/_/rtsa gsum gyi bdag nyid pad+ma'i lte ba'i dbus su rtag tu shar zhes lha lcam lak+Sh+mI'i gzhung ngo /_/grangs med pa skye bar mdzad pa'i phyir rnam pa thams cad kyi ngo bo/_/nam mkha'i rang bzhin gyis spyir rnam pa thams cad dang
[\[132b.3\]]bral ba rdo rje 'dzin pa'i phyir rdo rje'o/_/da ni bdag gis sgra bshad de/_bdag gis sgra la sogs pa 'di ltar gsungs te/_a'i yig 'bru ni gsang ba'i rdo rje/_haM gi yig 'bru ni gsang ba'i shes rab/_dpal pad+ma shI kha ri'i gzhung gis ni/_a yi yig 'bru byang chub kyi sems
[\[132b.4\]]haM gi yig 'bru dga' ba/_in+d+ra b+hU ti'i gzhung gis a'i yig 'bru srid pa/_haM gi yig 'bru mya ngan las 'das pa/_slob dpon ku ku ri'i gzhung gis a'i yig 'bru sems/_haM gi yig 'bru sems las byung ba/_'phags pa klu sgrub snying po'i gzhung gis a'i yig 'bru kun
[\[132b.5\]]gyi gzhi rnam par shes pa/_haM gi yig 'bru yid kyi rnam par shes pa/_dpal dngos grub kyi gzhung gis a'i yig 'bru de bzhin gshegs pas dbugs dbyung ba/_slob dpon nag po'i gzhung gis a'i yig 'bru spro ba/_haM gi yig 'bru len pa/_slob dpon b+hi ra pa tra'i gzhung gis
[\[132b.6\]]a'i yig 'bru srog_/haM gi yig 'bru nye ba'i srog_/de lta bu'i slob dpon gzhan ma'i gzhung ni mang po yod do/_/da ni yi ge gnyis las slob dpon Dom+bi pa'i gzhung gis ni gnas kyi phun sum tshogs pa bri bar bya/_a'i yig 'bru ri'i rtse mo la sogs zhes bya ba la/_ri rtse ni rdo rje
[\[132b.7\]]nyi ma 'byung ba'i gnas su rdo rje rin po che'i 'khor lo/_/rtse mo ni gsang ba'i rdo rje snying po'i gnas su/_slob dpon shAkya mi tra'i gzhung gis rdo rje rin po che'i gtsug tor ro/_/haM gi yig 'bru spyi bo mtshams kyi mthar zhes bya ba la/_don 'di yin te/_spyi bo zhes bya ba ni bde ba
[\[133a\]]
[\[133a.1\]]chen po tshor ba'i gnas pad+ma'i 'khor lo'i mtshams kyi gnas zhes bya ba ni gsang ba'i sna'i mtha'/_slad ma ni sgra ji bzhin gyis gsungs so/_/dpal phyag rgya chen po'i thig le las le'u bdun pa'i bshad pa'o//_//da ni brgyad pa la zab pa'i
[\[133a.2\]]tshigs su bcad pa rnams bri/_gsang ba chen po'i don ni rab bshad bya/_/zhes bya ba la/_dpal pra ha sti sta'i gzhung gis ni gsang ba chen po ni dngos po la sogs pa dang bral ba/_gsang ba chen po dga' ba che/_/zhes bya ba la/_gsang ba chen po ni man ngag nyams su
[\[133a.3\]]myong ba dus su/_gang zhig glo bur ba'i nang gi bdag nyid kyi snang ba chen po de ni gsang chen dga' ba'o/_/de'i dus su gang zhig 'jig rten las 'das pa'i bde ba chen po'i bdag nyid reg bya nyams su myong ba de ni mchog gi dga' mchog_/de'i phyi nas gang zhig dpe med reg
[\[133a.4\]]bya'i ro nyams su myong ba de ni gsang chen bdag nyid dga' bral/_de'i skabs su gang zhig ngo bo med pa'i ngo bo can ye shes kyi snang ba chen po de gsal ba ni thams cad bdag nyid rang bzhin dga' ba'o/_/rang bzhin thug pa med pa'i skabs su gang brjod du med pa de khong du chud par
[\[133a.5\]]bya'o/_/de ni gsang ba chen po pas/_/gsang ba chen po bde ba chen po nyams su myong ba'o/_/de ni re zhig don dam pa'i phyogs su'o/_/kun rdzob kyi phyogs su rat+na ga'u gzhung gis 'di skad gsungs so/_/gsang ba chen po'i shu kra zhes bya ba ni kun gzhi rnam par shes pa/_shu kra
[\[133a.6\]]sogs zhes bya ba ni rnam par shes pa'i rlung /_slob dpon nag po pa'i gzhung gis ni 'byung ba chen po bdag nyid rlung slob dpon Dom+bi'i gzhung gis ni srog rten bya ba/_phung po lnga'i bdag nyid sku/_/rten ni sa nyid shes par bya/_/zhes bya ba la dpal dam pa shu krA ri'i gzhung
[\[133a.7\]]gis ni sku'i rten byang chub kyi sems so/_/de'i dang po'i dga' ba/_yang dag sra ba'i mtshan nyid kyi phyir sa/_mchog gi dga' ba phun sum tshogs pas gsher ba'i mtshan nyid kyi phyir chu/_chu ni srog la tsha zhes bya ba la/_dpal in+d+ra b+hU ti'i gzhung gis byang chub kyi sems bdud
[\[133b\]]
[\[133b.1\]]rtsi zhu ba nyid snying po'o/_/slob dpon ku ku ri'i gzhung gis ni khyab pa nyid/_dga' bral 'od brten zhes bya ba la/_chad pa'i dga' bral nang gi bdag nyid/_chags pa chen pos me'i nus pa kun du 'od zer can/_'od ni mthar zhes bya ba ni/_dpal bde ba chen po'i gzhung gis ni bde
[\[133b.2\]]chen grags pa rang bzhin dga' ba'i mtha' na skye ba med pa'i gnas zhes bya ba la/_rang bzhin dga' ba bskyed rim rdzogs rim dang bral ba'o/_/mthar ni 'pho ba mi bshad ces bya ba la chad pa'i mtshan nyid ni ma yin no/_/'pho ba dang dngos po ma yin brten/_/zhes bya ba la klu sgrub snying po'i
[\[133b.3\]]gzhung gis ni chad pa'o/_/dngos po ma yin mthar brjod ces bya ba la/_dpal pad+ma sha ba ri'i gzhung gis ni mthar thug pa'i rang bzhin dga' ba rtag tu shar ba zhes bya ba'i don to/_/de'i phyir mtha' ni phra mo bas shin tu phra zhes pa nyid rgyud las gsungs so/_/rang bzhin
[\[133b.4\]]grags pa bde chen phyir/_/ye shes rlung du rab tu grags/_/de dang nam mkha' zhes su bstan/_/zhes bya ba la rnam pa thams cad kyi stong pa nyid chen po/_ye shes rang bzhin gyi phyir zhes lung ngo /_/gzhan ma ni/_thams cad bdag nyid rtag tu bzhugs/_/zhes sgra ji bzhin
[\[133b.5\]]gyis bshad do/_/yang na/_thams cad bdag nyid rtag tu bzhugs/_/zhes bya ba ni sna tshogs pa'i spyod pa'i sbyor bas/_dngos po kun la khyab pa zhes mtshan mchog gi rgyud las gsungs so/_/dpal in+d+ra b+hU ti'i gzhung de dang 'dra'o/_/da ni rigs lnga'i don bshad de/_rigs
[\[133b.6\]]ni ka pa la ru brjod/_/ces bya ba drang ba'i don to/_/nges pa'i don gyis ka pa la ni rus kyi sdom pa zhes slob dpon u ta ma ra badzra'i gzhung gis so/_/dpal sarba b+hU ti'i gzhung gis ni gsal ba'i don 'di lta ste/_dpal rdo rje sems dpas 'dul ba'i gang zag rjes su chags pas
[\[133b.7\]]bde ba chen po'i sdom pa'i dus su/_rdo rje lte ba las rigs kyi 'byung ba'o/_/ka pa la ni dang po ka brjod ces bya ba ni 'dus nas sngon du rdo rje zhes sdom pa'i rgya mtsho'i rgyud kyi man ngag gi gzhung ngo /_/ka ni dang po rtsa ba zhes bya ba la rigs thams cad kyi nang nas rdo rje'i rigs ni yab/_
[\[134a\]]
[\[134a.1\]]yang na rigs su kun la rgyur gyur pa de slob dpon bi las badzra'i gzhung ngo /_/rtsa ba lnga ru dbye zhes bya ba ni de bzhin gshegs pa lnga'i rang bzhin no/_/de las grangs med pa'i rigs so/_/de bzhin gshegs pa lnga'i bdag nyid phung po lnga nyid la sogs zhes
[\[134a.2\]]bya ba la stong pa nyid kyi rdo rje'i rang bzhin nyid kyi phyir/_tha mal pa de dang de bzhin gshegs pa'i ngo bo/_de ci'i phyir zhe na/_kun la 'byung ba chen po lnga la dbang mdzad pa'i phyir ro/_/gang zhig 'byung ba chen po lnga po de yang lha'i dngos po/_ji ltar khyab 'jug ni sa/_
[\[134a.3\]]dbang phyug chen po ni chu/_drag po chen po ni me/_tshangs pa ni rlung /_rtag tu zhi ba ni nam mkha'o/_/de la lnga la gcig khyab pa ste/_bdag ni don dam pa'i rtsa zhes bya ba la/_'od rab chen po'i rang bzhin/_dpal rdo rje 'dzin pa chen po'o/_/kun la khyab pa zhes bya ba ni 'di
[\[134a.4\]]ltar gsungs te/_'od rab tu chen po'i phyir thams cad khyab pa'o/_/'byung ba chen po la kun la khyab na yang de lta mod kyi de la yang 'od rab chen po gsal bar byed pa'o/_/de'i phyir khyad par gyis kun la khyab pa'o/_/slob dpon tsan+d+ra ka ri'i gzhung gis thams cad kyi sgras ni
[\[134a.5\]]'byung ba chen po lngas/_de rnams khyab pa snang ba skye bar byed pa/_'od rab chen po zhes bya ba'i don te/_shin tu spros pa dang bral ba'i stong pa nyid/_skye ba dang 'jig pa dang bral ba'i phyir 'pho ba med pa/_nam mkha' la gzhan gyi phyir 'ong ba med pa/_mi gsal ba'i phyir
[\[134a.6\]]dang /_dngos po med pa'i phyir skye ba med pa/_gzhan ma thugs rje btub pa la sogs sgra ji bzhin gyis gsungs so/_/dpal phyag rgya chen po'i thig le las le'u brgyad pa'i bshad pa'o//_//da ni dgu pa la zab pa'i tshigs su bcad pa bri bar bya/_phyag rgya sgra ni bdag por
[\[134a.7\]]byed rgyud sarba b+hU ti'i de kho na nyid bstan pa las gsungs so/_/dpal in+d+ra b+hU ti'i gzhung gis ni kun rdzob kyi phyogs su brtul zhugs chen po/_don dam pa'i phyogs su ye shes kyi don rgyas btab pa/_gsang ba'i phyogs su thabs dang shes rab mnyam par sbyor ba/_brda
[\[134b\]]
[\[134b.1\]]zhes bya ba ni gsang ba'i man ngag las drangs pa/_yang na gsang ba'i dam tshig la 'dus/_slob dpon gzhan ma'i gzhung gis ni lag pa la sogs pa'i sbyor thabs kyis phyag rgya gleng ngo /_/dpal badzrA b+hU ti'i gzhung gis ni khams gsum ma lus pa phyag rgya bdag nyid do/_/
[\[134b.2\]]gzhan ma ni rdo rje slob dpon gyi zhal snga nas sgra ji bzhin du gsungs so/_/rigs kyi bye brag gis gang zhig gzhon nu ma rigs ngan rdo rje 'dzin pas gsungs pa de ni rigs kun la rang bzhin gyi rigs med par rab tu bstan to/_/gang gi phyir zhe na/_de bzhin gshegs pa la rigs
[\[134b.3\]]dang skye ba med do/_/slob dpon bI ra b+hU ti'i gzhung gis kun de bzhin gshegs pa'i phyir bcom ldan 'das kyi rigs kyi bye brag dag pa sku gsung thugs kyi rnam par dag pas/_gang zhig sring mo la sogs kyis bstan pa de ni rnam par rtog pa dang bral ba'i ye shes 'byung ba'i
[\[134b.4\]]don du zhes lha lcam lak+Sh+mI'i gzhung ngo /_/phyi nas kyang rtsa'i don gyis gang zhig rnam par dag pa de yang mi myong ba zhes bya ba'i don to/_/sa la sogs pa'i don gyis gang zhig rnam par dag pa de ni kun la yod ces dgongs so/_/de bas sring mo la sogs kyis bye brag mi bya zhes
[\[134b.5\]]rnal 'byor ma badzra bi ti'i gzhung ngo /_/ro drug ni don gyi gang zhig sring mo la sogs pa bstan pa de ni slob dpon bI ra b+hU ti'i gzhung gis khams gsum gso ba'i phyir nye bar myong bar bya zhes gsungs so/_/de kun 'bad pas mchod par bya/_/myur du dngos grub thob par
[\[134b.6\]]'gyur/_/zhes bya ba la/_thabs dang shes rab gnyis su med pa'i sbyor bas dga' bar byas zhes dgongs so/_/gang gi phyir zhe na/_myur du dngos grub ster zhes dgongs pa'i don to/_/dpal phyag rgya chen po'i thig le las le'u dgu pa'i bshad pa'o//_//da ni le'u bcu
[\[134b.7\]]ba'i zab mo'i tshigs su bcad pa bri/_rdo dang sa la sogs pa'i mchod rten la/_de kho na nyid shes pa can gyis phyag rgya la sogs pa dgag ces rgyud kyi go rims kyis lha lcam lak+Sh+mI'i gzhung gis slob dpon gyi zhal snga nas gsungs so/_/de ci'i phyir zhe na/_de kho na nyid shes
[\[135a\]]
[\[135a.1\]]pa rnams kyi sems kyis ngo bo ni shes/_de'i phyir sa la sogs pa lha'i sku spangs te/_de bzhin gshegs pa lnga'i bdag nyid kyi lus po 'byung ba'i bdud rtsi'i rdzas kyis nyid thugs kyi rdo rje la bzhugs pa'i gnas sku'i rgyal po mchod par bya zhes dgongs so/_/gzhan
[\[135a.2\]]ma ni sgra ji bzhin gyis bshad/_rigs lnga'i mnyam par sbyor ba la sogs rdo rje slob dpon gyi zhal snga nas sngar bstan pa/_de bzhin du kun sangs rgyas yin pa'i dgongs pas rigs kyi bye brag dgag go/_/btung ba dang mi btung ba ni spyad par bya'o zhes bya ba la/_rnam par rtog pa
[\[135a.3\]]med pa nyid la brda'o/_/sogs pa'i sgras ni gces pa dang mi gces pa'o/_/dpal bI ra b+hU ti'i gzhung gis shes rab dang ye shes kyi dbang mi gnas pa ni shes rab ye shes btung ba ni mchog gi dga' ba/_mi btung ba ni chad pa'i dga' ba/_de yang mi spyod ces bya ba'i
[\[135a.4\]]don to/_/bud med skal ldan min mi smra/_/zhes bya ba la 'di skad gsungs te/_bud med la skur ba 'debs pas phyag rgya chen po'i dngos grub mi 'thob ces dpal dz+nyA na b+hU ti'i gzhung ngo /_/gzhan ma ni sgra ji bzhin gsungs so/_/da ni gnas la sogs pa rnal 'byor ma'i rgyud
[\[135a.5\]]las gsungs pa'i rim pas rdo rje slob dpon gyi zhal snga nas kyis rim pa 'di ltar gsungs te/_legs dgyes chen mo 'byung ba'i dus su gnas/_gang zhig byang chub kyi sems la brten pa de ni gnas/_bde ba'i bdud rtsi la gang zhig 'phel ba dang brten pa de ni nye ba'i gnas/_
[\[135a.6\]]bde ba la yang dang yang du gang zhig skye ba de ni zhing /_bde ba la rang gi gnas su gang zhig rgyas pa de ni nye ba'i zhing /_ci 'byung ba bde ba'i dngos po la bzung bas tshan+do ha/_de ring nye ba'i byed pas nye ba'i tshan+do ha/_bde ba'i chos la yang dag par sbyor bar byed pas 'dus pa/_der nye ba'i
[\[135a.7\]]phyir nye ba'i 'dus pa/_nye ba zhes bya ba ni ji ltar shel gyi dum bu la phyi'i rtsi bzhin no/_/bde ba chen po la thog ma dang tha mar gang zhig dngos po med pa de ni dur khrod/_dngos po med pa'i mtshan nyid kyis gang zhig bde ba nyams su myong ba de ni nye ba'i dur khrod/_bde ba nyams su
[\[135b\]]
[\[135b.1\]]myong ba de yang dag par khyab par 'phel ba'o/_/de dang dran pas nye bar 'phel ba'o/_/de kun bcu gnyis kyi bdag nyid/_/bde ba nyams su myong ba las/_/gnas brtan pas bde ba chen po tshor ba'i gnas so/_/nang gi bdag nyid kyi gnas ni spyi bo dang spyi gtsug gi gnas so/_/phyi'i
[\[135b.2\]]gnas ni u rgyan la sogs pa'o/_/slob dpon gzhan ma'i gzhung gis gnas la sogs pa don gyis a rnams la bstan par byas so/_/mchod pa'i dus su mchod par bya/_/zhes bya ba 'di ltar gsungs te/_mchod pa'i dus zhes bya ba ni rdo rje 'dzin pa'i nga rgyal gyis bsgrub pa dang
[\[135b.3\]]sgrub thabs kyi sbyor ba/_mchod pa zhes bya ba ni gnyis su med pa'i ngo bos lha'i rnam pas thabs dang shes rab bdag nyid kyi sgra dga' bar bya/_/ri bong can 'od me tog gi/_/zhes bya ba la/_slob dpon bI ra b+hU ti'i gzhung gis/_ri bong can gyi sgra ni zla ba/_zla ba'i sgra ni byang chub kyi sems/_'od
[\[135b.4\]]zer sgras ni thig le rnams kyi me tog gis zhes bya bas ni yid 'phrog can gyis so/_/yang na dkar bas so/_/me tog nyi ma dmar ba zhes bya ba la rang las byung ba'i me tog go/_/slob dpon dz+nyA na b+hU ti'i gzhung gis ni 'di ltar bshad de/_srog ni bde ba chen po'i 'khor lo la
[\[135b.5\]]gnas pa'i byang chub kyi sems so/_/spyod pa zhes bya ba ni 'khor lo gsum gyi byugs pa'i nang gi bde ba chen po tshor ba'i gnas su dbang drug_/longs spyod dang mi snang ba'o/_/lha bshos kyi sgras ni tshim par byed pa/_dbul ba'i sgras ni nyams su zhes bya ba ni de ma thag tu smras pa'i
[\[135b.6\]]bde ba chen po'i 'khor lo'i gnas so/_/slob dpon Dom+bi'i gzhung gis ni 'dab ma drug cu rtsa bzhi dang ldan pa'i sprul pa'i 'khor lo/_/slob dpon bI ra b+hU ti'i gzhung gis ni/_shes rab ma'i mngal gyi pad+mar/_srog gcod par bya zhes pa rgyal mi bI ra ma ti'i gzhung gis shes
[\[135b.7\]]rab ma'i pad+mar byang chub sems kyi me tog gis mchod par bya'o/_/mi dga' mi bya zhes pa la dpal nA ga bo d+hi'i gzhung gis/_rang la thabs kyi mchog gi dga' ba las gzhan mi gnas reg par mi bya/_shes rab ma la mi brtson pa'i sems mi bya'o zhes so/_/de ci'i phyir zhe na/_
[\[136a\]]
[\[136a.1\]]mchod pa'i skabs su sbyin pa la sogs kyi don gal che'o/_/de'i srog gcod pa las yang dag pa'i rab mchog gi dga' ba'i ngo bo bsod nams kyi 'bras bu rnyed ces lung gi go rims kyis dpal pad+ma shrI ka ri'i gzhung ngo /_/da ni gsang ba'i dkyil 'khor bstan pa/_
[\[136a.2\]]ji ltar rdo rje slob dpon gyi zhal nas bshad pa de la 'di ru gsal bar bri bar bya/_gru gsum la sogs zhes bya ba la/_gru gsum zhes bya ba ni longs spyod dang /_mi snang ba dang /_dbang la nyams su myong ba'i gnas so/_/dmar zhes bya ba ni 'od rab kyi rang bzhin/_ran pa zhes
[\[136a.3\]]bya ba ni shin tu ran pa'i chos kyi dbyings kyi ye shes kyi ngo bo/_/rim pa gnyis zhes bya ba ni rten dang brten pa'i mtshan nyid can/_dkyil 'khor zhes bya ba ni snying po'i rang bzhin/_nang gi rim pa la dpal ldan zhes bya ba ni slob dpon sha ba ri'i gzhung gis ni/_nang gi rim pa ni
[\[136a.4\]]brten pa'i gnas/_dpal gyi sgras ni bcom ldan 'das bdag med ma/_bcom ldan 'das byang chub sems yid ces bya ba ni don dam pa'i byang chub sems kyi thig ler grags pa can mgon po he ru ka_/_phyi nas brten pa'i gnas so/_/rigs gsum can gyi rnal 'byor ma/_/zhes
[\[136a.5\]]bya ba ni sku dang gsung dang thugs kyi ngo bo can/_ro ma dang 'dzin ma dang rtog med ma'o/_/slob dpon mtsho skyes rdo rje'i gzhung gis lus dang ngag dang yid 'bab pa de ni nang gi dkyil 'khor gyi rnam par dag pa'o/_/da ni lha mo dag 'dri bar bya/_lha mo'i sgras ni bdag po de sarba b+hU ti'i de kho na
[\[136a.6\]]nyid kyis bstan pa'i gzhung ngo /_/dpal in+d+ra b+hU ti'i gzhung gis ni yan lag nye bar gsungs so/_/lus po gnas zhes bya ba la lung la brten pa'i go rims kyi rtsa ba'i bstan pa'o/_/gang gi phyir zhe na/_sgra ni dkyil 'khor ro/_/chos kyi dbyings kyi rang bzhin gyi phyir de
[\[136a.7\]]rang b+ha ga bshad do/_/b+ha ga las byung byang chub sems kyi rje btsun no/_/'byung ba'i sgra ni shar zhes bya ba'i don to/_/ji ltar nam mkha' la rgyal ba'i zla ba'o/_/dur khrod brgyad kyi dbus na bzhugs/_/zhes bya ba la 'di skad bshad do/_/lha mo'i yan lag dang ldan pa'i
[\[136b\]]
[\[136b.1\]]gsang ba'i dkyil 'khor phyi dang nang dang gsang ba'i dur khrod kyis brgyan pa'o/_/phyi'i gtum drag pa la sogs pa me'i sreg pa'i gnas/_nang gi sgo dgu dang ldan pa'i sku/_gsang ba ni bde ba'i bdag nyid byang chub sems kyi dbugs 'byung ba'i mi snang ba'i gnas so/_/dpal
[\[136b.2\]]bde ba chen po'i gzhung gis dur khrod brgyad la slob dpon gyi zhal snga nas 'di skad bshad de/_gsang ba'i chu skyes kyi dbus su reg bya'i rtsa brgyad 'dab ma can pad+ma dmar po de'i dbus su bde ba chen po'i rgyal po'i byang chub kyi sems/_shar gyi 'dab mar kun rdzob kyi gzugs
[\[136b.3\]]can byang chub kyi sems mi snang ba'i ngo bor gyur pas tshig pa'i mtshan nyid gtum drag_/lho ru longs spyod nyid gyur pas mi 'tshig pa'i mtshan nyid dbyibs can/_nub tu longs spyod las 'das pa'i mtshan nyid can tshang tshing /_byang du dbang thob pas dum bur ma gyur pa'i mtshan
[\[136b.4\]]nyid can 'bar ba/_me'i mtshams su chad pa'i dga' bar gyur pas 'jigs pa'i mtshan nyid dmyal tshogs/_chu'i mtshams su chad par gyur pa mi bzad pa'i mtshan nyid can 'jigs par byed pa/_rlung gi mtshams su chad pa'i gnas nas srog gi rlung dang phrad pas/_phyi nas kyang
[\[136b.5\]]dga' ba'i gnas su sleb pa'i phyir/_mdung rtse bskyod pa'i mtshan nyid can ha har dgod pa/_dbang gi mtshams su cung zad gyen du 'gro bas mchog gi dga' bas 'gegs pa'i mtshan nyid g.yer kha can no/_/de ltar gsang ba chen po'i dur khrod brgyad kyi rtsa ba'i 'dab ma'i gnas las
[\[136b.6\]]cung zad g.yo ba ni chad pa la sogs kyi gnas bstan te/_de ru rtsa'i 'dab ma la rim pa 'di yin te/_mthu drag ma dang /_mthu byed ma/_ro mchog ma dang /_mthu sgra ma/_nam mkha' ma dang /_chu sbyin ma dang /_rul ba ma dang /_ser sna ma'o/_/rtsa'i yan lag dang nye ba'i
[\[136b.7\]]yan lag mang po yod pa'i phyir ro/_/shing gi sgra nyid mchog gi dbang phyug gis gsungs zhes slob dpon sha ba ri'i gzhung ngo /_/rtsa'i shing me tog la sogs pa rgyud kyi zhes byang chub sems 'byung ba'i phyir don to/_/sogs pa'i rang las byung ba'i me tog_/me tog gis med
[\[137a\]]
[\[137a.1\]]par ji ltar mchod/_dkyil 'khor gyi steng du 'gyur zhes bya ba la 'di ltar bshad de/_byang chub kyi sems rang las byung ba'i me tog med par/_shes rab ma'i phyag rgya'i dkyil 'khor la/_mi snang ba dang /_longs spyod dang dbang gi grags pa can mchod par
[\[137a.2\]]med ces dgongs so/_/slob dpon bi la badzra'i gzhung gis ni gsang ba'i me tog la sogs pa med pas/_thabs dang shes rab la rdzogs pa med pa rnal 'byor ma'i gzhung gis ni phyag rgya dang /_dngos grub mi 'grub bo/_/dpal phyag rgya chen po'i thig le las le'u
[\[137a.3\]]bcu pa'i bshad pa'o//_//da ni le'u bcu gcig pa la zab pa'i tshigs su bcad pa bri/_nyon cig sbyin sreg rab tu bshad/_/ces bya ba la sogs pa'i sgra ji bzhin gyis gsungs so/_/lte ba'i gnas su tshul gyis gnas/_/zhes bya ba la/_dpal gsang chen rdo rje'i
[\[137a.4\]]gzhung gis ni/_gsang ba'i pad+ma'i snying po/_slob dpon Dom+bi pa'i gzhung gis ni/_'dab ma drug cu rtsa bzhi'i lte ba'i gnas so/_/gsang ba'i pad+ma'i ni slob dpon gyi zhal snga nas reg bya'i rtsa'i 'dab mar bshad pa'o/_/de'i lte ba'i gnas su tshul rig par bya'o/_/de'i phyir tshul
[\[137a.5\]]gyi mtha' mar gsang ba'i pad+ma zhes rgyud las bshad do/_/tshul gyi sgras ni glo bur ba'i sgra'o/_/slob dpon bI ra b+hU ti'i gzhung gis ni byang chub sems kyi sgra'o/_/de ru rang dbang gi rlung zhes bya ba ni slob dpon u rgyan gyi gzhung gis ni reg bya'i rtsa brgyad/_'dab ma'i lte ba'i dbus
[\[137a.6\]]su glo bur ba'i tshul la gnyis su med pa'i rang bzhin gyis rlung rtag tu shar ro/_/kun du bskor te mi bskor zhes bya ba ni rdo rje slob dpon gyi zhal snga nas 'di skad ces bshad do/_/kun du bskor ba zhes bya ba ni thabs dang shes rab nye bar sbyor ba'i dus su/_rang bzhin gyi rlung kun
[\[137a.7\]]la shar na yang khyad par gyis g.yas skor du 'byung /_mi bskor zhes bya ba ni g.yon la bskor ba'o/_/dpal badzra b+hU ti'i gzhung gis kun du bskor zhes bya ba ni skad cig 'byung ba'o/_/mi bskor zhes bya ba ni thim par gyur pa'o/_/dbang po gnyis kyi bud shing sbyor ba las/_/thabs
[\[137b\]]
[\[137b.1\]]dang shes rab mnyam par 'khyud pa'i bsgrub pa dang /_sgrub thabs chen po'o/_/rlung la me 'bar bya ba la de ma thag tu smras pa'i rang bzhin gyi rlung gis bskul bar bya ba'i gtum mo'i ngo bo can bcom ldan 'das ma rdo rje dbyings kyi dbang phyug ma 'bar ro/_/steng gi 'khor lo la gnas
[\[137b.2\]]pa'i mar zhes bya ba la/_steng ni bde ba chen po'i 'khor lo/_mar ni byang chub kyi sems so/_/des ni ci smras na rang bzhin gyi rlung gis khong du chud par byas ba'i gtum mo'i 'od zer gyis bde ba chen po na gnas pa'i byang chub kyi sems kyi mar zhu bar 'gyur ro/_/dpal ma hA su
[\[137b.3\]]kha'i gzhung gis ni steng gi 'khor lo ni sprul pa'i 'khor lo nas/_nang du gzhug pa'i 'khor lo mchog_/de rang snod ces bya ba ni sangs rgyas rin po'i snod gsungs so/_/ha ni rnam par dgang gzar bstan/_/zhes bya ba la dpal in+d+ra b+hU ti'i gzhung gis ni rtsa gsum gyi
[\[137b.4\]]bdag nyid reg bya'i sa bon no/_/slob dpon sha ba ri'i gzhung gis ni shes rab ma'i gsang ba'i pad+ma'i lte ba'o/_/blugs gzar rdo rje 'di ru bstan/_/zhes bya ba la rdo rje rin po che dbyug pa hom khung b+ha ga zhes bya ba ni sgra ji bzhin no/_/dbang po lnga la sgra ji bzhin no/_/
[\[137b.5\]]yar na stobs lnga'o/_/mar ngo las ni zhes bya bas chad pa'i dga' ba/_de ni slob dpon dpal ldan gyi gzhung ngo /_/nya gang ba la gshegs su gsol/_/zhes bya ba ni mchog gi dga' ba'i gnas yan chad/_chad pa'i dga' ba'i 'jug pa'o/_/slob dpon nag po pa'i gzhung
[\[137b.6\]]gis mar ngo shes rab ma/_yar ngo ni thabs/_gshegs su gsol zhes bya ba ni shes rab la dbang bskur bar bya'o/_/hom khung phyi rol thigs phyed tsam ni/_blugs gzar nas/_/thigs phyed tsam ni dor mi bya/_/zhes bya ba ni hom khung gi phyi rol ni gsang ba'i pad+ma'i phyi rol lo/_/
[\[137b.7\]]blugs gzar nas ni gsang ba'i rdo rje'i rin po che nas/_de la don ni 'di yin te/_byang chub sems kyi mar dgang blugs dbul ba'i dus su/_yo ni phyi rol du gtang bar mi bya'o/_/slob dpon Dom+bi pa'i gzhung gis ni/_gang zhig hom khung gi phyi rol de ni rdo rje'i phyi rol/_blugs
[\[138a\]]
[\[138a.1\]]gzar gyi sgras ni gsang ba rin po'i gnas/_de las phyi'i gnas su byang chub sems gtang bar mi bya'o/_/mi bya ba'i phyir na dgang blugs ni ma yin no/_/sangs rgyas la sogs bya ba ni gsang ba'i don gyis rdo rje slob dpon gyi zhal snga nas 'di skad gsungs te/_
[\[138a.2\]]sangs rgyas zhes bya ba ni sems dang sems las byung ba/_byang chub sems dpa' zhes bya ba ni phung po lnga/_lha dang lha mo yin zhes bya ba ni khams kyi rang bzhin/_srin po zhes bya ba ni skye mched/_phyogs skyong brgyad ces bya ba ni ro brgyad/_bsreg rdzas kyis ni tshim par bya/_/zhes bya ba ni thabs
[\[138a.3\]]dang shes rab gnyis su med pa'i sbyor bas/_phan tshun gyi byang chub sems kyi bdud rtsis dgyes par bya'o/_/de ci'i phyir zhe na/_des ni phung po la sogs bstan par 'gyur ro/_/gang zhig rdo rje sems dpa' mchod pa ni/_dgang blugs kyis ni sbyin par bya/_/zhes slob dpon dz+nyA na b+hU ti'i
[\[138a.4\]]gzhung gis 'di skad gsungs te/_rdo rje sems dpa' zhes bya ba ni dpal bde ba chen po'i rgyal po'o/_/dgang blugs kyis zhes bya ba ni mi spro ba'i bdud rtsi gang zhig rang bzhin dga' ba des mchod par bya/_nyams su myong bar bya zhes bya ba'i don to/_hUM phaT sngags kyis la sogs zhes
[\[138a.5\]]bya ba ni gsang ba'i mnyam par sbyin pa'i sbyin sreg gi dus su rdo rje'i rin po che'i snying por lta ba'i rnam par dgod par bya'o/_/pad+ma rin po che'i snying por pha'i rnam pa/_des ni mkha' 'gro kun dgyes la/_/zhes bya ba ni mkha' 'gro ma'i sgras ni rtsa dgyes zhes bya ba ni mi zad gyur
[\[138a.6\]]pa'o/_/gzhan ma yang rnal 'byor ma mo zhes bya ba ni phyi rtsa'o/_/dngos grub yang ster zhes bya ba ni/_/rang bzhin dga' ba'i grub tu gyur/_/zhes slob dpon bsan+ta ti la ka'i gzhung ngo /_/de ltar bshad pa la sogs zhes bya ba ni sgra ji bzhin no/_/'dod pa thams cad grub par byed/_/
[\[138a.7\]]ces bya ba la slob dpon dz+nyA na b+hU ti'i gzhung gis ni rtsa la sogs pa rgyas pa nyid do/_/dpal phyag rgya chen po'i thig le las le'u bcu gcig pa'i bshad pa'o//_//da ni bcu gnyis pa tshigs su bcad pa bri/_bdud rtsi lnga yi rim pa 'di ltar la sogs zhes bya ba la/_bdud rtsi lnga
[\[138b\]]
[\[138b.1\]]zhes bya ba ni nang gi don gyi mkha' 'gro ma las byung ba'i dkyil 'khor lnga/_de ru sku'i 'khor lo ni rnam par snang mdzad/_gsung gi 'khor lo ni snang ba mtha' yas/_thugs kyi 'khor lo ni mi bskyod pa/_yon tan gyi 'khor lo ni rin chen 'byung ldan/_las kyi 'khor lo ni don
[\[138b.2\]]yod grub pa/_phyi'i don gyi rdzas lnga'i bdag nyid do/_/gsang ba'i don gyis thog ma dang tha ma dang dbus dang bral ba'i bde ba chen po'i rgyal po'o/_/dpal phyag rgya chen po'i thig le las le'u bcu gnyis pa'i bshad pa'o//_//da ni bcu gsum pa la zab pa bri/_u rgyan la
[\[138b.3\]]sogs gnas zhes bya ba la/_gnas la sogs pa'i don lngar bshad par bya'o/_/rnal 'byor ma'i 'dus pa zhes bya ba ni gsang ba'i mnyam par sbyor ba'i dus su rtsa phrad pa'i 'pho ba/_de ru skad ni smra bar byed/_/ces bya ba slob dpon sha ba ri'i gzhung gis phan tshun byang chub
[\[138b.4\]]sems 'dus par byed do/_/de'i gsang ba'i sgra dang ldan pa nyid rgyud las gsungs so/_/gsang ba'i sgra ni legs dgyes kyi dga' ba'i ro zhes slob dpon pa la sa badzra'i gzhung ngo /_/slob dpon gzhan ma'i gzhung gis gsang ba'i sgras ni rang rang gi rigs la 'dus pa'o/_/slob
[\[138b.5\]]dpon rat+na b+hU ti'i gzhung gis gsang ba'i skad ni 'dor ba'i brda'i gnas so/_/slob dpon Dom+bi'i gzhung gis ni skal ba dang ldan pa mi ldan pa bstan pa'i rgyu'i phyir/_gsang ba'i skad smra ba'o/_/gzhan ma ni chang la sogs pa sgra ji bzhin gyis gsungs so/_/dpal phyag rgya chen po'i
[\[138b.6\]]thig le las le'u bcu gsum pa'i bshad pa'o//_//da ni bcu bzhi pa la zab pa'i tshigs su bcad pa bri/_yan lag phyag rgya la sogs pa'i mtshan nyid la sogs zhes bya ba la/_rdo rje slob dpon gyi zhal snga nas 'di skad gsungs te/_yan lag gi sgras ni thabs/_phyag rgya'i sgras ni
[\[138b.7\]]shes rab/_mtshan nyid ces bya ba ni bde bar sbyor ba/_slob dpon dz+nyA na b+hU ti'i gzhung gis yan lag ni srid pa/_phyag rgya ni mya ngan las 'das pa de dag gnyis kyis yongs su shes pa las phyag rgya'i dngos grub bo/_/slob dpon nag po pa'i gzhung gis yan lag ni mchog
[\[139a\]]
[\[139a.1\]]gi dga' ba/_phyag rgya ni chad pa'i dga' ba/_slob dpon mtsho skyes rdo rje'i gzhung gis phyag rgya'i dngos grub mngon du gyur pa'i rnal 'byor pa la nye bar brtags pa'i don gyi phyir rnal 'byor ma 'dus pa'o/_/dpal phyag rgya chen po'i thig le las le'u bcu bzhi pa'i
[\[139a.2\]]bshad pa'o//_//da ni bco lnga pa la zab pa'i tshigs su bcad pa'i don bri/_gzugs dang mtshan nyid ces bya ba ni slob dpon gyi zhal snga nas 'di skad ces gsungs te/_gzugs ni kun du dmar ba'i rang bzhin byang chub kyi sems/_mtshan ma zhes bya ba ni phyi rol du 'byung
[\[139a.3\]]ba'i rnam pa'i ngo bo/_sogs pa'i sgras ni gnas so/_/de la don ni 'di yin te/_gang zhig rnal 'byor ma rtag tu A li kA li bdud rtsi'o/_/gsang ba'i pad+ma'i gnas nas 'dzag pa de ni the tshom med par dngos grub chen po ster bar 'ong /_A li kA li'i ye shes las khams
[\[139a.4\]]gsum skye ba'i phyir ro/_/gang zhig nyid las de ltar gyur pa'i ye shes rtag tu 'byung ba de ni mi las gzhan pa'i lha'i rigs so/_/lha mo ma yin pa gzhan mas dngos grub chen po grub par mi nus pa mi 'ong zhes dgongs pa'o/_/dpal phyag rgya chen po'i thig le las le'u bco
[\[139a.5\]]lnga pa'i bshad pa'o//_//da ni bcu drug pa la zab pa'i tshigs su bcad pa bri/_nyon cig dkyil 'khor rgyal dbang po/_/zhes shes bya ba ni slob dpon gyi zhal snga nas mkha' 'gro ma rdo rje gur gyi man ngag gi gzhung gis 'di ltar bshad de/_dkyil 'khor gyi sgras ni 'khor gyi snying
[\[139a.6\]]po/_snying po stong pa nyid kyi ye shes kyi rang bzhin don dam pa'i byang chub kyi sems/_'khor ni bya ba'i ye shes so/_/der ni min bdag bzhugs zhes bya ba ni badzra b+hU ti'i gzhung gis ni stong pa nyid kyi ye shes kyi ngo bo/_bdag nyid don dam pa'i byang chub kyi sems bde ba chen po'i
[\[139a.7\]]byang chub bo/_/hUM gi dngos po la dngos po zhes 'dir bshad do/_/hUM gi dngos po zhes thugs kyi rdo rje'i mkha' 'gro las so/_/dngos po zhes bya ba ni gsung gi rang bzhin/_kun rdzob dang don dam pa gnyis su med pa'i byang chub kyi sems kyi ngo bo/_gsum pa'i dngos po zhes bya ba ni
[\[139b\]]
[\[139b.1\]]mtshan dang dpe byad dang ldan pa longs spyod rdzogs pa'i sku'o/_/slob dpon gzhan ma'i gzhung gis ni gdul dka' 'dul byed kyi phyir/_dpal rdo rje 'dzin pa chen po la sprul pa'i kye'i rdo rje'o/_/de rang la ye shes mkha' 'gro zhes bya ba'i mtshan nyid do/_/nyi ma'i dkyil 'khor
[\[139b.2\]]gyi steng du bzhugs zhes bya ba la mchog gi dga' ba'i gnas na bzhugs/_nyi ma bye ba'i 'od ces bya ba la rang bzhin dga' ba'i grags pa can 'od rab chen po'i ngo bo/_khyed dang lhan cig mnyam par 'khyud/_/ces bya ba la/_legs dgyes chen mo'i mnyam par gnyis su med
[\[139b.3\]]pa'i sbyor bas bdag med ma'i kha sbyar gyi sbyor ba'o/_/chu skyes sngon po'i gzugs can zhes bya ba la/_ye shes chen po yang nam mkha'i rang bzhin no/_/slob dpon bI ra b+h+wu ti'i gzhung gis ni zhal la skad cig rnam par dag pa bshad do/_/kha cig dga' ba'i rnam par dag pa
[\[139b.4\]]len/_phyag la sna tshogs thabs gsal ba'i phyir/_slob dpon gyi zhal snga nas sna tshogs rnam par dag pa bshad do/_/de ni re zhig bdag po rdzogs pa'i gzhung /_'khor rdzogs pa'i skabs su slob dpon dz+nyA na mUrti'i gzhung gis ni/_gang zhig bcu gnyis pa'i bdag nyid
[\[139b.5\]]de ni thabs kyi dkyil 'khor/_gang zhig bzhi bcu rtsa bzhi pa de ni thabs las byung ba'i dkyil 'khor/_slob dpon bI ra b+hU ti'i gzhung gis ni gang zhig bsgrub pa dang sgrub thabs kyis ro'i dga' ba las rdzogs pa de ni ye shes kyi dkyil 'khor/_gang zhig skad cig gi
[\[139b.6\]]rnam par rdzogs pa de ni 'byung ba'i dkyil 'khor/_slob dpon sha ba ri'i gzhung gis dang po 'byung ba de ni rten gyi dkyil 'khor/_gang zhig phyi nas 'byung ba de ni brten pa'i dkyil 'khor/_gang zhig phyag la nya dang chu srin la sogs pa de ni/_mkha' 'gro ma rdo rje gur gyi
[\[139b.7\]]man ngag gis nad la sogs pa 'jig par mdzad pa'o/_/slob dpon slad ma ni sgra ji bzhin no/_/gang zhig nyi shu rtsa bzhir gnas/_/de ni tshogs la bzhugs pa'i sa/_/zhes bya ba la/_'khor lo bzhi gnas pa'i lha mo sum cu rtsa gnyis la gnas dang /_nye ba'i gnas
[\[140a\]]
[\[140a.1\]]la sogs pa'i bzhugs pa'i gnas so/_/gang gi phyir zhes nang gi lha mo la nang gi gnas/_phyi'i lha mo la phyi rol gyi sgo la sogs pa/_dbus ni gnas pa la rten med pa'i phyir gnas la sogs pa bzhugs pa'i sa zhes slob dpon sha ba ri'i gzhung ngo /_/
[\[140a.2\]]'di ru lha mo sum cu rtsa gnyis la/_gnas nyi shu rtsa brgyad ji ltar bzhugs pa'i sa yin par gyur pa de la slob dpon gyis 'di ltar bshad de/_le'u nyi shu rtsa brgyad pa la gang zhig sbyor ba dang /_nye ba'i sbyor ba bzhi por gsal/_des sum cu rtsa gnyis tshang bar 'gyur ro/_/
[\[140a.3\]]de ni re zhig lha mo'i gnas kyi phun sum tshogs pa bshad/_da ni rnam par dag pa'i bskyed pa'i rim pa bri/_de nas bskyed pa'i rim pa yis/_/rtsa kun la ni 'byung ba'i tshe/_/zhes bya ba la slob dpon mang po'i gzhung gis/_rdo rje slob dpon gyis 'di skad bshad de/_dang po re zhig
[\[140a.4\]]bsgrub dang sgrub thabs las/_phyi dang nang gi bdag nyid kyi gsang ba'i rtsa las 'byung ba'i tshe/_de las lha mo'i rnam pa 'byung bar 'gyur ro/_/de ni bskyed pa'i rim pa'i phyogs so/_/rdzogs pa'i rim pa'i phyogs su ni phyi dang nang gi bdag nyid can gyi dkyil 'khor la gnas pa'i
[\[140a.5\]]lha mo'i tshogs la gzung 'dzin rnam par spangs pa'i phyir/_gang nas skye ba der rang zhugs la rtsa'i rnam par dag pa'o/_/'dzums pa dang 'byed pa la sogs zhes bya ba la/_rtsa'i lha mo'i mchod pa spro ba'i bdag nyid can/_bde ba chen po'i dga' ba 'byung ba la ye shes kyi phyag rgya khong du
[\[140a.6\]]chud pa'o/_/ye shes kyi phyag rgya ni zhi ba chen po'i rang bzhin spros pa med pa/_bsgrub dang sgrub thabs chen po khong du chud pa las/_de rang gtum mo/_/slob dpon sha ba ri'i gzhung gis ni las drag po mdzad pa'i phyir gtum mo/_/slob dpon bI ra b+hU ti'i gzhung gis/_mchog gi dga'
[\[140a.7\]]ba rgyas par byed pa'i phyir gtum mo/_/slob dpon Dom+bi pa'i gzhung gis ni 'od zer rab tu che ba'i phyir gtum mo/_/slob dpon bde ba chen po'i gzhung gis ni rdo rje la 'dzums pa/_pad+mo la dbye ba/_lha lcam lak+sh+mI'i gzhung gis/_'dzums pa zhes bya ba ni gyen la 'gugs pa/_dbye ba ni 'og
[\[140b\]]
[\[140b.1\]]tu gshegs su gsol ba/_dpal in+d+ra b+hU ti'i gzhung gis/_'dzums pa ni shu kra/_dbye ba ni rak+ta/_de dag mnyam par sbyor ba ni 'dus pas rdo rje che/_rdo rje me las zhi ba chen po'i rang bzhin spros pa med pa ma yin yang mchog gi dga' ba'i 'od zer gyis khyab pa'i phyir 'bar ba dang /_sreg
[\[140b.2\]]par byed pa dang /_byang chub kyi sems zhu bar byed pa dang /_rtsa la tshim par byed pa dang /_dkyil 'khor la bya ba'i mchod pa mdzad do/_/de ltar rtsa chen po spros pa med pa'i ye shes kyi sgron ma rang bzhin can/_rtsa thams cad rten byas nas/_shes rab dang gzugs kyis 'jig rten
[\[140b.3\]]las 'das pa'i shes rab ye shes kyi don grub par mdzad ces bshad do/_/sngar bstan pa'i gzhan ma ni sgra ji bzhin pa'o/_/de rang bde ba chen po ye shes ni/_dkyil 'khor la ni rnam par bzhugs/_/zhes bya ba ni gang zhig rdzogs pa'i rim pas shes rab ye shes kyi dbang /_de
[\[140b.4\]]rang bde ba chen po/_bskyed pa'i rim pa'i sgra ni sgrub thabs kyi dgos pas bde ba chen po thob pa/_bskyed pa'i rim pa'i phyogs la ni phyi'i shes rab bsgrub pa dang /_sgrub thabs tsam la 'dod ces slob dpon san+ta gup+ta'i gzhung ngo /_/gang gi phyir zhe na rtag tu ma'i shes rab bsnyen
[\[140b.5\]]pas/_bsam gtan la 'grib pa 'ong bas/_de ltar rgyud nyid las sngar 'di ltar bstan/_blta ba tsam ni dgos pa ste/_/de bzhin kun la rtag tu min/_/phye nas rnam rtog skye bar byed/_/des ni dngos grub mi thob pa/_/dkyil 'khor du ni rnam par bzhugs/_/zhes bya ba ni dkyil 'khor gyi sgras
[\[140b.6\]]ni bdag po de la/_bde ba chen po rtag tu shar/_/zhes bya ba'i don to/_/dkyil 'khor la yang bde ba chen po la/_rten dang brten pa la dbyer med pa dpal in+d+ra b+hU ti'i gzhung ngo /_/kun rdzob dang ni dam pa'i don/_/gnyis su dbye ba'i bde ba chen/_/zhes bya ba ni kun rdzob
[\[140b.7\]]kyi gzugs can bde ba chen po'i shes rab ye shes las 'byung ngo /_/ci'i phyir zhe na shes rab ye shes las/_tha mal pa ma yin pa'i dga' ba rnams la shar ba'i dus/_dga' ba la sogs pa las bde ba chen po'i rnam par shes pa'o/_/don dam par zhes bya ba ni/_rang las
[\[141a\]]
[\[141a.1\]]'gyur ba de rnams sogs/_/zhes bya ba la sgra ji bzhin no/_/snang ba reg bya 'dus pa dang /_'gro ba de ni bzhi pa zhes bya ba ni snang ba zhes bya ba kun rdzob kyi bdag nyid/_shes rab ye shes dbang bskur ba'i dus su bdag med ma'i rang bzhin shes rab ma la spyan gzigs par
[\[141a.2\]]byed pa'i byin rlabs zhes bya ba'i don to/_/slob dpon sha ba ri'i gzhung gis ni dga' ba bzhi pa/_snang ba la sogs pa bzhi rtsa bar gyur pa/_rgyur gyur pa zhes bya ba'i don to/_/dpal in+d+ra b+hU ti'i gzhung gis snang ba ni lam/_reg bya ni byed pa po/_'dus pa ni bya ba/_'gro ba ni 'bras bu/_gzhan ma srid
[\[141a.3\]]pa dang bral ba zhes mtha' yan chad sgra ji bzhin gyis de bskyed pa'i rim pa dga' ba bzhi'o/_/de ni re zhig dga' ba bzhi la bstan pa tsam/_da ni dga' ba bcu drug gi bye brag gis/_gang zhig dga' ba bzhi la sbyor ba de la dang po'i dga' ba rnams la rgyud kyi go rims kyis/_slob
[\[141a.4\]]dpon dz+nyA na mU rti'i gzhung gis 'di skad bshad de/_shes rab ma la spyan gzigs pa dang /_'khyud pas dang po'i sbyor ba'i dang po 'dod pa'i dga' ba/_gnyis pa 'dar ba'i dga' ba/_gsum pa 'gro ba'i dga' ba/_bzhi pa dga' ba nyid/_de ni dang po'i dga' ba'o/_/pad+ma dang rdo rje
[\[141a.5\]]gnyis kyi 'dus pa'i 'dod pa rgyas pa las/_sbyor ba gnyis kyi dang po rgyas pa'i dga' ba/_gnyis pa stobs kyi dga' ba/_gsum pa 'byung ba'i dga' ba/_bzhi pa mchog gi dga' ba nyid/_de ni sbyor ba gnyis pa'o/_/byang chub kyi sems 'gro ba'i skabs su gsum pa'i sbyor ba'i dang po
[\[141a.6\]]'bar ba'i dga' ba/_gnyis pa thig le'i dga' ba/_gsum pa myos pa'i dga' ba/_bzhi pa chad pa'i dga' ba nyid do/_/sbyor ba bzhi pa'i dang po/_u ta'i dga' ba/_gnyis pa tshul gyi dga' ba/_gsum pa gnyid log pa'i dga' ba/_bzhi pa rang bzhin dga' ba nyid/_de lta bu'i sbyor ba'i
[\[141a.7\]]dga' ba bcu drug go/_/slob dpon bI ra b+hU ti'i gzhung gis rtsa bas ni dga' ba bzhi/_de la yang shes rab ma la spyan gzigs pa'i rgyud las 'byung ngo /_/gang zhig 'dod pa'i dga' ba la sogs pa de ni dga' ba rnams nges par bstan pa'i mtshan nyid/_gang zhig gtso rab kyi don de ni
[\[141b\]]
[\[141b.1\]]so sor bstan pa'i mtshan nyid do/_/de ni u ta'i dgug pa la sogs zhes bya ba la/_dpal in+d+ra b+hU ti'i gzhung gis ni u ta'i dgug pa zhes bya ba ni rdzogs pa'i rim pa'i sbyor bas rten med pa'i rang bzhin bde ba gnyis su myong ba'o/_/slob dpon bI ra b+hU ti'i gzhung gis ni shes rab las
[\[141b.2\]]slar bde ba dgug par byed pa/_gang zhig ces bya ba'i sgra ni zhu ba po rnams la khong du chud par bya ba'i tshig go/_/thigs pa gsum gyi mthar zhes bya ba la/_gsum gyi sgra ni dga' ba gsum/_de rnams kyi mtha' ni bzhi pa'i rang bzhin gyi dga' ba/_de ru thigs pa mthar zhes bya ba ni/_
[\[141b.3\]]chad pa la rab tu 'jug par bya'o zhes dgongs pa'o/_/rang bzhin rim par shes par bya ba la sogs pa la/_dga' ba'i sbyor ba bzhi la rim pas rang bzhin dga' ba kun la shar ro/_/gzhan ma dga' ba la sogs pa la nyams su myong ba'i gnas ni/_bde ba chen po'i gtsur tor nas
[\[141b.4\]]smin mtshams kyi 'khor lo'i dbus yan chad drang ba'i don gyis bcom ldan 'das kyi bka'o/_/des don gyis bde ba chen po'i 'khor lo/_gtsur tor ni bde ba chen po'i tshor ba'i gnas so/_/slob dpon ku ku ri'i gzhung gis ni gsang ba'i rdo rje'i rin po che'i smin mtshams kyi 'khor
[\[141b.5\]]lo ni gsang ba'i rdo rje'i rin po che'i gdu bu'i gnas so/_/de ru dga' ba'i thigs pa la nyams su myong ba'i gnas so/_/slob dpon sha ba ri'i gzhung gis shar ba'i dus so/_/smin mtshams su 'khor lo nas mgrin pa'i gnas su ni cung zad 'og gi lam de ru mchog gi gnas/_
[\[141b.6\]]snying ga'i rdo rje rin chen gyi gnas de ru chad pa'i dga' bas so/_/de ni bskyed pa'i rim pa'i phyogs so/_/rdzogs pa'i rim pa'i phyogs su ni lte ba'i 'khor lo la sogs zhes bya ba la/_lte ba'i 'khor lo ni de ma thag tu smras pa'i rdo rje rin po che'i dbus gnas so/_/mdoms kyi sgras ni
[\[141b.7\]]de'i spyi bo'i sa/_de ru dga' ba rnams kyis nyams su myong ba'i gnas so/_/mdud pa'i rtsa bar ni rdo rje rin po che'i 'khor lo nyid/_de ru mchog gi dga' ba'i gnas so/_/rin po che kha zhes bya ba ni rin po che'i 'khor lo'i nang gi sgo de ru chad pa'i dga' ba'i gnas so/_/rdo rje rin po
[\[142a\]]
[\[142a.1\]]che'i nang gi gnas zhes bya ba la bla ma'i zhal snga nas gzhung mang po bka' stsal te/_rab ni dpal in+d+ra b+hU ti'i man ngag gi gzhung gis mdud pa'i gnas/_lha lcam lak+Sh+mI'i gzhung gis gsang ba rin po che'i snod kyi dbus nas/_slob dpon badzra b+hU ti'i gzhung gis rdo rje rin po
[\[142a.2\]]che rangs pa'o/_/slob dpon bI ra b+hU ti'i gzhung gis ni rin po che'i kha'i nye bar ro/_/dpal phyag rgya chen po'i thig le las le'u bcu drug pa'i bshad pa'o//_//da ni bcu bdun pa'i tshigs su bcad pa bri/_thig le tshul dang cha la sogs/_/zhes bya ba la/_ka ma la shI la'i gzhung
[\[142a.3\]]gis/_cha'i gnas ni snang ba'i ngo bo can dga' ba/_thig le zhes bya ba ni snang ba mched pa'i ngo bo mchog gi dga' ba/_tshul gyi sgra ni snang ba thob pa'i ngo bo can chad pa'i dga' ba/_de rnams la ye shes kyi 'od rab grags pa'i rang bzhin gyi dga' ba/_ye shes kyi sgra ni dga' ba rnams las ni
[\[142a.4\]]yongs su grub pa'i mtshan nyid/_slob dpon Dom+bi'i gzhung gis ye shes ni dga' ba rnams las rnyed pa'i gzhi/_slob dpon sha ba ri'i gzhung gis ni nyams su myong ba'i gnas so/_/rnam rtog las ni rtog med la/_/zhes bya ba la sogs pa la rnam par rtog pa zhes bya ba ni bskyed pa'i rim pa rtog pa med pa zhes
[\[142a.5\]]bya ba ni rdzogs pa'i rim pa/_dpal in+d+ra b+hU ti'i gzhung gis/_rnam par rtog pa ni me tog kun+da dang mtshungs so/_/rtog pa med pa zhes bya ba ni gzugs dang bral ba'i rang bzhin bde ba/_klu sgrub snying po'i gzhung gis rnam par rtog pa ni dngos po can/_rtog pa med pa ni dngos dang bral
[\[142a.6\]]ba/_slob dpon gzhan ma'i gzhung gis rnam par rtog pa ni srid pa/_rtog pa med pa ni mya ngan las 'das pa/_dpal bde ba chen po'i gzhung gis rnam par rtog pa ni mchog gi dga' ba/_rtog pa med pa ni dga' ba dang bral ba/_lte ba'i gnas zhes bya ba ni de dag la gnyis su med pa'i ngo
[\[142a.7\]]bos rang bzhin dga' ba/_gang tshe bdud rtsi'i gnas 'gro ba/_/zhes bya ba la rdzogs pa'i phyogs su bdud rtsi'i gnas ni mya ngan las 'das pa'i gnas/_mya ngan las 'das pa'i gnas ni slob mas ye shes rdzogs pa/_bskyed pa'i rim pa'i phyogs su ni bde ba'i bdag nyid byang chub
[\[142b\]]
[\[142b.1\]]sems nyid bcom ldan 'das rdo rje 'dzin pas gsungs so/_/de rnams gnas ni bzhi ru ste/_/dga' ba'i bye brag gis ni thal/_/zhes bya ba la slob dpon nag po pa'i gzhung gis de rnams zhes bya ba ni byang chub sems kyi thig le bzhi ru zhes bya ba ni dpral ba dang /_mgrin pa dang /_snying ga
[\[142b.2\]]dang /_lte ba'i gnas so/_/thal ba zhes bya ba ni 'di sleb pa'o/_/de la don ni 'di yin te/_gsang ba'i rdo rje rin po che'i dpral ba la tshogs pa'i gnas su/_byang chub kyi sems thig le bzhi pa sleb pas dga' ba'i ngo bo zhes dgongs pa'o/_/phyi nas yang rdo rje slob dpon gyis 'di ltar
[\[142b.3\]]bshad de/_gang gi tshe byang chub kyi sems thig le'i dngos po can du gyur pa de'i tshe rnam par rtog pa nyid/_gang gi tshe dga' ba nyid/_de'i tshe rtog pa med pa nyid/_rtsa yi kun spyod sbyor ba yis/_/zhes bya ba sgra ji bzhin pa'o/_/dpral ba'i steng gi pad+ma'i gnas la sogs zhes bya ba ni/_dpral
[\[142b.4\]]ba zhes bya ba ni gsang ba'i rdo rje rin chen 'khor lo'i thog ma'i gnas/_steng du pad+ma zhes bya ba ni bde ba chen po'i 'khor lo'i gnas pa can bde ba chen po'i pad+ma nyid do/_/de'i gtsug tor steng bzhin zhes bya ba ni 'khor lo'i rnam pa las phyi rol gyi gnas su/_gang zhig 'dzums pa'i pad+ma'i dngos po
[\[142b.5\]]can rin po che de ni gtsug tor ro/_/slob dpon nag po pa'i gzhung gis ji ltar sangs rgyas kun gyi dbu la/_gtsug tor sangs rgyas rin po che'i snod la yang de ltar ro/_/des na/_bde ba chen po tshor ba'i gnas/_/zhes bya ba'i don to/_/dpal ku ku ri'i gzhung gis gsang ba'i rtsa'i gnas bstan pa'o/_/
[\[142b.6\]]lte ba'i 'og ma la sogs zhes bya ba ni bskyed pa'i rim pa'i phyogs su sgra ji bzhin/_rdzogs pa'i rim pa'i phyogs su slob dpon dz+nyA na b+hU ti'i gzhung gis/_lte ba'i gnas ni gsang ba'i rdo rje rin po che'i dbus/_'og ces bya ba ni/_sgo'i phyi rol gyi gnas so/_/gru gsum gyi rnam pa'i phyir/_de
[\[142b.7\]]rang sum mdo'i gnas so/_/de'i steng ni 'di ltar bshad de/_gru gsum gyi steng na/_lte ba'i sgras ni gsang ba rin po che'i snod/_mdoms zhes bya ba'i gsang ba'i snod kyi dbus/_slob dpon bI ra b+hU ti'i gzhung gis/_dbus kyi gnas ni rin po che'i 'khor lo bde ba chen po'i mdzod
[\[143a\]]
[\[143a.1\]]nyid gru gsum gyi 'og tu lte ba'i rnam pa can zhes bya ba la/_phyi nas ni don gang gis bshad ces/_slob dpon gyis 'di ltar bshad de byang chub kyi sems 'bab pa'i bdag nyid la sogs rnams la gnas kyi bdag nyid bstan pa'o/_/la la nA la sogs go sla bar
[\[143a.2\]]gsungs so/_/rdo rje rtse mo la sogs zhes bya ba la/_slob dpon sha ba ri'i gzhung gis/_rdo rje rtse mo la sogs zhes bya ba la/_rdo rje rtse mo zhes bya ba ni snang ba'i gnas/_thugs kyi rdo rje zhes bya ba ni de ru snang ba thob pa/_sum mdor zhes bya ba ni longs spyod kyi gnas/_gsung yin zhes bya ba ni
[\[143a.3\]]de ru snang ba mched pa/_lte ba zhes bya ba ni dbang gi gnas/_sku zhes bya ba ni snang ba/_sku gsum la de ltar nges pa'i zhes bya ba ni snang ba la sogs pa'i mtshan nyid kyi dga' ba/_gsum la rin po che'i kha'i mtha' nas 'byung ba'i bzhi bstan pa'o/_/phyi nas kyang de rang la gyen du lam gyi rim
[\[143a.4\]]pas rgyas par bstan pa'i don bshad de/_snying ga zhes bya ba ni gsang ba'i rdo rje rin po'i gnas/_thugs kyi rdo rje zhes bya ba ni dbang gi grags pa can chos kyi sku/_mgrin pa zhes bya ba ni rdo rje rin po che'i 'khor lo/_/gsung gi rdo rje zhes bya ba ni/_de ru longs spyod kyi rang bzhin longs spyod
[\[143a.5\]]rdzogs sku/_dpral ba zhes bya ba ni rdo rje rin po che 'khor lo'i gdan/_sku'i rdo rje'i mchog ces bya ba ni mi snang ba'i grags pa can/_sprul pa'i sku mi snang ba'i sgras ni gnas nas gnas su 'pho ba/_slob dpon badzra b+hU ti'i gzhung gis ni dang po'i gnas su 'gro ba/_dpal pad+ma sha ba
[\[143a.6\]]ri'i gzhung gis ni skye med du 'gro ba/_de'i dbus na yod pa'i srog la sogs zhes bya ba ni dpal bde ba chen po'i gzhung gis/_de'i sgras ni de ma thag tu smra ba'i grags pa can dga' ba gsum srog ces bya ba ni bzhi pa rang bzhin dga' ba/_de yang kun rdzob kyi bde ba la bskyed pa'i
[\[143a.7\]]rim pa'i phyogs su'o/_/nye ba'i srog ces bya ba ni dga' bral/_snying ga'i gyen las srog gi rlung zhes bya ba ni rdo rje rin po che'i dkyil nas kun rdzob kyi bde ba'i bdag nyid rang bzhin dga' ba shar ba/_kun du snang ba zhes bya ba'i don to/_/lte ba'i 'og nas rdo rje rin chen kha'i gnas
[\[143b\]]
[\[143b.1\]]nas/_tshim byed kyi rlung gi sgras ni dga' bral la shar ba'i tshe/_gang gi tshe dgongs pas dga' bral ni tshim byed rlung gi mtshan nyid can/_de ru slob dpon nag po pa'i gzhung gis/_tha mal pa'i chags pa'i dga' ba rnams la/_mgu ba skye ba'i don gyi phyir/_gang gi tshe rkang mthil nas
[\[143b.2\]]tshim byed kyi rlung 'byung bar 'gyur ba de'i tshe srog gi rlung gyen du 'gro/_rkang mthil zhes bya ba ni rdo rje rin po che'i sgo/_de las srog gi rlung rang bzhin gyi dga' ba/_rang gi stobs nus kyis/_tshim byed pa'i rlung yang gyen du 'gugs par mdzad/_tshim byed pa'i rlung ni lte ba'i gnas su gzhi
[\[143b.3\]]bgyid par zhes slob dpon wa san+ta ti la ka'i zhal snga nas ni/_rdo rje rin po che'i lte ba'i gnas su bzhugs pa'i gsang ba'i pad+ma'i/_de ru tshim par byed pa'i rlung 'gro ba tsam gyis gsang ba chen po'i ngo bor 'gyur/_rang bzhin dga' ba nyid rdzogs pa zhes bya ba'i dgongs pa'o/_/
[\[143b.4\]]de rdzogs pa'i rim pa'i phyogs so/_/bskyed pa'i rim pa'i phyogs su ni 'di ltar bshad de/_rdo rje rin po che'i 'khor lo'i gnas kyi rtsa ba ni gtsug tor gyi gnas nas gang gi tshe/_me tog kun+da dang 'dra ba rang bzhin gyi dga' ba shar ba de'i tshe/_dga' bral gyi ngo bo can byang chub kyi sems/_rdo rje rin chen gyi
[\[143b.5\]]kha sgo'i gnas su gshegs so/_/de'i tshe de ni srog gi rlung /_lte ba'i gnas su brten par 'gyur/_/zhes bya ba la/_gang gi tshe dga' bral 'byung ba de'i tshe/_yang dag pa shes rab ye shes kyi dbang gi de kho na nyid rnal 'byor pas thob na/_de'i tshe srog gi rlung la reg par byed par nus/_
[\[143b.6\]]de las de'i skad cig gis rang bzhin gyi dga' ba rdo rje rin po che'i lte ba'i gnas su bstan par 'gyur ro/_/dpal phyag rgya chen po'i thig le las le'u bcu bdun pa'i bshad pa'o//_//da ni bco brgyad pa la zab pa'i tshigs su bcad pa bri/_kha sbyor rnam pa'i sbyor ba yis/_/zhes bya
[\[143b.7\]]ba la sogs pa la sdom pa'i rgya mtsho'i gzhung gis/_rdo rje slob dpon gyis 'di ltar bshad de/_kha sbyor gyi sgras ni srog gi dbyug pa la/_spros med ma la/_tsan+dan go shiR+Sha'i shing gi nang du sbrul mo bzhin du mnyam par 'khyud pa/_slob dpon Dom+bi'i gzhung gis ni bdud rtsi ma dang /_de bzhin
[\[144a\]]
[\[144a.1\]]bdud rtsi 'bab pa ma'i/_/sems la gang gi rim pas ni/_/'ong ba dang ni 'gro bar 'gyur/_/zhes 'di ltar bshad de/_rnam par shes pa'i rlung gi bdag nyid kyi byang chub kyi sems/_srog gi rlung la zhon nas legs dgyes chags pa chen po 'byung dus su/_rdo rje
[\[144a.2\]]dbyings kyi dbang phyug ma'i snying ga'i lam gyis mi snang ba dang longs spyod dang /_dbang la shar bar byed ces lung ngo /_/legs dgyes kyi chags pa chen po'i sgra ni mchog gi dga' ba'o/_/lte ba'i rtsa bar srog gi rlung /_/zhes bya ba ni gang zhig lte ba de ni mchog dang /_chad pa gnyis su med
[\[144a.3\]]pa'i gnas so/_/slob dpon Do m+bI'i gzhung gis ni kun rdzob kyi rang bzhin dga' ba'i gnas so/_/srog gi rlung ni snang ba thob pa'i rang gi ngo bo can/_bde ba chen po'i rin po che de ni skad cig tsam la gtor bas/_nyams su myos bas reg bya'i rtsa'i rang bzhin can/_pad+ma rnams
[\[144a.4\]]la gyen du 'gro ba dang /_rgyas par byed pa zhes bya ba'i don to/_/de ni lte ba'i dbus su gnas/_/zhes bya ba la rgyas pa'i rnam pa can/_reg bya'i pad+ma la lte ba'i gnas su/_legs dgyes chen po'i snang ba chen po can/_bde ba'i rin chen rtag tu shar/_/zhes bya ba'i don to/_/
[\[144a.5\]]dpal phyag rgya chen po'i thig le las le'u bco brgyad pa'i bshad pa'o//_//da ni bcu dgu pa la zab pa'i tshigs su bcad pa bri/_bcu drug lon pa dang lhan cig gang zhig kha sbyor ba de ni slob dpon bde ba chen po'i gzhung gis ni gsang ba'i rin chen gyi lte ba gnyis las 'byung ba'i
[\[144a.6\]]shU kra 'bab pa la sogs pa 'dus pa phrad pa zhes bya ba'i don to/_/byang chub sems las 'byung ba pad+ma'i nang du dbab par bya zhes bya ba la 'di ltar bshad de/_pad+ma ni gzhon nu ma'i kA li'i snying po'i bum pa/_de ru byang chub kyi sems dbab par bya'o/_/gang gi phyir zhe na/_de lta bu'i bum pa'i
[\[144a.7\]]dbang bskur bas slob dpon nyid du thob/_slob dpon bi la sa badzra'i gzhung gis slob dpon nyid du ni chad pa'i dga' ba la dbang /_dbang las phyi nas gsang ba la sogs pa'i 'bras bu rnyed/_de'i phyir slob dpon gyi dbang mchog ces nyid mchog gi dbang phyug gis gsungs so/_/de
[\[144b\]]
[\[144b.1\]]ltar min na pad+ma'i phyi rol du babs pas gcig pu'i chad pa'o/_/des ji ltar dbang nyid du 'gyur ro/_/da ni gsang ba'i dbang bskur ba la don bri/_gang tshe gsang ba'i gnas su sems/_/zhes bya ba ni gang zhig rten med pa'i bdag nyid pa'i bde ba nyams su myong ba de ni/_yang dag gsang ba de ni
[\[144b.2\]]re zhig don dam pa'i phyogs su/_kun rdzob kyi phyogs su dpal bde ba chen po gzhung gis ni thabs dang shes rab gnyis kyis gsang ba rin po che'i nang du byang chub kyi sems gzung ba/_slob dpon bI ra b+hU ti'i gzhung gis/_gang zhig phyi rol ma yin spros pa de ni gsang ba/_de'i phyir/_
[\[144b.3\]]sems ni pad+ma'i nam mkha' min/_/zhes rgyud las gsungs so/_/nam mkha' pad+ma'i sgra ni rdo rje slob dpon gyis bar ma bshad do/_/da ni shes rab ye shes kyi dbang bskur bri/_shes rab ni byang chub kyi sems zla ba rgyas pa'i zhal/_rdo rje dbyings kyi dbang phyug ma/_ye shes ni me tog
[\[144b.4\]]la dri bzhin dngos po dang bral ba'i bde ba/_dbang bskur ni nyams su myong ba/_de ni rdzogs pa'i rim pa/_bskyed pa'i rim pa'i phyogs su ni/_shes rab ni gsang ba'i pad+ma las babs pa'i byang chub kyi sems ye shes ni rdo rje las byung ba/_dbang bskur ni phan tshun 'dus pa/_rgyud kyi
[\[144b.5\]]man ngag gi go rims kyi man ngag slob dpon mtsho skyes rdo rje'i gzhung 'di lta ste/_dbang bskur ni rdo rje bum pa rin chen rgyud las 'bebs pa/_de yang shes rab pad+ma'i yan lag rab la/_ye shes kyi chad pa'i phyag rgya de'i phyir/_ye shes kyi skabs las de ma yin pa nyid/_dpal rdo rje 'dzin pa
[\[144b.6\]]chen pos dbang bskur ba'i don gsungs so/_/slob dpon bI ra b+hU ti'i gzhung gis shes rab ma las/_thabs la gang zhig ye shes kyi dbang bskur ba de ni shes rab ye shes kyi dbang /_shes rab kyi dbang gi sgras ni bcos pa med pa'i bde ba'i dbang /_slad ma sngar bstan pa de ni sgra ji bzhin
[\[144b.7\]]no/_/de'i 'gog pa bzhi par grags zhes bya ba ni/_gang zhig dga' bral gyi thig le 'gog pa de ni rang bzhin dga' ba'i mtshan nyid can bzhi pa'o/_/slob dpon gzhan ma'i gzhung ni dga' bral gyi thig le gang zhig ngo bo nyid med pa de ni bzhi pa'o/_/thig le'i sgra ni ye shes
[\[145a\]]
[\[145a.1\]]zhabs kyi gzhung gis ni/_phra mo'i rnal 'byor gyi rten bshad do/_/slob dpon sha ba ri'i gzhung gis ni snang ba dang /_longs spyod dang dbang dang /_ye shes kyi rim pas dbang bskur te/_re re la byang chub sems kyi thig le bzhi/_dbang bskur bzhi la bcu
[\[145a.2\]]drug gi grangs so/_/de yang nang gi bdag nyid kyi A li kA li'i ngo bo can/_de ni bskyed pa'i rim pa'i phyogs so/_/de ni rdzogs pa'i rim pa'i phyogs su bzhi pa'i rang bzhin ye shes kyi mtshan nyid kyi phyir thigs pa dang bral ba/_de ru dbang bskur ba gsum gyi grangs kyis/_thig
[\[145a.3\]]le bcu gnyis de yang /_nang gi bdag nyid A li'i rang bzhin/_de la rim pa ni 'di yin te/_'od dang /_stobs dang /_sprin dang /_tshul dang /_dbugs dang /_ut+pal dang /_mgu dang /_yid dang /_snying dang /_zla ba dang /_nyi ma dang /_drag po de ni rang bzhin dga' ba'i thig le bzhi
[\[145a.4\]]med pa'i bcu gnyis/_mchog gi dga' ba'i kA li thig le'o/_/chad pa'i dga' ba shar ba'i dus su byang chub kyi 'od du zhu ba'i phyir gzhi 'phel ba/_'phel bas zla ba'i phyir/_de dang A li'i thig le zhes mtshan du gyur to/_/slob dpon bI ra b+hU ti'i gzhung gis ni/_A li ye shes
[\[145a.5\]]las ni skye ba'i phyir/_A li'i ye shes 'bras bu 'phel ba'o/_/slob dpon mtsho skyes rdo rje'i gzhung gis/_byang chub kyi sems rtsa ba'i phyir rgyu'i mtshan nyid can A li'i ye shes de rang rnam par smin pas 'bras bu kA li'i ye shes dpal in+d+ra b+hU ti'i gzhung gis/_A li kA li'i
[\[145a.6\]]sbyor ba'i gnyis su med pa'i rang bzhin tshangs pa'i sgo nas mgrin gnas la sogs zhes bya ba la/_bskyed pa'i rim pa'i phyogs la ni tshangs pa'i sgra ni bde ba chen po'i yan lag rab/_de nas ni de'i gnas nas gsang ba'i lte ba yan lag yan chad tshangs pa'i dbyug pa'i dbus kyi lam
[\[145a.7\]]gyis A li kA li'i dga' ba'i thig le rnams las/_mi snang ba dang /_longs spyod dang /_dbang dang /_ye shes so/_/ye shes thub pa med pa'i re re'i skabs su reg bya'i ro'i nyams gnyis gnyis 'byung bar 'gyur ro/_/'khor lo bzhi'i rim pa zhes bya ba la/_'og tu bshad
[\[145b\]]
[\[145b.1\]]pa'i dbang bskur ba bzhi/_phyi'i shes rab ma dgos pa med pas nang gi bdag nyid kyi ye shes kyi phyag rgya dang lhan cig dbang bskur ba'i rim par bya zhes slob dpon a kra pu ti'i man ngag go/_/de la rim pa ni 'di yin te/_bde ba chen po'i 'khor lor dga' ba'i thig le bzhi spros pas
[\[145b.2\]]bum pa'i dbang /_longs spyod 'khor lor mchog gi dga' ba ni thig le bzhi spros pas gsang ba'i dbang /_chos kyi 'khor lor dga' bral thig le bzhi spros pas shes rab ye shes kyi dbang /_sprul pa'i 'khor lo bde ba chen po'i tshor ba'i gnas su/_rang bzhin dga' ba'i thig
[\[145b.3\]]le bzhi spros pas/_de ltar de bzhin bzhi pa'o/_/de ni bskyed pa'i rim pa'i phyogs so/_/rdzogs pa'i rim pa'i phyogs su ni dbang bskur gsum la/_rdo rje rin po che/_de'i rim pa ni 'di yin te/_bum pa'i dbang ni rdo rje rin po che'i kha ru/_gsang ba'i dbang ni rin po che'i lte ba'i dbus
[\[145b.4\]]su/_de ye shes kyi dbang ni rdo rje rin po che 'khor lo'i dbus su/_bzhi pa ni de ltar de bzhin bshad par shes rab ye shes kyi dbang la 'bras bu'o/_/tshangs pa'i zhal dang bral zhes bya ba ni gang zhig lha'i bu tshangs pa de la/_zhal bzhi/_des rnam pa dang bral pa'i ro chen po dang ldan pa'i
[\[145b.5\]]bcom ldan 'das kyi zhal rnams so/_/de ni A li'i thig le bcu gnyis kyi grangs la bstan pa'o/_/dpal pra ha ri'i gzhung gis ni/_ro chen po brgyad kyi rang bzhin he ru ka'i zhal lo/_/dpal in+d+ra b+hU ti'i gzhung gis/_tshangs pa'i zhal ni byang chub kyi sems mchog gi thig
[\[145b.6\]]le'o/_/lha lcam lak+Sh+mI'i gzhung gis ni ro chen po zhes bya ba ni tshangs pa'i ye shes kyi ngo bo can/_byang chub kyi sems thig le dang bral ba/_gang gi phyir zhe na rang bzhin dga' ba 'byung ba'i tshad ma'i phyir ro/_/bcu gnyis phyed la sogs zhes bya ba ni dpal bde ba chen po'i gzhung gis ni
[\[145b.7\]]thig le bcu gnyis kyi nang nas/_dbang bskur dga' ba re re la gsum gsum du shes par bya'o/_/bzhi pa'i rang bzhin gyi phyir thig le dang /_dga' ba dang bral zhes sngar gdams so/_/gzhan ma ni gong ma dang 'og ma'i don sgra ji bzhin gsungs so/_/dpal phyag rgya chen po'i thig
[\[146a\]]
[\[146a.1\]]le las le'u bcu dgu pa'i bshad pa'o//_//da ni nyi shu pa la zab pa'i don bri/_rnal 'byor pa la spyod pa zhes bya ba ni 'di ltar bshad de/_rnal 'byor zhes bya ba ni rnam pa thams cad mkhyen pa dbang phyug ces bya ba ni phyogs gcig pa'i btang snyoms/_spyod pa ni bye brag
[\[146a.2\]]gsum pa'i thugs rje'i rten byed pa/_slob dpon bI ra b+hU ti'i gzhung gis/_yang dag pa'i shes rab ye shes kyi dbang bskur ba'i 'bras bu nyams su myong zin pa gang zhig/_/rin po che'i gang zag de ni/_rnal 'byor gyi dbang phyug gi spyod pa ni rang gis spyod/_dpal in+d+ra b+hU ti'i gzhung
[\[146a.3\]]gis ni thams cad bdag nyid rtag tu bzhugs pa'i rnal 'byor dbang phyug nges par bstan to/_/slob dpon gzhan ma'i gzhung gis ni phyag rgya chen po'i dngos grub thob pa la rnal 'byor dbang phyug nyid du bstan to/_/gzhan ma ni sgra ji bzhin no/_/dpal phyag rgya chen po'i thig le las le'u
[\[146a.4\]]nyi shu pa'i bshad pa'o//_//da ni nyi shu rtsa gcig pa la zab pa'i tshigs su bcad pa bri/_sngar bstan pa'i drug la sogs pa sgra ji bzhin gsungs so/_/gzhan ma ni phyi'i don gyis sngags kyi don gyi sa bon yi ge btu ba'i dus su/_legs par mnyam pa'i sa cha ru/_/chang la
[\[146a.5\]]sogs pas mchod par bya/_zhes sgra ji bzhin no/_/gsang ba'i don gyis ni mchog gi dga' ba'i ngo bo can yid/_sa'i cha zhes bya ba ni chos kyi 'byung gnas/_legs par mnyam pa'i sgra ni thabs dang shes rab gnyis su med pa nyid/_mchod pa'i sgra ni bsgrub dang sgrub thabs mdzad pa/_
[\[146a.6\]]de'i phyir/_mchog gi dga' ba'i sbyor ba yi/_/rtse gcig pas ni mnyes par bya/_/zhes bya ba la nyid rgyud las bstan to/_/bsnyen pas gang zhig byung ba'i me tog las bstan pa'o/_/gsang bar zhes bya ba ni phyi dang nang gi bdag nyid kyi mchod pa'i nges par bstan pa'o/_/gzhan
[\[146a.7\]]ma ni sgra ji bzhin no/_/A li kA li mnyam byas nas/_/zhes bya ba la/_phyi'i don gyis mi mnyam pa ma yin pa dang /_nyung ba min pa bri bar bya ba'i don to/_/gsang ba'i don gyis ni mchog dang chad pa/_de dag mnyam par bya zhes slob dpon in+d+ra b+hU ti'i gzhung ngo /_/slob dpon sha
[\[146b\]]
[\[146b.1\]]ba ri'i gzhung gis ni dmar po 'byung ba'i nang du dkar po'i ro mnyam par zhes bya ba'i don to/_/thub pa bdun ni drang bar bya/_/zhes bya ba la/_'dab ma bdun sde tshan dang po bri bar byas nas/_phyi nas ha'i yig 'bru yan chad/_nyi shu rtsa drug gsal bar byed pa bri bar bya'o/_/dang
[\[146b.2\]]por rnam par snang mdzad bri/_zhes bya ba ni/_oM gyi yig 'bru lnga pa'i lnga pa zhes bya ba ni yig 'bru ma/_uSh+ma Na yi bzhi pa zhes bya ba ni yig 'bru ha/_bcu drug pa yi gnyis par ldan/_/zhes bya ba ni A ring po sbyar ro/_/dang po'i dang po zhes bya ba ni yig 'bru ka'o/_/mes ldan pa zhes bya
[\[146b.3\]]ba ni 'og tu yi ge ra sbyar ba'o/_/dbyangs yig bcu gsum pa ni sbyar/_/zhes bya ba ni o'i yig 'bru mgo bor brgyan pa'o/_/bzhi pa'i bzhi pa zhes bya ba ni yig 'bru d+ha'o/_/dbyangs yig bcu gcig pa dang ldan/_/zhes bya ba ni e'i yig 'brus brgyan pa'o/_/uSh+ma Na yi dang po zhes bya
[\[146b.4\]]ba ni yig 'bru sha'o/_/an+tas+tha yi bzhi pa zhes bya ba ni yig 'bru wa'o/_/me yi sa bon zhes bya ba ni yig 'bru ra'o/_/gnyis pa'i gsum pa zhes bya ba ni dza'o/_/an+tas+tha'i dang po ni ya'o/_/an+tas+tha'i bzhi pa ni wa'o/_/dbyangs yig gsum pa dang ldan zhes bya ba ni i'i yig 'bru sbyar ba'o/_/
[\[146b.5\]]gnyis pa'i gsum pa zhes bya ba ni dza'o/_/brgyad pa'i dang po zhes bya ba ni ya'o/_/dbyangs yig gnyis pa dang ldan zhes bya ba ni A ring ba dang sbyar ba'o/_/gsum pa'i dang po zhes bya ba ni ta log go/_/log yang de rang sbyor zhes bya ba ni ta log pas so/_/phyi nas yang ni de rang sbyin/_/zhes
[\[146b.6\]]bya ba ni ta log gnyis par bri bar bya'o/_/uSh+ma Na yi bzhi pa zhes bya ba ni ha'o/_/dbyangs yig gnyis pa dang ldan zhes bya ba ni A ring po dang sbyar ba'o/_/uSh+ma Na yi gsum pa zhes bya ba ni sa'o/_/lnga pa'i lnga pa ni ma'o/_/uSh+ma Na yi bzhi pa ni ha'o/_/dbyangs yig gnyis pa ni A ring
[\[146b.7\]]ba dang sbyar ba'o/_/dang po'i dang po zhes bya ba ni ka'o/_/an+tas+tha'i gsum pa zhes bya ba ni la'o/_/lnga pa'i dang po zhes bya ba ni pa'o/_/dbyangs yig gnyis pa dang ldan pa/_/zhes bya ba ni A ring ba'o/_/dang po'i gsum pa ni ga'o/_/nyi shu pa sbyar zhes bya ba ni na'o/_/dbyangs
[\[147a\]]
[\[147a.1\]]yig gsum pa dang sbyar zhes bya ba ni i dang sbyar ba'o/_/khro bo'i gzugs ni che bas che/_/zhes bya ba ni de rang la mthu rab tu bstan to/_/uSh+ma Na yi gsum pa zhes bya ba ni sa'o/_/bzhi pa'i lnga pa zhes bya ba ni na'o/_/'og tu de dang sbyar zhes bya ba ni na dang ldan pa'o/_/lnga
[\[147a.2\]]pa'i bzhi pa ni b+ha'o/_/dbyangs yig gnyis pa dang ldan zhes bya ba ni A ring po dang sbyar ba'o/_/brgyad pa'i dang po ni ya'o/_/uSh+ma Na yi bzhi pa ni ha'o/_/dbyangs yig drug pa dang ldan zhes bya ba ni U dang sbyar zhes so/_/cha dang thig ler ldan zhes bya ba ni zla tshes dang ldan pa'i thig le
[\[147a.3\]]mgo bor bri bar bya'o/_/phyi nas de rang sbyin par bya/_/zhes bya ba ni hUM gi yig 'bru gnyis pa bri bar bya'o/_/lnga pa'i gnyis pa zhes bya ba ni pha'o/_/gsum pa'i dang po zhes bya ba ni ta log go/_/uSh+ma Na yi gsum pa ni sa'o/_/an+tas+tha'i bzhi pa dang ldan/_/zhes bya ba ni 'og tu wa dang sbyar ba'o/_/
[\[147a.4\]]dbyangs yig gnyis pa dang bcas zhes bya ba ni A ring ba dang sbyar ba'o/_/ya'i sde tshan brgyad pa ni ha'o/_/dbyangs yig gnyis pa dang ldan pa/_/zhes bya ba ni A ring ba dang sbyar ba'i don to/_/don thams cad grub par byed pa/_/zhes bya ba ni sngags kyi dngos grub ster zhes bya ba'i don
[\[147a.5\]]to/_/gzhan ma'i gzhung gis ni zhi ba la sogs pa'i las 'grub par byed do/_/bdag gis zhes bya ba ni bcom ldan 'das kyi sngags bstan pa'o/_/dang po gzugs kyi bdag po zhes bya ba ni oM gyi rnam pa'o/_/an+tas+tha yi bzhi pa zhes bya ba ni wa'o/_/gnyis pa'i gsum pa ni dza'o/_/
[\[147a.6\]]me'i sa bon gyis brgyan zhes bya ba ni 'og tu ra'i yig 'bru dang ldan pa'o/_/bzhi pa'i dang po zhes bya ba ni ta'o/_/dbyangs yig bcu gcig pa dang ldan zhes bya ba ni e dang sbyar ba'o/_/gnyis pa'i gsum pa zhes bya ba ni dza'o/_/dbyangs yig bcu gsum pa dang ldan zhes
[\[147a.7\]]bya ba ni oM dang ldan pa'o/_/dang po'i gsum pa ni ga'o/_/me'i sa bon gyis 'og dang ldan zhes bya ba ni ra dang sbyar ba'o/_/uSh+ma Na yi bzhi pa zhes bya ba ni ha'o/_/nyi mas sbyar zhes bya ba ni 'og ma'i cha'i yig 'bru ra dang ldan pa'o/_/dbyangs yig bzhi pa dang ldan zhes bya ba ni hUM
[\[147b\]]
[\[147b.1\]]gi rnam pa'o/_/lnga pa'i gnyis pa pha'o/_/gsum pa'i dang po zhes bya ba ni ta log go/_/nye ba'i snying po zhes bya ba ni rtsa ba'i sngags yan lag go/_/dang po rnam par snang mdzad ces bya ba ni oM gyi rnam pa'o/_/uSh+ma Na yi gsum pa zhes bya ba ni sa'o/_/dbyangs yig lnga pa zhes bya ba ni
[\[147b.2\]]u dang ldan pa'o/_/me'i sa bon zhes bya ba ni ra'o/_/bzhi pa'i dang po zhes bya ba ni ta'o/_/uSh+ma Na yi gsum pa zhes bya ba ni sa'o/_/nyi shu rtsa lnga zhes bya ba ni ma'o/_/rlung gi sa bon zhes bya ba ni ya'o/_/dbyangs yig bcu gcig pa dang sbyar/_/zhes bya ba ni e dang ldan zhes bya ba'i don
[\[147b.3\]]to/_/uSh+ma Na yi dang po zhes bya ba ni sha'o/_/an+tas+tha'i bzhi pas ldan pa ni wa'o/_/nyi ma'i sa bon zhes bya ba ni ra'o/_/dbyangs yig gsum pa zhes bya ba ni i dang ldan pa'o/_/uSh+ma Na yi bzhi pa zhes bya ba ni ha'o/_/dbyangs yig drug pa zhes bya ba ni u dang ldan pa'o/_/cha dang thig les brgyan pa
[\[147b.4\]]zhes bya ba ni zla tshes dang ldan pa'i thig les brgyan pa'o/_/phyi nas de rang bzhin zhes bya ba ni hUM gi rnam pa gnyis bri bar bya'o/_/gzhan ma ni sngags 'bigs par byed pa zhes bya ba ni de rang la nus pa'i mthu bstan to/_/lnga pa'i gnyis pa zhes bya ba ni pha'o/_/gsum pa'i dang po zhes bya ba ni ta log go/_/
[\[147b.5\]]uSh+ma Na yi gsum pa zhes bya ba ni sa'o/_an+ta s+tha'i bzhi pa zhes bya ba ni wa'o/_/dbyangs yig gnyis pa dang ldan zhes bya ba ni A ring ba'o/_/ya'i sde mtshan brgyad pa zhes bya ba ni ha'o/_/dbyangs yig gnyis pa dang ldan zhes bya ba ni A ring ba'o/_/khyed kyi zhes bya ba ni bcom
[\[147b.6\]]ldan 'das ma'i snying po bstan pa'o/_/dang po lha'i bdag po zhes bya ba ni oM gyi rnam pa'o/_/dang po'i dang po zhes bya ba ni ka'o/_/sa yi sa bon dang ldan pa/_/zhes bya ba ni la'o/_/dbyangs yig bzhi pa dang ldan zhes bya ba ni I'o/_/cha dang thig les brgyan ces bya ba ni sngar bstan
[\[147b.7\]]pa'o/_/an+tas+tha'i bzhi pa zhes bya ba ni wa'o/_/sa yi sa bon 'og tu ldan/_/zhes bya ba ni la yis so/_/dbyangs yig bzhi pa dang ldan pa/_/zhes bya ba ni I yis so/_/cha dang thig les rnam par brgyan/_/zhes bya ba ni snga ma bzhin no/_/gnyis pa'i gsum pa zhes bya ba ni
[\[148a\]]
[\[148a.1\]]dza'o/_/sa'i sa bon 'og tu ldan zhes bya ba ni la'o/_/dbyangs yig bzhi pa dang ldan pa/_/zhes bya ba ni I yis so/_/zla tshes thig les brgyan pa zhes bya ba ni don ji lta ba bzhin no/_/lnga pa'i gnyis pa zhes bya ba ni pha'o/_/gsum pa'i dang po zhes bya ba ni ta log
[\[148a.2\]]go/_/swA hA mthar zhes bya ba ni don ji lta ba bzhin no/_/nye ba'i snying po zhes bya ba ni bcom ldan 'das ma'i rtsa ba'i sngags yan lag ces bya ba'i don to/_/gzhan ma ni sgra ji bzhin no/_/hri d+hiM khaM zhes bya ba ni sku gsung thugs kyi sa bon gyi sngags kyis bdud rtsi lnga brims par bya'o/_/byin
[\[148a.3\]]gyis rlob pa'i don to/_/ya ra la wa yi ge sa bon gyis gsol bar bya ba dgongs pa'o/_/dpal phyag rgya chen po'i thig le las/_le'u nyi shu rtsa gcig pa'i bshad pa'o//_//da ni nyi shu rtsa gnyis pa la zab pa'i tshigs su bcad pa bri/_sems can la bsrung ba la sogs
[\[148a.4\]]zhes bya ba la/_slob dpon sha ba ri'i gzhung gis gsang ba'i don la bshad/_sems can gyi don ni tha mal pa ma yin pa'i bsgrub pa dang sgrub thabs las byung ba'i byang chub kyi sems srung ba zhes bya ba ni rdo rje rin po che'i 'khor lor yang dag par 'dzin pa/_gtor ma zhes bya ba ni
[\[148a.5\]]mchog gi dga' ba nyid kyis de la nyams su myong ba/_don du zhes bya ba ni 'jig rten las 'das pa shes pa'i phyir ro/_/dur khrod la sogs zhes pa ni 'dod chags kyi rnam par rtog pa bsreg pa'i gnas su/_chu ngogs zhes bya ba la byang chub kyi sems 'pho ba'i gnas su/_slob
[\[148a.6\]]dpon gzhan ma'i gzhung gis ni srog gi rtsa ba'i gnas su/_/yul gyi mtha' zhes bya ba ni mchog gi dga' ba las gnas gzhan du/_ci'i phyir zhe na yul na gnas pa rtag tu mi che bas dga' ba med/_'tshe bar byed pa de'i phyir/_dga' bral med pa'i gnas su gsang ba'i gtor ma gtang
[\[148a.7\]]bar bya zhes bya ba'i don to/_/yang na ri la zhes bya ba ni sangs rgyas rin po che mtho ba'i gnas su zhes slob dpon a kra b+hU ti'i gzhung gis so/_/shing gcig gnas su zhes bya ba ni spros pa med pa rten gyi dbyug pa ru/_khang stong zhes bya ba ni nyon mongs pa thams cad dang bral ba'i gnas rang
[\[148b\]]
[\[148b.1\]]bzhin dga' ba'o/_/gzhan ma mo la sogs zhes bya ba ni phyi'i don gyis kun sgra ji bzhin no/_/dpal phyag rgya chen po'i thig le las le'u nyi shu rtsa gnyis pa'i bshad pa'o//_//da ni le'u nyi shu rtsa gsum pa la zab pa'i tshigs su bcad pa bri/_gsang ba mchog dang dgyes gnas su/_/
[\[148b.2\]]de ru 'khor lo rab tu bskor/_/zhes pa la/_dpal bde ba chen po'i gzhung gis ni gsang ba zhes bya ba ni 'dod chags 'gegs pa'i gnas su/_mchog ces bya ba ni srog gcod pa'i gnas su/_dgyes pa zhes bya ba ni rgyal po 'gugs pa'i gnas su/_de ru 'khor lo rab tu bskor/_/zhes
[\[148b.3\]]bya ba ni tshogs kyi 'khor lo bya zhes mdor bstan pa'o/_/phyi nas kyang de ltar smra ba la rgyas par bshad pa'i don bshad de/_'dod chags 'gegs pa'i gnas su ni gnang ba'i dbang bskur ba'i dus su/_srog gcod pa'i gnas su ni shes rab ye shes kyi dbang bskur ba'i dus su/_rgyal
[\[148b.4\]]po dbang bskur ba'i gnas su ni shes rab ye shes 'gog pa'i dus su/_tshogs zhes bya ba ni reg bya'i rtsa 'dus pa/_'khor lo zhes bya ba ni de'i rten gyi gnas sangs rgyas rin po che'i snod/_rab tu bskor zhes bya ba ni kun spyod/_slob dpon bI ra b+hU ti'i gzhung gis ni tshim byed pa'o/_/dpal
[\[148b.5\]]in+d+ra b+hU ti'i gzhung gis gsang ba zhes bya ba/_gsang ba pad+ma A li'i dga' ba mi snang ba'i gnas su/_mchog ces bya ba pad+ma'i lte ba'i dga' ba/_kA li longs spyod kyi gnas su/_dgyes pa'i zhes bya ba ni lte ba'i dbus su dga' ba rab kyi rab/_A li kA li gnyis su med pa'i dbang gi
[\[148b.6\]]gnas su/_tshogs kyi 'khor lo zhes bya ba ni dga' ba dang rtsa thams cad rgyas pa nyid mngon sum du nyams su myong ba'o/_/de ni bdag nyid kyi phyogs su/_phyi'i phyogs su ni phyag rgya'i dngos grub sgrub pa'i don gyi phyir/_thabs dang shes rab mi mnyam pa ma yin pa'i rdo rje he ru ka'i rnam pas/_
[\[148b.7\]]rdo rje slob dpon tshogs kyi gtso bo nyid du me tog la sogs pa'i dkyil 'khor gyi dbus su/_sna tshogs gdan gyi steng du bzhugs su gsol bar byas nas/_mchod pa'i mchod sbyin la sogs kyis mchod par bya ste/_tshogs dang lhan cig rnam par rtog pa spang ba'i don du gsang ba
[\[149a\]]
[\[149a.1\]]tshogs gsol nas/_ye shes grub pa'i don du ni/_rdo rje glu yis rdo rje'i gar bya'o/_/myur du dngos grub sgrub pa'i don du brtson par byed pa'i phyir/_slob dpon la mchod pa'i dus su chos thams cad bdag med ma'i rang bzhin gyi phyir/_mdung rtse'i mtshon chas bskum pa'i ro
[\[149a.2\]]gdan du dbul bar bya'o/_/gzhan ma ni sgra ji bzhin no/_/lte ba la sogs zhes bya ba la lte ba'i sgra ni ri dgas kyi bcud/_rdo rje chu zhes bya ba'i don to/_/ri bong can zhes bya ba ni zla ba byang chub kyi sems zhes bya ba'i don to/_/dga' ba zhes bya ba ni 'od dang ldan pa rang las 'byung ba'o/_/
[\[149a.3\]]mchog ces bya ba ni rnam par snang mdzad dri chen zhes bya ba'i don to/_/rta zhes bya ba ni don yod grub pa'i rang bzhin sa lu zhes bya ba'i don to/_/sa bon gyi bkod pa ni sgra ji bzhin no/_/nang gi ro ma la sogs zhes bya ba la/_slob dpon bI ra b+hU ti'i gzhung gis ni nang gi sgras ni nang gi bdag nyid kyi pad+ma/_
[\[149a.4\]]nang gi bdag nyid kyang gsang ba yin zhes bshad do/_/ro ma zhes bya ba ni bya gdong gi rnam pa can/_/rdo rje dbyings kyi dbang phyug ma chen mo'i rtsa'o/_/pad+ma'i 'dab mar bkod pa zhes bya ba ni yo ni pad+ma'i nang du bsgom par bya'o/_/phyi dang nang gi bdag nyid la sogs zhes bya ba la de ma thag tu smra
[\[149a.5\]]ba'i pad+ma gnyis ro mnyam par rab tu tshim par bya/_byang chub sems kyis rgyas par bya/_/zhes bya ba'i don to/_/'khor lo bzhi'i bye brag ces bya ba ni kun du rtsa ba las kha sbyor bas bya zhes dgongs pa'o/_/dang po dpa' bo'i ro tshor ma la sogs pa/_slob dpon dz+nyAn mUrti'i gzhung gis
[\[149a.6\]]ni/_dpa' bo zhes bya ba ni rang bzhin gyi dga' ba/_bdud rtsi'i bum pas dbang bskur ba'i dus su/_ro tshor ma'i skabs su gsang ba'i sna'i sgo ru 'jug par bya'o/_/dpa' bo'i dpa' bo dbus dang zhes bya ba ni/_dpa' bo zhes bya ba ni rang bzhin gyi dga' ba/_dpa' bo zhes mchog gi
[\[149a.7\]]dga' ba'i bdud rtsi'i gsang ba'i dbang bskur ba'i dus su/_gsang ba'i sna'i dbus su nyams su myang bar bya'o/_/dpa' bo'i dbang po kha la zhes bya ba ni rang bzhin gyi dga' ba/_dga' ba dang dpa' bo zhes bya ba ni chad pa'i dga' ba'i ro shes rab ye shes kyi dbang gi dus su/_
[\[149b\]]
[\[149b.1\]]gsang ba'i sna bcom ldan 'das ma rdo rje dbyings kyi dbang phyug ma'i rin po che'i kha ru/_de ma thag tu smra ba'i chad pas dga' ba'i ro bdud rtsi me tog gis mchod par bya'o/_/rim gror bya zhes bya ba'i don to/_/gang gi phyir zhe na tshogs kyi 'khor lo la yang dag par dbang bskur ldan pa la
[\[149b.2\]]'gro ba'i dbang /_yang na de'i dus su dbang bskur med pa rnams la dbang bskur sbyin par bya zhes slob dpon a kra pu ti'i gzhung ngo /_/lte ba gnyis dbus gnas zhes bya ba ni dpa' bo dga' ba rnams la/_rdo rje dang pad+ma gnyis kyi rin chen lte ba'i gnas su/_bla ma'i man ngag gis dbang bskur
[\[149b.3\]]ba'i don shes nas nyams su myong bar bya'o zhes gzhan ma ni sgra ji bzhin no/_/ma dang sring mo zhes bya ba ni gzung 'dzin gyi rnam par rtog pa spang ba'i don du thabs dang shes rab kyi tshogs mchod par bya zhes lha lcam lak+Sh+mI'i gzhung ngo /_/gzhan ma ni sgra ji bzhin gyis bshad do/_/dpal phyag rgya
[\[149b.4\]]chen po'i thig le las le'u nyi shu rtsa gsum pa'i bshad pa'o//_//da ni nyi shu rtsa bzhi pa la zab pa'i tshigs su bcad pa bri/_de nas gzhan yang bshad bya ba/_/zhes bya ba la/_de nas sgra ni phyi nas bshad pa/_gsang ba'i bdag nyid tshogs kyi 'khor lo'i phyi nas las mchog
[\[149b.5\]]bsgrub par bya/_las mchog gi sgras ni thabs dang shes rab gnyis su med pa'i ro mnyam pa'i skabs su/_tshogs kyi 'khor lo thams cad gsang bar bya/_ngo bo nyid med pa nyid du bya zhes pa'i don dpal in+d+ra b+hU ti'i gzhung gis ni/_snang ba med pa nyid du bya/_skye ba bdun la sogs
[\[149b.6\]]zhes bya ba ni rten bdun gyi ngo bo/_/gsang ba'i tshogs kyi 'khor los thams cad tshim par bya zhes so/_/de la rim pa ni 'di yin te/_sbyor ba'i rten dang /_dam tshig gi rten dang /_tshul gyi rten dang /_bskyod pa'i rten dang /_dus kyi rten dang /_rnam par smin pa'i rten no/_/skye ba gsum pa la
[\[149b.7\]]tshogs zhes bya ba ni/_lam gsum pa 'byung ba'i gang zhig snang ba gsum gyi byang chub kyi sems/_des gsang ba'i bdag nyid tshogs kyi 'khor lor tshim par byed pas las mchog go/_/gzhan ma ni go sla ba'i phyir sgra ji bzhin no/_/dpal phyag rgya chen po'i thig le las le'u nyi shu rtsa bzhi
[\[150a\]]
[\[150a.1\]]pa'i bshad pa'o//_//da ni nyi shu rtsa lnga pa la zab pa'i tshigs su bcad pa bri/_srog dang brngub pa'i mnyam sbyor bas/_/zhes bya ba la sogs pa la/_slob dpon sha ba ri'i gzhung gis dga' ba'i gnas nas/_gzhan ma'i gnas su slob ma'i yid kyi rnam par shes pa rang gi
[\[150a.2\]]ngo bo'i byang chub kyi sems/_brngub pa zhes bya ba gzhan ma'i zhes bya ba la/_rang bzhin dga' ba'i gnas su gnas pa byas nas zhes bya ba ni bla ma'i man ngag las nye bar brtags te/_mchog dang chad pa'i dga' ba nyid/_/srog dang brngub pa bza' bar bya/_/nyams su myong bar bya zhes pa'o/_/de ni
[\[150a.3\]]bskyed pa'i rim pa'i phyogs/_/rdzogs pa'i rim pa'i phyogs su ni/_/mchog dang chad pa'i bdag nyid pa'i rnam pa dang bral ba'i bde ba 'gog ste/_snang ba med par byas te/_srog dang brngub pa mnyam par blta/_/stong pa chen po nyid ye shes kyis gzigs par bya zhes pa'i don to/_/de nang gi
[\[150a.4\]]bdag nyid kyis rim pa gnyis kyis bshad pa'o/_/phyi'i don gyis pad+ma'i kha sbyor ba'i thabs dang shes rab yang dag par spyod par bya'o/_/gsang ba'i don gyis snying ga'i snying po'i nam mkha' ru/_dri med shel gyi yi ge bzhin du/_byang chub sems kyi phreng ba sprul pa'i 'khor lo nas bzlog par
[\[150a.5\]]byas nas/_steng gi 'khor lo man chad 'dren par bya zhes bya ba'i don to/_/gsang ba'i don gyi ni ha'i yig 'bru bton nas/_bzlas pa'i rim pa bshad pa de ni dpal a wa d+hU tI'i gzhung ngo /_/'jam pa zhes bya ba ni mchog gi dga' ba 'byung ba'i dus su shin tu phra mo reg bya'i tshul du 'don
[\[150a.6\]]par bya'o/_/'don pa zhes bya ba ni bzlas pa kun spyod kyi don du'o/_/mgrin pa ya rkan 'gul med ces bya ba ni longs spyod rdzogs pa'i gnas pa rtsa mi 'gul bas so/_/snying ga ru ni zhes bya ba ni bde ba chen po tshor ba'i gnas nas/_gzhan mar nang gi reg bya 'jam pa nyams su myong ba'i thabs
[\[150a.7\]]kyis/_gsang ba'i bzlas pa mi bya zhes slob dpon a kra pu ti'i man ngag go/_/gang gi phyir zhe na/_kun rdzob kyi bde ba'i bdag nyid la don dam pas 'gog pa'i phyir zhes dgongs pa'o/_/ye shes kyi don gyis shes rab ni gtum mo'i ngo bo/_/thabs ni gtan med pa'i bde ba de ni slob
[\[150b\]]
[\[150b.1\]]dpon dri med bshes gnyen gyi gzhung ngo /_/rdo rje skyil krung byas nas sems la sogs zhes bya ba ni rdo rje bzhin du mi shigs pa'i ye shes kyi thug pa med pas skye ba byang chub kyi sems zhes bya'o/_/slob dpon gzhan ma'i gzhung gis ni thabs dang shes rab gnyis las byung ba/_gang zhig kun
[\[150b.2\]]rdzob dang don dam pa gnyis su med pa'i rang bzhin/_byang chub kyi sems de ni 'gog pa'i gtan las g.yo ba med par bya'o/_/ye shes 'byung ba'i don gyis dpal bde ba chen po'i gzhung gis/_gsang ba'i bzlas pa ni cha dang thig le dang tshul dang med ces bya ba la/_snang ba la sogs dang bral
[\[150b.3\]]ba'i bde ba'i rgyal po/_/bde ba chen po tshor ba'i gnas su myong bar bya'o/_/de ni ye shes las byung ba'i so sor bstan pa'o/_/dpal in+d+ra b+hU ti'i gzhung gis ni thig le dang /_tshul dang /_cha dang bral ba'i snang ba gsum gang zhig ye shes de ni gzhan ma yin pa'i rang bzhin dga' ba'o/_/
[\[150b.4\]]de ni nang gi bdag nyid kyi phyogs su/_thig le dang tshul dang cha'i bdag nyid pa'i gang zhig longs spyod dang /_mi snang ba dang /_dbang gi grags pa can ye shes de yang rnam pa thams cad kyi bdag nyid rang bzhin dga' ba'o/_/de ni phyogs phyogs su'o/_/gsum pa ni thig le dang /_tshul
[\[150b.5\]]dang cha'i nang na gnas pa'i gang zhig dga' ba gsum gyi bdag nyid/_ye shes chen po de yang dag pa'i rang bzhin dga' ba'o/_/de ni gsang ba'i phyogs su'o/_/de ni rdzogs pa'i 'bras bu'i don gyis/_bzlas pa'i rim pa'i brda bshad par bya ste/_cha'i nang na sems la sogs/_/zhes
[\[150b.6\]]bya ba ni/_cha'i sgra ni shin tu yang zab pa'i phyir chad pa'i dga' ba/_sems zhes bya ba ni byang chub kyi sems nang du zhes bya ba ni de'i yan lag la slebs pa/_sems tshul gyi nang du 'di ltar bshad de/_thig le ni mchog gi dga' ba/_stong pa nyid ni rang bzhin gyi dga' ba/_rang bzhin
[\[150b.7\]]dga' ba la mchog gi dga' ba'i grags pa can/_ye shes rab tu 'jug par bya/_/rnam pa thams cad kyis rang bzhin dga' ba gcig pu nyams su myong bar bya zhes pa'i don to/_/dga' ba gsum dang bral ba'i phyir stong pa nyid kyi rang bzhin zhes bstan pa de ni nges pa'i don gyis bcom ldan
[\[151a\]]
[\[151a.1\]]'das kyi bka'o/_/dpal phyag rgya chen po'i thig le las le'u nyi shu rtsa lnga pa'i bshad pa'o//_//da ni nyi shu rtsa drug pa la zab pa'i tshigs su bcad pa bri/_dus ni cha zhes rab tu bstan/_/de dag sbyor ba'i dgongs pa zhes bya ba la/_dpal bde ba chen po'i zhal snga
[\[151a.2\]]nas kyi man ngag gi gzhung gis 'di ltar bshad de/_dus zhes bya ba ni 'jig rten las 'das pa'i dga' ba nyams su myong ba/_cha zhes bya ba ni phyag rgya chen po nyid/_slob dpon Dom+bi pa'i zhal snga nas kyi man ngag gi gzhung gis/_cha ni spros med ma/_dus ni byang chub kyi sems so/_/slob dpon
[\[151a.3\]]nag po'i gzhung gis cha ni shes rab/_dus ni thabs/_lha lcam lak+Sh+mI'i gzhung gis/_cha dang dus zhes bya ba ni bde ba la shar pa dang nub pa dpal in+d+ra b+hU ti'i zhal snga nas kyi man ngag gi gzhung gis ni ji ltar brgyud la rgyud pas gsungs so/_/de la don ni 'di yin te/_bco lnga'i bdag nyid kyi
[\[151a.4\]]gang zhig zla ba rgyas pa de ni rten gyi cha/_gang zhig dga' ba bcu drug pa'i bdag nyid kyi nyi ma de ni brten pa'i dus de dag sbyor ba ni dgongs pa gcig tu gyur pa nyid/_bzhi dang bzhi ru dbye ba zhes bya ba ni 'di ltar bshad de/_bcu drug pa'i bdag nyid gang zhig srog gi dbyug pa'i rten gyi
[\[151a.5\]]sbyor ba bzhi/_de yang bzhi ru dbye ba de ltar/_grangs kyi rim pa bcu drug pa'i bdag nyid pa zhes bya ba'i don to/_/yan lag gcig gi rnam pa dang bral bar zhes bya ba ni 'di ltar bshad de/_bcu drug pa'i bdag nyid gang zhig sbyor ba de ni thams cad rgyas pa'i phyir skye ba med pa'i phyir
[\[151a.6\]]mi rtog ces lung ngo /_/de yang bco lnga'i bdag nyid pa la 'di nyid nyams su myong ba'i dgongs pa'o/_/byis pa rnams khong du chud pa'i don gyi phyir/_phyi'i grangs kyi sbyor ba bcu drug pa la skyon dang yon tan med do/_/da ni bcu drug pa'i ye shes la/_gnas kyi phun sum tshogs pa bri/_
[\[151a.7\]]srog ni byang chub kyi sems/_dbyug pa ni bde ba chen po'i 'khor lo nas/_sprul pa'i 'khor lo yan chad/_bka'i dngos pos khyab pa'o/_/de'i phyir rten gyis bstan pa'o/_/slob dpon Dom+bi pa'i gzhung gis ni/_srog gi dbyug pa ni byang chub kyi sems/_rten ni rnam par shes
[\[151b\]]
[\[151b.1\]]pa'i rlung /_slob dpon sha ba ri'i gzhung gis ni srog gi dbyug pa ni spros med ma'i dngos po/_/rten ni byang chub kyi sems/_slob dpon nag po pa'i gzhung gis ni srog gi dbyug pa ni srog gi rtsa'i dngos po/_/rten ni spros med ma/_slob dpon in+d+ra b+hU ti'i gzhung gis ni/_dbyug pa ni a'i
[\[151b.2\]]rnam pa de rang thams cad grub par byed pa'i phyir de ru sbyor ba'i don sngar bstan par byas pas/_srog gi dbyug pa dbus su zhes bya ba ni byang chub kyi sems bdud rtsi mchog gi las ni gsum du dbye ba/_phyi dang nang dang gsang ba'i bdag nyid do/_/nang gi bdag nyid ni dbus kyi gnas/_
[\[151b.3\]]gsang ba ni de yi nang du phyi'i 'dod pa'i gnas/_'dod pa'i gnas su phyi'i rtsa la sogs pa'i mnyam par sbyor ba/_dbus kyi gnas su reg bya'i rtsa la sogs pa'i sbyor ba/_gsang ba'i gnas su gsang ba'i rtsa la sogs pa'i sbyor ba zhes slob dpon in+d+ra b+hU ti'i gzhung ngo /_/dpal in+d+ra b+hU
[\[151b.4\]]ti'i gzhung gis ni gsang ba dang dbu ma'i gnas gnyis la mdud pa'i sbyor ba med/_'on kyang dga' ba la sogs pa la yod pa de'i phyir ro ma ni mdud pa sum cu rtsa gnyis dang ldan/_nang du min zhes nyid bcom ldan 'das rdo rje 'dzin pas gsungs so/_/mdud pa'i sgras ni phyi dang nang
[\[151b.5\]]gi bdag nyid pa/_rtsa rnams la phan tshun yan lag bsgril zhes slob dpon o kra pu ti'i gzhung ngo /_/mdud pa'i nang du sbyor ba yin/_/zhes bya ba la/_lha lcam lak+Sh+mI'i gzhung gis ni phyi dang nang gi bdag nyid kyi rtsa rnams la/_mdud ma'i spyan gyis dbus su/_byang chub sems dang
[\[151b.6\]]dga' ba de dag la gnyis su med pa nyid de ni cha rnams dgos pa zhes bya ba ni rtsa rnams kyi phrad pa'o/_/cha'i sbyor ba nang du min/_/zhes bya ba ni gsang ba'i gnas su phrad pa dgag pa'o/_/de bas spros pa med pa'i rang bzhin gyi phyir/_spros med ma zhes nyid mchog gi dbang phyug gis
[\[151b.7\]]gsungs so/_/g.yas g.yon mdud pa'i nang du ni la la nA dang /_ra sa nA bzhugs zhes bya ba ni srog gi dbyug pa la gang zhig dbus kyi gnas/_de ru g.yas g.yon la la nA dang ra sa nA gnyis/_bcom ldan 'das bdag med ma a wa d+hU tI la/_gsung dang thugs kyi ngo bo/_/srog gi
[\[152a\]]
[\[152a.1\]]rtsa ni sku bcom ldan 'das ma bdag med ma a wa d+hU ti'i nyid sku gsung thugs dang bral ba de ni dang po'i rgyud kyi man ngag gi gzhung ngo /_/mdud pa gnyis dbus re re ni/_/sum cu rtsa gnyis bcu drug dran/_/zhes bya ba ni phyi rol nas sum cu rtsa gnyis/_mdud pa'i
[\[152a.2\]]bdag nyid/_gang zhig srog gi dbyug pa de la mdud pa gnyis gnyis kyi dbus su/_rtsa re re dang dga' ba re re 'dus pas mdud pa sum cu rtsa gnyis kyi dbus su bcu drug gi rnam pa can cha'o/_/de bzhin dga' ba bcu drug pa de ro gcig tu gyur pas/_sbyor ba zhes bya ba'i don to/_/mdud
[\[152a.3\]]pa sum cu rtsa gnyis kyi dngos po la dpal ye shes thig le'i gzhung gi grangs ni/_dang po ni zur gsum gyi dngos po can/_gnyis pa ni puN+Da rI ka'i spyan can/_gsum pa ni drag pa'i spyan can/_bzhi pa ni dzA ti'i me tog bzhin/_lnga pa ni tshangs pa'i mig bzhin/_drug pa ni dung mig
[\[152a.4\]]bzhin/_bdun pa ni rna mig bzhin/_brgyad pa ni ba mig bzhin/_dgu pa ni dung gi lte ba bzhin/_bcu pa ni glang po che'i lte ba bzhin/_bcu gcig pa ni ut+pa la'i lte ba bzhin/_bcu gnyis pa ni pad+ma'i lte ba bzhin/_bcu gsum pa ni bung ba'i kha bzhin/_bcu bzhi pa ni rma bya'i kha bzhin/_bco
[\[152a.5\]]lnga pa ni rdo rje'i kha bzhin/_bcu drug pa ni rgyas pa'i til gyi me tog 'dra bar bya'o/_/gzhan ma ni mdud pa bcu drug de'i nang na gnas/_de yang mi gsal ba'i phyir reg bya'i rtsa'i rnam pa la rten zhes slob dpon bi las badzra'i gzhung ngo /_/sor bcu gnyis pa'i skud pa'i mdud pa med pa gcig
[\[152a.6\]]pu zhes bya ba la bde ba chen po'i 'khor lo'i mtha' nas/_mgrin pa'i steng yan chad de tsam ni phyi dang nang gi bdag nyid kyi rtsa rnams la sbyor ba med do/_/gang gi phyir zhe na shin tu phra bar sbyor bar yang mi 'gyur zhes slob dpon o kra pu ti'i gzhung ngo /_/de las gzhan ma mdud pa
[\[152a.7\]]dang ldan zhes bya ba ni sgra ji bzhin no/_/rlung gi 'khor lo yan chad ces bya ba la/_gsang ba'i pad+ma'i lte ba'i nang zhes bya ba'i don to/_/mgrin pa'i lte ba nas rin chen rke yan chad du/_de tsam sbyor ba bcu drug gi gnas bstan to/_/da ni rgyud las bstan pa'i go rims kyis sbyor ba
[\[152b\]]
[\[152b.1\]]bcu drug bri/_'dod pa'i dga' ba dang /_de bzhin shul ma'i cha'i rtsa las/_ro gcig tu gyur pas sbyor ba dang po'o/_/gnyis pa ni 'das pa'i dga' ba dang /_stobs ma la/_gsum pa ni 'gro ba'i dga' ba dang /_bdud rtsi ma la/_bzhi pa ni dga' ba dang /_de bzhin dpal mo la lnga pa ni
[\[152b.2\]]rgyas pa dang /_de bzhin rdul ma la/_drug pa ni sa'i dga' ba dang /_de bzhin myos pa mo la/_bdun pa ni 'byung ba'i dga' ba dang /_de bzhin mtshan mo la/_brgyad pa ni mchog gi dga' ba dang /_de bzhin ro ma la/_dgu pa ni 'bar ba'i dga' ba dang /_de bzhin zhi ba ma la/_bcu pa ni thig
[\[152b.3\]]le'i dga' ba dang /_de bzhin nag mo la/_bcu gcig pa ni myos pa'i dga' ba dang /_de bzhin zad pa ma la/_bcu gnyis pa ni chad pa'i dga' ba dang /_de bzhin snur ma la/_bcu gsum pa ni u ti'i dga' ba dang /_de bzhin g.yo ma la/_bcu bzhi pa ni tshul gyi dga' ba dang /_de
[\[152b.4\]]bzhin rlung ma la/_bco lnga pa ni gnyid log dga' ba dang /_de bzhin me lce ma la/_bcu drug pa ni rang bzhin dga' ba dang /_de bzhin bskyed ma la/_rin chen mgrin par sleb pa tsam/_/rgyas pa'i zla ba zhes su dran/_/zhes sngar bstan pa'o/_/de rang shar ba zhes bya ba la sogs pa ni yongs
[\[152b.5\]]su rdzogs pa nyid/_rab tu gsal ba zhes slob dpon o kra pu ti'i man ngag go/_/bcu dang lnga ni skye ba'i rgyu/_/bcu drug pa la rtog med ces sngar bstan pas so/_/shar ba dang nub pa med pa'i phyir de la sbyor ba med pa zhes lung las sgra ji bzhin no/_/da ni rtsa'i mtshan nyid can rtsa rnams la bskyed
[\[152b.6\]]pa'i sbyor ba bri/_bcu drug pa dang /_de bzhin nyid ma zhes bya ba la/_rgyal po chen po in+d+ra b+hU ti'i zhal snga nas kyi/_nyid las skye ba'i dpal pad+ma shI ka ri'i gzhung gis 'di ltar bshad de/_bcu drug pa zhes bya ba ni kun rdzob dang don dam pa gnyis su med pa'i ngo bo can byang chub sems kyi dngos po/_/
[\[152b.7\]]nyi ma zhes bya ba ni de dang 'dra ba ste/_'on kyang 'od che ba'i phyir ra'i dngos po/_/gang du gnyis ka'i sbyor bar 'gyur zhes bya ba ni gnyis ka zhes bya ba ni ta'i rnam pa dang /_ra'i rnam pa'o/_/gang du sbyor ba zhes bya ba ni bcom ldan 'das bdag med ma nyid a wa d+hU ti'i grags pa can skye ba med
[\[153a\]]
[\[153a.1\]]ma'o/_/rang bzhin de ni mtshan nyid ces bya ba la/_bcom ldan 'das bdag med ma la/_dbyer med pa'i ngo bo rang bzhin dga' ba'i rje btsun/_dpal phyag rgya chen po'i thig le'i rgyal po'o/_/bcu drug pa dang de bzhin nyid/_/cha rnams kyi ni skye ba'i rgyu/_/zhes bya ba la
[\[153a.2\]]sogs pa ni go sla ba'i phyir sgra ji bzhin gyis bshad do/_/dpal phyag rgya chen po'i thig le las le'u nyi shu rtsa drug pa'i bshad pa'o//_//da ni le'u nyi shu rtsa bdun pa la tshigs su bcad pa bri/_/sbas pa'i sngags la gsal ba zhes bya ba ni/_mi dge ba bcu byed pa'i gang zag la gsang
[\[153a.3\]]ba'i sngags sbas pa/_yi ge grags pa can yang de bzhin no/_/dge ba byed pa'i gang zag dang /_/de bzhin gsang ba'i tshig bsrung ba la/_thams cad rab tu gsal bar bya/_de'i phyir dad pa can dang /_dad pa med pa nyid dpal rdo rje 'dzin pas gsungs so/_/dpal phyag rgya chen
[\[153a.4\]]po'i thig le las le'u nyi shu rtsa bdun pa'i bshad pa'o//_//da ni nyi shu rtsa brgyad pa las zab pa'i tshigs su bcad pa bri/_nyon cig lha mo phyag rgya che/_/mchog gi rnam pa bde ba'i rab/_/ces bya ba la/_slob dpon sha ba ri'i gzhung gis ni/_bde ba'i rab kyi don gyis ni shin tu
[\[153a.5\]]bde ba chen po snang ba chen po nyid nges par bstan to/_/rnal 'byor ma la de ka min/_/zhes bya ba la ni/_slob dpon bI ra pu ti'i gzhung gis ni rnal 'byor ma zhes bya ba ni thabs kyis dbang bskur rnyed pa'i shes rab ma la bde ba skye ba'i rang bzhin nang na yod pa'i phyir/_/cung zad phyag rgya
[\[153a.6\]]chen po las myur du dngos grub byed pa zhes bya ba'i don to/_/rnal 'byor pa la cung zad dka'/_/zhes bya ba ni thabs ni shes rab kyi dbang bskur rnyed na yang /_de lta mod kyi bde ba 'byung ba'i gnas/_phyi rol du gyur pas na zhes bya ba'i don to/_/slob pa'i thabs kyis rnyed ces
[\[153a.7\]]bya ba la sogs pa ni gang zhig spros pa dang bral ba'i rang bzhin phyag rgya chen po'i don de ni rten dang bcas pa'i thabs kyis nam yang mi rnyed ces bya ba'i don to/_/thabs ma yin pas kyang mi rnyed do/_/gang gi phyir zhe na nyams su myong ba'i dus su reg bya'i bde ba khong du chud pa'i
[\[153b\]]
[\[153b.1\]]thabs/_gang gi tshe med pa de'i tshe thams cad mkhyen pas kyang mi rnyed de/_'on kyang grub par byed pa'i rnal 'byor pas gang las so/_/de ltar yang 'di ru bcom ldan 'das rdo rje 'dzin pas thabs 'di gsungs te/_rlung gi 'khor lo'i cha'i gnas su zhes bya ba ni rang bzhin
[\[153b.2\]]gyi rlung 'byung ba'i gnas su'o/_/rlung ma gnyid ma zhes bya ba ni zla ba dang nyi ma 'bab pa'o/_/g.yas dang g.yon gyi phyogs kyis ni/_/cha ni shin tu bskor bar bya/_/zhes bya ba ni/_cha'i sgras ni bcom ldan 'das bdag med ma/_a wa d+hU tI/_de'i g.yon phyogs su khu ba 'bab
[\[153b.3\]]ma/_g.yas phyogs su khrag 'bab ma/_de dag rab tu bskul bas gang zhig bde ba skye ba de ni thabs kyis bla ma'i man ngag las phyag rgya chen po rnyed ces nyid mchog gi dbang phyug gis gsungs so/_/cha yi dbus ni rtsa bar bzhugs/_/zhes bya ba ni 'di ltar bshad de a wa d+hU tI
[\[153b.4\]]grags pa can no/_/pad+ma'i grags can dbus gnas su/_skra'i rtse mo brgya stong gi cha'i tshad bcom ldan 'das ma phyag rgya chen po'o/_/rtsa'i gnas zhes bya ba ni sprul pa'i 'khor lo las/_rtsa'i gnas zhes bya ba ni bde ba chen po'i 'khor lo de tsam khyab par bzhugs zhes slob
[\[153b.5\]]dpon tshangs pa'i zhal snga nas kyi man ngag gi gzhung ngo /_/de la yang sogs zhes bya ba ni sgra ji bzhin no/_/phyi dang nang gi bdag nyid rnam par bzhugs zhes bya ba ni phyi rol pa'i phyag dang zhabs la sogs pa dang mnyam par ldan pa'i 'khyud pa'i sbyor bas so/_/nang gi bdag nyid
[\[153b.6\]]ni gzugs la sogs pa dang bral ba'o/_/tshangs pa'i zhal snga nas kyi man ngag gi gzhung gis ni phyi rol gyi reg bya mchog gi grags pa can a wa d+hU tI/_nang gi bdag nyid kyi ngo bo can ni reg bya dga' ba/_ye shes snang ba'i skad cig_/thig le tshul me chu/_rlung nam mkha' la
[\[153b.7\]]sogs pa dang bral ba'o/_/gang zhig mi shes pa la sogs zhes bya ba ni dpal in+d+ra b+hU tI'i zhal snga nas ni de ltar gyur pa'i phyag rgya chen po gang zhig mi shes pa ni bcom ldan 'das sangs rgyas yin kyang rnal 'byor chen po ma yin/_dpal rdo rje sems dpa' chen rang ngo bo mi mkhyen
[\[154a\]]
[\[154a.1\]]ces bya ba'i don to/_/dpal phyag rgya chen po'i thig le zhes bya ba ni go sla ba'i phyir sgra ji bzhin gyis gsungs so/_/de skad thos nas la sogs pa ni 'di skad gsungs zhes bya ba yan chad sdud pa pos bstan pa go sla ba'i phyir sgra ji bzhin no/_/rtsa ba'i rgyud du zhes
[\[154a.2\]]bya ba ni tshangs pa'i zhal snga nas kyi man ngag gi gzhung gis/_rigs chen po'i rgyud/_slob dpon nag po'i gzhung gis ni 'bum lnga'i bdag nyid kyi rgyud/_de ru gzhan gyi gnas dang bdag gi gnas kyi mdor bstan pa tsam/_bcom ldan 'das bdag la gsungs zhes bcom ldan
[\[154a.3\]]mo'i zhu ba'i tshig go/_/bcom ldan 'das kyis bka' stsal pa/_gzhan ma'i gnas ni b+ha gar bstan/_nang gi gnas ni lte ba'o/_/de ru dpal lha mo yan lag rab kyi man ngag gi gzhung gis/_byang chub spro ba khyab pa'i phyir/_/gzhan ma'i gnas rdo rje dbyings kyi dbang phyug
[\[154a.4\]]ma/_lte ba'i nang na bzhugs pa'i phyir bdag nyid kyi gnas so/_/gzhan mas sgo'i phyi rol zhes bya ba ni rdo rje dang pad+ma thabs kyi rin po che dang 'khor lo'i gnas zhes rnal 'byor ma bung ba'i mngal gyi man ngag go/_/gzhan ma'i gnas ni sbyor ba 'am/_/zhes bya ba la 'dus pa la
[\[154a.5\]]sogs pa'i rgyud las bstan to/_/nang gi bdag nyid kyi gnas rnal 'byor ma zhes phyag rgya chen po'i thig le'i rgyud la sogs pa las bstan to/_/yang ni sbyor ba dang /_nye ba'i sbyor ba bzhi sngar nyi shu rtsa brgyad pa'i gnas so/_/rdzogs pa'i don du mtho ris dang mi yul dang /_sa 'og
[\[154a.6\]]dang ri rab kyi rtse mo de ni nang gi bdag nyid dang phyi rol gyi'o/_/nang gi bdag nyid ces bya ba ni chos kyi 'khor lo'i snying ga dang /_lte ba'i snying ga dang /_sprul pa'i 'khor lo'i snying ga dang /_gsang ba'i sna'i snying ga'o/_/sprul pa'i 'khor lo'i snying ga zhes bya ba ni sangs rgyas rin po che'i
[\[154a.7\]]snod ces ki la ri'i zhal snga nas kyi man ngag gi gzhung ngo /_/lhag ma ni go sla ba'i phyir don ji lta ba bzhin gyis bshad do/_/dpal phyag rgya chen po'i thig le las le'u nyi shu rtsa brgyad pa'i bshad pa'o//_//'di ni dpal phyag rgya chen po'i thig le las zab pa'i don gsal ba rmad
[\[154b\]]
[\[154b.1\]]du byung ba zhes bya ba/_nang dang gsang ba rgya cher bshad pa/_u rgyan gyi slob dpon phyag rgya chen po'i dngos grub brnyes pa/_slob dpon zab pa'i rdo rjes mdzad pa rdzogs so//_//paN+Di ta shes rab gsang ba dang /_lo tsA ba g.yung drung snying pos bsgyur ba'o//_//
[\[154b.2\]{D1201}]@##//_//rgya gar skad du/_A nan+da tsak+Shu nA ma TI kA/_bod skad du/_dga' ba'i spyan zhes bya ba'i rgya cher 'grel pa/_dpal rdo rje mkha' 'gro la phyag 'tshal lo/_/rnal 'byor ma yi rgyud rgyal kun/_/rgyal dbang rmad byung rmad du byung /_/de nyid rgya mtsho dpal thig le/_/
[\[154b.3\]]gang gsung de la phyag 'tshal lo/_/de nas gsang ba bshad bya ba/_/zhes bya ba tshigs su bcad pa de'i don ni dang po rgyal po chen po in+d+ra b+hU ti'i zhal snga man chad bla ma grub pa thob pa zam ma chad pa'i rim pa las/_dbang bskur ba dang man ngag rnyed pa'i mkhas pa chen po rgyal po'i
[\[154b.4\]]dbang po'i rgyal po mchog gi bla ma kha che'i mkhan po dpal rin chen rdo rje'i zhabs kyi pad+ma'i bka' drin ji ltar thos pa de bdag nyid dran pa'i don du bris pa la skyon ci/_yang na dam pa slob dpon ma bod yul dbus su skyes pa'i dge slong rin chen rgyal mtshan gyis dpal phyag rgya chen
[\[154b.5\]]po'i thig le'i rgyud kyi sbyor ba drug gi don dam pa'i bskyed rim dang rdzogs rim ji ltar lags zhes bskul ba byas pa de'i don du bshad pa'i phyir ji lta bar bris pa la skyon gang /_gang gi phyir mkhas pa rnam par zhe sdang /_yang na log pa'i shes pa dang ldan pa'i long ba rnams lam rab stor
[\[154b.6\]]ba'i phyir bdag gis de la dga' ba'i mig sbyin pa de la yon tan gyi don las gzhan skyon med do/_/da ni gang zhes pa'i don dpyad par bya'o/_/de nas zhes bya ba'i sgra ni de'i 'og tu zhes bya ba'i don no/_/dpal dgyes pa'i rdo rje ye shes kyi rgya mtsho 'bum lnga'i bdag nyid kyi rgyud las/_
[\[154b.7\]]rgyal ba'i mnga' bdag dpal rdo rje sems dpa' bcom ldan 'das rang bzhin sbyor ba'i ngo bo bde ba chen po'i dga' ba'i gnas na bzhugs pa la/_rdo rje mkha' 'gro ma bye ba phrag bdun cu rtsa gnyis kyi grangs kyi 'khor gyi dbus nas btsun mo dpal legs dgyes dbang mos zhus
[\[155a\]]
[\[155a.1\]]pa'i ngor mdzad nas/_dpal phyag rgya chen po'i thig le phyi ma'i rgyud rnal 'byor ma'i rgyud kyi dbang po'i rgyal po mchog gi gsang ba rmad du byung ba/_ye shes bdud rtsi'i 'bras bu shin tu smin pas bka' stsal to/_/yang na dbang po'i rgyal po'i rgyud 'di las thams cad
[\[155a.2\]]kyi rgyud dang /_dbang bskur ba'i le'u gnyis kyi 'og tu sbyor ba drug gi rnam par shes pa'i don dam pa bshad pa ni de'i 'og tu zhes bya ba'i don to/_/de'i phyir gsang ba yin no/_/yang na nyan thos la sogs pas ma rnyed pa'i phyir de ni gsang ba'o/_/rtogs par dka' ba'i rdo rje'i tshigs
[\[155a.3\]]bcad rnams phyi ma'i rim pas gsal ba de ni bshad pa'i don to/_/don ni chos kyi phyag rgya'i ye shes rang bzhin dga' ba sna tshogs pa'i thabs kyis rnyed pa'o/_/de ni yi ge'i don to/_/da ni der bstan pa'i kun du yan lag gi don bshad par bya ste/_bya ba'i rgyud la sogs pa las
[\[155a.4\]]gzhan pa'i rab mchog gi lam shes rab thabs kyi sbyor ba'i mtshan nyid de/_de nas kyi don to/_/shes rab dang thabs mnyam par sbyor ba'i yan lag dang longs spyod dang dbang gis rang gi snying ga'i pad+ma'i lte ba'i nang du/_zla ba dang rdo rje dang sa bon gyis bskyed pa'i rim pa'i sku
[\[155a.5\]]mdog dang phyag mtshan la sogs pa'i lha'i rnam pa sgom pa de ni gsang ba'o/_/de lha'i rnam pa la sgyu 'phrul chen po'i ye shes gnyis su med pa'i rnam pa shes rab kyi phyag rgya la sgom pa de ni bshad pa'i don to/_/da ni sngar bshad pa'i snying po'i don bshad par bya ste/_de nas
[\[155a.6\]]ni shes rab dang thabs kyi 'og tu ste/_rnam par smin nas rgyu mthun pa la sogs pa'i 'bras bu rnyed do/_/rgyu'i rab de ni 'khor ba dang mya ngan las 'das pa'i mtshan nyid kyi phyir ro/_/ci'i phyir 'khor ba dang mya ngan las 'das pa'i mtshan nyid ce na/_kun brtags dang gzhan
[\[155a.7\]]dbang gi gzugs kyi phyir ro/_/gzhan la brten te skye ba'i phyir gzhan dbang ngo /_/gzhan gyi sgra ni rten cing 'brel par 'byung ba'o/_/de ltar yang thams cad mkhyen pas/_gang zhig rten 'byung de ni skye ba min/_/zhes gsungs so/_/rang gi ngo bo dang bral ba'i phyir kun brtags
[\[155b\]]
[\[155b.1\]]so/_/gcig dang du mas rnam par dpyad na don dam par phyi rol gyi dngos po'i ngo bo nyid ni rnyed pa ma yin no/_/mi rnyed pa'i phyir thams cad stong pa'i ngo bo ste/_nam mkha' bzhin no/_/ji ltar log pa'i shes pa dang ldan pa'i longs spyod pa'i mis ci yang med par shes pa de ltar ma yin no/_/
[\[155b.2\]]ci yang med pa'i phyir thar pa'i don du 'bad pa'i 'bras bu med par 'gyur ro/_/bsod nams kyi las su bya ba'i dge ba'i rtsa ba la sogs pa don med par 'gyur ro/_/don med pa'i phyir thar pa rnyed par mi 'gyur ro/_/de ltar ni rigs pa ma yin no/_/sbyin pa la sogs pa'i rtog pa rnyed
[\[155b.3\]]na yang de bzhin du bcos ma ma yin no/_/de ltar na yang slob dpon chen po dpal rin chen rdo rje'i zhal snga nas mdzad pa'i rdzogs pa'i rim pa la/_dge ba'i tshogs ni rgyu yi phyir/_/bde bar gshegs pa'i lam yin no/_/'di ni thar pa bcos ma min/_/rang bzhin ye shes mtshan
[\[155b.4\]]nyid do/_/gang phyir bsod nams gyis rnyed skye ba min/_/bsod nams de las skye ba min/_/zhes 'byung ngo /_/de bzhin du shes rab dang thabs 'khor ba dang mya ngan las 'das pa/_kun brtags dang gzhan dbang rnam par smin pa dang /_rgyu mthun pa'i 'bras bu yongs su shes nas/_
[\[155b.5\]]yongs su grub pa'i dri ma med pa rnyed kyi skye ba ma yin no/_/de ltar yang gsang ba'i ngo bo'i rim pa de kho na nyid grub pa las/_dbang po sde tshan nang du bzhugs/_/'khor ba'i sa bon ma rdzogs mod kyi skye ba med/_/dka' ba'i dngos po'i sbyor ba yis/_/nam mkha' dang mnyam des ni bsil
[\[155b.6\]]ba myong /_/zhes 'byung ngo /_/de bzhin du slob dpon chen po 'phags pa klu sgrub kyi zhal snga nas/_'khor ba yongs su shes pa ni/_/mya ngan 'das zhes brjod pa yin/_/zhes bshad do/_/rgyal po chen po in+d+ra b+hU ti'i zhal snga nas/_mya ngan 'das pa yongs shes pa/_/de ni ye
[\[155b.7\]]shes rang bzhin mkha'/_/zhes bshad do/_/slob dpon ki la ri ba'i zhal snga nas ni/_srid dang mya ngan 'das pa yongs shes na/_rtog pa med pa'i bde ba chen po zhes bshad do/_/slob dpon kong+ka na'i zhal snga nas ni/_srid dang mya ngan 'das dag pa'i/_/skad cig tsam
[\[156a\]]
[\[156a.1\]]gyis 'dra med skye/_/zhes bshad do/_/dpal rnal 'byor ma thams cad kyi snying po'i rgyud las ni/_skye ba dang ni 'gag pa med/_/rgyud dang dpe dang bral ba ni/_/srid dang mya ngan 'das med pa/_/de ni 'dra med blo gros che/_/zhes gsungs so/_/de ni de nas
[\[156a.2\]]kyi don to/_/phyi'i shes rab mi dgos par 'dzums pa dang 'byed pa la sogs pa'i shes rab kyi sgos gtum mo rang gi mtshan nyid shes rab ye shes las kun rdzob byang chub kyi sems 'byung ba de ni gsang ba'o/_/de'i rdo rje'i rtsa ba'i lte ba'i snyoms pa'i dam tshig gi phyag rgya ye
[\[156a.3\]]shes kyi tshogs te bshad pa'i don to/_/da ni rang bzhin gyi don bshad do/_/de nas zhes bya ba ni rnam par smin pa dang rgyu mthun pa'i 'bras bu'i 'og tu yongs su shes pas dri ma med pa 'byung ba yin no/_/yongs su bor nas ma yin no/_/de gnyis yod pa'i phyir rdo rje rin
[\[156a.4\]]chen gyi brta ka'i ye shes kyi rlung 'gog pas dri ma med pa rnyed do/_/de ni gsang ba'o/_/de rnyed pa tsam gyis chos thams cad mi dmigs pa dba' rlabs dang bral ba'i rnam pa'i ngo bo/_/yang dag dri med mchog gi 'og gi rang bzhin phyag rgya chen po'i ye shes kyis thams cad
[\[156a.5\]]mthong ba ste/_de ni bshad pa'i don to/_/da ni yi ge re re la sbyor ba drug gi dga' ba dang skad cig dang ldan pa'i don bshad do/_/char yang thig le zhes bya ba la sogs pa la char yang ni dus so/_/yang na char yang dus sbyor gang dang gang sbyor/_ta'i yig 'bru dang ra'i yig
[\[156a.6\]]'bru gnyis su sbyor ro/_/ta'i yig 'bru ni 'dzin ma shes rab kyi ngo bo rnam par 'joms pa'i gzugs so/_/ra'i yig 'bru ni ro ma thabs kyi ngo bo rnam par smin pa'i gzugs so/_/de dag sbyor bar byed pa'i phyir sbyor ba mdzad pa rtog med ma rnam pa'i mtshan nyid kyi ngo bo
[\[156a.7\]]rlung gi gnas na bzhugs so/_/rlung gi 'khor ba ni lte ba nas rkang pa'i mthil gyi bar du'o/_/de lta ma yin dgongs na ni skyon chen po 'byung bar 'gyur te/_de ni 'brel pa'o/_/'dzin ma dang ro ma dang rtog med ma ni gsang ba'i pad+ma'i snying po las skra'i rtse mo stong gi cha tsam yang phyi
[\[156b\]]
[\[156b.1\]]rol du mi 'gro'o/_/mi 'gro bas na gang gi phyir/_'khor lo drug drangs rlung gi 'khor lo'i rtsa dang dga' ba rnams gzhan gang du gnas par 'gyur/_de bas na rlung gi 'khor lo rab kyi gnas ni gsang ba'i pad+ma'i lte ba'i ni rigs pa'i gzhung lugs so/_/de ni rdzogs pa'i rim pa'i
[\[156b.2\]]phyogs so/_/bskyed pa'i rim pa'i lugs bde ba chen po'i 'khor lo'o/_/gang gi phyir thams cad 'byung ba'i gnas so/_/'bras bu sbyin pa'o/_/'bras bu rnyed pa'i don du dang po 'di ltar bsgom mo/_/lte ba'i rtsa bar yaM yongs su gyur pa'i rlung gi dkyil 'khor gzhu lta bu
[\[156b.3\]]mdog sngon po de'i steng du raM yongs su gyur pa las me'i dkyil 'khor gru gsum lta bu mdog dmar po/_/rlung bskyod pas lte ba'i pad+ma'i ye shes kyi me 'bar ba'i 'od kyi gzugs kyis chos kyi 'khor lo na bzhugs pa'i de bzhin gshegs pa rnams bsregs nas/_longs spyod lam
[\[156b.4\]]du u rgyan gyi 'du shes gser sgo'i nang mtshams kyi bu ga'i bde ba chen po'i 'khor lor bzhugs te/_rang gi 'od kyis bdud rtsi zhu bar byas nas/_de nyid khyer te zhi ba'i gzugs kyis sngar bsregs pa rab tu tshim par byas nas lte ba'i pad+mar bzhugs sa byed do/_/de las chags pa chen
[\[156b.5\]]po'i yid dang ldan par 'gyur ro/_/chos thams cad kyi steng na gcig gi ngo bor shes so/_/shin tu yang bsam par byed do/_/gang gis 'di kun rdzob char yang gi don gyis so/_/char yang gnyis su gyes pa'i don rab tu nye ba'i gnas byed do/_/rgyu yang sbyin no/_/thigs pa mngon par
[\[156b.6\]]'byung ba la'o/_/de ni rtsa dang yi ge sbyor bas a'i yig 'bru 'byung ba yin no/_/'byung ba ni 'dir 'gro bar shes par bya'o/_/gang zhig a'i yig 'bru byang chub sems kyi ngo bo rtag tu rlung la zhon pa'i phyir 'gro bar shes par bya'o/_/de 'gro ba tsam gyis ni 'dar ba zhes bya ba'i rtags
[\[156b.7\]]'byung bar 'gyur ro/_/rtags de las rnam pa sna tshogs kyi skad cig rnal 'byor pas shes so/_/shes pa tsam gyis ni spyi bo na yod pa'i byang chub kyi sems dpral ba'i gnas su 'gro'o/_/de ni goms pa yis so/_/goms pas las kyi phyag rgya mi dgos par ting nge 'dzin shes so/_/
[\[157a\]]
[\[157a.1\]]de ni bde ba chen po'i 'khor lo'i gnas byang chub kyi sems la 'dar ba'i ro dang rnam pa sna tshogs pa'i skad cig dang ldan pa'i a'i yig 'bru'i don to/_/da ni tha'i yig 'bru'i don bshad do/_/tha'i yig 'bru'i thig le'o/_/rab tu bde ba'i rnam pa'i gzugs
[\[157a.2\]]kyi phyir ro/_/yang na tshor ba'i phyir ro/_/de nyid yang gnyis su gyes pa'i don rab tu 'byed par gnas byed do/_/ma 'ongs pa'i rnam par smin pa las byung ba'i gsal bar byed do/_/rgyu yang sbyin no/_/tshul mngon par 'byung ba la'o/_/de'i dus su rdul zhes bya ba'i rtags 'byung
[\[157a.3\]]ngo /_/rtags de las rnam par smin pa zhes bya ba'i skad cig shes so/_/de ni longs spyod rdzogs pa'i 'khor lo gnas pa rdul dang rnam par smin pa ldan pa'i tha'i yig 'bru'i don to/_/da ni tu'i yig 'bru'i don bshad do/_/tu'i yig 'bru'i tshul lo/_/rang 'byung ba'i phyir ro/_/de bas
[\[157a.4\]]na rang byung ngo /_/thog ma dang bral ba'i phyir ro/_/thog ma bral ba'i phyir tha ma yang med do/_/thog ma dang bral ba'i phyir dbus kyang med do/_/thog ma dang tha ma dang dbus med pa'i phyir rang byung ngo /_/yang na a kun du gang zhig gis rig pa med pa'i bag chags 'byung ba'i gti mug
[\[157a.5\]]mun nag bcom pa'i phyir rang byung gi tshul lo/_/de nyid gnyis su gyes pa'i don rab tu byed par gnas byed do/_/rang gi yul bye brag gsal bar byed do/_/rgyu yang sbyin no/_/tshul tsam mngon par 'byung ba la'o/_/de las myos pa zhes bya ba'i rtags 'byung ngo /_/rtags de las rnam
[\[157a.6\]]par 'joms pa zhes bya ba'i skad cig shes so/_/de nyid chos kyi 'khor lo'i gnas na byang chub kyi sems yod pa'i phyir ro/_/de ni chos kyi 'khor lo'i gnas pa myos pa dang rnam par 'joms pa dang ldan pa'i tu'i yig 'bru'i don to/_/da ni ra'i yig 'bru'i don bshad do/_/
[\[157a.7\]]ra'i yig 'bru ni tshul tsam mo/_/tsam gyi sgra ni yod med dang bral ba'i don gsal ba'o/_/tshul gyi sgra ye shes la sogs pa'i ngo bo yod pa'i dngos po'o/_/tsam gyi sgra'i ye shes la sogs pa'i ngo bo med pa'i dngos po'o/_/ji ltar chu zla lta bu'o/_/de'i phyir na tshul tsam mo/_/
[\[157b\]]
[\[157b.1\]]de nyid gnyis su gyes pa'i don rab tu byed par gnas byed do/_/rang gi yul gyi bye brag gi 'dzin pa'i reg bya byed do/_/rgyu yang sbyin no/_/mchog mngon par 'byung ba la'o/_/de'i skad cig gi yan lag mi brten pa zhes bya ba'i rtags 'byung ngo /_/rtags de las rnam pa'i mtshan
[\[157b.2\]]nyid shes so/_/de nyid sprul pa'i 'khor lo'i gnas su byang chub kyi sems yod pa'i phyir ro/_/de ni sprul pa'i 'khor lo'i gnas pa'i yan lag mi brten pa dang /_rnam pa'i mtshan nyid dang ldan pa'i ra'i yig 'bru'i don no/_/da ni ha'i yig 'bru'i don bshad do/_/ha'i yig
[\[157b.3\]]'bru ni mchog gi rab po/_/kha khwa mu kha'i rnam pa'i gzugs can no/_/de nyid gnyis su gyes pa'i don rab tu 'byed par gnas byed do/_/thams cad la mtha' yas dga' ba'i 'dzin pa'i bde ba'i rnam par smin pa byed do/_/rgyu yang sbyin no/_/mchog gzhan du 'byung ba la'o/_/de'i
[\[157b.4\]]dus su 'phar ba zhes bya ba'i rtags 'byung ngo /_/rtags de las dang po'i dga' ba shes so/_/de nyid rin po che ske'i gnas su byang chub kyi sems yod pa'i phyir ro/_/de ni rin chen ske'i gnas 'phar ba dang dga' ba dang ldan pa'i ha'i yig 'bru'i don no/_/da ni s+yaM gi yig 'bru'i don
[\[157b.5\]]bshad do/_/s+yaM gi yig 'bru ni mchog gzhan no/_/yang na sangs rgyas rin po che'i snod kyi don no/_/nyid ni ma yin no/_/de bas na gzhan no/_/de nyid gnyis su gyes pa'i don rab tu 'byed par byed do/_/'dod pa dang mi 'dod pa'i dngos po 'dzin par byed do/_/rgyu yang sbyin no/_/chos
[\[157b.6\]]thams cad mi dmigs pa la'o/_/de'i dus su dbugs rgod pa zhes bya ba'i rtags 'byung ngo /_/rtags de las mchog gi dga' ba shes so/_/de nyid nang gi dpral ba'i gnas su byang chub kyi sems yod pa'i phyir ro/_/de ni nang gi dpral bar dbugs rgod pa dang mchog gi dga'
[\[157b.7\]]ba dang ldan pa'i s+yaM gi yig 'bru'i don to/_/da ni ba'i yig 'bru'i don bshad do/_/ba'i yig 'bru ni gsang ba'i rin chen brta'i snying po/_/yang na snying nyid sangs rgyas rin po che'i snod shin tu 'jam pa/_phra ba/_mi bzad pa/_rags pa ma yin pa/_s+yaM gi pad+ma'i lte ba'i don to/_/der
[\[158a\]]
[\[158a.1\]]phyin pa tsam gyis ni byang chub kyi sems gnyis su gyes pa'i don rab tu 'byed pa'i gnas byed do/_/rgyu yang sbyin no/_/srog gi rlung la zhon nas sangs rgyas 'byung ba'i don du shes rab ma'i snying po'i nang du 'gro'o/_/de'i skad cig la bkrag ces bya ba'i rtags 'byung
[\[158a.2\]]ngo /_/rtags de las chad pa'i dga' ba'i nang gi reg bya shes pa'i rnal 'byor pas dus shes so/_/'di ni chad pa'i dga' ba'i dus kyi skad cig go/_/de ni rdo rje gtsug tor gyi nang na byang chub kyi sems yod pa'i phyir ro/_/de'i gnas su k+Sha'i yig 'bru dpal rdo rje sems dpa'i ngo bo
[\[158a.3\]]nyid stong pa nyid kyi ye shes dran par byed do/_/'gro ba med pa'i phyir k+Sha'i yig 'bru rang gi snying rin chen gsang ba'i pad+ma'i lte ba'i nang ye shes kyi rlung 'gog pa'i drod ces bya ba'i rtags 'byung ngo /_/rtags de las skye med 'gag med rang rig brjod med bla ma'i zhal snga nas kyi bka'
[\[158a.4\]]drin rang bzhin dga' ba rnyed pa ni de'i don to/_/de ni rang gi snying ga'i gsang ba'i pad+ma'i lte ba'i nang drod dang rang bzhin dga' ba dang ldan pa'i ba dang k+Sha'i yig 'bru'i don to/_/de ni/_de nas gsang ba bshad bya ba/_/zhes bya ba'i tshigs bcad kyi don rab kyi bla ma'i zhal snga nas kyi
[\[158a.5\]]bka' drin gyis shes rab dpal gsang ba rang gi dran pa'i don du bris so/_/da ni [(]ye [,]yi [)]ge brgyad dang ldan pa'i don dam pa'i byang chub kyi sems rang gi slob ma rnams ye shes grub pa'i don du bsam gtan smra'o/_/dang por re zhig snying ga'i nam mkhar e'i rnam pa'i chos kyi dbyings kyi phyag
[\[158a.6\]]rgya de'i nang du ka la sogs pa yongs su gyur pa las kA li'i dkyil 'khor/_a la sogs pa yongs su gyur pa las A li'i dkyil 'khor/_de'i steng du baM gyi yig 'bru yongs su gyur pa las sna tshogs pad+ma 'dab ma brgyad pa lte ba dang ge sar du ldan pa de'i dbus su don dam pa'i byang
[\[158a.7\]]chub kyi sems rin po che yang dag dri med mchog gi 'od kyi rang bzhin bsgom par bya'o/_/sna tshogs pad+ma'i shar gyis 'dab mar a'i yig 'bru char yang gi ngo bo dang /_rin chen ma zhes bya ba'i rtsa dang /_de bzhin du dga' ba'o/_/byang gi 'dab mar tha'i yig 'bru thig le'i ngo
[\[158b\]]
[\[158b.1\]]bo dang pad+ma chen po zhes bya ba'i rtsa dang /_de bzhin du mchog tu dga' ba'o/_/nub kyi 'dab mar tu'i yig 'bru tshul gyi ngo bo dang /_'jigs chen ma zhes bya ba'i rtsa dang /_de bzhin du chad pa'i dga' ba'o/_/lho'i 'dab mar ra'i yig 'bru tshul tsam gyi ngo bo dang /_stobs chen ma zhes bya
[\[158b.2\]]ba'i rtsa dang /_de bzhin du rang bzhin dga' ba'o/_/me'i mtshams kyi 'dab mar ha'i yig 'bru mchog gi ngo bo dang /_rtse chen mo zhes bya ba'i rtsa dang /_rnam pa sna tshogs pa'i skad cig go/_/bden bral mtshams kyi 'dab mar s+yaM gi yig 'bru mchog gzhan gyi ngo bo dang /_myos chen
[\[158b.3\]]ma zhes bya ba'i rtsa dang /_rnam par smin pa'i skad cig go/_/rlung gi mtshams kyi 'dab mar ba'i yig 'bru ye shes kyi ngo bo dang /_dga' chen ma zhes bya ba'i rtsa dang /_rnam par 'joms pa'i skad cig go/_/dbang ldan mtshams kyi 'dab mar k+Sha'i yig 'bru ye shes chen po'i ngo bo dang /_
[\[158b.4\]]dga' med ces bya ba'i rtsa dang rnam pa'i mtshan nyid kyi skad cig go/_/de ni yi ge dang /_dga' ba dang /_skad cig rnam par dag pa'i phyir sna tshogs pad+ma'o/_/dpal in+d+ra b+hU ti'i zhal snga nas mdzad pa'i dga' ba'i me tog gi phreng ba las/_de nyid kha bub shin tu 'dzums pa yang ma yin
[\[158b.5\]]phye ba yang ma yin sdong bu dang ldan pa'i gzhon nu chos kyi 'khor lo zhes bshad do/_/gsang ba'i ngo bo de kho nyid grub pa las gsang ba'i snying ga'i lte ba'i nam mkhar 'dab ma brgyad pa dmar po nam mkhar kha bye ba sdong bu dang ldan pa'o zhes 'byung ngo /_/de'i sdong bu'i 'og gi bu ga'i lam
[\[158b.6\]]du 'dzin ma ro ma rtog med ma sa'i myu gu'i rnam pa lta bu'i srog gi rtsa dang lhan cig skra rtse'i stong cha tsam gyi kha gsal bar byed do/_/de ni mchog gi dga' ba'i dus so/_/pad+ma lte ba'i dbus su snyoms pa'i rtog med ma'o/_/'dzin ma dang ro ma ni g.yas g.yon na/_/gzhan dag na re de ni 'og gi
[\[158b.7\]]cha'i srog gi rtsa'o zhes zer ro/_/rnal 'byor gyi dbang phyug chen po dpal in+d+ra b+hU ti'i zhal snga nas mdzad pa'i dga' ba'i me tog gi phreng ba las/_srog rtsa'i nang du zhugs pa'i gtso bo ni gsum te/_nang du 'gro ba dang /_phyir 'gro ba dang /_dbus su 'dug sa byed pa'o/_/
[\[159a\]]
[\[159a.1\]]zhes 'byung ngo /_/dpal rin chen rdo rje'i zhal snga nas ni de dang gzhung gcig go/_/de lta mod kyi lu gu rgyud kyi rnam pa'i khyad par yod do/_/slob dpon mkhas pa chen po nA ro pas rtog med ma la srog gi rtsa ni sku'o/_/'dzin ma ni gsung
[\[159a.2\]]ngo /_/ro ma ni thugs so/_/rtog med ma nyid ni bde ba chen po'i rang bzhin sku gsung thugs dang bral ba'o zhes bshad do/_/gcig pu de ni gsum du gyes par 'dod do/_/srog gi rtsa sku'i gzugs su med par gyur na gsung dang thugs kyi 'dug sa med do/_/de bzhin du
[\[159a.3\]]dgyes pa'i rdo rje'i rgyud las/_sku med na ni thugs kyi ni/_/de ni 'dug sa med pa yin/_/zhes 'byung ngo /_/de bas na sku yang dgongs te 'bras bu sbyin pa'i phyir ro/_/lung nas ni gsang ba'i pad+ma'i lte ba'i rin chen nang na yod pa srog gi rlung gis dgug pas pad+ma gyen
[\[159a.4\]]zhal lta bar 'gyur ro zhes gsungs so/_/gyen du zhal 'gro ba tsam gyis ni rgyal po'i sras mo rab tu lang tsho bab pa ji ltar legs dgyes bde ba de bzhin/_rang bzhin dga' ba the tshom med par myur du rnyed par 'gyur ro/_/de rnyed pa tsam gyis ni sa bcu'i dbang phyug byang chub sems
[\[159a.5\]]dpa' lta bu rang dbang gi spyod pa la zhugs so/_/de ni gcig pu tshangs par spyod pa thams cad kyi dbus su tshangs par spyod pa'o/_/rang gi tshangs par spyod pa byed pa'i phyir ro/_/tshangs pa'i sgra ni byang chub kyi sems so/_/spyod pa ni a kun du gzung bar byed/_bor bar mi
[\[159a.6\]]byed do/_/de bas na tshangs par spyod pa chen po'o/_/gyen du byang chub kyi sems kyi phyir ro/_/de ni bla ma rab kyi bka' drin gyis rnal 'byor mang po rgyal po in+d+ra b+hU ti la sogs pa dus ring po ma lon par phyag rgya chen po'i dngos grub thob po/_/de ni gsang mchog de
[\[159a.7\]]kho nyid/_/brjod pa yis ni 'jigs pa'i phyir/_/gang zhig bre mo gtam tsam bris/_/mkhas pa chen pos bzod par mdzad/_/de skad shes na khyed cag kun/_/skyes bu yang dag dga' ba yis/_/'di yi don ni 'bad pas zung /_/byis pa 'dra ba'i ngag yin
[\[159b\]]
[\[159b.1\]]yang /_/de bzhin nges par 'bras 'phel sbyin/_/dge ba yang dag rmad byung ngo /_/bla ma'i bka' las bdag gis ni/_/cung zad kyis myong don med min/_/sngon med pa ni 'dir bris min/_/gang zhig rgyud la mthong ba min/_/'di byas pa yi yig don ni/_/gang
[\[159b.2\]]zhig bdag gis rnyed pa yis/_/srid par bsdams shing bcings pa kun/_/de yis 'gro ba 'grol bar shog_/gang zhig brda byed mchog gi rmad byung rtogs dka' ba'i/_/de nyid rang bzhin sbyor ba'i ngo bo mnyam sbyor gnas/_/dga' rgyas bde chen nyid bzhugs dpa'
[\[159b.3\]]bo rab kyi bla/_/dpal ldan rin chen rdo rje de la bdag phyag 'tshal/_/e ma'o shAkya'i rgyal po dpal rdo rje sems dpas bsdus pa'i rgyud rgyal kun gyi rgyal chen rnal 'byor ma rgyud rnams kyi rgyal po'i dbang po'i 'od gsal rgya mtsho phyag rgya chen po thig le'i rgyud chen ngo
[\[159b.4\]]mtshar rab rmad che/_/e ma'o rgyal chen in+d+ra b+hU ti rnal 'byor dbang phyug grub pa brnyes par ma chad pa yi rim pa'i slob dpon mkhas chen grub thob rin chen rdo rje slob ma dam pa rnal 'byor dbang phyug shes rab dpal gsang rmad byung dam pa che/_/e ma'o phyag rgya
[\[159b.5\]]chen po'i nam mkhas dga' ba'i rgya mtshor shes rab skyes bus dpal gyi srub shing sbyor drug gsang ba'i bshad pa bzhi yi srub thabs bsam gtan bsrubs pas rang bzhin dga' ba'i bdud rtsi'i 'bras bu dga' spyan gsal thig ngo mtshar che/_/e ma'o
[\[159b.6\]]de yi zhabs kyi pad reg rin chen rgyal mtshan bdag gis gzhan don lhur byas dad cing gus pas mang du gsol btab dri med dge bas 'gro kun rang 'od gsal bas nges par rol par shog cig rmad mchog che/_/dga' ba'i spyan zhes bya ba'i rgya cher 'grel pa slob
[\[159b.7\]]dpon chen po rnal 'byor gyi dbang phyug shes rab dpal gsang ba'i zhal snga nas kyis mdzad pa rdzogs so//_//rgya gar gyi mkhan po chen po pra dz+nyA shrI gup+ta nyid dang /_zhu chen gyi lo tsA ba ban+de rin chen rgyal mtshan gyis bsgyur cing zhus te gtan la phab pa'o//_//
[\[160a\]]
[\[160a.1\]{D1202}]@##/_/rgya gar skad du/_shrI sa ha dza A nan da pra dI paM nA ma pany+tsi kA/_bod skad du/_dpal lhan cig skyes pa'i dga' ba'i sgron ma zhes bya ba'i dka' 'grel/_dpal ye shes thig le la phyag 'tshal lo/_/shes rab mya ngan 'das pa khyad dga' mkha'/_/
[\[160a.2\]]ye shes 'khor ba mchog dga' 'gro ba ste/_/gnyis med rin chen phrog ma'i dbang phyug 'di/_/rang gis dran dang slob ma'i don sogs brtsam/_/'di skad bdag gis zhes bya ba la sogs pa'i don ni yig 'bru bzhi'i don du rgya cher sbyar te drang don nges don du dbye'o/_/
[\[160a.3\]]de yang 'di skad du ston te/_sangs rgyas mkha' 'gro la sogs lnga'i/_/bdag po gang yin ngo bo de/_/rdo rje sems dpa' zhes bya ste/_/de ni ngo bo yin par 'dod/_/rgyud 'di dbu nas zhabs kyi bar/_/don dang yon tan brjod pa ni/_/de phyir rdo rje sems dpa' yin/_/de yang
[\[160a.4\]]'brel ba'i phyir na rgyud/_/a yi rigs ni gcig nyid las/_/rigs kyi yi ge mang por dgyes/_/de bzhin slar la gcig tu 'dus/_/'di ni rgyud kyi mthun pa'i dpe/_/don gyi rang bzhin ro gcig la/_/shes rab thabs ni gnyis su dbye/_/de yang gnyis gnyis
[\[160a.5\]]phye ba las/_/gcig la'ang lnga lngar phye bas dbye/_/don dang tshad la sogs pa ni go sla bas ma bshad do/_/'di skad la sogs pa la/_e waM zhes pa'o/_/e gru gsum chos kyi 'byung gnas shes rab kyi rang bzhin no/_/waM zlum po thabs kyi ye shes kyi rang bzhin te rgya
[\[160a.6\]]cher sbyar ro/_/de yang /_e yi cha byad bzang po la/_dbus su waM gyis rnam par brgyan/_/ces gsungs so/_/'di skad bdag gis thos pa'i dus gcig na/_bcom ldan 'das zhes pa la sogs pa ni rgyud la sogs pa'i phun sum tshogs pa rnams te/_rgyud dang sdud pa po lha'i
[\[160a.7\]]dbang phyug dang 'das pa'i dus la sogs pa dang bral ba ste dmigs su med pa'i dus dang /_ston pa bcom ldan 'das nyid dang /_'khor dpa' bo dang dpa' mo la sogs pa bye ba phrag bdun cu rtsa gnyis dang /_bcom ldan 'das ma shes rab kyi pha rol tu phyin pa'i mkha' dbyings chos kyi
[\[160b\]]
[\[160b.1\]]'byung gnas kyi gnas la sogs pas bstan to/_/yang na 'di skad bdag gis zhes pa ni bde ba chen po'i 'khor lo dang /_longs spyod kyi 'khor lo dang /_chos kyi 'khor lo dang /_sprul pa'i 'khor lo la sogs pa'am/_sangs rgyas spyan la sogs pa'i 'byung ba bzhi'i lha mo la
[\[160b.2\]]sogs par bshad do/_/thos pa ni bdag rang gis thos pa ste/_gcig nas gcig tu brgyud pa lta bu ma yin pa'o/_/dus gcig na zhes bya ba ni sprul pa'i 'khor lo mtha' rdo rje sems dpa'i gnas su thams cad der gcig pa la ni shin tu'i dus shes par bya'o/_/bcom ldan
[\[160b.3\]]'das zhes pa ni 'khor lo bzhi la sogs pa'i bdud bcom pa ste brlag pa la sogs pa'i dga' ba drug gi ye shes yon tan dang ldan pa'i ngo bo'o/_/de bzhin gshegs pa ni sngar gshegs pa ltar rtsa rnams rnam par dag nas gshegs pas lha dang lha mo ru gnas pa'o/_/
[\[160b.4\]]thams cad ni rtsa la sogs pa'i sngar gyi rnam pa ma lus pa'o/_/sku dang gsung dang thugs ni bde ba chen po'i 'khor la sogs pa gsum ste rigs gsum gyi 'khor lo'o/_/rdo rje ni sprul pa'i 'khor lo ste lte ba'am snying ga'o/_/dpa' bo zhes pa ni bde ba chen po'i 'khor lo'i
[\[160b.5\]]g.yas kyi rtsa bcu drug gam yang na thabs kyi rtsa rnams so/_/dpa' mo rnams ni bde chen gyi g.yon gyi rtsa rnams dang /_longs spyod 'khor lo'i rnam par dag pa 'am/_yang na g.yon gyi shes rab kyi rtsa rnams so/_/rnam par bskor ba ni de rnams thams cad kyis bskor ba mkha'
[\[160b.6\]]'gro ma la sogs pa'o/_/btsun mo ni bud med de las kyi phyag rgya la sogs pa'i shes rab ma'o/_/de'i gnas na dus rtag tu bzhugs so/_/yang na dpa' bo la sogs pa rnams ni byang chub kyi sems khu ba dang bde ba'i dbye bas shes par bya'o/_/der dpal nam mkha' dri med dag dang
[\[160b.7\]]zhes bya ba nas nam mkha'i zhal zhes bya ba'i bar gyis ni dpa' bo bcu drug gi mtshan bstan nas yang ni dpa' mo'i dbang phyug ma lA ma zhes bya ba nas yum mo zhes bya ba'i bar dang /_yang ni ma ra ta'i zhes bya ba nas 'dod gzugs ma'o zhes pa'i bar gyis dpa' mo rnams kyi
[\[161a\]]
[\[161a.1\]]mtshan bstan to/_/de lta bu'i rab zhal la sogs pa zhes pa ni sku mdog la sogs pa'i dbyibs dang kha dog bstan pa ste/_'og nas ston pas 'dir ma bstan no/_/ma mo'i btsun mo bye ba phrag bdun cu rtsa gnyis zhes pa yang sngar bshad pa bzhin shes par
[\[161a.2\]]bya'o/_/dbus su zhes pa ni 'khor lo de rnams thams cad kyi dbus su'o/_/legs dgyes chen mo'i sbyor ba zhes pa ni shes rab dang thabs gnyis su sbyor ba'i rol pa las byung ba'i bde ba'o/_/bcom ldan 'das kyis zhes pa ni nyid kyis sdud pa po bos nas gsungs pa'o/_/ci'i phyir zhe
[\[161a.3\]]na dpal ye shes thig le'i don lha'i dbang phyug gis ma rtogs pas bos nas gsungs pa yin no/_/'di skad bdag gis thos pa'i dus gcig na zhes bya ba la sogs pa'i don lha'i dbang phyug gis khong du ma chud pa de chud cing rtogs par bya ba'i phyir/_byang chub sems dpa' sems dpa' chen
[\[161a.4\]]po lha'i dbang phyug la bos te/_kye zhes bya ba nas lha'i dbang phyug de kho na la sogs pa gsum du phye nas gsungs te/_de yang byang chub ni rnam par mi rtog pa'i ye shes so/_/de la sems rtse gcig tu bsam pa ni sems dpa'o/_/de bdag nyid lhun gyis grub nas sems can gyi
[\[161a.5\]]don byed pa ni yang sems dpa'o/_/chen po ni sems can gyi don spyod nus pa'o/_/de yang 'di skad du/_gzung 'dzin spangs pa'i ye shes gang /_/'di ni byang chub sems dpa' ste/_/phyag na rdo ye shes gang /_/'di ni byang chub sems dpa' ste/_/phyag na rdo rje la sogs pa'o/_/de ni sems dpa' chen po yin/_/zhes so/_/de ltar lha'i
[\[161a.6\]]dbang phyug kyang yin no/_/de skad gsungs pa'i bcom ldan 'das la zhes pa ni ston pa nyid dpal ye shes thig le'o/_/lha'i dbang phyug ces pa ni mtshan yin te/_lha thams cad kyi mnga' bdag bcom ldan 'das dang mtshungs pa'o/_/'khor thams cad ces pa ni bye brag bdun cu rtsa
[\[161a.7\]]gnyis la sogs pa'i mkha' 'gro'o/_/lhan cig tu zhes pa ni lha'i dbang phyug dang 'khor thams cad dus gcig tu bskor ba bya ba dang de'i rjes su phyag 'tshal ba la sogs pa byas pa'o/_/yang na bcom ldan 'das ni bde ba chen po'i byang chub kyi sems so/_/lha'i dbang phyug la sogs pa ni
[\[161b\]]
[\[161b.1\]]rtsa bye ba phrag bdun cu rtsa gnyis la sogs pa'i 'khor gyis bskor ba'o/_/lan gsum zhes pa ni longs spyod kyi 'khor lo lan gsum du g.yas phyogs su bskor ba'o/_/bcom ldan 'das kyi zhabs la mgo bos phyag 'tshal zhes pa ni bde chen 'khor lo'i byang chub sems rdo rje zhabs kyi
[\[161b.2\]]gdan/_rin po'i che'i pho brang na gnas tsam na 'khor thams cad kyis phyag byas pa'o/_/de yang lung las/_ye shes zab mo rang gis rtogs/_/rdo rje de ni rin chen dbus/_/rnam rtog med pa'i bde chen mtha'/_/gsal zhing rtogs pas phyag yin no/_/zhes gsungs so/_/
[\[161b.3\]]slob dpon chen po klu sgrub kyis mdzad pa'i rim pa lnga pa las kyang /_rang gis rang gi ye shes ni/_/legs mthong gang yin 'dir phyag yin/_/slob dpon shAkya bshes gnyen gyis gsungs so/_/de ni bcom ldan 'das rdo rje gdan la bzhugs tsam na phyag 'tshal bar don gyis shes par
[\[161b.4\]]bya'o/_/sa la lta ba ni lan glan pas mi thebs pa'i phyir sa la lta zhing gnas pa'o/_/cang mi smra bar zhes pa ni don dam pa'i rang bzhin dga' ba la brjod pa la sogs pa'i chos thams cad las 'das pa'i phyir mi smra bar 'dug pa'o/_/de'i dus na zhes bya ba la sogs pa ni phyag 'tshal ba'i dus
[\[161b.5\]]so/_/nam mkha' la ni bar snang stong pa la zhes pa bshad do/_/man+dA ra ba zhes bya ba ni me tog sna tshogs dang rin po che la sogs mang po sprul pa'i mchod pa'o/_/yang na nam mkha' ni bde ba chen po'i 'khor lo la sogs pa'i rtsa'i mkha'o/_/man+dA ra ba chen po zhes pa la sogs
[\[161b.6\]]pa ni rtsa'i mkha' stong pa'i gnas na rlung bcu la sogs pa'i rim pa bzhin sbyar ro/_/dri chen po me tog dang ldan zhes pa ni byang chub kyi sems bde ba'i dri dang rlung de rnams dang ldan nas nam mkha' nas 'bab pa'o/_/de yang zhabs kyi rtsa bar bab po zhes te/_bcom ldan 'das kyi zhabs
[\[161b.7\]]zhes go bar bya'o/_/yang bcom ldan 'das kyis bos te zhes pa la sogs pa ni sngar lan med pas de la yang mtshan skyes nas phyi nas yang bskyar nas lha'i dbang phyug la bos pa'o/_/lha'i dbang phyug gis gsol ba zhes pa ni bcom ldan 'das la gsol ba'o/_/de yang 'di skad bstan to/_/
[\[162a\]]
[\[162a.1\]]bcom ldan 'das de kho na nyid gsum zhes pa la sogs pa ni mtshan ma'am dngos po la sogs pa'i brjod pa yang med dam ci zhes so/_/de la bdag ya mtshan du gyur to zhes pa ni mtshan ma dang dngos po la sogs pa med pa la ni mtshan la sogs pa'i
[\[162a.2\]]dngos por gsungs pa la ni ya mtshan skyes pa'o/_/e ma'o ni ngo mtshar rmad du byung ba'o/_/dpa' bo ni gdug pa thams cad la sogs pa 'joms pa'i bdag nyid do zhes pa'o/_/chen po zhes pa ni sems can gyi don mdzad pa dang sangs rgyas kyi che ba'i yon tan gyis brgyan pa la bya'o/_/
[\[162a.3\]]lha'i dbang phyug ni sngar gyis don de rnams ldan pa mtshan nas bcom ldan 'das kyis bos pa'o/_/mchog gi rdo rje 'dzin pas zhes pa ni de bzhin gshegs pa'i snying po mchog tu gyur pa dbyer mi phyed pa'i sku rdo rje de'i ngang ma g.yengs par 'dzin pas ni byed pa por brjod do/_/'di
[\[162a.4\]]gsungs so zhes pa ni 'og na mar 'byung ba 'di'i zhes bshad do/_/de yang 'di skad du bstan te/_de kho na nyid gsum zhes pa ni e dang waM dang mA dang gsum zhes par dgongs so/_/bdag nyid kyi zhes pa la sogs pa nas tshad ces pa'i bar ni med dam ci zhes pa ni ya la sogs par
[\[162a.5\]]bshad pa'o/_/de yang 'di skad ces pa nas bcom ldan 'das zhes pa'i bar gyis shes par bya/_'o na de bzhin gshegs pa la sogs pa mi gsung ba ci'i phyir zhe na/_de bzhin gshegs pa la sogs pa'i 'khor rnams ni der 'dus pa dang /_de kho na la sogs pa'i don rtogs pas
[\[162a.6\]]thams cad rtogs par 'gyur ro/_/de ltar yang ni byang chub sems dpa' lha'i dbang phyug khyod bden de bya'o/_/chos thams cad ni 'dus byas dang 'dus ma byas kyi chos te phyi nang gis bsdus pa'i chos so/_/kyi zhes pa ni zlas dgar ba'o/_/ngo bo stong pa nyid kyi zhes pa ni 'dus byas la sogs
[\[162a.7\]]pa'i chos ni ngo bo nyid kyis stong pa don dam pa'i bden pa'o/_/'di ga las shes zhes pa ni tha snyad dang bral ba'i don ni brjod pa dang rtogs pa zhes shes su mi rung ste de bas na ga las shes zhes mig yor tsam gyi rgyu rten ni kun rdzob kyi bden pa sgyu ma'am mig yor tsam du snang ba la brten nas shes
[\[162b\]]
[\[162b.1\]]par bya'o/_/chos thams cad ces pa sngar gyi chos te/_rten dang rten can no/_/ji ltar zhes pa ni mthun pa'i dpe yis don shes par ston no/_/gla rtsi la brten nas dri la gla rtsi dngos po med na/_dri rnyed par ji ltar 'gyur zhes gsungs te/_de ni dpe gla rtsi dngos po sra ba la ma brten par dngos
[\[162b.2\]]po med pa'i dri stong pa mi rnyed do zhes so/_/de bzhin du kun rdzob sgyu ma tsam gyi bden pa la ma brten par don dam pa'i bden pa mi rnyed do zhes pa'i don to/_/de yang lung las/_bskyed pa'i sku la brten nas ni/_/tha mal pa yi bag chags sbyong /_/de yang bdag gi de nyid de/_/bdag
[\[162b.3\]]shes pa ni bde chen sku/_/zhes gsungs so/_/de bzhin du zhes pa ni gla rtsi la sogs pa bzhin du kun rdzob la brten dgos par bstan to/_/rang gi ngo bos sa dang tshad kyis dang rnam pa'i zhes pa ni kun rdzob kyi byang chub sems la ma brten par ni don dam pa'i byang chub sems mi rnyed ces so/_/
[\[162b.4\]]dper na chu med par nya tshol ba bzhin no/_/de kho na nyid gsum ni sku rdo rje dang gsung rdo rje dang thugs rdo rje gsum mo/_/bdag nyid ces pa gsum po'i don ma nor bar rtogs pa'o/_/zla ba bde mchog ces pa ni sngar thos pa bshad pa de phung po lnga dang skye mched dang khams la sogs pa'i rang bzhin
[\[162b.5\]]sangs rgyas la sogs par shes par bya'o/_/phyag rgya chen po'i sku zhes pa ni ye shes sems dpa'i rang bzhin bdag la rang chas su gnas pa'i rdo rje snying po'i ngo bo yin no/_/yang na de kho na nyid gsum ni rlung gi 'khor lo dang /_me'i dang /_sprul pa'i 'khor lo dang gsum mo/_/zla ba bde
[\[162b.6\]]mchog ni longs spyod 'khor lo'i phyag rgya chen po'i 'khor lo ste/_chos kyi 'khor lo la ni spyi thams cad la sbyar ro/_/yang de kho na nyid ces pa la sogs pa ni char yang la sogs par bstan te/_de rnams la brten nas don dam rnyed par 'gyur ro/_/stong bas ni de lta ma yin no/_/
[\[162b.7\]]de yang rgyu byed pa dang 'byung ba dang /_brten pa dang gnas pas ni dga' ba la sogs pa'i don 'byung ba'o/_/yang na de kho na nyid gsum zhes pa la sogs pa ni thabs dang shes rab sbyor ba'i dus su bya gdong gi gnas btsal nas rin po che'i kha la ri bong can thigs pa gcig gis rin chen
[\[163a\]]
[\[163a.1\]]khar gnas pa dang /_bya gdong la thal ba dang /_gnyis su med pa'i bar na gsal ba'o zhes badzra bo d+hi'i man ngag go/_/de gsum ni sems dang sems las byung ba dang ma rig par bshad do/_/de bas na zhes pa ni de dang de las dbyung zhes pa'i don bstan
[\[163a.2\]]pa'o/_/de yang 'di skad bshad do/_/khyab dang khyab byed bye brag tu/_/gnyis su med pa'i bde ba che/_/zhes gsungs so/_/don dam pa'i byang chub sems dang kun rdzob byang chub sems gnyis las rang bzhin gyis bde ba chen po 'byung bar bstan to/_/thams cad ces pa ni
[\[163a.3\]]'jig rten dang 'jig rten las 'das pa'i chos rnams so/_/gnyis su ni so sor gnas pa la dbye bar bshad do/_/med pa'i zhes pa ni gnyis su snang ba'i chos rnams dbyer mi phyed pa'i ngang du gcig pa'o/_/dngos zhes pa ni dbyer mi phyed pa la dngos zhes bya'o/_/de yang thabs dang shes
[\[163a.4\]]rab tha dad pa/_/rten dang brten pa'i ngo bo ru/_/de gnyis gcig gi don du mnyam/_/gang gis rtogs pa gnyis med dngos/_/zhes gsungs so/_/gzhan yang /_dbyer med brtags pa'i dngos grub ni/_phyag rgya chen po'i rang bzhin no/_/zhes so/_/de ci'i phyir zhe na/_phyag rgya chen
[\[163a.5\]]po'i rang bzhin ni mi 'gal te rang bzhin dga' ba la phyag rgya chen po zhes bya'o/_/gzhan ni de lta ma yin no/_/de yang rang bzhin dga' ba ni dga' ba gang gis kyang reg par mi nus so/_/de yang dgyes pa'i rdo rje'i rgyud las/_/gzhan gyis ma reg lhan cig skyes/_/gsum pos spangs pa'i
[\[163a.6\]]gang rnyed de/_/gsum gyi rang bzhin gsum dang bral/_/de la ma reg lhan cig skyes/_/zhes gsungs so/_/de bas na rang bzhin dga' ba dang phyag rgya chen po tha dad du mi dbye'o/_/drug gi bde ba ni rnam par snang mdzad la sogs pa'i rigs drug shes rab dang bcas pa'o/_/ye shes mchog ni
[\[163a.7\]]yab yum gnyis sbyor ba las byung ba'i gnyis su med pa'i ye shes so/_/bde ba sku ni gnyis las byung /_/zhes pa ni kun rdzob dang don dam pa'i sku thabs dang shes rab gnyis thabs las yang dag pa'i ye shes 'byung ba'o/_/'khor lo yi ni drug dbus bzhugs/_/zhes pa ni dkyil
[\[163b\]]
[\[163b.1\]]'khor chen po drug gi bdag po rdo rje sems dpa' byed pa'o/_/de kho na nyid gsum zhes pa la sogs pa ni sku rdo rje la sogs pa'i rigs gsum du bshad do/_/yang na 'khor lo drug pa pad+ma'i kha stong pa'i nang byang chub kyi sems kyis brgyan pa la sogs pa la ni/_drug gi bde ba ye shes
[\[163b.2\]]mchog_/ces pa la sogs pa'i don sbyar ro/_/yang na drug ces bya ba nas rgyu ru grags zhes bya'i bar gyis ni char yang dang /_thig le dang /_tshul dang /_tshul tsam dang /_mchog dang /_gzhan mchog rnams la bde ba'i ye shes re re sbyar ba la ni de skad ces bya'o/_/gnyis su med
[\[163b.3\]]pa'i 'bras bu'o/_/gnyis po ni rgyu yin pas rgyu ru grags zhes bstan to/_/lus rten srog gi dbyug pa la/_/sbyor ba drug gi ye shes bzhugs/_/zhes bya ba la sogs pa ni sngar gyi char yang la sogs pa'i sbyor ba drug ye shes dang bcas pa'i gnas srog gi dbyug pa'o/_/yang na lus
[\[163b.4\]]ni kun rdzob kyi byang chub sems so/_/rten ni don dam pa byang chub kyi sems so/_/srog gi dbyug pa ni srog rlung dang ldan pa'i byang chub sems dang rtsol ba'i rlung la sogs pa'o/_/sbyor ba drug gis ye shes bzhugs/_/zhes pa la sogs pa ni don dam pa dang kun rdzob las ye shes kyi rim par
[\[163b.5\]]sbyor te/_de yang srog la sogs pa'i rlung 'gags pas steng dang 'og tu dga' ba'i ye shes sbyor ba ni bcu drug dang drug dang bzhi la sogs pa'o/_/de yang slar gsum rdzogs pa gsum po de la rang bzhin gsum rdzogs pa'o/_/'khor lo drug gi lte ba'i gnas/_/zhes pa ni bde ba
[\[163b.6\]]chen po'i 'khor lo la sogs pa drug gi lte ba ni srog gi dbyug pa'i ngo bo'o/_/de'i nang la dbus zhes bya'o/_/phra mo lus ldan rab ni drug_/ces pa'i rtsa mdud pa drug ste/_/las dang po pas mi rtogs pas phra la/_yang dang yang du goms pas rtogs pa de ni lha'i ngo bor shes la don du yang snang
[\[163b.7\]]ba'o/_/rtsa de drug gi lus ni byang chub sems dang ldan pa'o/_/thigs pa dang bcas te rnal 'byor zhes pa ni ye shes kyi dngos po'i thig le la ni de skad ces bya'o/_/ji lta zhe na/_yungs kar la mar gyis khyab pa bzhin no/_/de yang rtsa dang thig le dang rlung la sogs pa de rnams la ni byang
[\[164a\]]
[\[164a.1\]]chub kyi sems kyi rang bzhin de dga' ba'i rim par sbyar ro/_/srog gi dbyug pa ni nang du'o zhes pa ni srog gi rtsa'i nang na de rnams gnas bde bar bzhugs kyi phyi'i 'dab ma la sogs pa'i nang du ni ma yin no/_/bde chen 'khor lo'i lte ba la ni bde ba'i gnas na
[\[164a.2\]]bcom ldan 'das chu zla ltar kun rdzob tu bzhugs pas so/_/yal ga dang ku mu ta la sogs pa la bzhugs pa ma yin te rtsa'i lte ba kho na'o/_/zla mo tshe dang ldan pa ste/_/zhes pa ni rtsa dang thig le dang /_srog rlung la sogs pa ldan pa'i ye shes so/_/de ni zhes pa ni de dag rnams kyi don
[\[164a.3\]]ston te/_de yang srog yang dag par dbang phyug sbyin par mdzad pa ni chos thams cad kyi rtsa ba'o/_/zur gsum ni dbyibs de lta bu'i dngos por gnas nas tshangs bug tu gnas pa la rnam pa'i tshul zhes pa'o/_/longs spyod rdzogs pa'i lte ba'i zhes pa ni mtshan bzang po sum cu rtsa gnyis
[\[164a.4\]]la sogs pa'i yon tan thams cad rdzogs pa'i pad+ma'i lte ba der gnas pa'i bdag nyid do/_/lce ma ni rtsa'i ming du btags pa'o/_/de ni bde ba'i thig ler bcas pa'i gyen du rgyu ba la sogs pa'i rlung dang ldan pa'o/_/rigs kyi me tog dang 'dra ba zhes pa ni rtsa'i mdud pa'i dbyibs te bu mo
[\[164a.5\]]lang tshos ra pa'i nu ma'i dbyibs bzhin no/_/de bzhin du chos kyi 'khor lo gzhan dang rtsa dang thig le dang rlung la sogs pa yang bla ma rje btsun chen po'i zhal las shes par bya'o/_/rtog med mas ni 'khyud yin phyir/_/zhes pa ni bcom ldan 'das ma phyag rgya chen pos bcom ldan
[\[164a.6\]]'das la gnyis su med pa'i dbyer mi phyed par rol pa las byung ba'i byang chub kyi sems so/_/de'i tshe tshangs pa'i dbyug pa yin na ni gzugs kyi sku gnyis las chos kyi sku rang bzhin dga' ba'i ye shes su gyur pa de'i tshe na zhes bya ba la sogs pa'o/_/yang na rtog med mas zhes
[\[164a.7\]]pa la sogs pa ni so sho mna' yis rtsa gsum la 'khyud pa'i rang bzhin du bzhugs pa la bya'o/_/yang na rtog med ma ni ye shes bde ba'i rang bzhin no/_/'khyud pa ni thig le'i dngos po la ni yang dag pa des khyab nas dbyer mi phyed par 'khyud pa'o/_/de'i tshe ni kun rdzob dang
[\[164b\]]
[\[164b.1\]]don dam pa'i dngos po mchog gi dga' ba dang chad pa'i dga' ba gnyis kyi bye brag pa'o/_/tshangs pa zhes gsungs te rang bzhin dga' ba de'i tshe nyon mongs pa'i rtog pa la sogs pa kun 'joms pa'i tshangs pa'i dbyug pa'i zhes bshad do/_/de yi dus ni bdag gis bshad/_/ces pa ni sngar
[\[164b.2\]]gyi dus 'di nas mar shar ba dang nub pa la sogs pa bshad par dam bca'o/_/shar ba dang ni nub gnyis so/_/zhes pa ni rlag pa dang longs spyod la sogs pa'i dus ni thabs dang shes rab gnyis kyis bsdu bar bya'o/_/gang zhig tshangs pa'i dbyug pa zhes pa ni sngar bshad pas 'dir ma bstan
[\[164b.3\]]no/_/mdud pa zhes pa ni pad+ma'i mdud pa la sogs pa ste/_de bzhin gshegs pa'i gnas pad+ma'o/_/sum cu rtsa gnyis yod pa zhes pa ni pad+ma'i 'dab ma'i grangs bstan pa'o/_/de la lte ba'i 'og tu 'pho ba bcu drug ces pa la sogs pa ni dkyil 'khor gyi lte ba'i dbus nas sgo yan chad
[\[164b.4\]]du bcu drug pa gnyis kyi gnas na dpa' bo dang /_dpa' mo rnams kyis bskor ba ni 'phar ma gnyis la 'pho ba zhes bya'o/_/yang na shar ba zhes pa ni longs spyod kyi 'khor lor nyi ma shar ba'o/_/nub pa ni bde ba chen po'i 'khor lor nyi ma nub pa'o/_/mdud pa la sogs pa ni go sla'o/_/
[\[164b.5\]]yang na/_shar ba dang ni nub gnyis so/_/zhes pa la sogs pa ni mchog gi dga' ba'i pho brang du byang chub sems kyi thig le gnas tsam na shar zhes bya'o/_/de las 'phos pas chad pa ste/_nub pa'i dngos po ste/_de yang 'di skad du ston to/_/thabs kyi nor bu'i kha na byang chub kyi sems
[\[164b.6\]]gnas pa'i gcig ni longs spyod pa'o/_/shes rab kyi sangs rgyas rin po che'i khar thal pa ni rlag pa'o/_/slar la bkug pas ni gnyis ka ye shes bde ba chen po'i ngo bor gyur te de kho na gnyis su med pa'i dbang ngo /_/gang gis tshangs pa'i dbyug pa zhes pa ni rin po che dang sangs
[\[164b.7\]]rgyas kyi snod gnyis bde ba'i ye shes kyis rgyas pa'o/_/mdud pa ni 'dus byas dang 'dus ma byas kyi chos thams cad kyi mdud pa'o/_/sum cu rtsa gnyis yod pa ni char yang bcu drug dang /_dga' ba bcu drug gnas pa'o/_/de la lte ba'i 'og tu 'pho ba bcu drug ni sngar bstan pa de
[\[165a\]]
[\[165a.1\]]thabs kyi lta ba'i 'og nas ni shes rab kyi lte bar 'pho ba'o/_/steng gi 'pho ba bcu drug ni/_/zhes pa ni slar la thabs kyi gnas su 'pho ba'i byang chub kyi sems thig le dang dga' ba la sogs pa dang bcas pa de ji srid gnas [(]gyi [,]kyi [)]bar du ni dus zhes bya'o/_/
[\[165a.2\]]de yang 'di skad bshad de/_byang chub kyi sems dang rlung gnyis phrad pa'i phyir ro zhes pa ni thur du 'byung ba'i rlung gnyis dang bcas pa phrad pas ni rlung de yang dag dri med spros bral 'od rab rang bzhin dga' bar gyur to/_/de lta bu'i don dam pa'i rang bzhin la ni 'pho ba ste steng 'og gcig
[\[165a.3\]]pu'i zhes gsungs so/_/steng dang 'og la sogs pa'i 'pho ba ni de gcig pu kho na zhes pa'i don to/_/dang po'i sbyor ba'i zhes pa ni de rnams la de sbyor ba'o/_/ci'i phyir de la de sbyor zhe na/_thabs dang shes rab ces pa la sogs pas bstan to/_/don dam pa'i shes rab skye ba med pa
[\[165a.4\]]la kun rdzob sgyu ma'i thabs khyad par can gyis sbyor ba las mchog gi ye shes dang /_chad pa'i rang bzhin gnyis su med pa'i sbyor ba zhes bshad do/_/rtsa sum cu rtsa gnyis ni go sla bas 'dir ma bshad do/_/sku dang zhes pa la sogs pa ni rnam par snang mdzad la sogs pa'i
[\[165a.5\]]rigs gsum 'khor lo dang sbyar ro/_/gcig pu rtog med ma zhes pa ni sprul pa'i 'khor lo'o/_/yang srog gi dbyug pa ni sku'o/_/la la nA ni gsung ngo /_/ra sa nA ni thugs so/_/gcig pu rtog med ma ni sku gsung thugs gsum dang bral ba a wa d+hUM tI'i rang bzhin dga' ba zhes
[\[165a.6\]]bya'o/_/so sho mna' tshangs pa'i dbyug pa 'khyud nas zhes pa ni srog gi rtsa byang chub kyi sems kyis gang na gnas tsam na tshangs pa la sogs pa'o/_/mi gnas tsam na ni de lta ma yin te srog gi dbyug pa'o/_/bde ba chen po'i gtsug tor nas zhes pa ni spyi bo gtsug gi 'khor lo bde chen gyi
[\[165a.7\]]thugs gnas so/_/bde ba chen po'i gtsug tor nor bu'i kha rlung gi 'khor lo yan chad ces pa ni bde ba chen pos stong gi mtha' mtshon pa'o/_/rlung gis 'og gi mtha' mtshon pa ni bzung ba'i bar yang don gyis shes par bya ba yin no/_/ji ltar tsan+dan go shiR+Sha'i shing la sbrul chen po yod
[\[165b\]]
[\[165b.1\]]pa'o zhes pa ni tsan+dan la ni shing yang yod la dri yang yod de de gnyis dbyer mi phyed pa'i tshul du yod pa ni sbrul gyis shing la 'khyud pa ji lta ba bzhin no/_/de bzhin du byang chub kyi sems khu ba dang bde ba gnyis kyang bye brag tu mi phyed par 'pho ba'i dus su bde ba'i ngo bo ro gcig par yod pa
[\[165b.2\]]ni rang bzhin gyis ye shes zhes bshad pa'o/_/tshangs pa ni yang dag pa'i ye shes kyis nyon mongs pa la sogs pa tshangs par byed pa'o/_/dbyug pa'i snying po ni yang dag pa'i ye shes de rtsa'i dbyug pa'i dbus na don dam pa dang kun rdzob gnyis dang ldan nas snying po bzhugs so/_/
[\[165b.3\]]dang po zhes pa ni rtsa'i mdud pa dang tshes grangs la sogs pa bcu drug gi dang po'o/_/zur gsum gyi rnam pa'i zhes pa ni rtsa'i dbyibs zur gsum pa tshangs pa'i bu ga na pad+ma'i dngos por yod pa'o/_/de yang shes rab ma'i dngos po'i longs spyod rnams kyi dang po'i dga' bar
[\[165b.4\]]bshad do/_/'dod pa 'dar ba zhes bya ba nas rang bzhin dga' ba zhes bya ba'i bar gyis gnyis pa mchog gi dga' bar bshad do/_/lte ba'i srog gi rlung zhes bya ba nas gsal ba zhes bya ba'i bar gyis gsum pa chad pa'i dga' ba bstan to/_/'od kyi zhes bya ba nas thog gi
[\[165b.5\]]zhes bya ba'i bar gyis bzhi pa rang bzhin dga' ba'i rnam grangs bstan to/_/yang na shes rab ma'i lte ba la sogs pa bzhis dga' ba'i don bstan to/_/'dod pa'i dga' ba la sogs pa bzhin mchog gi dga' ba bstan to/_/srog dang zhes pa la sogs pa bzhis chad pa'i dga'
[\[165b.6\]]ba'i don bstan to/_/'od dang bya ba la sogs pa bzhis rang bzhin dga' ba'i don bstan to/_/de ltar dbye bas drug cu rtsa bzhir dbye bar byas pas ni sprul pa'i thams cad dga' ba zhes so/_/yang 'dod ces bya ba la sogs pas dga' ba'i rnam grangs so/_/rgyas pa zhes bya ba la
[\[165b.7\]]sogs pa ni mchog gi dga' ba'i rnam grangs so/_/'bar ba zhes pa la sogs pa ni chad pa'i dga' ba'i rnam grangs so/_/u ta zhes pa bzhi ni rang bzhin dga' ba'i ming gi rnam grangs te/_de rnams 'dod pa zhes bya ba'i dga' ba'i dga' ba dang /_'dar ba zhes bya ba'i
[\[166a\]]
[\[166a.1\]]mchog dga' ba dang /_'gro ba zhes bya ba'i chad dga' ba dang /_dga' ba zhes bya ba'i dga' ba yang dga' ba'o/_/gzhan rnams kyang de ltar shes par bya'o/_/de ltar bzhir dbye ba dang rnam grangs kyi dbye bas bcu drug tu yang dbye ba'o/_/dbyu gu
[\[166a.2\]]drug cu rtsa bzhi dang /_chu tshod sum cu rtsa gnyis dang /_'pho ba bcu drug dang /_thun tshod brgyad dang /_skad cig ma bzhi la sogs pa'i yang dag yang 'di rnams su bshad do/_/de ltar bsdus nas bstan nas/_'di nas mar phyed nas bshad do/_/zur gsum la sogs pa
[\[166a.3\]]gsungs te/_sngar bstan pas zur gsum 'dir ma bshad do/_/shes rab ma'i zhes pa ni sbyor thabs rnam pa sna tshogs su bstan to/_/lta bas ni de rnams la dga' ba skye bas rgyu yin pa'o/_/'dod pa shes pa ni shes rab ma la 'dod pa ste dga' ba'o/_/srog gi rlung ni byang
[\[166a.4\]]chub kyi sems dang ldan pa'i rlung du bshad do/_/zla ba stod kyi zhes pa ni mar ngo la sogs dang bral ba ni tshes dang po'i zla ba tshes gcig pa'o/_/de yang zla ba dang mtshungs pa'i ye shes su chu tshod gcig gi bar du ni ye shes de ni bar de tsam du gnas pa'i bar ro/_/byang chub kyi sems
[\[166a.5\]]zhes pa ni kun rdzob dang don dam par khu ba der 'brel pa ste/_de yang 'od ces pa'i thig le phye nas bde ba'i thig le rtog pa la sogs pa'i dri ma thams cad dang bral ba ni dga' ba kun gyi 'bras bu'o/_/shar ba zhes pa mchog gi dga' ba'o/_/nub pa ni chad pa ste mun pa lta bu'o/_/de ni
[\[166a.6\]]spong ba'o/_/'pho ba ni mchog gi dga' ba'i gnas la sogs pa ni longs mi spyod par rlag pa'o/_/dus zhes pa ni 'das pa'i dus kyang ma yin/_ma 'ongs pa'i dus kyang ma yin/_da ltar zhes kyang dmigs su med pa'i dus te/_de lta bu'i dus su me tog dang 'bras bu la sogs pa rgyas
[\[166a.7\]]pa'i dus so/_/de yang rlung phyir rgyu ba dang /_nang du rgyu ba med pa'o/_/de'ang rgyud las/_shin tu rgyu ba'i dus dang ni/_/shin tu min pa dus gnyis te/_/sna yi bu ga gnyis ka yi'o/_/gnyis ka min pa de nyid ni/_/zhes pa la sogs pa gsungs so/_/pad+ma'i 'bras bu'i 'dod
[\[166b\]]
[\[166b.1\]]pa ni rtsa'i dbyibs pad+ma'i 'bras bu 'dra ba yod pa de 'dod pa ni rnam pa sna tshogs pa la sogs pa'i sbyor thabs dang /_dga' ba skye ba'i rgyu'o/_/de yang las kyi phyag rgya la sogs pa la brten pa la 'byung ngo /_/lus 'dar zhes pa ni de las byung nas 'dar ba'i dga' ba la sogs pa'i
[\[166b.2\]]shes rab mas rgyu byas nas 'byung ba dang brten pa 'dar bar byas pa'o/_/nyes pa zhes bya ba'i rlung dang ldan nas/_stobs zhes bya ba'i thig ler gnas pas 'bras bu smin no/_/drag po'i ming ni rtsa'i dbyibs ru drAk+Sha bzhin gnas pa la bya'o/_/des ni drag po'i mig mtshon pa'o/_/'gro
[\[166b.3\]]ba zhes pa ni byang chub kyi sems mi gnas pa ste/_dga' ba'i rnam grangs so/_/mnyam pa zhes pa ni me dang mnyam pa'i rlung gi ming ngo /_/ldan zhes pa ni dga' ba dang rlung du ldan pa ste/_byang chub kyi sems la sogs pa thams cad dang ldan no/_/sprin zhes pa ni bde ba'i thig le'i mtshan
[\[166b.4\]]gyi rnam grangs de'i dus su thams cad dang ldan no/_/rigs kyi me tog ces pa la sogs pa ni bla ma las rtogs par 'gyur ro/_/thog ni sngangs 'jigs byed pa ste/_/zhes pa ni thog babs sam brgyab kyang bred pa bzhin/_rang bzhin dga' ba spros pa thams cad dang
[\[166b.5\]]bral ba dga' ba thams cad kyi thog tu gyur pa dang /_gzhan yang thog ces pa rang bzhin dga' ba'i rnam grangs su brtags pa des chad pa'i dga' ba la sogs pa rnams 'jigs shing bred par byed pa'o/_/'o na rang bzhin dga' ba de ji lta bu zhe na/_dga' ba kun dang mi mnyam pa
[\[166b.6\]]dngos po med pa yin no/_/rgyud phyi ma'i phyi ma las kyang gsungs te/_rang bzhin dga' ba dngos po min/_/dngos po ma yin pa yang min/_/srid dang mya ngan 'das pa min/_/char yar thig le tshul ma yin/_/zhes pa la sogs pa'o/_/snying po'i rgyud las kyang /_rlag dang longs
[\[166b.7\]]spyod la sogs bral/_/dga' ba rnams kyis brjod mi nus/_/thig le la sogs 'joms pa'i lha/_/de nyid rang bzhin ye shes so/_/de bas na mtshan mar snang ba'i ye shes thams cad dang thun mong ma yin no/_/de la nub pa bcu drug yin/_/zhes pa ni byang chub kyi sems mi
[\[167a\]]
[\[167a.1\]]gsal ba la ni bcu drug yin bya'o/_/shar dang nub pa gang la lar zhes pa ni longs spyod dang rlag pa la sogs pa ni rang bzhin dga' ba zhes mi bya'o/_/de'i phyir/_rang bzhin dga' ba de yod min/_/zhes gsungs te/_rang bzhin dga' ba la ni shar dang nub
[\[167a.2\]]pa'i dngos po longs spyod la sogs pa'i mtshan ma'i ye shes med pa'o/_/yon po'i gdung bu zhes pa ni la la nA g.yon phyogs na lu gu rgyud bzhin gnas pa'o/_/rtsa ba'i lte ba zhes pa la sogs pa ni srog ma'i lte ba'i mdud pa re rer byang chub kyi sems thigs pa re re la dga' ba dang char
[\[167a.3\]]yang tshul la sogs pa 'pho ba dang skye ba dang gnas pa'i tshe shar dang nub dang dus la sogs par sbyar ro/_/de lta'i bde chen rnams ni zhes bya ba ni sngar bstan pa'i bde ba chen po'i rang bzhin kun rdzob tu dbye ba la ni rnam pa zhes bya'o/_/'pho ba ru ni bdag gis bshad/_/ces pa ni
[\[167a.4\]]'pho ba bcu drug tu sngar bdag gis bshad de/_ston pas bshad zin pa'o/_/de ltar bshad nas bsdus pa 'di nas mar phye nas bstan to/_/dngos dang rten dang rnam par 'byed/_/ces pa la sogs par dngos ni las kyi phyag rgya'i lta ba la sogs pa'i sbyor thabs sum cu rtsa
[\[167a.5\]]gnyis te/_dga' ba dang sprul pa'i 'khor lo la sogs pa'o/_/yang na dngos po ni dam tshig gi phyag rgyas byang chub kyi sems rtsa de rnams mdud par brten pa dang mchog gi dga' ba dang chos kyi 'khor lo la sogs pa'o/_/yang rten gyi ye shes kyi phyag rgyas rang gi bde ba'i rten byang
[\[167a.6\]]chub kyi sems thig le la brten par rtogs pa'o/_/ye shes ni ye shes kyi phyag rgya rang gis rig cing rtogs pa ste/_yang dag pa'i byang chub kyi sems dang kun rdzob byang chub kyi sems gnyis las byung bar rig pa'am chad pa'i dga' ba dang longs spyod 'khor lo la sogs pa'o/_/
[\[167a.7\]]yang na ye shes ni chos kyi rang bzhin gyi phyag rgyas rig pa'i byang chub kyi sems su shes pa'o/_/rnam par 'byed pa zhes pa ni chos kyi rang bzhin gyi phyag rgyas bde ba chen po'i rang bzhin rig pa dang bral bar phye nas rtogs pa 'am/_rang bzhin dga' ba dang /_bde chen 'khor lo
[\[167b\]]
[\[167b.1\]]la sogs pa'o/_/yang na rnam par 'byed pa ni phyag rgya thams cad dang bral ba byang chub kyi sems kyi rang bzhin phye nas ye shes kyi gzhi dang bcas pa spangs pa'o/_/de ltar bsdus pa'i phye ba bstan nas rgyas pa'i phye ba bshad par bya'o/_/dngos po ro mnyam lta ba yin/_/zhes
[\[167b.2\]]pa ni thabs dang shes rab srub dang bsrubs pa las ni ye shes kyi ro'i rtags mnyam par 'byung ba'o/_/'dod chags pa ni gzugs dang sgra dang dri dang ro dang reg la sogs pa'i 'dod pa'i yon tan lnga rnams la chags shing zhen pas ni 'khor ba'i 'bras bu thob ste bskyed pa'i
[\[167b.3\]]rim pa la sogs pa sna tshogs kyis ni yon tan du 'gyur ro/_/des 'bras bu gzugs kyi sku 'byung bas ni tha mal pa'i bag chags dag par byed do/_/'dus pa reg bya byed pa'i zhes pa ni thabs dang shes rab 'dus pas reg bya'i bde ba nyams su myong ba 'dis rtogs pa la sogs
[\[167b.4\]]pa dag par byed do/_/dngos ni srid pa med par byed/_/ces pa la sogs pa ni khams gsum gyi bag chags bzang ba dang ngan pa la sogs pa las dang nyon mongs pas bskyed pa rnams ni dngos kyis med par byed pa'o/_/gzhan yang sbyor thabs sna tshogs pa'i longs spyod 'o bya ba
[\[167b.5\]]dang /_sen mos gdab pa dang /_nu ma mnye ba dang /_'khyud pa la sogs longs spyod do/_/de ltar gzung ba dang 'dzin pa'i chos thams cad ni dngos kyi bar du gcod par byed do/_/puN+Da rI ka 'byung ba yis/_/zhes pa ni me tog dkar po'i kha dog gi sems dkar pos byang
[\[167b.6\]]chub kyi sems dkar po'i kha dog dpes mtshon nas/_rtsa'i mdud par 'byung ba yin no/_/zur gsum zhes pa la sogs pa ni zur gsum dang pad+ma'i 'bras bu dang drag po'i mig 'dra ba la sogs pa'i mdud pa sum cu rtsa gnyis yod pa'i rten byed pa'o/_/brten pa yin
[\[167b.7\]]zhes pa ni byang chub kyi sems kyi rten ni rtsa rnams kyis byed pa'o/_/brten pa ni bsam gtan med pa ste zhes pa la sogs pa ni/_de la sgom pa po med rnal 'byor pa dang sgom rgyu gnyis dang bral ba ste/_de bas chos kyi dbyings spros pa dang bral ba'o/_/steng dang 'og
[\[168a\]]
[\[168a.1\]]gi mnyam pa'i rten zhes pa la sogs pa ni gyen du rgyu ba'i rlung la sogs pa'i rlung thams cad gcig tu 'dus pa dang /_'dus pa'i dus nas ye shes tsam du yang rtogs pa'am gnas pa med do/_/bde ba chen po'i bdud rtsi'i rten ni shin tu bde ba'i rang bzhin
[\[168a.2\]]de ni nyon mongs la sogs pa'i rtsi ru gyur pa'i rten no/_/rigs lnga'i ni mchog gi gzhi ni gzugs kyi phung po la sogs pa lnga'i gzhi ni nam mkha' rdo rje sems dpa'o/_/yang na 'khor lo lnga ni rigs lnga'o/_/de rnams kyi mchog gi gzhi ni bde ba chen po'i 'khor lo yin te
[\[168a.3\]]rigs drug pa'i 'o/_/de bde ba dkar po bsrubs pa las zhes par bshad do/_/ye shes 'dod pa lhun gyis grub/_/ces pa ni dga' ba thams cad chad pa'i dga' bas bsdu'o/_/'o na rang bzhin dga' bas kyang bsdu'am zhe na/_rang bzhin dga' bas ni bsdus kyang
[\[168a.4\]]mi 'gal te/_chad pa'i dga' ba la ma brten par rang bzhin dga' ba mi rnyed do/_/rang bzhin dga' ba ni dga' ba gsum las logs na med pas kyang mi 'gal lo/_/dper na lus med par yang sems mi rnyed pa ltar chad pa'i dga' ba la ma brten par rang bzhin
[\[168a.5\]]dga' ba mi thob bo/_/de bzhin du ma yin na skyon yod pas 'di skad kyang gsungs te/_dmigs pa la ni brten nas su/_/mi dmigs pa ni rab tu tshol/_/zhes pa dang /_dper na me tog dang dri bzhin no zhes pa'i dpe 'di rnams kyis bstan to/_/'dar ba dga' ba mchog gi
[\[168a.6\]]dga'/_/zhes pa la sogs pa'i mchog gi dga' ba de ni rtog pa dang bcas pa'i sgo nas ye shes nyams su myong la/_de ltar myong ba'i don la bde bar gnas tsam na sems rtse gcig tu mi g.yeng bar gnas pa las rang bzhin dga' ba 'grub pa ma rnyed par 'gyur/_de'i
[\[168a.7\]]skabs su chags pa la sogs pa'i ye shes thams cad dang bral ba'i don ni rang bzhin dga' ba'o/_/chags pa dang bcas pa'i chad dga' ston to/_/gzhi med pa yi rang bzhin dga'/_/gzhi dang bcas pa'i chad pa'i dga'/_/zhes so/_/ye shes nga rgyal med par byed/_/
[\[168b\]]
[\[168b.1\]]ces pa ni yang dag pa'i mtha'o snyam pa'i nga rgyal spangs pas 'grub po/_/chos thams cad ni rnam par shes/_/zhes pa ni phyis bsdus pa'i chos dang nang gis bsdus pa'i chos ma lus pa shes pa'o/_/ye shes shes bya don grub byed/_/ces pa ni thun mong gi dngos grub la
[\[168b.2\]]sogs pa kun gyi don grub pa'o/_/rnam par 'byed pa 'od gzugs grags/_/zhes pa ni byang chub sems 'byed pa spros pa thams cad dang bral ba'i 'od rab de ni brjod pas mi phog go/_/tshul dang sprin dang stobs bdag nyid/_/ces pa ni bde ba'i thig le bcu drug gi bdag nyid
[\[168b.3\]]yin pas na rnam par 'byed ces bya'o/_/dngos po kun du ni dngos por snang ba thams cad do/_/rnam pa bzhi dang bcas pa rlag ni de rnams ma lus pa dang /_bag chags dang bcas pa thams cad rlag par zhes pa'i don to/_/skye dang gnas pa rdzu 'phrul gyi/_/zhes pa ni skye
[\[168b.4\]]ba'i cho 'phrul ston pa dang /_'gag pa dang /_gnas pa la sogs paM yang yon tan no/_/rnam par 'byed pa gti mug sod/_/ces pa ni nyon mongs pa 'joms pa ni de rnams dang bral ba'o/_/rtsa'i snying po thams cad ni zhes pa ni rtsa stong phrag bdun cu rtsa gnyis te/_de rnams
[\[168b.5\]]kyi snying po 'khor lo byang chub kyi sems dang bcas pa rtsa'o/_/'od 'di yang zad de med par byed do/_/'khor lo sngags dang bya ba la/_/zhes pa ni dkyil 'khor dang /_'khor lo dang /_shes rab dang /_snying rje dang /_las la sogs pa'o/_/'joms byed de ni rnam par
[\[168b.6\]]'byed/_/ces pa ni dkyil 'khor la sogs pa sngar bshad pa'i chos thams cad do/_/bcom pa'i phyir zhes pa la sogs pas ni go sla bas ma bshad do/_/sangs rgyas byang chub sems kun la/_/zhes pa ni sa bcu gcig gi sangs rgyas la sogs par/_sa bcu man chad
[\[168b.7\]]kyi byang chub sems dpa'o/_/snying gar rtag tu bzhugs pa'o/_/zhes pa ni rang bzhin dga' ba kun gyi byang chub kyi sems kyi rang bzhin no/_/yang sangs rgyas zhes pa la sogs pa ni phung po lnga la sogs pa'o/_/byang chub sems dpa' kun ni dbang po la sogs pa'i skye
[\[169a\]]
[\[169a.1\]]mched rnams so/_/snying gar de'i snying ga'i pad+ma'i lte ba la byang chub sems kyi sa bon zla ba ltar kun rdzob kyi dngos por bzhugs so/_/rnam par 'byed pa bsgoms pa med/_/ces pa ni chos nyid yang dag par de nyid cir yang bsgom du med do/_/phung
[\[169a.2\]]po khams la sogs dang bral/_/zhes pa ni phung po lnga dang khams bco brgyad dang skye mched la sogs pa'i 'dus byas thams cad dang bral ba'o/_/sgra la sogs pa'i chos kyis stong /_/zhes pa ni sgra dang tshad ma la sogs pa'i chos kun gyis stong ngo /_/stong dang snying rje'i
[\[169a.3\]]bdag nyid yin/_/zhes pa ni stong pa shes rab skye ba med pa dang /_snying rje thabs khyad par can gnyis las rang bzhin dga' ba 'byung ngo /_/tshangs pa la sogs pa la tshangs pa ni don yod par grub pa ste/_de ni ye shes yin la ye shes thams cad kyi bdag nyid ni bya ba nan tan
[\[169a.4\]]yin no/_/'o na ye shes la tshangs pa zhes ci'i phyir bya zhe na/_rtog pa thams cad dag pa gang yin pa de ni tshangs pa zhes bya'o/_/de yang 'di skad du 'byung ste/_dngos po'i bag chags rang bzhin ni/_/ma spangs dag pas ye shes 'dod/_/ces so/_/'di skad bstan
[\[169a.5\]]te/_don dam dang ni kun rdzob kyi/_/bden gnyis gang du 'dres pa yis/_/byang chub sems kyi thig le khab/_/de tshe tshangs pa ye shes 'dzin/_/zhes gsungs so/_/nam mkha'i dbus na thig le bde/_/byang chub sems kyi dngos 'di yin/_/gcig pu'i bdag nyid dngos
[\[169a.6\]]po bral/_/de dus tshangs pa'i bdag nyid do/_/zhes pas so/_/des ni tshangs pa don yod grub par bstan to/_/khyab 'jug ces pa ni rin chen 'byung ldan no/_/de bzhin snang ba mtha' yas drag po yin te des mi mthun pa'i phyogs thams cad bcom nas so sor rtog pa'i ye
[\[169a.7\]]shes sbyin par mdzad do/_/dbang phyug ni mi bskyod pa'o/_/rtag tu zhi ba ni rnam par snang mdzad do/_/rlung gi 'khor lo la sogs pa lnga la yang sbyar ro/_/de rnams kun zhes pa ni de 'das ma thag la/_rnams kun ni rigs lnga po la bya'o/_/yab yin no zhes pa ni de kho na nyid
[\[169b\]]
[\[169b.1\]]spros pa dang bral ba'i ye shes brjod du med pa'i bdag po rdo rje sems dpa'i bdag po de la bya'o/_/spros pa dang bral ba'i ye shes ni chos kyi sku bde ba chen po yin na rdo rje sems dpa' gzugs kyi sku yin pas de gnyis mi 'gal lam/_mi 'gal te rdo rje ni ye shes lnga'i
[\[169b.2\]]rang bzhin dbyer mi phyed pa'o/_/sems dpa' ni sprul pa la sogs pas sems can gyi don byed pa ste/_de yang rang bzhin dga' ba spros pa thams cad dang bral ba las ni rim gyis longs spyod rdzogs pa'i sku mtshan thams cad rdzogs pa de las sprul nas don byed do/_/byed pa
[\[169b.3\]]de ni mchog rmad byung /_/'di nyid ye shes thig le 'dir/_/zhes pa rang bzhin dga' ba bde ba'i thig le kun gyi ngo bo bcu drug pa chad pa dang mchog dang mi mnyam mo/_/de bas na/_mchog rnams grub pa'i mnga' bdag go/_/zhes smos so/_/'byung ba kun gyi nang yod pa/_/zhes pa
[\[169b.4\]]la sogs pa ste/_sa dang chu dang me dang rlung la sogs pa'i 'byung ba'i nang na yod do/_/sku lnga'i zhes pa ni rnam par snang mdzad la sogs pa ste de rnams kyi bdag po yin no/_/mkha' lnga'i bdag nyid skye med do/_/zhes pa ni shes par sla'o/_/nam mkha' lnga yi nang du thim/_/
[\[169b.5\]]zhes pa ni sa dang chu dang me dang rlung dang rnam par shes pa dang lnga'i nang du bsdu'o/_/sangs rgyas kun gyis phyag byed pa ni rnam par snang mdzad la sogs pa sangs rgyas thams cad ma lus pas byed pa yin no/_/de lta'i gsang chen ye shes ni/_/ji ltar nor brkus mi rnyed ltar/_/
[\[169b.6\]]'bad pa yis ni sba bar bya/_/zhes pa ni rnam par 'byed pa de rtog pa dang /_mi mthun pa kun phye nas rang bzhin dga' ba shin tu rnyed par dka' ba de dbang la sogs pas thob par byas la de nas sems la bcang ngo /_/lhan cig skyes pa'i dga' ba'i sgron ma las le'u dang po'i
[\[169b.7\]]dka' ba bkral ba'o//_//dang po bcom ldan 'das kyis gsungs pa'i don 'dir zhus so/_/lha'i dbang phyug gis gsol ba zhes pa ni sdud pa'i tshig go/_/kye bcom ldan 'das zhes pa ni snyan pas bod pa'o/_/de nyid gsum la sogs pa gsum po la
[\[170a\]]
[\[170a.1\]]bzhir phye nas zhus so/_/bcom ldan 'das kyis bka' stsal pa zhes pa ni lha'i dbang phyug la sogs pa'i 'khor thams cad kyi nang du gsungs so/_/de nyid gsum ni sku gsung thugs/_/rdo rje gsum ni ye shes mchog_/ces pa ni sku rdo rje rnam
[\[170a.2\]]par snang mdzad de mchog gi dga' ba dang /_snang ba mtha' yas chad pa'i dga' ba rdo rje gsung dang /_rdo rje sems dpa' rang bzhin dga' ba'i ye shes rdo rje'o/_/zla ba bde ba mchog gi nang /_/de ni phung po dbang po khams/_/zhes pa ni phung po lnga la sogs pa'i rigs lnga la
[\[170a.3\]]sogs pa'i de bzhin gshegs pa dang /_dbang po la sogs pa'i byang chub sems dpa' dang /_khams la sogs pa'i lha mo la sogs pa'i dkyil 'khor ro/_/yang na byang chub kyi sems kyi ngo bo'o/_/phyag rgya chen po rdo rje snying po zhes pa ni/_ye shes sems dpa' ste ye nas
[\[170a.4\]]gnas pa'o/_/yang na bde ba'i ye shes so/_/de yi mtha' ni b+ha gar dran/_/zhes pa ni sangs rgyas bcom ldan 'das nyid do/_/yang na gong ma'i de rnams shes rab kyi b+ha ga la gnas pa'o/_/mtha' dang snang ba rnam par shes/_/chu yi zla ba bzhin du mthong /_/zhes pa ni
[\[170a.5\]]dga' ba gsum gyi rang bzhin dga' ba'i rgyu gnyis te/_kun rdzob kyi dngos por chad pa'i dga' ba'i gnas na chu'i zla ba bzhin snang la don dam par stong pa kho na'o/_/chos kun rang bzhin dri ma med/_/ces pa'i chos ni gzung 'dzin no/_/de'i dag pa ni dri ma med pa'i dga' ba'o/_/
[\[170a.6\]]snang ba las ni thams cad 'byung /_/zhes pa ni snang ba thob pa la sogs pa las rang bzhin 'byung ngo /_/skye ba dang ni 'gag pa med/_/ces pa yang dag dri med 'di chos thams cad kyi ngo bos stong ngo /_/yang dag 'od las thams cad 'byung /_/zhes pa ni 'di las chud pa'i
[\[170a.7\]]dga' ba de las mchog gi dga' ba rim par 'byung ngo /_/de'i phyir chos thams cad kyi bdag nyid ces pa ni 'dus byas dang 'dus ma byas kyi chos ma lus pa kun 'di las 'byung ngo /_/bcom ldan 'das dpal ye shes thig le'o zhes pa ni sku bzhi'i dngos po'i bdag nyid bde ba chen
[\[170b\]]
[\[170b.1\]]po'i sku bcom ldan 'das so/_/de la dang po rnam pa dang bcas pa'i dkyil 'khor 'khor lo'i bskyed pa bsgoms pa dang zhes pa ni le'u bzhi pa dang bcu pa dang bcu bdun pas rnam pa dang bcas pa'i dkyil 'khor ston to/_/bcu gcig pas dkyil 'khor bskyed pa ston to/_/lnga
[\[170b.2\]]pas sngags ston to/_/bzlas pa ni bcu gcig pas so/_/sbyin sreg ni bcu bzhi pas ston to/_/mchod sbyin ni drug pa dang bcu gcig pas ston to/_/gtor ma ni dgu pa dang bco lnga pas ston to/_/mchod pa ni bdun pa dang bcu gnyis pas ston to/_/gnas ni gcig pas
[\[170b.3\]]so/_/dbang bskur ba ni gsum pa dang bcu gsum pas ston to/_/de rnams la ni rim pa med pa de ngas bshad do zhes bya'o/_/de yang le'u dgu pa yan chad du ni dngos su'o/_/gzhan ma rnams ni sbas pa ste/_'dir bdag gis phye'o/_/rang bzhin dga' ba'i sgron
[\[170b.4\]]ma las le'u gnyis pa'i dka' ba bkral ba'o//_//lha'i dbang phyug gis gsol ba zhes bya ba ni zhu ba po'i tshig go/_/tshangs pa'i zhes pa nas gzhan 'dir ma gsungs zhes bya ba'i bar du sdud pa po phyag na rdo rjes zhus pa'i don to/_/bcom ldan 'das kyis bka'
[\[170b.5\]]stsal pa zhes pa ni 'khor dpa' bo dang dpa' mor bcas pa la gsungs so/_/gcig pu rtog med ma so sho mna' zhes smos so/_/de ni gzhan spangs pa'o/_/bye ba phrag bdun cu rtsa gnyis zhes pa la sogs pa ni de thams cad kyi don 'dis byed ces bsdus nas gsungs
[\[170b.6\]]pa'o/_/lha'i dbang phyug gis gsol ba byin yang zhus pa'o/_/de ltar yin yang bya ba ni bsdus pa'i don yin mod kyi zhes pas so/_/sum cu rtsa gcig la mtshan dang grangs zhes pa la sogs pa zhu pa'o/_/des ni bde chen 'khor lo rtsa sum cu rtsa gnyis yod pa la
[\[170b.7\]]a wa d+hu ti ma gtogs pa'i ming re'i sgo nas grangs tsam du zhus pa yin no/_/sum cu rtsa gcig gi rtsa'i ming nyon cig ces pa ni bde ba 'bab pa'i rtsa'o/_/de yang gsang ba zhes pa la sogs pa'o/_/gsang ba la sogs pa'i rtsa'i ming nges pa kho na'am des nyams su
[\[171a\]]
[\[171a.1\]]myong ba ste/_las dang ngo bo la sogs pa'i sgo nas 'dogs pa'o/_/de yang dbye na mang bas 'dir bsdus pa'i dbye ba bstan to/_/rtsa'i rnam pa'i dbye ba ni mdor bsdus pa na bcu zhes so/_/byang chub sems kyi thigs pa gsum/_/dang po
[\[171a.2\]]mkha' la snang ba las/_/i dang pi ga so sho mna'/_/'byung ba de ni rgyu yin no/_/gzhan rnams de las byung ba dang /_snga ma'i rim las phyi ma 'byung /_/de lta'i dbye ba thams cad ni/_/khyad par rgyu ru 'dod pa'o/_/rtsa re rnam dag dbye ba yis/_/lha dang lha mo 'khor lor
[\[171a.3\]]snang /_/dkyil 'khor ma lus rdzogs pa 'di/_/phyi yi 'bras bu dam pa 'phel/_/snga ma rnams ni rgyur 'thad de/_/phyi ma de bzhin 'bras bu yin/_/khyad par can gyi 'bras bu zhes/_/'di ni yin par bdag gis bshad/_/dbyibs dang kha dog mtshan ma rnams/_/so sor gsal
[\[171a.4\]]ba gang yin pa/_/de ni rang gi ngo bor snang /_/de ltar rtogs pas khyad par yin/_/rtsa yi dra bar 'brel pas na/_/'di ni nges pa'i tshig tu 'dod/_/de yang khyab pa yi ni phyir/_/khyad par 'di ru bdag gis bstan/_/bde ba chen po'i 'khor lo ni/_/byang chub sems kyis gang ba'o/_/
[\[171a.5\]]de yang rtsa rnams kun nas 'bab/_/las 'di spyi zhes bya ba'o/_/sha khrag bshang gci mig rdu snabs/_/sen mo skra spu rus pa rgyus/_/mkhal snying rus pa glo ba dang /_/rgyu ma dri ma tshil dang rnag_/a khri gnyer ma lto kha spu/_/bad kan rdul dang mchi ma glad/_/rkang mar khu ba khrag
[\[171a.6\]]sha ma/_/'di rnams 'bebs par khyad par las/_/mdud pa la sogs rten byed pa/_/gang zhig shes shing rig pa 'di/_/des na ye shes nyams myong ste/_/myong ba'i mtshan ma mtshan nyid do/_/de yang ye shes so sor gsal/_/khyad par zhes ni bya bar bshad/_/mtshan
[\[171a.7\]]ni rtsa ru btags pa ste/_/spyi yi sgo nas bod pa'o/_/re rer btags pa gang yin pa/_/khyad par yin pas de brjod do/_/rtsa gsum nas ni spu khung bar/_/'di ni rtsa yi dbye ba'o/_/'khor lo drug dang bzhi dang gcig_/i da la sogs khyad par dbye/_/srog gi dbyug pa dbus
[\[171b\]]
[\[171b.1\]]na 'greng /_/kun gyi rten du shes par bya'o/_/gcig la gcig brten kun gyi dang /_/khyad par brten pa so sor gsal/_/dper na shing la sogs pa bzhin/_/yal ga lo ma 'bras bus brgyan/_/de lta bur ni dbye ba 'di/_/don gyis shes par 'bad la bya/_/rtsa rnams med na phung po
[\[171b.2\]]med/_/phung po med na bde med pas/_/me tog med na dri med ltar/_/de bas 'bras mchog thob mi 'gyur/_/thos par bya ba'i don du ni/_/mdo ru bsdus na bcu po 'di/_/don 'di ma nor bla ma la/_/yang nas yang du zhu bar bya'o/_/de'i phyir shes par dka' bas 'on kyang bsdus
[\[171b.3\]]pa'i don gyis gsang ba dang zab pa la sogs pa'i mtshan ci la brtags pa shes par bya'o/_/de ni rtsa sum cu rtsa gnyis zhes pa la sogs pa ni go sla'o/_/zla ba nyi ma gzas zin pa'i dus tshigs su rgyas pa'o zhes pa ni thabs shes rab gnyis ka'i rin po che dang /_sangs rgyas rin
[\[171b.4\]]chen gyi snod gnyis ka bde ba chen pos rgyas pa ste/_chad pa'i dga' ba dang mchog gi dga' ba'i bar rang bzhin ye shes brtan pa la gzas zin zhes bshad do/_/rtsa'i don bstan nas da dbang gi rim pa ston to/_/de nas zhes pa ni 'brel ma chad pa'i tshig yin no/_/dbang gi
[\[171b.5\]]rim pa bshad de zhes ni bum pa dang gsang ba dang /_shes rab ye shes dang bzhi pa'i dbang la de skad ces bya'o/_/ji lta'i ni go rims zhes pa ni snga ma rgyu/_phyi ma rnams 'bras bu rim pa ma nor bar bya'o/_/dbang bskur mchog ni mnyes pa gang /_/zhes bya ba ni rgyu dang /_
[\[171b.6\]]'bras bu'i rim pas bzhi pa rnyed kyi mngon sum du ni mi rnyed do/_/thams cad du ni phod par 'gyur/_/zhes pa ni bzhi pa thob pa'i rnal 'byor ba ni thun mong dang mchog la sogs pa dang /_ci bsams pa yang 'grub par bshad do/_/des ni dbang gi yon tan dang 'bras
[\[171b.7\]]bu bstan to/_/yon tan tshul khrims ldan pa'i bu ni snod dang skal bar ldan pa sdom pa dang dam tshig bsrung ba'i slob ma'o/_/bla mas dang por dbang bskur bya/_/zhes pa ni kun gyi mchog tu gyur ba'i bla mas slob bu mtshan thams cad dang ldan pa de la dbang gi rim pa
[\[172a\]]
[\[172a.1\]]bskur bar bya'o/_/mtshan dang ldan pa gang la bya/_/bcom ldan 'das kyis ni sems can thams cad la dbri bkol ma mdzad na/_de lta mod kyi 'on kyang sngon gyi dus su de bzhin gshegs pa la bkur sti rim gro la sogs pa ma byas pa
[\[172a.2\]]rnams ni tshe 'di dang phyi ma'i dus la sogs par bsod nams zhan pas bcom ldan 'das kyi byin rlabs dang phrad par mi 'gyur ro/_/mi phrad pa'i phyir na snod dang mtshan nyid dang mi ldan no/_/de yang 'di skad du/_gang 'di dge slong dngos gnas dang /_/gang zhig rgan por gnas pa dang /_/
[\[172a.3\]]gang yang rtog la dga' ba'i mi/_/de la de nyid bstan mi bya/_/zhes 'byung ngo /_/gzhan yang /_mu stegs pa dang nyan thos dngos/_/ma ning pas ni dbang mi 'thob/_/rgyud 'di las kyang gang gi dra ba zhes pa la sogs pa gsungs so/_/de'i phyir snod dang mi ldan pa la gsang sngags kyi
[\[172a.4\]]dbang mi bskur ro/_/mtshan la sogs pa ni 'gal ba med do/_/bcom ldan 'das kyis gsungs pa yang dgongs nas so/_/khrus byas mig dgab ras kyis bcing /_/me tog gis dgang snyim par ldan/_/yon dbul zin nas dga' dang bcas/_/lha yi dbang phyug dbang bskur bya/_/
[\[172a.5\]]zhes par sngar sa dang dkyil 'khor gyi thig dang sta gon dang rab gnas dang khrus kyi cho ga la sogs pa kun rdzogs nas mig dgab pa'i cho ga byas nas bla ma la me tog gtor ba dang /_dkyil 'khor la gtor ba dang /_dam tshig gi cho ga nas yon dbul ba'i rim pa kun dbang nod kar
[\[172a.6\]]bya'o/_/dbang bskur la ni sangs rgyas sa/_/zhes pa ni bcu gcig nas bcu drug gi bar 'thob bo/_/the tshom med par rnyed par 'gyur/_/zhes pa ni bar der thob par des sam som nyi dang yid gnyis mi bya'o/_/de bas thams cad du 'bad de/_/dpal ldan dbang rgyal blang bar
[\[172a.7\]]bya/_/zhes pa ni slob mas bkur sti yon la sogs pas bla ma mnyes par bya/_bla mas kyang rim pa dang don ma nor bar dbang gi rgyal po bzhi pa yan chad rdzogs par sbyin no/_/dbang bskur bzhin du dbye ba ni/_/zhes pa ni dang po bum pa dang /_gnyis pa gsang ba dang /_gsum pa
[\[172b\]]
[\[172b.1\]]shes rab ye shes dang /_/bzhi pa de ltar de bzhin no/_/slob dpon la sogs dbye ba yin/_/zhes pa la sogs pa ni go sla'o/_/bzhi gnyis rab tu dbye ba ni/_/zhes pa ni bzhi gnyis la brgyad de bum pa'i dbang ni mi bskyod pa'i 'bras bu dang ldan pa'o/_/dbu rgyan dang /_rdo rje dang /_
[\[172b.2\]]dril bu dang /_ming dang de bzhin no/_/rdo rje brtul zhugs dang /_lung bstan pa dang /_skyabs sbyin la sogs pa brgyad po'i dbang bskur ni slob dpon gyi'o/_/rdo rje'i dbang la gsum du dbye/_/nam mkha' mnyam du bdag gis gsal/_/zhes pa ni rdo rje slob dpon gyi dbang ni nam
[\[172b.3\]]mkha' dang mnyam du khungs bstan pa ste/_dam tshig gsum gyi dbang ngo /_/dbang bskur de ni rin po che/_/khams gsum gyis ni phyag byas pa/_/zhes pa ni bum pa ru sman dang 'bru dang rin po che la sogs pa dang ldan pa'am/_bdud rtsi lnga la sogs pa'i dbang bcu gcig pa
[\[172b.4\]]dang /_kun rdzogs pa la 'jig rten gsum gyi phyag dang mchod pa'i gnas so/_/yang na nang gi slob dpon gyi bum pa la sogs pas dbang bskur ba'am/_gsang ba'i slob ma rang gi bum pa la sogs pa'i dbang rdzogs par bskur na dngos su khams gsum gyis phyag byed par
[\[172b.5\]]'gyur ro/_/yang na sangs rgyas rin po che'i snod dang rin po che sna lnga la sogs pa yod pa thabs kyi rdo rje la dbang bskur ba dang /_phyag bya ba'i ngo bos rdzogs pa ste/_shes rab la yang de bzhin no/_/yang na dbang gi yon tan gyi rim pa gsal bas shes par 'dod pas de ru
[\[172b.6\]]blta'o/_/rnal 'byor rgyud la mos rnams la/_/zhes pa ni yo ga phyi la dga' ba'i slob ma la bya'o/_/dbang brgyad phye ba sbyin par bya/_/zhes pa ni chu dang /_dbu rgyan dang /_rdo rje dang /_dril bu dang /_ming dang lnga ni rigs lnga'o/_/brtul zhugs dang /_lung bstan dang /_
[\[172b.7\]]skyabs sbyin te sngar bstan pa bzhin no/_/rnal 'byor bla ma la mos rnams/_/zhes pa ni rnal 'byor chen po thob pa'i thabs kyi'o/_/bcu gcig bdag nyid sbyin par bya/_/zhes pa ni snga ma'i thog tu sku rdo rje la sogs pa'i dam tshig gsum ste bcu gcig go/_/rnal 'byor
[\[173a\]]
[\[173a.1\]]ma la mos pa rnams/_/zhes pa ni ma rgyud do/_/gsang ba'i dbang ni sbyin pa'o/_/zhes pa ni bcu gnyis pa'i mchog go/_/gsang ba gnyis zhes pa la sogs pa ni go sla'o/_/de ni gsang ba gsum du dbye/_/zhes pa ni 'og nas gsum du ston to/_/
[\[173a.2\]]skye dang zhes pa nor bu'i skye'i mchog gi dga' ba'i gnas so/_/mdud dang zhes pa ni a wa d+hU tI'i rtse mo rang bzhin gyi gnas so/_/de bzhin du ni pad+ma'i shes rab ma'i kha chad pa'i gnas so/_/shes rab gnyis su dbye bar bya/_/bskyed dang rdzogs pa'i bye brag go/_/zhes pa ni
[\[173a.3\]]phyi ni shes rab ma'i pad+ma nas 'thung ba ste bskyed pa'o/_/gtum mo la sogs pas bdud rtsi 'thung ba ni rdzogs pa'o/_/'di na mar gsang ba'i yum gyi mtshan nyid ston te/_shes rab brgyad gnyis lo dang ldan/_/bu mo lo grangs bcu drug pa dang /_med na nyi shu pa'o/_/spyan rings
[\[173a.4\]]zhes pa mig 'khyug pa smin ma'i bar ma chad par gnas pa gnag la 'tsher ba'o/_/longs spyod mkhas pa zhes pa ni sbyor thabs drug cu la sogs pa'i las dang /_dbang gi rim pa la mkhas pa'o/_/yan lag tsan+dan sar pa'i dri/_/zhes pa ni lus dang yan lag kun las
[\[173a.5\]]shin tu zhim pa'i dri mnam pa'o/_/shin tu 'jam pa'i khu bas tshim/_/zhes gsungs te/_ye shes kyi rgyu bde zhing tshim ste/_si la ga phur la sogs pa'i byang chub kyi sems kyis 'jam pa dang ldan pa'o/_/gzugs bzang sngo la skal ldan pa/_/zhes pa ni lus sbom pa
[\[173a.6\]]min pa/_phra yang mi phra/_kha dog sngo ljang /_snod bzang ba/_shes rab che ba'o/_/nu ma zhes pa la sogs pa ni nu ma 'bur ba/_rked dbus phra ba/_dad pa la sogs pa'i yon tan tshad med pa de 'bad la slob bus btsal te gsang ba'i dbang nod pa'i don du rigs dang ldan pa
[\[173a.7\]]phul ba/_bla ma la zhu ba'i tshigs bcad la sogs pas gsang dbang thob par bya'o/_/dbang gi man ngag gsum du dbye/_/nang gi yi ni brda byed pa/_/bzhi pa 'bras bu'i ngo bor grags/_/gsum dang bral ba gsum bdag nyid/_/ces pa ni bum pa dang /_gsang ba dang /_
[\[173b\]]
[\[173b.1\]]shes rab ye shes dbye ba byas nas kha khwa mu kha dang bo lar sbyor ba la sogs pa'i ye shes 'khor lo rnams la rim gyis babs pa dang de yang spyi bo dang /_mgrin pa dang /_snying gar babs pa'i bskyed pa'i rim pa don dngos so/_/rdzogs pa dga' ba dang mchog gi dga' ba
[\[173b.2\]]dang chad pa'i dga' ba la sogs pa dang dbang gsum rim par sbyar ba las bzhi pa 'byung ba ni 'bras bu'o/_/de yang /_gsum po la sogs na yang med/_/gsum po rang yang ma yin te/_/mar me'i dkyil 'khor 'od bzhin no/_/dga' ba la sogs bye brag tu/_/
[\[173b.3\]]rdo rje gzhon nu mas gsal byed/_/ces pa ni dga' ba dang mchog dga' la sogs pa'i yang dag pa'i ye shes ni thabs dang shes rab gnyis su med pa las gsal bar 'byung ste/_de yang shes rab mtshan dang ldan pa las skye'o/_/de yang rgyud gsum zhes pa la
[\[173b.4\]]sogs pa bstan to/_/dbang bskur gyis zhes pa la sogs pa ni dbang gi yon tan bstan to/_/gcig nas gcig gi rim pas 'byung /_/zhes pa ni snga ma ni rgyu/_phyi ma ni rim pas 'bras bu'o/_/bla ma rab kyi zhal nas blang /_/zhes smos so/_/de yang dbang
[\[173b.5\]]thams cad thob pa/_rgyud dang man ngag dang dbang la sogs pa la mkhas pa grub pa thob pa dang ldan pa'o/_/de ni mnar med par ni 'gro_/zhes pa ni bla ma mnyes par ma byas na de'i skyon gyis dmyal bar 'gro'o zhes skyon bstan pa'o/_/de bas na skyon spongs la bla
[\[173b.6\]]ma la 'bad pas mchod pa dang yon la sogs pas dgyes par bya'o/_/rang bzhin dga' ba'i sgron ma las le'u gsum pa'i dka' ba bkral ba'o//_//dbang bskur bas snod du rung bar byas nas bsgom pa'i rim pa ston to/_/de nas gzhan yang bshad nyon cig/_/
[\[173b.7\]]ces pa ni dbang bshad ma thag tu gnas kyi don bstan pa'o/_/ka ba gcig dang sgo dgur ldan/_/zhes pa ni srog gi dbyug pas ka ba byas pa'i sgo dgu dbang ba'o/_/rdo rje'i rtsig pa ni ba spu'i ngo bo rtsa re re la byang chub kyi sems kyis gang ba des lus kun rtsa'i dra
[\[174a\]]
[\[174a.1\]]bas khyab pa ste/_rtsa thams cad bde ba'i rang bzhin gyis sangs rgyas pa ye shes rnam pa lnga'i rang bzhin no/_/ye shes de rnams dbyer mi phyed pa'i rang bzhin rdo rje'i/_de bas na rdo rje'i rtsig pas brgyan pa'o/_/rdo rje'i thig ni rtsa'i dbye bas phye ba'o/_/bla re ni
[\[174a.2\]]zhes pa ni bde ba chen po'i 'khor lo la sogs pa ste/_des ni khyab pa kun du yongs su bskor ba yin zhes smos so/_/rlung la sogs pa'i rim pas dbye/_/'byung ba bzhi dang ldan pa yin/_/zhes pa ni yaM las rlung gi dkyil 'khor sngon po zhes bya ba la sogs pas gsang ba'i gnas
[\[174a.3\]]dang /_lte ba dang /_sprul pa dang /_snying ga dang rim pas bsam/_yang na rlung gis me sbar ba las rtsa thams cad kha bye ba las bde ba chen po'i rang bzhin 'khor lo bzhi la khyad par ldan zhing 'byung ngo /_/nam mkha' thams cad mtha' kun du/_/thams cad bdag nyid rtag tu
[\[174a.4\]]bzhugs/_/zhes pa ni bde ba chen po'i 'khor lo nam mkha' zhes te 'khor lo gzhan dang /_mtha' ma'i rtsa yan chad khyab nas rang bzhin dga' ba'i bdag nyid du lus thams cad bzhugs so/_/yang na nam mkha' ni chos kyi 'byung gnas te/_shin tu rgya che ba de'i nang na dbang
[\[174a.5\]]chen las bskyed pa'i gzhal yas khang la sogs pa'i phyi rol du bstan pa bzhin no/_/'di'i don ni 'di yin no/_/dkyil 'khor sku ru bstan pa dang /_de bzhin gsung du bstan pa dang /_thugs su byang chub sems bshad do/_/zhes pas phyi nang gsang ba gsum shes
[\[174a.6\]]par bya'o/_/yang na gsang ba 'di le'u bcu par blta'o/_/bsrung ba'i 'khor lo 'khor ba bzhin/_/zhes pa ni 'di ni gzhan go sla bas ma bshad do/_/de kho na nyid bsdus pas bstan te/_rnal 'byor chen po'i dus su ni/_/sangs rgyas rin chen snod rnyed nas/_/byang chub kyi
[\[174a.7\]]sems nyi ma bsrungs nas slar 'khor lo'i lte ba'i dkyil 'khor du gnas pa de ni phyi'i rtogs pa rgyu ru mi ster bar nang gi reg bya shin tu 'jam pa chu'i zla bas kun rdzob tu snang ba lta bu de dang dbyer mi phyed pa bzhin snang ba ni ye shes chen po zhes man ngag go/_/rtsibs bcu pa
[\[174b\]]
[\[174b.1\]]la gser gyi mdog_/ces pa la sogs pa ni go sla bas ma bshad do/_/'dir ni 'khor lo'i lte ba gru gsum gyi byad gzugs ri bong can chos kyi 'byung gnas zhes pa'o/_/rtsibs bcu pa la gser gyi mdog ste gshin rje mthar byed la sogs pa bcu dang ldan pa'i dbus kyi lte ba la/_
[\[174b.2\]]dar mo ta ya kha dog dkar mo byang chub kyi sems kyi ngo bo 'di gzung 'dzin la sogs pa'i chos thams cad 'byung ba'i gnas te/_sngar bshad pa bzhin rim pas dbye'o/_/de'i dbus su zhes pa ni 'khor lo'i lte bar bya'o/_/sngar bstan pa'i zhes pa ni rlung la sogs pa'i zhes par
[\[174b.3\]]bstan pa bzhin no/_/'byung ba bzhi ni rlung dang me dang chu dang sa'i bzhi ste/_chos thams cad 'di las 'byung ba'o/_/ji lta bu'i rim pas ni yaM raM baM laM las rlung la sogs pa bzhi de rnams kyi steng du b+h+rUM las 'khor lo'o/_/thams cad 'od du zhu ba las rnam par snang mdzad do/_/
[\[174b.4\]]rnam par snang mdzad yongs su gyur pa las zhes pa ni 'od du zhu nas pho brang grub bo/_/dur khrod brgyad dang ldan pa yi/_/zhes pa ni de yang yi dgas dang ldan pa'i gnas mi bzad pa zhes bya ba'i dur khrod dang /_mi sdug pa dang zhes pas ston to/_/de rnams ldan pa'i bzhugs
[\[174b.5\]]gnas so/_/gzhal yas zhes pa ni dpag pa dang gzhal ba dang tshad dang bral ba ste/_rdo rje 'dzin pa'i bzhugs gnas la dog pa la sogs pa'i dngos po spangs pas na khang pa yangs pa chen po'o/_/'phar ma gnyis ni phyi nang phye ba'o/_/nyi ma'i gdan du zhes pa ni nyi ma'i steng
[\[174b.6\]]du bdud pho mo'o/_/sna tshogs pa zhes pa ni go bar sla'o/_/'dab ma brgyad kyi lte bar zhes pa ni bzhi pa spangs pa'i dbus su nyi ma la sogs pa sngar bzhin no/_/tshul dang thigs pa'i rang ngo bo'o/_/zhes pa ni bka'i dngos po thigs pa a khong na gnas pa'i tshul lo/_/
[\[174b.7\]]de gnyis las A li kA li'o/_/A li ni a A zhes pa nas aM aHzhes pa'i bar ro/_/kA li ni ka kha zhes pa nas ha k+ShaH zhes pa'i bar ro/_/de yang dam tshig gi A li dang /_ye shes kyi A li'o/_/kA li la yang de ltar de bzhin no/_/gnyis las byung ba ni zhes pa
[\[175a\]]
[\[175a.1\]]ni zla ba dang nyi ma ste/_de gnyis las byung ba'o/_/thabs dang shes rab kyi bdag nyid maM hUM gnyis la rdo rje dang gri gug sa bon dang ldan pa 'di rnams thams cad las thabs dang shes rab kyi skur bzhengs pa la dpal ye shes thig le zhes bya'o/_/phyag
[\[175a.2\]]rgya chen pos 'khyud cing zhes pa ni thabs dang shes rab la brten zhes pa ste/_dbye bas phye na go sla'o/_/da ni kha dog dang dbyibs la sogs pa ston to/_/zhal brgyad phyag brgyad g.yas brkyang ba/_/zhes pa ni rnam par thar pa brgyad la sogs pa'i yon tan dang ldan pa ste/_le'u
[\[175a.3\]]bcu par sbyar ro/_/zhal bzhi ni zhes pa ni brgyad kyi phyed rtsa ba nas drangs pa'o/_/gnag ces pa ni sku dang mthun pa dbus su bsam mo/_/ser po ni g.yas dmar po g.yon dang rgyab ma ljang gu'o/_/gzhan bzhi sngon po'i pad+ma lta bu'o zhes pa ni sngar gyi ma gtogs pa bzhi
[\[175a.4\]]ni ut+pal sngon po dang 'dra'o/_/rdo rje la sogs pa ni phyag brgyad na g.yas dang g.yon na'o/_/sna tshogs rdo rje rgya gram gyis spyi bor brgyan pa'o/_/zla ba zhes pa la sogs pa go sla'o/_/phyag rgya drug gis sku bcings pa ni 'khor lo la sogs pa ste/_rigs drug gi
[\[175a.5\]]ngo bo yin no/_/gzhan yang de ltar shes par bya'o/_/rang bzhin dga' ba'i sgron ma las le'u bzhi pa'i dka' ba bkral ba'o//_//da ni sngags mchog bshad bya ba/_/zhes pa ni skabs 'dir snying po phye la bshad pa'o/_/sgrub pa po ni gang gis 'grub/_/
[\[175a.6\]]ces pa la sogs pas phyi nang gsang ba de kho na nyid la sogs pa bshad par bya'o/_/sgrub pa po zhes pa ni rnal 'byor pa'o/_/gang gis ni thabs khyad par can no/_/'grub ces pa ni sngags des 'grub pa ste/_mchog gi dngos grub la sogs pa'o/_/de yang sngags
[\[175a.7\]]ni man+t+ra zhes so/_/man ni stong pa mtshan ma bral/_/kha dog sogs bral chos nyid bdag_/rdo rje 'dzin pa'i dbugs 'byung ba/_/shes rab ces su bshad pa yin/_/tra ni ye shes bde ba ste/_/mtshan dang dpe byad gzugs skur gnas/_/de bzhin gshegs par
[\[175b\]]
[\[175b.1\]]dbugs 'byung ste/_snying rje chen por bdag gis bshad/_/snying rje shes rab gnyis po 'di/_/gang du gcig tu gnas pa yis/_/dngos po med pa'i dngos po'i tshul/_/de ni sngags su bstan pa'o/_/de lta bu yi phyag rgya che/_/shes nas bdag nyid ming mchog
[\[175b.2\]]pa/_/ming yang ma yin mtshon pa ming /_/sus rtogs sngags kyi dngos grub bo/_/zhes pa ni shes rab dang snying rjer bshad do/_/sngags kyi nges tshig la sogs pa gzhan mi bstan pa ci/_gzhan 'dir ma bstan te de yang dbang gi yon tan gyi rim par blta'o/_/
[\[175b.3\]]pad+ma 'dab ma brgyad pa bya/_/zhes pa ni 'dab ma dang lte bar bcas pa bri'o/_/rdo rje ni rdo rje gzhon nu zhal gsum phyag drug pa sgom mo/_/phur bu bcu ni grangs so/_/khro bo'i sngags ni mkhas pas gdab/_/ces pa ni rdo rje gzhon nu khro bor bsams la oM badzra kI li la sogs pa
[\[175b.4\]]rnal 'byor pas phyogs dang mtshams bye brag tu gdab bo/_/A li kA li mnyam byas nas/_/zhes smos te/_A li ni shes rab kyi yi ge bcu drug go/_/kA li ni kA la sogs pa thabs kyi yi ge sum cu gsum mo/_/mnyam byas ni A li bcu drug po dang /_kA li
[\[175b.5\]]sum cu rtsa gsum pa gnyis ldan pa'o/_/des rgyu bstan to/_/'dab ma kun gyi rim pas dgod/_/ces pa ni rten dang rten can bstan to/_/yang na snying po'i sngags te/_'di skad bshad de/_phur bu ni bcu ste/_mig gi dbang po'i skye mched gti mug mkha'
[\[175b.6\]]'gro la sogs pa don 'di bla ma rje btsun rim pas bshad par 'gyur ro/_/A li ni longs spyod kyi bcu drug go/_/kA li ni bde ba chen po'i rtsa sum cu rtsa gnyis dang srog gi dbyug pa'o/_/mnyam byas nas zhes pa ni de rnams thams cad la byang chub sems dang ldan
[\[175b.7\]]pa'o/_/'dab ma kun gyi rim pas dgod/_/ces pa ni thams cad la tshang bar dgod do/_/de la snying po la sogs pa'i sngags rim pa bzhin btus pas yab kyi snying po thabs kyi rtsa nas snying po bgrang ngo /_/yum gyi snying po shes rab kyi rtsa nas snying po bgrang ba la
[\[176a\]]
[\[176a.1\]]sogs pas so/_/yang na kA li ni zur gsum la sogs nas til gyi me tog rgyas par bar du tshes bcu drug 'pho ba de slar steng du bcu drug ste sum cu rtsa gnyis so/_/A li ni sum cu gnyis las byung ba'i bde ba bcu drug go/_/mnyam byas nas zhes pa
[\[176a.2\]]ni khu ba dang bde ba mnyam pas dga' ba bcu drug gi bdag nyid do/_/de ni thabs kyi snying po'o/_/shes rab kyi rang gis shes par bya'o/_/yang na dga' ba bcu drug la rang bzhin bcu drug rdzogs pa ni shes rab kyi'o/_/'dab ma kun gyi zhes pa la sogs pa ni go sla'o/_/yang na
[\[176a.3\]]A li ni shes rab kyi pad+ma 'dab ma brgyad pa kun rdzob zla ba'i dngos po thigs pa brgyad la don dam pa'i rang bzhin brgyad rdzogs pa'o/_/kA li thabs kyi la de bzhin dgod pa'o/_/mnyam byas nas zhes pa ni lte ba'i dkyil du mnyam pa ste/_de ni nam mkha' stong pa'i ngo bo'o/_/
[\[176a.4\]]'dab ma kun gyi rim pas dgod/_/ces pa ni rang bzhin dga' bas thams cad kun la khyab pa med pa'o/_/de yang tshig dang bral/_yi ge med pa/_bltar med pa/_dpyad pas rnyed pa ma yin pa/_thog ma dang /_mtha' ma dang bral ba/_mtha' med pa/_rmad du
[\[176a.5\]]byung ba de ni rang bzhin gyi ye shes de kho na nyid ces bya'o/_/des ni sngags bstan to/_/A li ye shes 'dab mar gcig_/ces pa ni bcu drug pa kun 'dab ma gcig la dgod do/_/kA li 'dab ma bdun du ni/_/zhes pa ni bdun pa'o/_/'dab ma re re yi ge lnga/_/zhes
[\[176a.6\]]pa ni bdun gyi gnyis ma gtogs pa lnga gdab bo/_/lnga pa'i bar du lnga lnga pa'o/_/zhes bya ba ni 'dab ma re re lnga lnga ste/_ka kha ga g+ha nga de ni gcig la'o/_/rtsa la sogs pa la de bzhin no/_/'dab ma gnyis su bzhi gnyis te/_gcig la ya ra la wa bzhi'o/_/gnyis
[\[176a.7\]]pa la sha Sha sa ha ste bzhi'o/_/k+Sha'i yig 'bru ste nang ngo /_/zhes pa ni 'dab ma brgyad pa'i nang du k+Sha rdo rje sems dpa'i rang bzhin bsam mo/_/dbyangs yig ni/_a A i I u U r-i r-I l-i l-I e ai o au aM aHzhes so/_/gsal yig ni ka kha ga g+ha nga /_tsa tsha
[\[176b\]]
[\[176b.1\]]dza dz+ha nya/_Ta Tha Da D+ha Na/_ta tha da d+ha na/_pa pha ba b+ha ma/_ya ra la wa/_sha Sha sa ha'o/_/de gnyis la A li kA lI'i 'du shes yin zhes pas bye brag kyang bstan to/_/gnyis kyi yi ge 'dab ma yis/_/zhes pa ni thabs dang shes rab kyi yi ge'o/_/sngags kyi rgyal po de
[\[176b.2\]]nyid drang /_/zhes pa ni yab kyi snying po dang /_nye ba'i snying po dang /_yum gyi snying po dang /_nye ba'i snying po'o/_/dang po gzugs kyi rgyal po dbang /_/zhes pa ni dang po kho na rnam par snang mdzad kyi sa bon yi ge oM mo/_/de nas 'dab ma gnyis kyi dang por zhes pa ni de ma thag
[\[176b.3\]]gnyis kyi dang po sha'o/_/bzhi pa'i dbyangs yig ni I dang bcas pa ni sha dang i ru ldan pa/_'og tu ni shi'i 'og tu'o/_/re pha ni ra'i ming gi rnam grangs so/_/des brgyan te/_de rnams kyis shri ri grub bo/_/nyi shu rtsa lnga yod pa yi/_/zhes pas ma bstan to/_/'dab
[\[176b.4\]]ma gnyis pa'i bzhi pa'o/_/zhes pa ni bzhi pa ha'o/_/dbyangs yig gnyis pa dang ldan pa/_/zhes pa ni A ste/_ha dang A dang ldan pas hA zhes so/_/'khor ba'i ngan 'gro dag byed pa/_/zhes pa ni dpal chen pos bdud la sogs pa thams cad bsgral
[\[176b.5\]]nas ye shes kyi bdag nyid du byed do/_/'dab gnyis dang po bzhi pa yis/_/zhes pa ni skabs 'di na mar man ngag gis bstan te/_dang po'i bzhi pa ni ba'o/_/de nas gsal byed pa'i brgyad ni dza'o/_/'dab gnyis dang po'i gnyis pa yis/_/zhes pa ni ra'o/_/ldan pa
[\[176b.6\]]thams cad rim 'phrog byed/_/ces pa ni dzar ldan nas gnas pa la badzra zhes so/_/rdo rjes thams cad gcod pa dang /_'bigs pa la sogs pa byed do/_/gsal byed pa gsum pa ste ni ga'o/_/bcu pas yang dag ldan pa'o/_/zhes pa ni le ste ga ru ldan pa'o/_/
[\[176b.7\]]dbyangs kyi yi ge zhes pa la sogs pa ni bstan pa'o/_/bzhi pa'i lnga pa ni na yin no/_/de nas de'i dang po'i ta'o/_/bcu drug pa ni gsum pas ldan ni i ste ti ru ldan no/_/thams cad sngags kyi tshig gi gzhi ni 'di rtsa ba'am gzhi yin no/_/de nas ni dag pa
[\[177a\]]
[\[177a.1\]]dag la'o/_/de bzhin gsal byed dang po'o/_/zhes pa ni ka'o/_/yan lag gsal byed sum cu gsum/_/zhes pa ha'o/_/dbyangs yig drug pa yang dag ldan/_/zhes pa ni U ste ha la U ldan hU'o/_/de nas chos thams cad 'byung ba ste/_dbye ba
[\[177a.2\]]ni zhal las shes par bya'o/_/zla tshes ni nga'o/_/thig le ni go sla'o/_/de ni zhes pa ni de rnams las hUM grub bo/_/hUM de dang nye bar gnas pa ni yang hUM ste/_don du ni gnyis grub bo/_/sems kyi dbang phyug yi ge mchog_/ces pa ni bcom ldan 'das kyi bskyed pa'i
[\[177a.3\]]rgyu 'di yi ge thams cad kyi mchog go/_/gang zhig lnga pa'i gnyis pa zhes pa ni pha'o/_/gsum pa'i dang po Ta dang ldan pa'i phaT do/_/mthar ni swA hA ldan pa'o/_/ste zhes pa ni de thams cad kyi zhabs su'o/_/snying po'i sngags ni yang dag mchog_/ces pa ni yab kyi
[\[177a.4\]]snying po'o/_/dang po ru ni gzugs kyi mchog_/ces pa ni gzugs kyi sa bon oM mo/_/'dab gnyis kyi bzhi pa ni ha'o/_/'og tu re phas yang dag ldan/_/zhes pa ni ra'o/_/dbyangs kyi yi ge bzhi pas sbyar/_/zhes pa ni I ste/_ha dang ra dang I dang gsum sbyar bas
[\[177a.5\]]hrI'o/_/rig pa'i rgyal po'i yi ge mchog_/ces pa ni rig pa'i snying po'o/_/thig le yis ni mgo bo mnan/_/zhes pa ni hrIM zhes pa'o/_/de rang du ni nye bar gnas/_/zhes smos pas yang hrI btu'o/_/thams cad zhi ba zhi ma mchog_/ces pa ni bde ba chen po'i rang
[\[177a.6\]]bzhin no/_/thig les mnan pa'i sum cu gsum/_/zhes pa ni haM ngo /_/bcu drug pa'i gnyis pa ni A'o/_/ldan pa ni haM dang Ar ldan pa'i hAM ngo /_/yang na de nyid yi ge mchog_/ces pa ni haM ngo /_/khams gsum mun nag 'byed par byed/_/ces pa ni yon tan
[\[177a.7\]]gyis so/_/hUM phaT de ni gnyis kar sbyar/_/zhes pa ni re re yang gnyis gnyis su sbyar ro/_/tha mar swA dang hAs ldan no/_/nye ba'i snying po'i sngags zhes bya/_/zhes pa ni de yan chad do/_/bcom ldan ye shes thig le'o/_/zhes pa ni bcom ldan 'das kho na'o zhes
[\[177b\]]
[\[177b.1\]]so/_/dang por rnam par snang mdzad ces pa ni/_dag pa'i dngos po oM mo/_/nyi shu rtsa dgu de rnams so/_/zhes pa wa'o/_/gsal byed pa yi brgyad pa'i yig_/ces bya ba ni yi ge dza'o/_/nyi shu rtsa bdun pas ni zhes pa ni ra'o/_/dza dang ra dang ldan pas badzra'o/_/
[\[177b.2\]]nyi shu rtsa lnga pa'i gzhan zhes pas ma'o/_/dbyangs kyi yi ge bdun ni r-i'o/_/ma dang ldan pas mr-i'o/_/bzhi pa las ni gsum pa'o/_/zhes pas ni da ston to/_/de dang nye ba rlung yin no/_/zhes pas ni rlung gi sa bon ya'o/_/dbyangs yig bcu gcig ni e
[\[177b.3\]]ste ya'o/_lnga pa yi ni lnga pa zhes pa ni ma'o/_/ha ni rtogs par sla'o/_/lnga pa yi ni gsum pa dang /_/zhes pas ba bstan to/_/nyi shu rtsa brgyad de nas so/_/zhes pas la bstan no/_/lnga pa yi ni dang po dang /_/zhes pas ni pa'o/_/nyi shu rtsa bdun de nas so/_/zhes
[\[177b.4\]]pa ni ra ston no/_/dbyangs yig gnyis pas zhes pa ni A'o/_/ldan pas bya bas rA zhes bshad do/_/gsal byed kyi ni dang po zhes pa ni ka btu'o/_/sum cu rtsa gcig pa ni Sha'o/_/ldan pa ni de gnyis k+Sha ru ldan no/_/nyi shu rtsa lnga dag pa zhes pa ni ma'o/_/dbyangs yig
[\[177b.5\]]gnyis pa zhes pa ni A'o/_/'di gnyis mA'i dngos po la ldan zhes bya'o/_/nyi shu drug gi yi ge mchog_/ces pa ni ya'o/_/dbyangs kyi yi ge bcu gcig ces pa ni yi ge e ste/_ye ru ldan pa'i swA hA zhes pa la sogs pa ni go sla bas ma bshad do/_/dang po yi
[\[177b.6\]]ge phra nan pa/_/zhes pas oM mtshon pa'o/_/'dab gnyis pa'i gsum phri zhes bstan pas so/_/ya'i sde tshan gnyis pa ni ra zhes smos so/_/nyi shu rtsa dgu de nas so/_/zhes pa ni wa ru bshad do/_/dbyangs kyi yi ge gsum pa yis/_/zhes pa ni gu gu ste
[\[177b.7\]]wi zhes smos so/_/drug cu rtsa bzhi phyed dag pa/_/zhes pa ni sum cu gnyis so/_/des sa bstan to/_/ra'i yig 'bru ni ra'o/_/tha mar swA hA dang ldan pa ni kun gyi mthar sbyar ro/_/hUM hUM phaT ni spel ba yin/_/zhes pa ni bar du bzhugs pa'o/_/nye ba'i snying po'i
[\[178a\]]
[\[178a.1\]]sngags yin no/_/zhes pa ni bcom ldan mo phyag rgya chen po'i nye ba'i snying po'o/_/bcom ldan 'das ye shes thig le'i phreng ba'i sngags kyi bsnyen pa 'bum byas nas las la sbyar bar bya'o/_/bcom ldan mo'i yang las la sbyar ba la sogs pa snga ma
[\[178a.2\]]bzhin no/_/'khor rnams kyi ni nam mkha' dri med dang /_zla ba'i snying po ni oM d+hUM d+hUM hUM phaT/_shin tu rtsal chen dang /_g.yon pa ma la sogs pa gzhan rnams kyang de ltar ro/_/de bzhin du dpa' mo rnams kyi yang yin no/_/skyes ma'i oM AH hUM phaT/_'jigs ma'i oM AH
[\[178a.3\]]hUM phaT/_'od ma'i oM mi hUM phaT/_gzhan rnams kyang de kho na bzhin no/_/gzhan 'khor lo drug gi sngags dang dbyangs yig_/gsal byed kyi yi ge dang /_gtor ma'i sngags dang /_khro bo'i sngags dang /_sku rdo rje la sogs pa gsum dang /_'di rnams ni go sla bas ma bshad
[\[178a.4\]]do/_/rang bzhin dga' ba'i sgron ma las le'u lnga pa'i dka' ba bkral ba'o//_//sngags kyi rim pa bshad nas mchod sbyin gyi rim pa ston pa la ni/_de nas mchod sbyin rab bdag bshad/_ces bya'o/_/gnas la sogs pa'i rim pa sbyor/_/zhes pa ni gnas dang /_
[\[178a.5\]]nye bar gnas la sogs pa'i mchod sbyin dang por sbyor ro/_/bskyed pa'i bye brag thigs pa gsum/_/zhes pa ni bde ba chen po'i 'khor lo dang /_longs spyod kyi 'khor lo dang /_chos kyi 'khor lo dang gsum du rlag pa/_longs spyod pa/_dbang gi thigs pa gsum mo/_/
[\[178a.6\]]rdzogs pa'i rim gsum de ltar ro/_/zhes pa ni dga' ba dang /_mngon par dga' ba dang /_chad pa'i dga' ba dang gsum mo/_/yang na yar rdzogs pa la rdzogs zhes bya'o/_/rnam shes la sogs bye brag tu/_/zhes pa ni bde ba chen po'i 'khor lo la sogs pa bzhi
[\[178a.7\]]dang /_dngos po la sogs pa'i bye brag go/_/mchod sbyin tshangs pa'i yul sa che/_/zhes pa ni 'khor lo bzhi'i sprul pa la thug pas so/_/rnam par shes pa zhes pa ni chos kyi 'khor lo ste gnas so/_/snang ba ni longs spyod kyi 'khor lo ste skye'o/_/nam mkha' zhes
[\[178b\]]
[\[178b.1\]]pa ni bde ba chen po'i 'khor lo'o/_/ye shes zhes pa ni dga' ba gsum po yang 'khor lo bzhin sbyar ro/_/sku brgyad kyi ni bye brag tu/_/zhes pa ni phyi nang la sogs pa'i rim pa dbye ba ni sku brgyad gnas kyis 'byed do/_/dngos po rten dang rnam par 'byed/_/ces pa ni dga' ba
[\[178b.2\]]dang /_mngon par dga' ba dang /_sngar gyi chad pa'i dga' ba dang /_'khor lo la sogs pa'i dbye ba kun rang bzhin pas 'byed do/_/dper na chu dang rnyog ma bzhin no/_/ji bzhin 'dod pa sdud pa ni/_/zhes pa ni mchod sbyin thams cad ni sangs rgyas rin chen du sdud pa ste/_
[\[178b.3\]]de yang phyi la sogs pa thams cad kyang ngo /_/mchod sbyin rnal 'byor ma dkyil 'khor/_/zhes pa ni rnal 'byor ma 'dus pa'o/_/u rgyan la sogs gnas su ni/_/zhes bya ba ni u rgyan gnas dang /_dzA lan+d+ha ra dang /_pu li ra dang /_kA ma ru la sogs pa'i gnas dang /_nye
[\[178b.4\]]ba'i gnas la sogs par ro/_/legs dgyes ma sogs lha mo rnams/_/zhes pa ni lha mo rnams kyang de ltar gnas pa bzhin du dbye bar bya'o/_/kA li ye shes yig mchog sbyin/_/zhes pa ni yi ge sum cu rtsa gnyis la sogs pas mchod do/_/phyi dang nang du bya ba'i thabs/_/
[\[178b.5\]]zhes bya ba ni lus dang rtsa dang rim pa sngar bzhin no/_/mchod sbyin byas na sbyin pa che/_/zhes pa ni de rgyas na bde ba chen po thob bo/_/'bras bu bkra shis ldan pa skye/_/zhes pa ni yon tan gyis sangs rgyas pa'i 'bras bu la sogs pa'o/_/sems dang sems kyi bye brag ces pa ni
[\[178b.6\]]sems bzang ba dang ngan pa la sogs pa'i bye brag gis ston pas thabs sna tshogs gsungs pa'o/_/kha cig rnams la 'dul ba'i thabs/_/zhes pa la sogs pas blo tshod dang sbyar ba'i chos kyi bye brag mang du gsungs so/_/tshe 'di la ni sangs rgyas so/_/zhes pa ni tshe
[\[178b.7\]]'di las tshe gzhan mi 'pho ba phung po lhag ma med pa'i bde ba chen po'i sku'o/_/dper na rgyal po chen po rnal 'byor gyi dbang phyug chen po dpal in+d+ra b+hU tI mgon po lta bu'o/_/yang na rdo rje 'dzin pa'o/_/zhes pa ni sangs rgyas pa'i rang bzhin no/_/yang na phung po spangs pa
[\[179a\]]
[\[179a.1\]]tsam/_/zhes pa ni ye shes kyi bag chags dang bcas nas gnas pa'o/_/bla na med pa'i ye shes sku ni sa bcu drug lta bu'o/_/brtson par mi ldan pa yis rnyed/_/ces pa ni bsam gtan g.yel bas kyang thob pa rnyed nas bsal ba la brtson 'grus rgyun
[\[179a.2\]]ma chad na smos ci dgos te/_ci bsams pa thams cad 'grub bo zhes so/_/de ltar ye shes kyi sku la sogs pa'i 'bras bu yang rnyed na gzhan gyi dngos grub lta smos su ci yod/_de lta bas na/_brtan pa'i brtson pas don thams cad/_/'bad min chen pos grub pa yin/_/zhes
[\[179a.3\]]gsungs pa yin no/_/rang bzhin dga' ba'i sgron ma las le'u drug pa'i dka' ba bkral ba'o//_//de nas bya ba ni mchod sbyin bshad nas bya ba'o/_/mchod pa'i cho ga ni zhes pa ni mchod ces pa'o/_/de yang yan lag thams cad dang ldan pa'i mchod pa la cho ga zhes so/_/
[\[179a.4\]]sdig pa thams cad 'jig byed pa/_/zhes pa ni sdig pa dang nyon mongs pa la sogs pa kun 'di'i yon tan gyis med par byed do/_/yid 'phrog lha'i zhes pa ni lha thams cad yid 'jug pa'o/_/gang la 'jug ce na me tog ces smos te de la 'jug go/_/de'i phyir me tog gis zhes
[\[179a.5\]]gsungs so/_/zla ba nyi ma'i 'od dang ldan/_/me dang sgron ma rmad du byung /_/mchod sbyin dkyil 'khor la mchod bya/_/zhes pa ni ku mu ta dang pad+ma la sogs pa'i mchod pa sna tshogs pa dang /_bdud rtsi lnga la sogs pa'i mchod pas sngar gyi dkyil 'khor la mchod do/_/mar ngo'i
[\[179a.6\]]dang po yi ni dbang /_/bcu drug pa yi dang po yis/_/zhes pa la sogs pa ston te mar ngo'i tshes bcu drug go/_/dbang zhes pa ni rlag pa dang longs spyod pa dang dbang gsum ni mchod pa'i dus so/_/bcu drug pa ni dbyangs kyi yi ge bcu drug po 'di sngags re rer sbyar ba'o/_/kun gyi rim
[\[179a.7\]]pa yang de bzhin no/_/yang na zla ba ni yab kyi byang chub kyi sems so/_/nyi ma ni yum gyi khrag go/_/de gnyis las rang bzhin bde ba'i 'od dang ldan no/_/me ni dri chu ste rang bzhin gyi don la sbyar ba'o/_/sgron ma ni sha chen te bde ba'i bdag nyid do/_/rmad du byung ni dri ste bde ba dang
[\[179b\]]
[\[179b.1\]]bral ba'i ngo bo'o/_/mchod sbyin dkyil 'khor la mchod bya/_/zhes pa ni ye shes kyi dkyil 'khor la ye shes kyi mchod pas mchod pa'o/_/mar ngo'i dang po'i zhes pa ni tshes bcu drug pa sngar bzhin no/_/dbang zhes pas mchod de de yang bde ba'i A lis mchod de de'i phyir/_byang
[\[179b.2\]]chub sems byung mchod pa yis/_/zhes so/_/yar ngo mar ngo'i bye brag tu/_/zhes pa ni A li dang kA li ye shes kyi khyad par ro/_/shes rab thabs ni rab tu sbyor ni de gnyis dbyer med par sbyar ba las 'di lta bu'i 'khor lo 'byung ngo /_/sku gsum ni bde ba chen po ru rlag pas chos
[\[179b.3\]]kyi sku'o/_/longs spyod pa ni longs spyod rdzogs pa'i sku'o/_/snying gar dbang byas pas sprul pa'i sku'o/_/yang na re re la yang gsum gsum mo/_/ye shes ni sku gsum dbyer med pa'am/_dga' ba'i gnas la sogs par sku gnas pa la'o/_/de lta bu'i dngos po la
[\[179b.4\]]dkyil 'khor zhes bya'o/_/tshes dang yi ge sngags kyis su/_/zhes pa ni chos zhes pa ni ye shes kyi rim pa dang yi ge'i ngo bo thig le dang sngags kyi ngo bo thabs dang shes rab byang chub kyi sems kyi thig le de bsrung ba'i phyir sngags zhes bya'o/_/ri bong can ni 'phel bar 'gyur/_/
[\[179b.5\]]zhes pa ni ye shes rgyas par mdzad do/_/thig le dang mkha' 'gog pa yis/_/rang bzhin de ni 'byung bar 'gyur/_/zhes pa la sogs pa smos so/_/byang chub kyi sems kyi ngo bo thig le la gnas pa de ye shes rlung 'gag pa dang hUM phaT bkod la spro bsdus rang bzhin dga' bar 'byung
[\[179b.6\]]ngo /_/de ltar ma yin na de bzhin gshegs pa rnams kyis kyang ma rnyed do/_/bla ma'i zhal la ltos nas 'od rab 'thob bo/_/de thob na de bzhin gshegs pa thams cad la sogs pa'i bdag nyid yin no/_/rang bzhin dga' ba'i sgron ma las le'u bdun pa'i dka' ba bkral
[\[179b.7\]]ba'o//_//'di na mar ni sbyin sreg gi cho ga ston pa la ni/_de nas yang ni bshad bya ba/_/zhes pas bshad par dam bca' ba'o/_/sbyin sreg sdig ni 'jig byed pa/_/zhes pa ni 'dis sdig pa thams cad sreg pa ni las dang nyon mongs pas bskyed pa'i
[\[180a\]]
[\[180a.1\]]phung po lnga dang /_skye mched dang /_khams la sogs pa'i rtog pa dang /_mtshan ma'i dngos po'i sdig pa 'jig par byed pa'o/_/de yang zhi ba dang zhes pa la sogs pa gsungs te/_rgyas pa dang dbang dang drag po'i rim pa ni las kyi sgo nas ming dang rim pas
[\[180a.2\]]dbye'o/_/zhi ba'i hom khung zhes pa nas/_/gru gsum mo zhes pa'i bar gyis dbyibs bstan to/_/dkar po zhes pa nas rim pas so zhes pa'i bar gyis kha dog bstan to/_/rgya mtsho zhes pa nas tshad yin no zhes pa'i bar gyis me lha'i brda'i sgo nas tshad du bshad do/_/
[\[180a.3\]]gzhan ma bya ba nas gzhan ma grub bya ba'i tshig gnyis kyis dgug pa la sogs pa yang snga mas 'grub par bstan to/_/hom khung re rer snying gar pad/_/rigs kyi las kyi go rims so/_/zhes pa ni zhi ba la sogs pa'i las kyi dbye bas pad+ma'i kha dog phye la rang rang gi rigs
[\[180a.4\]]gzhag go/_/de ste sna tshogs rdo rje ste/_/zhes pa la sogs pa ni phyag mtshan dang sna tshogs rdo rje hUM gi 'od 'phro ba dang rlung dang nyi ma dang de nyid gsum gyi sa bon dang bcas pa las dam tshig sems dpa' bsgom pa dang /_ye shes kyi me lha spyan drangs la mchod yon la sogs pa
[\[180a.5\]]dbul ba dang gnyis su med par bstim pa dang /_de la mchod pa la sogs pa rdzas thams cad dbul ba rdzogs par bya'o/_/phyi nang la sogs pa'i dbye ba dang /_gnas kyi rim pa bstan pa dang /_dgang gzar la sogs pa'i mtshan nyid ni skabs dang sbyar la shes par bya'o/_/
[\[180a.6\]]sgrub pa'i dbang po yon tan ldan/_/sngags dang rgyud kyi thos pa che/_/sngags kyi bzlas la gcig tu mos/_/yid mi 'phrogs pa gsal ba'o/_/zhes bya ba'i rnal 'byor pa dbang gi rim pa dang /_dam tshig la gnas pa/_skyon gyis ma gos pa/_shes rab dang /_snying
[\[180a.7\]]rje che ba/_rgyud thams cad kyi thos pa'i don la brtson pa/_bsam gtan dang /_bzlas pa la brtson pa 'di lta bu'i sgrub pa po gzhan gyi bsam pa la mi 'phrogs pa zhes bya ba ste/_che ba'i yon tan gyis brgyan pa la/_'di ni rnal 'byor shes rab can/_/zhes gsungs so/_/
[\[180b\]]
[\[180b.1\]]gang zag 'di'i don rin po che lta bur yang bstan te/_thig le'i tshul ni ye shes che/_/bye brag shes pa rin chen rigs/_/zhes gsungs so/_/de yang thig le la sogs pa'i dbye bas dga' ba la sogs pa'i ye shes kyi khyad par shes pa'i bdag nyid ni rin po che'i rigs so/_/
[\[180b.2\]]rigs lnga'i zhes pa ni rnam par snang mdzad la sogs pa'i de bzhin gshegs pa'i rigs so/_/gzhon nu ma ni lnga zhes pas ni lo brgyad gnyis grangs lnga ste/_shes rab ma mtshan ldan zhes pa'o/_/yid dga' khu ba yis ni tshim/_/spyan rings ma dang dag pa ma/_/zhes pa la
[\[180b.3\]]sogs pa gsungs so/_/shes rab ma de yang byang chub kyi sems kyi ros bde ba/_mig 'khyug la ring ba/_rtog pa chung ba/_nu ma 'bur ba/_sra ba/_'jam pa dang ldan pa/_yan lag la sogs pa mdzes pa'o/_/de rigs kyi yum du byin gyis brlabs pa las bsgrub pa'i
[\[180b.4\]]don du gzhug par bya'o/_/sbyin sreg la gzhan bcug pas chog mod ce na/_mi btub par gsungs te/_sbyin sreg las su don bsgrub phyir/_/rigs lnga mo ni gzhug par bya/_/zhes gsungs so/_/'o na rigs lnga mo dngos kho na gzhug gam zhe na ma yin te/_rigs kyi
[\[180b.5\]]mtshan nyid sogs pa dang ldan pa'o/_/de yang 'di skad du 'byung ste/_sring mo dang ni mna' ma dang /_/bu mo chung ma sgyug mo rnams/_/rigs lnga'i yum du bshad pa yang /_/ji bzhin ma yin bdag gis phye/_/zhes gsungs so/_/shes rab thabs kyi cho ga yis/_/
[\[180b.6\]]bla ma nyid kyis dang por mchod/_/ces pa ni bla ma dang lhan cig bsrub pa dang srub thabs kyi sbyor bas dga' ba'i rim pas mchod pa dang /_sangs rgyas rin po che'i dgyes pa'i mchod pa ni hUM gi blugs gzar gyis bdun blugs pas/_dgang gzar gyis gcig mchod pa ni dang po bla mas
[\[180b.7\]]so/_/brtags pa dang ni ma brtags pa'i/_/'dzin pa 'dir ni mi bgyid do/_/zhes bya ba ni sbyin sreg gi mchod pa 'di yang dag pa'i mchod pa la ngo bo dang bral ba ste/_gnas dang dgang gzar dang blugs gzar la sogs pa kun mi 'dzin zhes rgya cher sbyar ro/_/rang
[\[181a\]]
[\[181a.1\]]sems 'byung pos zos pa kun/_/sna tshogs thabs ni bdag gis bstan/_/zhes pa ni byang chub sems mi gnas par 'byung zhing rtog pa dang /_mtshan ma la rgyu ba'i thabs kyi bye brag gis gzung bar gsungs so/_/don dam du ni phyi don mi/_/nang gi
[\[181a.2\]]ma yin phyi ma yin/_/zhes gsungs te don dam pa de kho na nyid kyi sbyin sreg ni phyi yang ma yin/_nang gi zas la sogs pa yang ma yin te/_de bas na don dam du gsang ba'i sbyin sreg kyang ma yin pa 'di ni rang bzhin dga' ba'i bdag nyid do/_/rdul med rnam par rdul med dag_/ces
[\[181a.3\]]pa ni rtog pa la sogs pa'i rdul dang bral ba'i rnam pa'i bag chags kyi rdul thams cad med par byas nas rang bzhin gyi gnas su dag pa'o/_/stong ba nyid ni stong min bral/_/zhes pa ni rdzogs pa'i don gyis spros pa thabs dang bral ba ste/_de yang rang bzhin gyis sbyin sreg 'di ni
[\[181a.4\]]gzugs kyang ma yin/_tshor ba la sogs pa ma yin/_dbang po yang ma yin/_khams kyang ma yin/_skye mched kyang ma yin/_khams rnams kyang ma yin/_shin tu stong pa yang ma yin/_stong pa chen po yang ma yin/_mi stong pa yang ma yin/_brjod du med pa
[\[181a.5\]]lkog tu gyur pa rang rig pa'i dngos dang bral ba ste/_rang rig pa las gzhan du 'da' ba ma yin pa 'di ni de kho na nyid kyi sbyin sreg ces bshad do/_/de'i phyir/_phung po khams ni rnam par rtog_/lha yi dbang phyug gang zhig bsreg_/de ni me yi don dam par/_/zhes pa la sogs pa
[\[181a.6\]]gsungs so/_/phung po dang khams dang skye mched la sogs pa ni rnam par rtog pa'i dngos ma yin te sngar bstan pa bzhin no/_/rta dang glang po la sogs pa ni slob dpon la sogs pa'i yon gnas la yon gyi rim pa phul bas bsod nams kyi tshogs kyis don 'grub par bstan
[\[181a.7\]]to/_/rang bzhin dga' ba'i sgron ma las le'u brgyad pa'i dka' ba bkral ba'o//_//de nas yang ni bshad bya ba/_/zhes pa ni/_bar ma chad par gzhan bsnan te bshad/_/ces pa'o/_/tshogs kyi 'khor lo gtor ma che/_/zhes pa la sogs pa bshad do/_/
[\[181b\]]
[\[181b.1\]]tshogs kyi dkyil 'khor zhes pa ni/_/tshogs kyang yin te thams cad tshogs pas so/_/'khor yang yin te lha dang lha mo dang bdud rtsi la sogs pas 'khor zhing khyab pa'o/_/gtor ma chen po yin te phyi nang gi dbye bas ni gtor ma bya'o/_/de yang tshogs ni bzhir dbye ste/_phyir
[\[181b.2\]]bstan pa ni dngos su bla ma la sogs pa'i dkyil 'khor bdud rtsi lnga la sogs pa'i zhal zas la sogs pa'i rim pa'o/_/nang du ni rtsa rnams kyi rim pa la mkha' 'gro la sogs pa'i dkyil 'khor dang /_bdud rtsi lnga la sogs pa yang de bzhin no/_/gsang bar ni ye shes kyi
[\[181b.3\]]tshogs bza' ba'i bdud rtsi dang srung ba'i bdud rtsi'i tshogs te/_de yang rgyu'i rim pas 'bras bu bza' ba dang /_bsrung ba 'grub pa de bzhin gshegs pa la sogs pa'i rang bzhin mchod pa'o/_/de kho na nyid ni bza' ba'i tshogs dang /_bsrung ba gnyis ni bza' ba'i bdud
[\[181b.4\]]rtsi byang chub kyi sems kyi rtog pa dang bral ba'am/_de bral ba'i dbang gis shes rab kyis srung rgyu med pa 'di ni rig pa dang bral ba'i dngos po gnyis su med pa'i tshogs spros pa thams cad dang rang bzhin gyis bral ba ste/_phyi dang nang dang gsang ba dang /_/de kho na nyid
[\[181b.5\]]'dus pa'o/_/de ni bde ba'i tshogs te ye shes kyi rang bzhin gyi tshogs so/_/tshogs kyi dbye ba byas nas/_khyim ni sum thog gi gnas zhes bya ba ni bdag nyid nyams dga' ba la sogs pa'i rgyal po dang /_mu stegs dang chom rkun la sogs pa skyon spangs pa btsal lo/_/
[\[181b.6\]]chom rkun kun dang ldan pa yi/_/phyi rol yul min nang gi min/_/zhes gsungs so/_/slob dpon 'dus pas brgyan pa dang /_zhes pa ni phyag rgya drug la sogs pa'i rus pa'i rgyan dang ldan pas gnas pa'o/_/rdo rje mda' ni rnam par gzugs/_/zhes pas mnga' byin gyis
[\[181b.7\]]brlabs pa bzhi gzugs so/_/rdo rje skul sogs pas bskor/_/zhes pa ni/_tshon sna lnga'i skud pas bskor dang /_tshogs dgram pa bya ba dang /_kun sngags dang /_ting nge 'dzin dang ldan pa la rdo rje'i sgra ru bshad do/_/de lta bu yi khang mchog ni/_/zhes pa ni go sla'o/_/
[\[182a\]]
[\[182a.1\]]me tog la sogs dkyil 'khor bya/_/zhes pa ni rdul tshon gyi dkyil 'khor ram me tog gi'am yang na ting nge 'dzin gyi rim pas bya'o/_/sna tshogs dang ni thams cad rdzogs/_/zhes pa ni dkyil 'khor gang la yang rgyal dang /_mchod pa dang /_sgo dang /_rdo rje
[\[182a.2\]]ra ba yan lag rdzogs par bya'o/_/si la ga bur gyis ni mdzes/_/zhes bya ba ni phyi'i me tog la sogs bya ba nas rgya cher sbyar te dkyil 'khor gyi mchod pa'o/_/des ni phyi dang nang la sogs pa'i dbye ba'o/_/de ru mchod sbyin don du ni/_/zhes pas ni tshogs kyi dkyil 'khor du dgod pa la
[\[182a.3\]]bya'o/_/byol song gi ni rab gzugs blang /_/zhes pa ni gti mug byol song gi ngo bo dang bral ba'i ro blang bar bya'o/_/skye ba gcig pa zhes pa la sogs pa ni bar ma chad par skyes pa ni tshod la bab pa'i ro blang zhes so/_/nad kun med pa bde grub pa/_/zhes pa ni nad dang mi bde ba dang
[\[182a.4\]]bral ba'i dngos grub grub pa'i rgyur 'gyur ba de'o/_/dri zhim rdul ni 'byung ba can/_/zhes pa ni dri la sogs pa'i yon tan gyis gang ba/_yang dag pa'i bdud rtsi rgyu ste bde ba'i ngo bo'o/_/gang zhig mig ni yun rings 'dzums/_/zhes bya ba ni bdud rtsi ye shes kyi rang bzhin bya
[\[182a.5\]]ba'i don du mkhas pas blangs zhes gsungs so/_/sna tshogs pa yi mchod sbyin gyis/_/zhes pa ni tshogs la mchod pa mang po'i tshogs pas so/_/gri gug rung bas brtag par bya/_/zhes pa ni shes rab kyi rang bzhin shin tu rno ba'i gri gug gis bcad pa'i las bya'o/_/
[\[182a.6\]]yan lag rab kyi pad+mo'i snod/_/btung ba'i don du bla ma'i mdun/_/zhes pa ni rkang pa dang /_lag pa la sogs pa'i rab ni mgo bo'i pad+ma'i snod do/_/de la ni ka pA la byas la lha'i chang yang dag pas bkang ba las yang dag pa'i tshogs su 'gyur ro zhes gsungs so/_/
[\[182a.7\]]yang na ka pA la ni tshogs kyi rtsa ba yin no/_/phyed ni 'khor la brim pa ste/_/phyed ni gtor mar dbul bar bya/_/zhes pa ni phyed mar sha dang chang la sogs pa bgo ba'o/_/gzhan yang de ltar sbyar ro/_/khrag chen ni mi yi khrag go/_/sha chen ni sha chen te mi'i sha'o/_/
[\[182b\]]
[\[182b.1\]]ji snyed pa ni brtag pa yin/_/zhes pa ni tshogs chang bshams la mchod pa'i rdzas gzhan ni sna tshogs mchod pa bye brag ces pa ni zas kyi rnam pa mi 'dra bas kyang mchod pa'i bye brag go/_/nya dang sha la sogs par ldan/_/zhes pa ni 'di rnams thams cad tshogs pa la ldan zhes
[\[182b.2\]]bya'o/_/mi 'tshe ba ni gzhan la gnod pa ma byas pa'o/_/skyon kun bral zhes pa la sogs pa ni go bar zad do/_/de ru dam tshig dag pa ni/_/zhes pa la sogs pa bza' ba'i dam tshig dang srung ba'i dam tshig la sogs pa sngar bshad pa'o/_/'khor lo dang bcas rigs rab tshim/_/
[\[182b.3\]]zhes pa ni 'khor lo la sogs pa'i tshogs dang /_bla mar bcas pas mchod pas tshim par byas la phyed gtor ma'i nang du dbul lo/_/nam phyed lam gyi bzhi mdor ro/_/yang na sum mdo gyes pa ru/_/zhes pa ni mkha' 'gro ma'i rgyu srang bzhi mdor gtor ma chen po gtang
[\[182b.4\]]ba'am/_/sum mdo ru gtang ba'o/_/dur khrod kyi ni chu ngos sam/_/zhes pas ni gnas bstan te/_rgya chen por sbyar ro/_/lhag ma ma yin yang na phud/_/ces pa ni tshogs kyi lhag ma la sogs pas yi dgas rnams tshim par bya ba'i phyir chus bsres la bya'o/_/gzhan ma kun ni so
[\[182b.5\]]sor gzhag_/ces bya ba ni phyogs skyong bcu la gtor ma bcu so sor gzhag go/_/rtsa ba ci bzhin rim pas gzhag_/ces bya ba ni rtsa ba'i gtor ma chen po mdun la gzhag_/phyi ma yang rim pa bzhin du gzhag go/_/rang gnas phyin pa tsam gyis ni/_/zhes pa ni dur khrod
[\[182b.6\]]chen po'i gnas sam/_yang na chu ngogs chen por phyin pa tsam ni man ngag go/_/'khor lo la ni snod gcig brtag_/ces bya ba ni 'khor gyi tshogs thams cad ni gcig tu btud par brtag go/_/slob dpon la ni dum bu gcig_/'bad pa yis ni bsrung bar bya/_/rang
[\[182b.7\]]gi tshogs la'ang mi sbyin bya/_/rang dbang bskur ba'ang de bzhin no/_/zhes pa ni bla ma ka pA la gling gcig pa'i 'dzag bug med pa der bdud rtsis bkang la bor mi gzhug par bsrung ngo /_/de yang rang gi dam tshig gis bsdus pa'i yum la sogs pa dang yang mi bsre bar
[\[183a\]]
[\[183a.1\]]gzung ngo /_/rang gi dbang la sogs pa'i rim pa byas pa dang yang bsre ba ma yin no/_/gzhan dag na re de ni rang gi rang la dbang ba zhes bya ba yin no zhes zer ro/_/de ni dgongs pas bshad pa'o/_/de'i dus su gal te/_der ni tshogs kyi 'khor lo chen po'i dus su
[\[183a.2\]]rnal 'byor ma 'ongs pa srid pas bya ba'i don to/_/'ongs na la sogs pa go sla'o/_/ha har dgod pa de yi tshe/_/zhes pa ni ngag gi brda brjod pa'i mkha' 'gro ma la khams gsum rnam par rgyal ba'i phyag rgya sbyin zhes pa ni/_mthe'u chung gnyis lu gu rgyud du sbrel ba'i rnam pa gung mo dang srin
[\[183a.3\]]lag mthe bong gis mnan la mdzub mo gnyis lcags kyu'i tshul du rnal 'byor pas byas la/_de'i dus su ha ha ha ha zhes khams gsum du thos pa'i sgra bya'o/_/chung zad la sogs pa'i ngag gis gsang ba dang lus kyi gsang ba de bzhin du gsang ba la sogs pa ni go sla'o/_/rang
[\[183a.4\]]bzhin dga' ba'i sgron ma las le'u dgu pa'i dka' ba bkral ba'o//_//bcom ldan ye shes rgyal dbang po/_/dkyil 'khor mdo 'di bstan pa gsungs/_/'di ru nges bstan ji ltar lags/_/mnga' bdag chen po nyid bka' stsol/_/zhes bya ba ni lha'i dbang
[\[183a.5\]]phyug gis bcom ldan 'das ye shes thig le la bos nas dkyil 'khor gyi don nges pa kho nar zhus pa ni zhes dang gus pa'i tshul gyis dris pa'i don to/_/bcom ldan 'das kyis bka' stsal pa zhes bya ba ni 'khor rnams dang bcas pa la gsungs pa ste/_'dis thams cad go bar
[\[183a.6\]]'gyur ba'o/_/dkyil 'khor gyi ni nges bstan pa/_/ji bzhin de ni dpa' bo nyon/_/zhes pa ni sngar zhus pa'i dkyil 'khor gyi don nges par bstan gyis bstan pa de ma nor bar sems la yang dag par zung shig_/shes par dpa' bos gyis shig pa'o/_/sngar gsungs pa yi rgyud don
[\[183a.7\]]las/_/zhes pa ni gong du gsungs pa'i don 'di ru bsdus nas bstan par bya'o/_/A li kA li bde ba che/_/zhes pa ni bde ba'i byang chub kyi sems thig le'i ngo bo zla ba dang nyi ma'o/_/maM hUM gnyis las thig tshul grangs/_/zhes bya ba ni maM las tshul gyi dngos po hUM las
[\[183b\]]
[\[183b.1\]]thig le de gnyis las phyag mtshan gnyis su gyur pa ni/_de gnyis las gri gug dang zhes gsungs te/_phyag mtshan gnyis kyang sa bon dang ldan pa'o/_/sa bon gnyis las 'od phyogs thams cad du spro ba dang /_bsdu ba byas pa las bcom ldan 'das ye shes thig le yab yum
[\[183b.2\]]bzhengs pa ni/_ye shes me long las ye shes/_/snying po bdag nyid zhu las byung /_/zhes so/_/sar pa sprin dang mnyam pa'i mdog_/ces pa ni/_sku mdog sprin bzhin gnag par gnas/_/zhes so/_/phyag ni brgyad gnyis pa yis brgyan/_/zhes bya ba ni brgyad gnyis las
[\[183b.3\]]bcu drug ste/_g.yas pa brgyad dang g.yon pa brgyad do/_/bcu drug phyed kyi zhal 'jigs pa/_/zhes pa ni zhal brgyad mnga' ba'o/_/zhabs bzhi yis ni rab tu mdzes/_/zhes pa ni zhabs bzhis brgyan pa la ni mdzes zhes pa'o/_/nyi shu rtsa bzhi'i spyan gyis phyug_/ces bya ba ni
[\[183b.4\]]yon tan de lta bu dang ldan no/_/gti mug gsum gyi mun nag 'joms/_/zhes bya ba ni nyon mongs pa gsum bsal ba'i bdag nyid ye shes dang stobs gsum mo/_/dkar po zhes pa la sogs pa la dbus su gnag pa dang g.yas ser po g.yon dkar po lhag ma dmar po'o/_/
[\[183b.5\]]gzhan ni sngon po'o/_/steng gi shin tu 'jigs pa bong bu'i zhal bung ba'i mdog go/_/g.yon brkyang g.yas brkyang zhabs ni zhes pa la zhabs bzhi brkyang zhes bya ste/_dor stabs su bzhugs nas g.yas brkyang bas 'jigs byed mnan pa/_g.yon gyis nyi zla brdzis pa'o/_/
[\[183b.6\]]de'i phyir 'jigs byed nyi zla gnon zhes bya'o/_/'jigs byed ma ldan ka pA la/_/khrag gis bkang ba phyag na bsnams/_/zhi ba'i pags pa na bza' mchog_/phyag gnyis de ni gyen du brkyang /_/zhes pa ni ma hA de ba'i pags pa rlon pa bshus ma thag phyag gnyis kyis gyen
[\[183b.7\]]la dpyangs pa'i phyag dang gzhan lhag ma rnams kyis 'jigs byed ma'i khrag kha la sogs pa nas 'dzag pas ka pA la bkang bas bdag nyid btung ba'i rol pa mdzad pa'o/_/tshangs pa'i pags pa rked sham thabs/_/zhes pa go sla'o/_/phyag rgya drug gis sku la bcings/_/
[\[184a\]]
[\[184a.1\]]zhes bya ba ni 'khor lo la sogs pa drug ste/_dngos su rigs drug go/_/phyag rgya che dang gnyis med sbyor/_/zhes pa ni yum gyi mtshan yin te/_yab yum gnyis su dbyer mi phyed par sbyor ba'i tshul du bzhugs pa'o/_/gar dang ldan pa'i tshangs spyod bzhugs/_/
[\[184a.2\]]zhes bya ba ni gar mkhan nas sprul pa'i bdag nyid du bzhugs pa'o/_/tshangs pa'i yul sa bye ba khang /_/tshangs pa'i yul sa zhal gyis brgyan/_/zhes bya ba ni sha chen la sogs pa gsol ba dang mi mgo la sogs pa'i rgyan gyis brgyan pa'o/_/phyag rgya chen po nam mkha' sngo/_/zhes
[\[184a.3\]]pa ni bcom ldan mo'i sku mdog sngo ba'o/_/tshangs pa'i phyag gnyis na bza' grol/_/zhes pa ni gcer bu gos mi mnga' ba zhal gcig phyag gnyis pa'o/_/gri gug snod bsnams zhi ba'i zhal/_/zhes pa ni phyag g.yas gri gug g.yon pa pad+ma'i snod bsnams pa dgyes pa'i tshul du
[\[184a.4\]]mdzad pa'o/_/spyan gsum pa dang skra grol ba/_/mgrin par 'khyud pa gsang ba mchog_/ces pa ni spyan gsum pa/_skra kham pa gyen du g.yengs pa/_yab kyi mgrin par yum 'khyud nas gnas pa/_yum la yang yab kyis 'khyud pa'o/_/de yang 'di skad ston te/_hUM las
[\[184a.5\]]sna tshogs rdo rje yi/_/ra ba gur du bsam par bya/_/de dbus b+hUM las rtsibs bcu ser/_/phyogs skyong bcu dang khro bor bcas/_/gshin rje mdog gnag shar du bsam/_/zhal gsum phyag drug spyan gsum pa/_/rdo rje ral gri rtse gsum g.yas/_/pad+ma tho ba dbyug pa
[\[184a.6\]]g.yon/_/dang po'i phyag gnyis rang 'od 'khyud/_/zhal g.yas ser la g.yon pa dmar/_/hUM las 'phro ba bsgom par bya'o/_/shes rab mthar phyin lho yi rtsibs/_/dkar po dmar po sngon po'i zhal/_/dbyug pa ral gri g.yas pas bsnams/_/mtshon rtse mgo bo
[\[184a.7\]]g.yon du'o/_/pad+ma mthar phyin nub kyi rtsibs/_/dmar po dkar po sngon po'i zhal/_/ral gri 'khor lo phyag g.yas su/_/zla phyed dang ni ri rab g.yon/_/bdud rtsi 'khyil pa byang gi rtsibs/_/sngon po'i dkar po dmar po'i zhal/_/g.yas na ral gri rdor rgya gram/_/mdung thung
[\[184b\]]
[\[184b.1\]]dung gnyis g.yon na bsnams/_/'dod rgyal sngon po dkar dmar zhal/_/ral gri rin chen sta re mdung /_/dbyug sngon ser po ljang dmar zhal/_/rtse gsum ral gri gsal shing me'o/_/stobs chen dung mdog ser dang dmar/_/ral gri dud zhags rta rnga yab/_/mi g.yo dkar
[\[184b.2\]]nag dmar po sngo/_/ral gri lcags kyu pi wang bye'u/_/drang srong la sogs mtshams su'o/_/gtsug tor 'khor sgyur ser sngo dkar/_/'khor lo ral gri ka pA la/_/kha T+wAM ga bzhi phyag rnams na/_/bsnams pa shar mtshams rtsibs la'o/_/sum rgyal sngon po zhal gsum
[\[184b.3\]]pa/_/sngon po nyi ma'i 'od 'dra'i zhal/_/ral gri lcags kyu gri gug dang /_/thod pa bsnams pa nub mtshams so/_/kun kyang zhal gsum phyag drug ste/_/dang po gnyis ni yum la 'khyud/_/g.yas brkyang pa la bzhin yang 'jigs/_/gsus rlo ljags 'dril mche ba gtsigs/_/
[\[184b.4\]]sprul gyi rgyan gyis thams cad brgyan/_/ag tshom dang ni smin ma mnyam/_/dbu skra ser ba gyen 'greng ba'i/_/khro bo bcu ni bsgom par bya/_/kun kyang 'jig rten skyong ba ste/_/gar dgu dang ni ldan pa'o/_/oM dzrim+b+ha dzrim+b+hA hUM phaT/_oM gu gu ro hUM phaT/_oM d+ha ra d+ha ra hUM phaT/_
[\[184b.5\]]oM bi d+ha ra bi d+ha ra hUM phaT/_oM ta g+he Ta ta g+he Ta hUM phaT/_oM swa ling+ga hUM phaT/_oM a Ta ha sa hUM phaT/_oM a D+ha a D+ha ha sa hUM phaT/_oM lu hu lu hu hUM phaT/_oM bi kra ma bi kra ma hUM phaT/_zhes pa sngags kyis bsrung ba'o/_/de yi lte ba'i dbus su ni/_/d+harma ta ya kun+da mtshungs/_/e
[\[184b.6\]]las byung ba bsam par bya'o/_/rlung la sogs pa'i 'khor lo bzhi/_/maM raM baM laM las byung ba'o/_/b+h+rUM las 'khor lo'i steng du bdag_/rnam par snang mdzad ngo bor gnas/_/dkyil 'khor dang bcas yongs gyur pa/_/gzhal yas khang pa rim gnyis so/_/gru bzhi pa la
[\[184b.7\]]sgo sogs ldan/_/shing dang dur khrod rnams kyis bskor/_/mi bzad mi sdug ce spyang sogs/_/'jigs su rung yang sha za'i kha/_/ha har dgod dang nag po'i me/_/'jigs byed brgyad pos rnam par brgyan/_/dpal gyi me tog mig rdzi shing /_/nA ga ge sar wa
[\[185a\]]
[\[185a.1\]]dang ngang /_/pa la dang ni sha ra dang /_khar ba shing dang sha mi brgyad/_/byi la bya rgod nyi ma 'jigs/_/stag dang glang chen ce spyang dang /_/khyi dang rta la sogs pa brgyad/_/dur khrod shing la dbang byed pa'o/_/yang na khwa la sogs pa brgyad/_/rigs pas dur khrod
[\[185a.2\]]du bshad pa'o/_/'dod ma la sogs rtsa brgyad ni/_/'bras bu me tog yod pas shing /_/shing la dbang byed dpa' bo rnams/_/rang rang ngo bor gnas pa'o/_/de lta'i rgyan gyis brgyan pa'o/_/dbus na 'dab brgyad kha dog dmar/_/zla ba kha dog nyi ma mdzes pa'i gdan/_/dbyangs
[\[185a.3\]]yig dpe byad las byung ba'i/_/zla ba nyi ma gnyis su gsal/_/dbus su sa bon gnyis gyur pa/_/pad snod gri gug maM hUM ldan/_/thams cad 'di ru gcig pa la/_/bcom ldan ye shes thig le bzhengs/_/sku mdog gnag la khros pa'i zhal/_/zhal brgyad dang ni spyan
[\[185a.4\]]gsum pa/_/dbus ma gnag la sku dang 'dra/_/ser po dmar po ljang gu'i mdog_/g.yon nas bskor ba'i rim pa'o/_/gzhan ni ut+pal sngon po mtshungs/_/rdo rje dril bu rde'u chung dang /_/ka pA la dang khwa T+wAM ga_/ral gri dang ni mda' gzhu rnams/_/phyag ni bzhi gnyis
[\[185a.5\]]na ni bsnams/_/sna tshogs rdo rjes spyi bor mtshan/_/zla phyed dbu la brgyan pa la/_/mi bskyod pa yi cod pan can/_/mgo bo rlon pas do shal byas/_/gshin rje'i pags pa'i sham thabs la/_/thod pa'i dum bu'i ska rags bcings/_/sku ni phyag rgya drug gis brgyan/_/bzhengs
[\[185a.6\]]te gar dgu'i sgra chen sgrogs/_/zhabs kyis 'jig rten mnan nas rol/_/phyag rgya che dang gnyis med sbyor/_/bde ba chags chen rang bzhin las/_/'phros pa'i lha mo rnams kyis mchod/_/kye rab sku mchog gi ngo bo yi mtshan nyid/_/gang na bzhugs pa mya ngan 'das
[\[185a.7\]]mtshan nyid/_/de kho na nyid dang bral ba'i stong de chad/_/gnyis med pa yi bde bas mi tshor ram ci/_/mtsho skyes ma dang gsung rdo rjer sbyor yongs su gzigs/_/gang zhig dngos po dngos med de ni spyod/_/glu yis mchod cing bskul ba las/_/rang bzhin las ni maM hUM ngo /_/
[\[185b\]]
[\[185b.1\]]gri gug pad snod de las byung /_/lte ba'i nang du sa bon gnas/_/snying po zhu las bcom ldan 'das/_/'jigs byed zla nyi steng na bzhengs/_/dpa' bo dpa' mo rnams kyis bskor/_/zhal brgyad phyag ni bcu drug ste/_/zhabs bzhi g.yas brkyang g.yon kyang
[\[185b.2\]]brkyang /_/spyan gsum pa ni sku mdog gnag_/zhal gsum dkar dang dmar dang ser/_/gzhan rnams zhal ni bung ba mtshungs/_/steng ma 'jigs pa bong bu'i byad/_/khyod sku mche ba 'jigs pa gtsigs/_/sku la bskal ba'i me ri 'bar/_/bzhengs nas dregs pa
[\[185b.3\]]'joms par mdzad/_/thod rlon rgyu mas brgyus pas brgyan/_/skra ser smin ma gyen du 'greng /_/zhi ba'i pags pa rlon pa ni/_/phyag gnyis kyis ni gyen du dpyangs/_/lhag ma'i phyag rnams 'jigs byed ma'i/_/kha nas khrag 'dzag ka pA lar/_/btung bza'i phyir ni
[\[185b.4\]]phyag na bsnams/_/phyag rgya drug gis sku la brgyan/_/tshangs pa'i pags pas sham thabs byas/_/skye rags bcings shing gar du sgrogs/_/ha ha bzhad pa khro bo'i 'jigs/_/phyag rgya che dang mnyam sbyor zhing /_/zhal gcig phyag gnyis sku mdog sngo/_/spyan gsum
[\[185b.5\]]skra grol gnyis ka 'khyud/_/rus pa'i rgyan dang thod pas brgyan/_/mi bskyod cod pan yab dang mnyam/_/gcer bu kham du thams cad gsol/_/phyag gnyis gri gug snod 'dzin pa/_/rgyan rnams yab dang mtshungs pa'o/_/sna tshogs pad+ma'i shar phyogs su/_/dpa'
[\[185b.6\]]bo la sogs bzhugs pa rnams/_/shar du u rgyan gnas su ni/_/nam mkha' dri med bsam par bya/_/dzA lan+d+ha ra byang du ste/_/shin tu rtsal chen bsgom pa'o/_/pu li ra ma nub tu ste/_/lha yi dbang phyug bsam pa'o/_/kA ma rU pa lho yi phyogs/_/gsang ba'i
[\[185b.7\]]bdag po de ltar ro/_/ma la pa ru 'od brag ste/_/sin+d+hu'i yul du nyi 'gro'o/_/na ga ru ni mchog dga' ste/_/sing gar thams cad byed pa'o/_/gnas dang nye gnas bya ba'o/_/ma rur ut+pal snying po ste/_/de bI ko TIr zhing chen bdag_/kau lu ta ru nag po 'dul/_/
[\[186a\]]
[\[186a.1\]]rmad 'byung dpa' bo arbu dar/_/zhing dang nye zhing zhes 'dir bshad/_/ha li ka lir grags chen te/_/ku ta par ni dregs 'joms so/_/ri rab rta ni lam pa ka_/_kAny+tsi kar ni nam mkha'i zhal/_/tshan do dang ni nye tshan do/_/shar dang byang la sogs pa
[\[186a.2\]]ru/_/dpa' mo rnams ni sngon dang mtshungs/_/las kyi yul du zla ma ste/_/g.yon pa ma ni gser gling du/_/nyi ma ma ni ku lu tar/_/rlung za ma ni tsin+da ro/_/'dus pa dang ni nye ba'i 'dus/_/yi dgas 'dus par bsil sbyin ma/_/snying po'i 'dab ma'i chu yi ngos/_/
[\[186a.3\]]bag yod thor cog tsa ri tar/_/nyi 'dul gzhon nu'i grong khyer du/_/de ni dur khrod nye dur khrod/_/zhi tshor pho nya ka smi rar/_/ljang brtson ma ni ke ta rar/_/ne pa ler ni 'od bdun ma/_/tshangs pa'i ma ni ka ru dzar/_/byi la nye ba'i byi la'o/_/'chi med grong khyer khyab 'jug
[\[186a.4\]]ma/_/thog kha ma ni mi yi yul/_/thams cad skyed byed sa 'og tu/_/dpa' bo'i yul ni ri rab rtser/_/de ni sbyor dang nye ba'i sbyor/_/dpa' bo rnams dang lhan cig sbyor/_/sku mdog bzhugs thabs yab dang 'dra/_/nag po dkar po dmar po sngo/_/ljang gu pad sngon zla
[\[186a.5\]]dkar dang /_/dmar chen ut+pal sngon po mtshungs/_/gser zhogs mig sman du ba'i mdog_/sprin mdog gser 'od dmar nag dang /_/ser po la sogs rim pa bzhin/_/zhal bzhi phyag bzhi dpa' bo kun/_/kha T+rAM ga dang ka pA la/_/rtsa bar bsnams nas shes rab
[\[186a.6\]]'khyud/_/dril bu rnge'u chung 'og gnyis bsnams/_/'jigs byed zla nyi zhabs kyis mnan/_/rgyal po'i bzhugs thabs bzhin du bzhugs/_/phyag rgya rnam pa lnga yis brgyan/_/sna tshogs pa yis rnam par brgyan/_/zhal gcig phyag gnyis dpa' bo rnams/_/
[\[186a.7\]]thams cad pad snod gri gug thogs/_/rgyan dang cha lugs yab dang mthun/_/rim gnyis sna tshogs 'dab rgyas la/_/shar du skam ma sprin mdog ste/_/byang du 'jigs ma gser gyi mdog_/nub tu rgyun 'od kha dog dmar/_/lho ru mchu 'phyangs ma ni ljang /_/
[\[186b\]]
[\[186b.1\]]me mtshams ri rab so ma zla/_/gnod sbyin mtshams su bde ma ser/_/rlung mtshams dmigs stong shel gyi mdog_/byang mtshams stag ma bair+ya mtshungs/_/nub mtshams gtum mo rin chen mdog_/lho mtshams 'dod gzugs sna tshogs mdog_/lus
[\[186b.2\]]'phags po dang sgra mi snyan/_/ba lang spyod dang 'dzam bu'i gling /_/lam dang nye ba'i lam yin te/_/rnal 'byor ma rnams gnas pa'o/_/zhal ni nyi mig ut+pal mdog_/dbang ldan mtshams su me zhal ser/_/'od ma ser mo shar gyi sgor/_/lce rings dkar mo byang gi
[\[186b.3\]]sgor/_/chos dkar zla mdog nub kyi sgor/_/bden ma ljang gu lho yi sgor/_/shar mtshams phyag bzhi sna tshogs gzugs/_/skra dang na bza' grol ba yis/_/spyan gsum pa la rus pa'i rgyan/_/phyag rgya lnga yis shin tu mdzes/_/ral gri dang ni ka pA la/_/khrag gis
[\[186b.4\]]bkang ba phyag na bsnams/_/gzhan na kha T+wAM rnge'u chung ngo /_/ro steng g.yon brkyang rnal 'byor ma/_/de lta bur ni thams cad gnas/_/rang 'od thabs dang ldan pa'o/_/spyi bo dang ni spyi gtsug dang /_/mtshog ma dang ni smin dbus dang /_/sna yi rtse mo mig gnyis dang /_/rna
[\[186b.5\]]ba gnyis dang kha pad dang /_/ko sgo dang ni mgrin gling dang /_/rgyab gling de bzhin 'o ma'i snod/_/snying ga dang ni lte ba dang /_/gsang ba'i pad+ma mtshan gyi dbus/_/mtshan rtsa dang ni gzhang kha dang /_/brla gnyis de bzhin pus mo gnyis/_/rje ngar gnyis dang rkang pa gnyis/_/
[\[186b.6\]]mthe bong dang ni sor mo dang /_/lus thams cad dang rkang mthil gnyis/_/ltag pa dang ni rked pa dang /_/chos 'khor de bzhin lte ba dang /_/me 'khor de bzhin gsang sna'o/_/spu mtshams de ltar de yi 'og_/rin mgrin rdo rje'i dpral ba'i gnas/_/de ni gnas dang nye ba'i
[\[186b.7\]]gnas/_/zhing dang de bzhin nye zhing ste/_/tshan do dang ni nye tshan do/_/'dus pa nye 'du de ltar ni/_/dur khrod nye ba'i dur khrod rab/_/byi la nye ba'i byi la dang /_/sbyor ba dang ni nye ba'i sbyor/_/lam dang nye lam la sogs gnas/_/de ni gnas ni brgyad du bstan/_/nye ba'i
[\[187a\]]
[\[187a.1\]]gnas kyang de bzhin no/_/rang bzhin bde chen nam mkhar gnas/_/ye shes sems dpa' spyan drangs te/_/sngags dang ldan pa'i phyag rgyas dgug_/mthe'u chung lu gu rgyud sbrel te/_/mdzub rtse gnyis ni nam mkhar bsgreng /_/mthe bong mnan pas
[\[187a.2\]]brtan par bya/_/ye shes sems dpa'i dkyil 'khor rnams/_/dam tshig sems dpa' la bstims la/_/sngags 'dis rtag tu nga rgyal bya/_/oM shrI sarba ta thA ga ta dz+nyA na satwa At+ma ko\u0f85haM/_ji ltar chu la chu thim ltar/_/ye shes sems dpa' bstim pa'o/_/de nas
[\[187a.3\]]sku gsung thugs rdo rje/_/spyi bo snying ga mgrin par bsgom/_/rigs su dbye bas 'khor lo gsum/_/gnas gsum du ni bsgom pa'o/_/oM AH hUM dang ldan pa yis/_/rdo rje gsum gyi dam tshig go/_/bdag nyid phyag rgya drug ldan pas/_/de phyir go cha mi dgos so/_/
[\[187a.4\]]'khor lo rna cha mgul gdub dang /_/gdu bu ske rags thal ba drug_/gti mug mkha' 'gro la sogs pa'o/_/drug tu bdag gis bshad pa'o/_/phyag rgya chen po las kyang gsungs/_/phyag rgya drug la bstan pa ste/_/skye mched drug ni dag pa ste/_/rigs drug
[\[187a.5\]]rim par shes par bya/_/lha mo bdag nyid phyag rgya drug_/de yi phyir na go cha rdzogs/_/de nas dbang bskur bde ba ni/_/bcom ldan 'das la dbang bskur don/_/'od zer dang ni bcas pas bskul/_/de nas bde chen nam mkha' gnas/_/bdud rtsi dang ldan bum pa
[\[187a.6\]]yis/_/rang gi spyi bor dbang bskur bas/_/dri ma dag nas mi bskyod pa'i/_/rang bzhin ye shes su ni 'gyur/_/rlung me'i dkyil 'khor la sogs steng /_/bde 'khor ka pA la yi dbus/_/gla rtsi bzhi mnyam sih+la dang /_/ga bur dang ni sha li dang /_/ye shes
[\[187a.7\]]gnas pa'i rigs kyi lha/_/rlung mas bskul nas me ni 'bar/_/rigs lnga bdud rtsi'i ngo bor zhu/_/oM gyi 'od kyis yang dag 'bar/_/hUM gis bdud rtsi dkar por sbyangs/_/a yis gnyis med rtogs par brlabs/_/de rdzas bdud rtsi bza' bar bya/_/rang
[\[187b\]]
[\[187b.1\]]lce pad+ma'i 'dab ma ru/_/hUM byung rdo rje dkar bkod la/_/phyi nang rab tshim 'di yis so/_/nyi zla la sogs mchod pa yis/_/phyi dang nang gnyis sku la mchod/_/rim gnyis rnal 'byor ma rnams kyis/_/sngags 'dus mchod pa rtag tu bya/_/oM dang hUM phaT
[\[187b.2\]]bar du ni/_/dbyangs yig re re spel ba yis/_/mar ngo tshes gcig nas bzung ste/_/bcu drug bar du mchod bya'o/_/dpral ba la sogs gnas rnams na/_/bde chen sku ni bzhugs pa la/_/sngags dang me tog ldan pa'i dus/_/dus dang tshes grangs ma nor bar/_/
[\[187b.3\]]rlag dang longs spyod dbang gis ni/_/sku brgyad pa ni mchod byas pas/_/sku gsum bdag nyid rdo rje 'dzin/_/bcu drug dga' ba'i sa thob bo/_/de nas bstod pa sna tshogs kyis/_/'khor lo la ni bstod pa'o/_/don thams cad ni bsgrub pa'i phyir/_/sngags rnams bzlas pa
[\[187b.4\]]gsal bar bya/_/oM shrI ma hA badzra ge na ti la ka hUM hUM phaT swA hA/_oM hrIH ha ha hUM hUM phaT swA hA/_bcom ldan 'das kyi snying po dang /_/nye ba'i snying po'i 'di gnyis ni/_/grangs med pa yi yon tan yod/_/oM badzra mre ta ye ma hA ba la pa rak+Sha ma ye hUM hUM phaT phaT swA hA/_oM sa ra wi sa
[\[187b.5\]]ra hUM hUM phaT phaT swA hA/_bcom ldan mo yi snying po dang /_/nye ba'i snying po 'di gnyis kyis/_/don kun thams cad 'grub pa'i mchog_/yang na phreng ba'i sngags ni mchog_/bsnyen pa rdzogs par byas nas ni/_/de nas las kyi dbye ba bya/_/'dis ni thams cad las grub byed/_/
[\[187b.6\]]oM d+hUM d+hUM hUM phaT/_oM kruM kruM hUM phaT/_oM groM groM hUM phaT/_oM mroM mroM hUM phaT/_oM dzroM dzroM hUM phaT/_oM D+woM D+woM hUM phaT/_oM proM phroM hUM phaT/_oM sroM sroM hUM phaT/_oM troM troM hUM phaT/_oM droM droM hUM phaT/_oM phroM phroM hUM phaT/_oM broM broM hUM phaT/_oM y+roM y+roM hUM phaT/_oM hroM hroM hUM phaT/_oM khroM khroM hUM phaT/_
[\[187b.7\]]dpa' bo dpa' mo bcu drug gnyis/_/snying po mchog tu bstan pa'o/_/'phar ma gnyis po'i rnal 'byor ma/_/snying po sngags kyang de ltar ro/_/oM ni dang po hUM phaT mtha'/_/bar du ming ni spel ba'o/_/a A i I u U r-i r-I l-i l-I e ai o au aM aH_
[\[188a\]]
[\[188a.1\]]yang na A li kA li sngags/_/dpa' bo dpa' mo snying po sngags/_/de nas gtor ma'i cho ga bstan/_/dzaH hUM baM hoHphyag rgyar ldan/_/mkha' 'gro dang ni phyogs skyong sogs/_/dgug gzhug bcings la dgyes par bya/_/a dang ka sogs sngags
[\[188a.2\]]rnams kyis/_/dgyes pa'i rdo rje brtag gnyis las/_/'byung ba'i sngags kyis gtor ma sbyin/_/khro bo'i ngo bor bdag nyid gnas/_/sems can bsrung ba'i don du ni/_/rdo rje snyim pa kha phye la/_/mtshan phyed 'jigs pa med pas sbyin/_/dur khrod la sogs
[\[188a.3\]]gnas su gtang /_/de nas bdag gis rnam dag bstan/_/rgyud 'di rang na gsal bas na/_/'di ru dbye ba bdag gis ni/_/ngal bas 'jigs pas ma bris so/_/yang na 'di lta bu ru bstan/_/rdo rje gur sogs dbus su ni/_/chos kyi 'byung gnas bsam pa ste/_/
[\[188a.4\]]bde 'khor zur gsum yod pa ni/_/de ni chos kyi ngo bo ste/_/nang na gnas pa'i byang chub sems/_/'byung ba'i gnas zhes de la byas/_/nam mkha' chos ni yin pa ste/_/sa bon 'byung gnas g.yon pa'o/_/chos ni b+ha ga yin par bshad/_/b+ha ga'i gnas ni rin chen
[\[188a.5\]]ste/_/de bzhin gshegs pa bzhugs pa'i phyir/_/'di ni chos kyi 'byung gnas so/_/'byung ba bzhi ni byang sems las/_/'khor lo las byung thams cad khyab/_/zhu ba shel gyi gzhal yas khang /_/char yang thig le'i tshul dga' bzhi'i/_/gru bzhi pa yis rnam
[\[188a.6\]]par mdzes/_/stong pa bzhi dang dga' ba bzhis/_/sgo bzhi zur bzhi par ni byas/_/rta babs la sogs dbye ba yis/_/'khor lo la sogs de ltar sbyar/_/yang na byang sems thig le de/_/stong pa snying rje ro gcig pas/_/gru bzhi sgo bzhi zur bzhi sogs/_/
[\[188a.7\]]tshad med rnam par de bzhin sogs/_/de ltar chos rnams ye shes su/_/dbyer med shes pa de nyid do/_/dur khrod la sogs rnams kyis brgyan/_/rnam par khyab dang shing tshig dang /_/phyed tshig swa swa tseg tseg dang /_/dum mgo rnam bcas yi dgas ldan/_/
[\[188b\]]
[\[188b.1\]]'jigs par byed dang me 'bar phreng /_/de ni dur khrod gsang yin no/_/yang na mtshan rtogs bag chags gsang /_/bde ba'i ye shes 'dzin pa'i ro/_/'dzin pa chad nas rang 'od thim/_/slar la rang gi rin chen khar/_/hUM gis byin brlabs sha chen te/_/shing dang
[\[188b.2\]]dur khrod dbang byed pa'i/_/dpa' bo rnams kyis za zhing bzhad/_/ha ha'i sgra ni 'jam pa sgrogs/_/de lta bu yi dur khrod ni/_/bla ma'i zhal las shes par bya/_/rin chen ma dang pad+ma dang /_/gshe chen ma dang stobs chen ma/_/mgo chen ma dang myos chen dang /_/
[\[188b.3\]]dga' chen ma dang dga' med che/_/'di ni shing gi dngos po ste/_/'bras bu dang ni me tog dang /_/yan lag yod pa'i rtswa yi shing /_/gzhal yas khang ni rnam par brgyan/_/de yi dbus na pad+ma'i gdan/_/zur gsum la sogs rnam par gnas/_/gzung 'dzin steng du
[\[188b.4\]]nyi zla'i gdan/_/khu bde dbyangs yig dpe byad las/_/zla ba nyi ma sa bon gnas/_/de las bde chen rang bzhin gsal/_/rdo rje sems dpa' nyid ces brjod/_/'di ni gtso bo'i bcom ldan 'das/_/mchog dang chad pa'i dbus na bzhugs/_/rlag dang longs spyod de bzhin
[\[188b.5\]]no/_/shar ba dang ni nub pa min/_/rtag tu shar ba bcom ldan 'das/_/u D+yan zhes pa zur gsum mo/_/pad+ma'i 'bras bu dzA lan+d+har/_/drag po'i mig 'dra pul+li ra/_/rigs kyi me tog kA ma ru/_/tshangs pa'i mig 'dra ma la ba/_/dung gi mig 'drar sin+d+hU'i yul/_/rna ba'i
[\[188b.6\]]mig 'drar na gar ro/_/ba yi mig 'drar srid kar te/_/dung gi lte 'drar mu mur ro/_/glang chen lte 'drar de kau Tar/_/ut+pal lte 'drar ko lu tar/_/pad+ma'i lte 'drar arbu tar/_/bung ba'i kha 'drar ha ri kol/_/rma bya'i kha 'drar gau ta bar/_/rdo rje'i kha 'drar laM pa kar/_/
[\[188b.7\]]til gyi me tog rgyas 'drar ru/_/kAny+tsi kar zhes pa yi gnas/_/de ni dpa' bo rnams kyi gnas/_/yan lag ma rnams bstan par bya/_/til gyi me tog ri rab rtse/_/sa 'og de ni rdo rje khar/_/mi yul de ni rma bya'i khar/_/'chi med grong ni bung ba'i khar/_/kar nu dzar ni
[\[189a\]]
[\[189a.1\]]pad+ma'i lter/_/ne pa la ni ut+pal lter/_/ka ra tar zhes glang chen lter/_/kar mi ra ni dung gi lter/_/gzhon nu grong khyer pa yi tshig_/tsa ri tar zhes rna ba'i mig_/chu ngogs de ni dung gi mig_/yi dgas 'dus pa tshangs pa'i mig_/tsin+tar
[\[189a.2\]]zhes pa'i rigs me tog_/ko lu ta ni drag po'i mig_/gser gling pad+ma'i 'bras bu'i gnas/_/las kyi yul gnas zur gsum yin/_/'di ni don du gsang ba'i gnas/_/lus 'phags po ni srog rtsa ma/_/sgra mi snyan ni la la nA/_/ban glang spyod ni ra sa nA/_/'dzam
[\[189a.3\]]bu'i gling zhes pa yi gnas/_/a wa d+hU tI zhes pa'o/_/'di las gzhan pa'i gnas rnams ni/_/rnyed par sla bar yod mi 'gyur/_/gnas brgyad rang gi ngo bo ru/_/sku brgyad po ni bsgom pa'o/_/gnas ni gsang chen pad+ma'i gnas/_/lte ba yod pa'i 'dab brgyad ni/_/
[\[189a.4\]]gang gang bzhugs dang rten sa rnams/_/de dang de ni gnas zhes brjod/_/rang bzhin gang du skye ba ni/_/zhing rab ces ni de bstan to/_/de bzhin yang dag byang chub sems/_/'byung bas tshan dor bstan pa'o/_/gsum dang drug sogs dbye ba rnams/_/gcig tu 'dus pas
[\[189a.5\]]'dus par bstan/_/khu ba bde ba gnyis su rtog_/dbyer med thim pa dur khrod do/_/gang du ye shes yang dag mthong /_/de yang mthong min byi lar brjod/_/steng nas 'og tu 'pho ba yi/_/ye shes brten nas nyams myong lam/_/rin chen kha ru bdud rtsi 'gog/_/
[\[189a.6\]]'od rab ngo bo gnas phyir sbyor/_/'di ni de ni gnas brgyad de/_/sku brgyad dang ni sbyor ba'i gnas/_/thams cad stong dang bde chen dang /_/rang bzhin dga' dang 'od rab dang /_/char yang chen po ye shes che/_/phyag rgya che dang rdo rje sems/_/sku brgyad bdag nyid ye shes brgyad/_/
[\[189a.7\]]yang na mtshan ma brgyad mchog ste/_/zla ba nyi ma shes rab thabs/_/'di rnams las ni 'byung ba'i sku/_/mchod sbyin gyis ni de la mchod/_/yang ni bdud rtsi rim pa ltar/_/rlung 'khor steng du ye shes me/_/bde 'khor gsang pad ka pA la/_/de bzhin gshegs pa lnga dang
[\[189b\]]
[\[189b.1\]]ldan/_/rlung ma dang ni gnyid ma yis/_/ye shes me 'bar gsal ba las/_/bde gshegs lnga rnams bdud rtsir bzhu/_/rdor gsum sa bon 'bar sbyangs rtogs/_/dga' ba gsum dang ldan nas gnas/_/bdud rtsi gsang ba'i ka pA lar/_/gnas pa mthong nas
[\[189b.2\]]bdag nyid btung /_/gsang ba'i rdo rje bu gus so/_/de nas mchod pas mchod sbyin bya'o/_/byang chub sems kyi me tog gis/_/sngags dang dus tshod ma nor bar/_/rlag dang longs spyod la sogs pas/_/mchod pa byas pas bsod nams 'phel/_/bde ba la sogs gnas
[\[189b.3\]]su'o/_/yang na dga' mchog gnas su 'am/_/de rlag pa ni mchog gi brda/_/chad pa ru ni longs spyod de/_/de gnyis dbus su dbang gnyis bsten/_/mchod pa 'dis ni ye shes 'phel/_/de bzhin dga' ba 'phel ba'o/_/de kho na nyid mchod pa ste/_/gnas brgyad pa
[\[189b.4\]]yi sku la mchod/_/nye ba'i gnas na gnas pa yang /_/de yis shin tu tshim pa'o/_/de nas bde gshegs snying po sngags/_/de ni A li bcu drug bde/_/kun rdzob tu ni chu zla bzhin/_/de ni bzlog cing drang bar bya'o/_/yang na rdor gsum ye shes kyi/_/spros pa rang rig ma yi
[\[189b.5\]]mkha'/_/bsdus pas rang bdag mkha' la ste/_/gnas par rang bzhin ye shes so/_/de ni spros bral nam mkha' bzhin/_/de ni don dam snying po'o/_/sems can thams cad bsrung don du/_/rnal 'byor pas ni gtor ma sbyin/_/gtor ma ba laM zhes bshad pas/_/ba ni shes
[\[189b.6\]]rab laM ni thabs/_/de gnyis mchog dang chad pa ste/_/gnyis sbyor ba ni chad pa'i dga'/_/de ru bsrungs pas sems can rnams/_/sangs rgyas nyid 'gyur the tshom med/_/de lta'i gtor ma chen po gtang /_/yang na sems can don du ni/_/'di lta bu yi gtor ma sbyin/_/srog
[\[189b.7\]]chags thams cad bdag nyid kyis/_/gcig kyang ma shes pa ru gsad/_/gsad cing gsad pas thar pa 'thob/_/'gro ba thams cad 'gog byed pa'o/_/'di ni sku brgyad dkyil 'khor te/_/de lta'i sgrub thabs shes par dka'/_/dkyil 'khor sku ru bstan pa dang /_/de
[\[190a\]]
[\[190a.1\]]bzhin b+ha ga'i dkyil 'khor dang /_/byang chub sems kyi dkyil 'khor dang /_/de kho na nyid dkyil 'khor dang /_/dkyil 'khor bzhi ni mchog tu bshad/_/de ltar sku brgyad kyi sgrub thabs bstan nas/_'di ltar bshad do/_/yang na snying po'i dkyil 'khor
[\[190a.2\]]bstan/_/zhes pa ni dkyil 'khor gsum po las gzhan te de kho na nyid kyi yin pa ste 'og nas ston to/_/rang gis ni bdag rnal 'byor pa'o/_/bde ba len pa'i phyir zhes pa ni/_rang bzhin dga' ba thob par bya ba'i ched du khyad par can gyi dkyil 'khor brjod do/_/ma yi yig 'bru 'dab
[\[190a.3\]]mar brjod/_/Na yi yig 'bru lte bar dran/_/Da yi yig 'bru ge sar dag_/la yi yig 'bru bde ldan no/_/zhes bya ba la sogs pa ni dkyil 'khor la bya ba'i maN+Dal la zhes pas bstan te/_shes rab kyi dkyil 'khor ye shes kyi lha dang gzhal yas khang rdzogs pa gdan dang
[\[190a.4\]]thams cad rdzogs pa ste/_de yang 'dab ma la sogs pa ni gnas la rang bzhin dga' bas gtso bo byas pa dang /_bde ba gzhan rnams 'khor/_ma yi yig 'bru rin chen grags/_/Na yi yig 'bru mdud par brjod/_/Da yi yig 'bru ring po'i dngos/_/la yi yig 'bru
[\[190a.5\]]khar brjod do/_/zhes pa ni yid bzhin gyi nor bu rin po che'i gzhal yas khang zhes bya ste/_dngos su gsang ba'i rin po che dang gsang ba'i rdo rje 'brel ba'i rtsi'i mdud pa dang bcas pa rin po che'i khar de bzhin gshegs pa'i ye shes bde ba chen po de shes rab kyis nam mkha'i dbyings
[\[190a.6\]]nas thabs kyis spyan drangs nas bzhugs pa'o/_/bdag gi gzhal yas khang na bzhugs tsam na rang bzhin dga' ba'i ngo bo rdo rje sems dpa' de thabs kyi ye shes kyi lha'o/_/slar mkha' dbyings su gsol bas shes rab ye shes kyi lha'o/_/de gnyis 'brel pa'i lha rdo rje sems dpa'
[\[190a.7\]]yin par bstan pa'i phyir/_ma yi yig 'bru shu kra'i gzugs/_/Na yi yig 'bru zhu ba'i dngos/_/Da yi yig 'bru 'od dang ldan/_/la yi yig 'bru bde gzugs so/_/zhes gsungs te/_byang chub kyi sems de rtog pa dang mtshan ma thams cad bcad nas gnyis su med pa'i rang bzhin
[\[190b\]]
[\[190b.1\]]dga' ba 'od sna tshogs 'phro ba gang yin pa ni bcom ldan 'das yab yum gnyis kyi pad+ma dang /_rin po che'i gzhal yas khang na 'od phar 'phro tshur spyon cing bde ba chen po rdo rje sems dpa'i gzugs su bzhugs so/_/ma yi yig 'bru snang zhes grags/_/Na yi yig 'bru snang ba mched/_/Da
[\[190b.2\]]ni snang ba snang ba thob/_/la ni yang dag dri med mchog_/ces bya ba ni/_yang dag dri med 'od rab kyi/_/gtso bo yi ni rang bzhin byas/_/gzhan yang snang ba gsum 'khor gyi rang bzhin no/_/'od rab las ye shes kyi snang ba thob pa spro ba dang /_de las yang sngar bzhin snang ba mched pa
[\[190b.3\]]spro'o/_/de las yang ye shes kyi ngo bo snang ba mched pa 'phros pas de bzhin gshegs pa'i ye shes gzhal yas khang rdzogs pa'o/_/de nas yang rim gyis yang dag dri med bsdus la thams cad kyi ngo bo 'od rab la gnas pa la ni dkyil 'khor zhes bya'o/_/ma yi yig 'bru dga'
[\[190b.4\]]bar grags/_/Na yi yig 'bru mchog tu dran/_/Da yi yig 'bru chad pa'i dga'/_/la ni rang bzhin dran pa'o/_/zhes pa ni dkyil 'khor dga' ba rnams su yang bshad de/_bdag po dang /_'khor dang /_spro ba dang /_bsdu ba rnams sngar bstan pa yin no/_/'dir shes rab ma
[\[190b.5\]]dang ldan pa la sogs pas ni dga' ba dang /_thabs dang shes rab lha ru gnas pa mchog_/rdo rje dang dril bu gnyis dbyer mi phyed par sbyor ba chad pa'i dga' ba/_mtshan ma dang rtog pa thams cad spangs nas nam mkha' bzhin gnas pa ni rang bzhin no/_/yang na bde ba chen po zhu
[\[190b.6\]]ba la sogs pa 'am/_lte ba nas mdud pa la sogs pa ste/_de yang dkyil 'khor la sogs pa thams cad kyi ngo bo ni rang bzhin dga' ba zhes gsungs so/_/ma yi yig 'bru sa zhes bya/_/Na yi yig 'bru chu zhes bstan/_/Da yi yig 'bru yis ni me/_/la yi yig 'bru rlung gi
[\[190b.7\]]gzugs/_/zhes pa ni byang chub kyi sems ni sra ba'i chos can te/_brtan pa mi shigs pa'o/_/de yang chu yis bsdus pas so/_/mes smin par byas pa'am/_drod dang ldan pa'o/_/rlung gis 'bab pa'am/_yang na ye shes kyi rlung gis khyab nas gnas pa la ni/_g.yo ba'i
[\[191a\]]
[\[191a.1\]]phyir ni rlung du brjod/_/yang na khyab pa'i phyi ru dran/_/zhes so/_/rang bzhin dga' ba la yig 'bru'i bdag nyid gang yin pa de ni rtags dang mtshan ma thams cad spangs nas gnas bya ba dang /_rlung g.yo ba gnyis mi 'gal lam zhe na/_de ni mi 'gal te/_dang
[\[191a.2\]]po bde ba chen po'i 'khor lo nas byang chub kyi sems g.yo bar byed la/_rlung gis g.yo ba yang mi 'gal la/_/de yang rgyu yin pa dang rang bzhin dang bde chen du sbyar ba yang yin la/_der ma zad de rang bzhin dga' ba las dga' ba gzhan rnams g.yo bar byed pa dang /_rang bzhin dga'
[\[191a.3\]]ba dang ldan pa'i rlung la g.yo ba zhes ma btags na sa rdo bzhin gnas pa'am/_stong pa phyogs gcig par yang 'gyur ro/_/de'i phyir rang bzhin dga' ba la rlung du bshad do/_/rlung ni ye shes kyi rlung zhes bya ba la sogs pas bstan no/_/de ltar rgyud phyi ma'i le'u brgyad pa las
[\[191a.4\]]kyang gsungs so/_/rlung ni ye shes yin pa ste/_/ye shes nam mkha' yin pa ste/_/nam mkha' stong par bstan pa'o/_/stong pa las ni thams cad 'byung /_/zhes pas so/_/des na ye shes rnyed pa'i phyir/_/bde ba yi ni chen po len/_/ye shes ngo bo bde ba che/_/
[\[191a.5\]]dkyil 'khor du ni yang dag bzhugs/_/zhes gsungs te rang bzhin dga' ba spros pa thams cad dang bral ba'i ye shes chen po ni de las gzhan pa'i bde ba sus kyang mi rnyed pa ste/_/'di kho na nyid yang dag pa ma nor ba/_gting dpag dka' ba skye 'gag med/_/nam mkha' dang 'dra rang
[\[191a.6\]]bzhin dga'/_/de kho na nyid ces bya'o/_/dkyil 'khor sangs rgyas rin chen gtso/_/thig le'i ngo bo yi ge bral/_/zhes gsungs so/_/rnam par snang mdzad la sogs pa'i rigs kyi bdag po'am/_gtso bo ni 'od rab de yin la yi ge la sogs pa'i chos thams cad dang bral ba'i rdo rje
[\[191a.7\]]sems dpa' ni dkyil 'khor bdag po yin no/_/de ltar yin pa'i phyir 'di na mar rnam pa thams cad rnam med ces bya ba la sogs pa rgya cher gsungs so/_/bdag 'dzin pa ni nyon mongs che/_/zhes bya ba la sogs pa ni lta ba ngan pa'i phyogs dgag pa'o/_/de yang nyan thos pa'i lta ba dang
[\[191b\]]
[\[191b.1\]]mu stegs bye brag pa la khyad chung bas de rnams spangs nas bzang bar bstan pa dang /_de yang dag par smad na ngan pas so/_/kun rdzob kyi thabs kyis zin par bya'o/_/de bzhin du don gyi zhe ka nas mi smad la/_'jig rten pa'i lta ba dang cha mthun pas mchod kyang mi mchod do/_/phyi yi
[\[191b.2\]]'phar ma gcig gnas su/_/zhes pa ni 'phar ma gnyis yod pa'i phyi'i rim na gnas pa'o/_/dkyil 'khor 'dir bzhugs rnal 'byor ma/_/zhes bya ba ni phyi rol gyi gnas na bzhugs pa rnams te/_rnal 'byor ma bcu drug gis zhes so/_/rtag tu me tog spos la sogs/_/
[\[191b.3\]]zhes pa ni mchod pa'i rdzas me tog dang /_spos dang /_/mar me dang /_dri chab dang /_lha bshos la sogs pa'i rdzas rnams dang bdud rtsi lnga la sogs pa'o/_/sngags 'di yis ni mchod par bya/_/zhes pa ni shes rab dang snying rjer ldan pa'i sgo nas me tog la sogs pa'i sngags 'di'o/_/
[\[191b.4\]]oM ni dang po hUM phaT mthar/_/bar du ming ni spel bar bya/_/zhes pa ni sngags te/_bar du A li gzhug pa ni rnal 'byor ma'i ming ste/_re rer spel ba dang /_puSh+pe dang /_d+hU pe la sogs pas mchod pa'i mchod pas mchod do/_/sna tshogs lnga yi mchod sbyin gyis/_/zhes pa ni go sla
[\[191b.5\]]bas bdag gis ma bshad do/_/dkyil 'khor pa la rab tu mchod/_/ces bya ba ni sngar smos pa'i gtso bo dang 'khor du bcas pa la phyi nang la sogs pas phye nas mchod do/_/mchod pa byas nas rab tu 'grub/_/ces pa ni yon tan gyis bsod nams kyi tshogs dang /_ye shes kyi
[\[191b.6\]]tshogs la sogs pa'i dngos grub thams cad thob par 'gyur ro/_/rang bzhin dga' ba'i sgron ma las le'u bcu pa'i dka' ba bkral ba'o//_//der sku brgyad dang bcas pa'i dkyil 'khor bstan nas/_da ni 'dir sngags kyi bzla ba tsam zhig bshad do/_/mchod sbyin ni
[\[191b.7\]]dpal dga' ba'i me tog las shes par bya'o/_/dga' ba la sogs pa las byung /_/zhes pa ni dga' ba dang mchog gi dga' ba dang /_chad pa'i dga' ba dang /_rang bzhin dga' ba'i nang nas sngags byung ngo /_/yang na dga' ba gsum pos rgyu byas nas byung ba'o/_/yid ni sngags
[\[192a\]]
[\[192a.1\]]zhes brjod pa yin/_/zhes pa ni go sla'o/_/srub pa dang ni bsrub pa'i sngags/_/zhes pa ni thabs dang shes rab sbyor ba ni zlos pa ste/_de yang 'di na mar sngags kyi ngo bo bstan pas 'bras bu rnyed pa'o/_/sngags ni bdud rtsi bstan pa'o/_/zhes pa ni A li kA li rgyu byang chub
[\[192a.2\]]sems kyi bdud rtsi ste/_des ni ming dang rgyu bstan to/_/lam gyi thar pa de ni sngags/_/zhes bya ba ni bde ba chen po'i 'khor lo nas chad pa'i bar ni lam yin no/_/rang bzhin dga' ba shes rab dang snying rje chen po dbyer med pa ni thar pa chen po yin pas sngags zhes bya'o/_/de ni sngags
[\[192a.3\]]thams cad kyi 'bras bu'o/_/tshig rgyas pa ni de bzhin no/_/zhes pa ni nor bu'i mtha' rgyas pa ni lus thams cad bde ba chen pos rgyas pa ni rang bzhin dga' bas so/_/phrag pa gnyis kyi dbus na gnas/_/zhes pa ni shes rab dang thabs kyi sbyor ba'i dus su bo la dang kak+ko la phrad
[\[192a.4\]]pas nyi ma dang zla ba'i dus zhes brjod do/_/de ni don dam pa yi sngags/_/zhes bya ba de ni tshig dang yi ges brjod par mi nus pa ste/_mchog gi dga' ba yang ma yin/_chad pa yang ma yin/_mchog dang chad pa gnyis ka dang bral ba'i rang bzhin gsal ba'o/_/sngags ni A li kA li
[\[192a.5\]]yin/_/zhes pa ni A li bcu drug dang /_kA li sum cu rtsa gnyis kyis ni ngo bor snang ba la mtshan brjod nas byang chub kyi sems thabs dang shes rab tu dbye/_brjod pa de ni bzlas pa'o/_/zhes pa ni sngags sngar gyi kun gyi mtshan nyid brjod par byas pa'o/_/des ni bzlas pa
[\[192a.6\]]bstan to/_/de yang 'di skad ston te/_bskyed dang bzlas pa'i bye brag tu/_/sngags kyi bzlas pa rab tu grags/_/zhes pas bzlas pa bstan te/_dga' ba'i rim pa gsum du bskyed pa dang /_yang slar gsum du rdzogs pa dang /_de gnyis kyi bye brag las rang bzhin gyi sngags
[\[192a.7\]]'byung ba ni don dam pa'i bzlas pa ste/_de kho na nyid kyi sngags bzlas pa'o/_/gang du ske dang rkan ni gnyis/_/bskyod pa gang du mi 'byung ba/_/zhes pa ni dbugs mi rgyu ba ni rdo rje'i ske mdud pa'i gnas nas pad+ma'i bar gyi rkan gyi mgul par gnas te yod pa'o/_/srog gi rtsa yi nang
[\[192b\]]
[\[192b.1\]]yod pa/_/zhes pa ni srog pa rtsa'i nang na A li la sogs pa'i byang chub kyi sems kyi ngo bo yod pas na tshangs pa zhes bya'o/_/lugs dang lugs min rgyun mi 'chad/_/ces pa ni shel gyi phreng ba lugs su thur la drangs la bzlas pa dang /_gyen la slar la bzlog cing drangs
[\[192b.2\]]la sngags bzlas so/_/thig le gsum yig gsum dag la/_/zhes pa ni dga' ba thig le gsum gyis lugs su 'byung /_rdzogs pa gsum gyis dga' ba gsum dag par byed pa'o/_/rang 'od ma bcos brjod par bya/_/zhes pa ni las kyi phyag rgya la sogs spangs la bdag nyid kyis
[\[192b.3\]]bzlas brjod bya'i/_/rkyen la rag ma lus par bya'o/_/ci'i phyir zhe na/_shes rab dang bral ba la de skad ces bya'o/_/dper na ma he sa steng mnyam pa lta bu'o/_/rkan gyi nang du lce bcug pa/_/zhes bya ba ni lce rdo rje dang rkan pad+ma gnyis shes rab dang thabs kyi sbyor bas ni ye shes kyi me
[\[192b.4\]]'bar bas bde chen las byang chub kyi sems 'bab par bsam mo/_/ro ma yis ni mnan par bya/_/zhes bya ba ni lce ste des mnan cing sbyar ba ste/_slob dpon chen po gsung bar 'gyur ro/_/yang na rtse mo'i cha'i reg bya/_/zhes bya ba ni/_lce rtse la raM bsams la de las me
[\[192b.5\]]mtshon gang ba tsam zhig 'bar bas rkan gyi nang nas 'bar bar bsgoms pas bde ba nyams su myong ba yin/_mnyam sbyor rnam pa'i bsam gtan gyis/_/zhes gsungs so/_/de lta bu'i bsam gtan la sems rtse gcig tu dus rtag tu gnas pa'o/_/grags pa med pa bdud
[\[192b.6\]]rtsi bzhin/_/zhes pa ni yang dag pa'i byang chub kyi sems 'di ni ma rig pa dang /_nyon mongs pa la sogs pa thams cad kyi rtsir gyur pa ste/_tshig dang yi ges brjod par mi nus pa'i phyir ro/_/de nas tshul ni 'byung bar 'gyur/_/zhes bya ba ni ye shes de las rang
[\[192b.7\]]bzhin gyis dga' ba dri ma thams cad dang bral bar 'byung ba'o/_/rang bzhin dga' ba'i sgron ma las le'u bcu gcig pa'i dka' ba bkral ba'o//_//'di ltar mchod pa'i rim pa bstan pa las byung ba ni/_g.yas g.yon yan lag gnyis su ni/_/zhes
[\[193a\]]
[\[193a.1\]]pa ni byang chub kyi sems thur du 'byung ba ni g.yon nas mar 'bab/_gyen du g.yas nas ldog pa gnyis las 'byung ba bstan pa'i phyir/_khu ba yi ni 'byung bar dran/_/zhes bya ste/_gcig nas gcig tu thig le re re 'byung bas bco lnga 'bab pa'o/_/bcu drug
[\[193a.2\]]pa 'pho ba dang 'gro ba las grol ba'o/_/mar ngo de bzhin yar ngo yi/_/bzlog pa yis ni 'byung ba'i tshe/_/zhes bya ba ni khu ba dang bde ba sih+la dang ga bur gnyis shes rab dang thabs sbyor ba las 'byung ba'i bde ba chen po ste rtogs par dka'o/_/bcu dang lnga yi gnyis med sbyor/_/zhes
[\[193a.3\]]pa ni tshes bco lnga'i bdag nyid ye shes bco lnga la bde ba'i byang chub kyi sems dang gnyis kyi bye brag spangs pa'o/_/bde ba 'di yis 'byung ba'i phyir/_/zhes pa ni 'di kho na las 'byung ste/_bco lnga'i ye shes las 'byung ba'o/_/de yang gzhan las mi 'byung ba dang /_de las logs
[\[193a.4\]]na med par bstan pa'i phyir/_de nyid gsum shes bcu dang ldan/_/shes rab dang bral bde ba che/_/zhes gsungs te/_dga' ba dang /_mchog gi dga' ba dang /_chad pa'i dga' ba gsum ma nor bar rtogs pas bco lnga po yang rtogs pa yin la/_dga'
[\[193a.5\]]ba gsum dang bco lnga'i rang bzhin gang gsal ba ni shes rab rigs thams cad dang bral ba'i bde ba'o/_/gzhan dag na re char yang thig le gsum la ni de nyid gsum zhes bshad la/_de rnams shes pa ni ye shes bco lnga ste/_bco lnga las logs na shes rab dang thabs gnyis
[\[193a.6\]]dang bral ba'i bde ba chen po med do zhes zer ro/_/'di lta bu'i dga' ba'i don rang bzhin dga' ba bcu drug gi cha yod med gnyis las grol ba de ni bla ma las thob par bya ba'i phyir/_bla ma'i zhal snga'i bka' drin gyis/_/gnyis su med pa'i bde ye shes/_/zhes gsungs te/_
[\[193a.7\]]thabs dang shes rab la sogs pa'i gnyis dang bral ba'i bde ba chen po 'od rab de ni bla mas shes par bya'o/_/rtag tu goms pa yis ni shar/_/zhes bya ba ni bla mas dbang gi rim pa bskur bas ye shes nyams su myong ba la yang dang yang dris shing goms pas rang bzhin
[\[193b\]]
[\[193b.1\]]dga' ba shar ba'o/_/bsam gtan gyis ni shes pa'o/_/zhes pa ni bsgoms pas rtogs kyi brjod pas rang bzhin dga' ba rnyed par mi 'gyur ro/_/bcu drug gi ni yi ge'i gzugs/_/zhes pa ni shes rab kyi rang bzhin A li'i ngo bo g.yon du 'bab pa'o/_/de'i phyir 'di skad ston
[\[193b.2\]]te/_A li'i thig le rang ngo bo/_/A sogs yig 'bru'i char yang 'byung /_/A li'i ye shes bde bdag nyid/_/ces gsungs te/_de yang bde ba'i thig le bcu drug grangs kyi char yang dang /_don gyi char yang ni shes rab ye shes bde ba 'byung ba'i rgyu grangs kun rdzob las
[\[193b.3\]]don 'bras bu rnyed pa'o/_/ka sogs yig 'bru'i char yang 'byung /_/zhes bya ba ni thabs kyi rang bzhin kA li'i g.yas nas 'bab pa khu ba'i ngo bo thig le bcu drug kun rdzob las don dam pa'i rang bzhin no/_/kA li'i ye shes bde ba che ni mchog gi ye shes su bstan pas chad pa'i
[\[193b.4\]]ye shes kyang shes so/_/A li kA li gnyis sbyor las/_/zhes bya ba ni thabs las shes rab gnyis kyis mtshon nas gzhan rnams kyang mtshon zhes te/_mchod sbyin de las 'byung ngo /_/mchod sbyin gyi ni rab mchog bya/_/zhes pas ni mchod sbyin thams cad kyi mchog ni
[\[193b.5\]]mchod pa 'di rnams yin no/_/de bas mchod pa yin de bzhin no/_/zhes bshad do/_/gsang ba'i pad+ma'i snying gar ro/_/zhes pa ni 'khor lo rnams sam/_yang na dga' ba'i pho brang la sogs pa'i lte bar ro/_/gsang ba'i de nyid gsum zhes bya/_/zhes pa ni rlag_
[\[193b.6\]]pa la sogs pa gsum ni sku gsum du bstan pa la gsang ba zhes bya'o/_/rlag dang longs spyod sogs bye brag_/ces pa ni shes rab dang thabs sbyor ba'i rdo rje dang pad+ma phrad pa ni mchod sbyin gyi skabs su rlag pa la sogs pa la ni mchod pa zhes bya ba ste/_pad+ma'i gnas kyi
[\[193b.7\]]pho brang rnams na ri bong can gnas pa'i rtse na yang dag pa'i mchod sbyin no/_/rlag pa dang ni longs spyod dbang /_/zhes pa ni mchod pa dngos yin par bstan pa'o/_/dga' ba gsum du bstan pa'o/_/zhes pa ni rlag pa la sogs pa'i mchod pa ni dga' ba dang mchog
[\[194a\]]
[\[194a.1\]]dga' dang chad dga' gsum mo zhes so/_/de ni thig le gsum zhes bya/_/zhes pa ni dga' ba'i thig le dang /_mchog gi thig le dang /_chad pa'i thig le'o/_/sku gsum yig gsum bdag nyid do/_/zhes pa ni chos kyi sku dang /_longs spyod rdzogs pa'i sku
[\[194a.2\]]dang /_sprul pa'i sku gsum dang /_oM AH hUM gi rang bzhin gyi mchod pa'o/_/tshangs pa'i bu ga de bzhin sker/_/snying ga ru ni thig le gsum/_/zhes pa ni spyi bor sku'i thig le/_mgrin par gsung gi thig le/_snying gar thugs kyi thig le'i gnas so/_/yang na rim pa bzhin rlag
[\[194a.3\]]tshangs pa'i bu ga ste chos kyi sku'o/_/gzhan gnyis longs spyod rdzogs pa'i sku dang /_sprul pa'i sku'o/_/de ni bskyed pa'i rim zhes bya/_/zhes pas ni 'og ma rnams la ltos nas ltos pa zhes bshad do/_/mdud pa'i nang ni man chad do/_/zhes pa ni des gnas kyi don bstan te/_
[\[194a.4\]]bzlog pa yi ni thig le gsum pa ni chad dga' ru gcig_/mngon dga' ru gnyis/_dga' ba'i gnas dang gsum las bzlog pa zhes bya ste/_de yang 'di skad du 'byung ngo /_/gyen du rdzogs pa'i rim pa ni/_/zhes pas gsal bar bshad do/_/rgyu 'bras rnam dag bye brag tu/_/
[\[194a.5\]]thig le drug ni rab tu grags/_/zhes pa ni bskyed pa rnams rgyu la/_rdzogs pa rnams 'bras bu'o/_/yang na dga' ba'i rim pas rgyu las rang bzhin gyi rim pas 'bras bu ni snga ma dang /_phyi ma rnams la yang sbyor/_/dri med ye shes char yang drug_/de ni rnam shes sbyor drug bshad/_/
[\[194a.6\]]zhes pa ni bskyed rdzogs kyi thig le drug la rang bzhin gyi char yang drug ste/_de la ni don dam pa'i spros pa dang bral ba'i rang bzhin sbyor ro/_/sbyor ba la ni rnam par shes/_/zhes pas so/_/de yi dbus su de nyid zhugs/_/zhes pa ni sbyor ba drug po de'i dbus su rang bzhin dga' ba
[\[194a.7\]]bde ba'i dngos po 'di lta bu gnas so/_/rang bzhin dga' ba'i sgron ma las le'u bcu gnyis pa'i dka' ba bkral ba'o//_//rgyud gsum gyi ni rim pa yis/_/dbang drug re ba bstan pa'o/_/zhes bya ba ni rgyud la sogs pa phyi ma thub pa'i rgyud gsum du ni rigs
[\[194b\]]
[\[194b.1\]]lnga dbang lnga'i thog tu phyir mi ldog par bsnan pas 'bras bu dang bcas pa'o/_/chu yi dbang bskur dbu rgyan dag_/ces pa ni bum pa chu la sogs pa'i rdzas rnams kyis gang ba dang ldan pa ni mi bskyod pa'i 'bras bu'o/_/dbu rgyan yang gser ram ba so la sogs par 'bur du btod
[\[194b.2\]]pa'am/_thang ka la sogs pa la de bzhin gshegs pa bskyed dgug gzhug pa la sogs pa dang ldan pa'i rin chen 'byung ldan 'bras bu yod pa'o/_/bya ba'i rgyud las rab tu grags/_/zhes pa ni dbang gnyis po de bya ba'i sgo nas 'jug dngos su grags so/_/rdo rje dril bu ming gi
[\[194b.3\]]dbang /_/zhes pa ni rdo rje la snang ba mtha' yas bskyed pa la sogs pa dang 'bras bu yang de bzhin no/_/dril bu don yod grub pa dang /_ming gi rnam par snang mdzad la sogs pa'i 'bras bu la sogs pa'o/_/spyod pa'i rgyud las rab tu gsal/_/zhes pa ni gnyis ka'i rgyud de/_lta ba yang lta spyod pa'i bye brag kyang
[\[194b.4\]]bya ba'i rgyud dang mthun pa'i phyir gsol lo/_/phyir mi ldog pa'i dbang zhes pa ni bka' stsal pa la sogs pas ni 'bras bu de bzhin gshegs pa thams cad dang ldan pa sngar bzhin no/_/rnal 'byor rgyud du gsal bar byas/_/zhes pa ni yo ga ru bzhi po rnams gsal ba ste/_
[\[194b.5\]]de rnams ni thun mong gi dbang du shes so/_/de ni drug gi bye brag dbang /_/zhes pa ni chu la sogs pa'i 'bras bu'i sgo nas dbye ba'o/_/yang na sa bon 'debs pa'i dbang ste rgyu'i sgo nas dbye ba ni slob dpon gyi ru grags pa'o/_/rnal 'byor bla ma'i mtshan zhes pa ni rnal 'byor
[\[194b.6\]]chen po thabs kyi rgyud kyi ming ngo /_/gsang ba'i dbang ni dbang rgyal bshad/_/ces pa ni gsang ba'i phyir na gsang ba ste/_ma hA yo gar grags so/_/shes rab ye shes bla na med/_/ces pa ni bla na med pa ni ma rgyud de/_de ru shes rab ye shes kyi dbang grags so/_/bzhi
[\[194b.7\]]pa ltar na de bzhin no/_/zhes pa ni gong dbang de rnams kyi khongs nas 'byung ste/_char yang bcu drug lta bu'o/_/dgu yi bye brag dbang la sogs/_/'bras bu'i phyir ni brgyad du 'gyur/_/zhes pa ni chu dang dbu rgyan dang /_rdo rje dang /_dril bu dang /_ming dang /_brtan pa dang /_
[\[195a\]]
[\[195a.1\]]gsang ba dang /_shes rab ye shes kyi dbang la sogs pa brgyad ni rgyu yin la/_dgu pa ni sngar gyi na tshang bar yod pas 'bras bu'i dngos po yang brgyad po na yod la/_de bzhin du bzhi pa yang yod pa'o/_/bzhi pa de ltar de bzhin brjod/_/ces pa ni go sla'o/_/
[\[195a.2\]]shes rab ye shes de yi 'bras/_/zhes pa ni de'i 'bras bu dbang bzhi pa ste 'di skad ston no/_/dngos po so sor shes mi bya/_/zhes pa ni rgyu dang 'bras bu gcig po'i bzhi pa la sogs na med pa la de skad bshad do/_/de ltar zhes ni tshad med do/_/zhes ni bzhi pa la tshad dang rigs
[\[195a.3\]]pas gzhal bar mi nus par bstan to/_/de bas 'bras bu'i tshig don ni/_/rigs pa ma yin pa yi sems/_/zhes gsungs te/_'bras bu'i ngo bo bzhi pa ni brjod par dka' la rtogs par dka' ba ni rigs pa spangs te ye shes de ni bla ma'i man ngag gis bsgoms pa las 'byung bar
[\[195a.4\]]bstan no/_/de yang 'byung ba dang bral ba'i dngos po ste/_gsal bar byed pa'o zhes gsungs so/_/'o na chos nyid kyi rang bzhin bzhi pa ni 'byung bar bstan te/_'dir/_'byung ba med pa'i dngos po yi/_/zhes pa ji lta bu zhe na/_bu mo la sogs pa'i dbang gi rim pa las 'byung la/_
[\[195a.5\]]shes rab ye shes las logs na med pa'i phyir mi 'byung ste/_de bas na 'di skad ston to/_/de yang don dam pa'i dngos po bde ba ni 'byung la/_kun rdzob kyi dngos po khu ba ni mi 'byung ba la bya yang 'gal ba med do/_/de bzhin re zhig dga' ba'i rim/_/ji lta bu'i ni yod par 'gyur/_/
[\[195a.6\]]zhes pa ni sdud pa pos dga' ba la sogs pa'i dngos po dang /_gnas dang /_rgyu dang /_'bras bu 'byung ba'i rim pa dang /_bskyed rdzogs rnams zhus pa'o/_/dga' ba las su grags pa ste/_/zhes pa la sogs pas ni mchog dga' ba dang /_chad pa'i dga' ba dang /_dga' ba
[\[195a.7\]]la sogs pa ni sems can gyi gnas skabs su lus ngag yid gsum yin pa la bya la/_sangs rgyas kyi gnas skabs su sku gsung thugs so/_/rang bzhin dga' ba de rnams las gzhan du mi rnyed do/_/de bas na/_sems las gzhan ni yod pa min/_/zhes gsungs te/_/sems
[\[195b\]]
[\[195b.1\]]logs na yang med/_sems rang yang ma yin pa de ni rang bzhin dga' ba'o/_/lus kyi mgo bo'i gnas dga' ba/_/zhes bya ba la sogs pa ni lus kyi dga' ba la sogs pa ni mgo bo la sogs pa'i gnas rnams su shes par bya'o/_/lus rgyu 'bras bu de ni ngag_/ces pa la sogs
[\[195b.2\]]pas snga ma rnams las phyi ma'i rim pas 'bras bur shes la/_de yang yid ches pa'i chad pa'i dga' ba shes rab ye shes kyi dbang gi ngo bo rtogs nas gnas pa la rang bzhin dga' ba zhes bya ste/_don dam pa'i ma nor ba'i 'bras bu'o/_/de ni 'di skad ston te/_de nyid gsum bdag ye
[\[195b.3\]]shes gang /_/de ni bzhi pa gsum dang bral/_/zhes pa ni dga' ba gsum po de dbang gsum gyi bdag nyid gang yin pa'i ye shes de ni rang bzhin dga' ba bzhi pa dbang gsum dang bral ba gsum gyi bdag nyid do/_/rtsa gsum nang gi dbus na bzhugs/_/zhes pa ni srog ma'i
[\[195b.4\]]dngos po'i nang na ling+ga la dang /_i da dang /_so sho mna' dang /_gsum po'i dbus ni bya gdong ma ste de'i nang na 'bras bu bzhugs pa'o/_/gnas gsum khyab ma skye ba med/_/'od gsum srid pa gsum dang bral/_/'od rab gnas ni rab kyi mchog_/de ni bzhi pa rab
[\[195b.5\]]kyi dbang /_/zhes gsung ste/_de ni mgo bo dang /_mgrin pa dang /_snying ga gsum du khyab pa'i dbang gsum las byung ba skye ba med pa 'di bde ba gsum dang /_khu ba gsum po dang bral ba'i rang bzhin dga' ba'i rnam grangs 'od rab kyi gnas gsum po dang mi 'dra ba'i
[\[195b.6\]]gnas rab ma gnas pa de bzhi pa'i dbang yin no/_/gzhan dag na re rtsa gsum la ni gnas yin la skye ba med pa bzhi pa'i dbang ngo /_/'od la sogs pa ni snang ba dang /_snang ba mched pa dang snang ba thob pa dang /_la la nAr rlag_/ra sa nAs longs spyod/_a wa d+hU tIr
[\[195b.7\]]dbang ste/_de rnams dang bral ba yang dag dri med sangs rgyas rin po che'i gnas na bzhugs pa dbang bzhi pa'i ngo bo yin zer ro/_/bdun gnyis bye brag tu ni yod/_/ces bya ba'i bum pa'i dbang bcu gcig gsang ba'i dbang bcu gnyis shes rab ye shes dang
[\[196a\]]
[\[196a.1\]]bcu gsum de ltar de bzhi pa ste/_de ni bcu bzhi pa'i dbang gi bye brag go/_/de yang rgyu 'bras dang gnas kyi sngo nas bsdus la dbye ste/_yan lag rab kyi mdor bsdus pa/_/zhes bya ba ni lus kyi yan lag dang nying lag thams cad kyi rab ni mgo bor bsdus pas
[\[196a.2\]]so/_/chu'i dbang bskur bas ni 'bras bu dga' ba zhes pa thob bo/_/gsang ba'i dbang bskur mgrin pa ru/_/mngon par dga' ba bdag nyid mchog_/ces pa ni ngag thams cad ske nas 'byung la/_der gsang ba'i dbang bskur bas 'bras bu mchog gi dga' ba thob bo/_/shes
[\[196a.3\]]rab ye shes kyi ni dbang /_/snying ga ru ni chad bdag nyid/_/ces pa ni rgyu shes rab ye shes las 'bras bu chad pa'i dga' ba ste/_de yang gnas snying ga ru ye shes nyams su myong bas rtogs pa la sogs pas gzung 'dzin thams cad chad nas ye shes la gnas pa'o/_/gsang ba'i pad+ma'i
[\[196a.4\]]lte ba ru/_/bzhi pa rang bzhin ngo bor grags/_/zhes pa ni gsang pad sangs rgyas rin po che'i snod kyi dbus su dbang bzhi pa bskur ba'i rang bzhin dga' ba'i 'bras bu'o/_/de ltar dbang ni bzhi ru dbye/_/zhes pa ni rgyu 'bras la sogs pa'i dbang gi dbye ba mdor bsdus pa bzhi ru dbye ba
[\[196a.5\]]yin no/_/bskyed pa'i rim pa'i phyogs yin no/_/zhes pa ni de yan chad kyi dbang gcig nas gcig tu ye shes skye bas bskyed pa'i phyogs so/_/chu yi dbang ni mdoms su ste/_/zhes pa ni go sla'o/_/'dis 'bras bu tsam bstan te/_sna tshogs 'bras bu sbyin pa yi/_/zhes
[\[196a.6\]]pa ni 'o dang 'khyud pa la sogs pa'i dga' ba sna tshogs kyi 'bras bu dga' ba dang po'i zhes ston to/_rnam par smin pa'i 'bras bu ster/_/zhes pa ni gsang ba'i dbang gi 'bras bus sngar gyi dga' bar 'gyur ba las mchog gi dga' ba'o/_/rnam par 'joms pa'i 'bras
[\[196a.7\]]bu ster/_/zhes bya ba ni mtshan ma la sogs pa'i dngos po thams cad bcom nas chad pa'i dga' bar 'gyur ro/_/de ni shes rab ye shes kyi dbang yin la/_de nor bu'i khar byang chub kyi sems gsal la/_gsal ba 'di rang gi shes rab ma'i mkha' la 'gro ba ni 'di skad
[\[196b\]]
[\[196b.1\]]brjod do/_/shes rab pad+ma'i yid 'gro'i phyir/_/rlung ma dang ni gnyis skye'i rtsa/_/gnyis ka rgyas pa yis ni bde/_/gyen gyi yi ni lam gyis bzlog_/ces pa ni rang gi las kyi phyag rgya'i gsang ba'i mkha' pad+ma la byang chub kyi sems kyi dngos po 'gro la/_'gro bas ni thabs kyi rtsa dang
[\[196b.2\]]shes rab kyi rtsa gnyis ka rgyas pa'i ngo bo las nyams su myong la/_de gyen du thabs kyis drangs pas ni rang bzhin dga' ba'i 'bras bur bstan te/_de yang /_mdud pa yi ni nang nas 'gro_/de ltar bzhi pa rab tu grags/_/zhes gsungs so/_/mdud pa ni thabs kyi mdud pa'o/_/
[\[196b.3\]]nang ni rin po che nor bu'i nang du 'gro ba la grags zhes bya'o/_/mtshan nyid dang bral 'bras bur grags/_/zhes pa ni chos thams cad kyang bral ba'i chos thams cad kyi 'bras bur 'dod de/_de yang mdud pa'i bya ba nas/_/dbang gi ye shes nges bstan to/_/zhes bya ba'i bar
[\[196b.4\]]gyis bzhi pa'i 'bras bu bstan to/_/'o na dbang gsum po'i 'bras bu ma bstan nam zhe na 'dir bstan mod kyi thams cad kyi ye shes kyi 'bras bu 'di yin pas na rang bzhin gtsor smos pa dang /_dbang bzhi'i 'bras bu 'di tshol ba las 'bras bu gzhan ni de lta ma yin te/_dper
[\[196b.5\]]na rgyal po'i pho brang bskyod pas 'khor dang ldan nas chas pa bzhin nam/_yang na rgyal po spyan 'drangs na 'khor med kyang bsam pa 'grub pa yin no/_/ye shes de ni rgyud gzhan du ston pas gsal bar ma gsungs te/_rdo rje ka pA de bzhin gsang /_/zhes pa la sogs pa ni rdo rje ka
[\[196b.6\]]pA la'i rgyud la sogs pa ru sbas pa'o/_/khyod kyi ngor mdzad dbang gi don/_/zhes pa ni byang chub sems dpa' lha'i dbang phyug la ngo bo yod par bya ba ste/_rgyud gzhan du dbang gi ye shes sbas zhes bya ba'o/_/khyod kyi ngor mdzad dbang gi dang /_/rgyud 'di ru ni rab tu gsal/_/zhes pa
[\[196b.7\]]ni byang chub sems dpa' lha'i dbang phyug kho na'i ngor bcom ldan 'das kyis mdzad pa'i dbang gi don dpal ye shes thig ler gsal bar gsungs so/_/tshad ma shes dang zhes bya ba la sogs pa ni snod ngan par bstan te/_yang dag lam shes slob dpon gyis/_/zhes
[\[197a\]]
[\[197a.1\]]pa ni don dam pa'i lam shes pa'i bla ma gong ma'i skal ba dang mi ldan pa la mi bstan par gsungs so/_/a'i yig 'brus zhes pa la sogs pa'i dngos pos ni dbang bstan te/_a b+hi She ka zhes pa ni dbang ngo /_/de yang dbang gi rgyu byas pas 'bras bu dga' ba
[\[197a.2\]]la sogs pa'i ye shes su 'di nas mar 'byung ste bdag gis ni ma bshad/_rang bzhin dga' ba'i sgron ma las le'u bcu gsum pa'i dka' ba bkral ba'o//_//de nas yang ni bshad bya ba/_/zhes pa ni dbang bstan nas bar ma chad par nang la sogs pa'i sbyin sreg bshad
[\[197a.3\]]do/_/nang gi mtshan nyid sbyin sreg go/_/zhes pa ni nang dang gsang ba la sogs pa las 'dir nang kho na bstan pa'o/_/kha ni hom khung zhes pa ste/_sngar zas bdud rtsir byin gyis brlabs la/_bsang gtor dang rdzas kyi rnam pa 'og nas mar bstan to/_/de yang /_phrag dog la
[\[197a.4\]]sogs bsang gtor bya/_/zhes pas bstan to/_/dum bu gsum pa zhes bya ba la sogs pa nang dang gsang ba la sogs pa byin gyis brlabs pa ste/_bdud rtsi mchog ni zhu bar byed/_/ces pa'i bar gyis so/_/gsang ba'i sbyin sreg la las kyi phyag rgya la brten pa dang /_
[\[197a.5\]]dam tshig gi phyag rgya la brten pa dang /_ye shes kyi phyag rgya la brten pa'i sbyin sreg las don dam pa'i phyag rgya chen po'i 'bras bu 'thob bo/_/rang bzhin dga' ba'i sgron ma las le'u bcu bzhi pa'i dka' ba bkral ba'o//_//de nas gtor ma chen po'i las kyi nges par bstan
[\[197a.6\]]pa'i don bshad do zhes pa ni bde ba chen po byang chub kyi sems kyi rtog pa la sogs pa bsad pa'i rdzas rnams dga' ba la sogs pa'i sbyor bas byin gyis brlabs te chad pa'i dga' bar rdzas tshogs par bdud rtsir gyur te/_sems can thams cad bsrung ba'i phyir gnas dur
[\[197a.7\]]khrod chen po mtshan mo shi ba dbugs dang bral ba'i bde ba'i ro dang ldan pa'am/_yang na chu bo chen po rnam par dga' ba'i ngogs srog gi rtsa'i gnas/_rin po che'i khar byang chub sems kyi rgyun mi 'chad pa'i gnas su gtang ngo /_/des ni bar chad byed pa'i 'byung po la sogs pa
[\[197b\]]
[\[197b.1\]]thams cad zhi nas khams gsum gyi sems can rnams bar chad mi 'byung bar tshogs gnyis mchog dang chad dgar rdzogs nas bde ba chen po'i ye shes kyis pad+ma'i snod dum bu gcig pa shin tu rgya che ba'i nang du gang ngo /_/de yang he ru kar rnal 'byor pa bsams la ye shes
[\[197b.2\]]kyi phyag rgya bca' mthe'u chung lu gu rgyud du sbrel mdzub mo gyen du 'greng bar ma sbyar la gtang ba'i sngags ni ba le ma dang has gtang ngo /_/de lta bu'i gtor mas 'khor ba dang mya ngan las 'das pa gnyis su med pa'i 'bras bu rnyed par 'gyur ro/_/rang bzhin dga' ba'i sgron ma
[\[197b.3\]]las le'u bco lnga ba'i dka' ba bkral ba'o//_//bsdus pa'i nges pa'i don rnams gsungs pa'i rting la ni de nas bcom ldan 'das ma phyag rgya chen pos zhes gsungs te/_sngar zhus pa'i bshad zin par dngos nas bcom ldan mo the tshom mchod nas sdud pa po la
[\[197b.4\]]bos nas bskul ba byang chub sems dpa' sems dpa' chen po lha'i dbang phyug bos te zhes pa ni 'khor bye brag bdun cu rtsa gnyis kyi nang nas sprul pa'i sku byang chub sems dpa' lha'i dbang phyug la dmigs kyis bos te/_bdag gi the tshom sol cig bya'o/_/de yang kye
[\[197b.5\]]dpa' bo chen po lha'i dbang phyug ces te snyan cing dgyes pa'i sgo nas bos so/_/de kho na nyid gsum gyi bdag nyid kyi dang nges par bstan pa zhes pa la sogs pa mi zhu ba 'am ci zhes pa ni bcom ldan 'das ma le'u dang por de kho na la sogs pa bcom ldan 'das kyis gsungs pa skabs
[\[197b.6\]]'dir nges don zhu bar rigs so zhes bya'o/_/lha'i dbang phyug gis gsol pa zhes pa ni slar bcom ldan 'das la dgyes nas gsol pa'o/_/mchog gi dbang phyug ma zhes pa nas nam mkha'i mtha' legs so legs so zhes pa lha'i dbang phyug gi tshig ste/_yon tan thams
[\[197b.7\]]cad kyis bstod nas rjes su yi rang ngo zhes pa'o/_/yang byang chub sems dpa' sems dpa' chen po zhes pa ni sprul pa'i sku sa bcu pa'i dbang phyug gis so/_/bcom ldan 'das mos khong du chud pas zhes pa ni bcom ldan 'das mos ni lha'i dbang phyug gis khong du chud cing
[\[198a\]]
[\[198a.1\]]shes par bya ba'i don du ni 'di skad bshad do/_/dga' ba chen po sems kyis zhes pa ni shes pa'i dbang gis dga' ba bde ba'i bdag nyid kyis sprul pa mang po dgye ba la sogs pa'o/_/rdzu 'phrul dang cho 'phrul dang /_rmad du byung ba sprul te zhes pa ni lha'i dbang phyug gis
[\[198a.2\]]'jig rten gyi khams de bzhin gshegs pas gang ba'i rdzu 'phrul dang de re re las mchod pa'i lha mo dpag tu med pa sprul pa'i cho 'phrul dang /_de rnams thams cad kyi phyag na pad+ma dang ku mu ta'i rang bzhin zla ba dang nyi ma'i me tog la sogs pa'i rmad du byung ba mang po sprul pa'i mchod rdzas so/_/
[\[198a.3\]]rnam pa du ma tshogs pa'i mchod pa'i mchod sbyin byas nas zhes pa ni lha dang lha mo dang me tog la sogs pa'i rnam pa thams cad 'tshogs nas bcom ldan 'das la mchod pa bya ba la sogs pas dgyes pa byas nas so/_/sngar gyi dris pa zhes bya ba ni bcom ldan 'das mos dris pa'o/_/zhus
[\[198a.4\]]so zhes pa ni lha'i dbang phyug gis bcom ldan 'das ye shes thig le la zhus pa'o/_/bcom ldan 'das ni ston pa ste/_bdud bcom pa dang ldan pa'i bdag nyid do/_/de kho na nyid la sogs pa nges pa'i don zhus pa ste/_bka' stsal du gsol zhes pa'i tshig rnams so/_/nyon cig bdag gis
[\[198a.5\]]rab tu bshad/_/ces pa ni lha'i dbang phyug la sogs pa'i 'khor gyi byang chub sems dpa' rnams la sems ma yengs par nyon cig pa'o/_/ston pa po bcom ldan 'das bdag gis bshad pa ste/_'khor rnams kyi nang du dam bcas pa'i tshig tu gsal ba'o/_/mtshan nyid las skyes
[\[198a.6\]]kho na nyid/_/ces pa ni chos thams cad kyi chos nyid las skyes pa ni de kho na nyid do/_/de ltar min na zhes pa ni chos nyid las skye ba nyid las skye ba bde ba'i ngo bo ste de'i phyir mi mthun no zhes so/_/de yang kun rdzob tu brjod pa dang mi mthun bshad do/_/'di skad kyang bsnan te/_rang rig pa yi
[\[198a.7\]]bdag nyid phyir/_/de bas brjod par mi nus so/_/zhes pa ni chos nyid spros pa thams cad dang bral ba'i rang rig pa yin la/_de la brjod pa'i tshig dang yi ges thog tu mi phebs te de'i phyir kun rdzob tsam du brten la brjod do/_/de kho na'i bdag nyid gsum de snang ba zhes bya ba la
[\[198b\]]
[\[198b.1\]]sogs pas bstan te/_ye shes gsal ba dang shin tu gsal ba dang de yang bdag nyid kyi dbang du 'dus nas thob pa dang /_ye shes dus rtag tu yang dag pa'i 'od dang ldan nas gnas pa de dpe don gnyis ka'i sgo nas bstan pa'i 'bras bu ste/_de la 'di skad 'byung ngo /_/de ni gnas
[\[198b.2\]]mchog ye shes te/_/zhes bya ba ni ye shes thams cad kyi mchog gi rang bzhin dga' ba'i ye shes su bshad pa yin no/_/de la/_blta bar dka' ba'i mtshan nyid do/_/zhes gsungs te/_dpyad pas mi rnyed pa bltas pas mi mthong ba'i ngo bo 'di bsgoms kyang rnyed pa ma yin no/_/
[\[198b.3\]]de ni 'di nas mar rgyas par bshad do/_/char yang dang ni thig le'i tshul/_/de nyid gsum bdag brjod pa'o/_/'khor lo gsum yod me rlung chu/_/dngos po 'du shes rang ngo bo/_/zhes bya ba ni gsang bar rlung dang rtsa ru ldan pa'i rlung gi 'khor lo'i gnas su char yang gnas
[\[198b.4\]]pa'o/_/de'i steng lte bar me'i 'khor lo'i gnas su thig le gnas pa sprul pa'i 'khor lo byung ba chu'i gnas su tshul brten pa'o/_/de gsum dang snang ba zhes bya ba'i dngos po'i dga' ba rang gi ngo bo ru gnas pa'o/_/de kho na nyid gsum du bstan pa'o/_/tshul tsam zla ba yin
[\[198b.5\]]te/_sa yi 'khor lo de ni mchog_/de ni rten gyi 'du shes te/_/lha yi dbang phyug shes par bya/_/zhes pa ni 'byung ba sa'i rang bzhin snying gar chos kyi 'khor lo la brten pa'i tshul tsam dri ma dang bral nas gnas pa ste/_snang ba mched pa'i rang bzhin bsten/_/zhes pa'i mchog
[\[198b.6\]]gi dga' ba la ni zla ba bde ba mchog_/ces bcom ldan 'das kyis bos nas bstan pa shes par gyis zhes so/_/phyag rgya chen po 'dir ni mchog_/nam mkha' ye shes 'du shes so/_/zhes pa ni 'byung ba nam mkha'i rang bzhin sker longs spyod rdzogs pa'i 'khor lo'i gnas
[\[198b.7\]]su mchog gnas te/_snang ba thob pa'i rang bzhin ye shes zhes bya ba'i chad pa'i dga' ba'o/_/de la ni phyag rgya chen po zhes bya'o/_/de yi mtha' ni gzhan gyi mchog_/bde chen mchog gi nam mkhar ro/_/de ni rnal 'byor ngo bor grags/_/gnyis su med pa'i ye shes
[\[199a\]]
[\[199a.1\]]rab/_/ces bya ba ni 'byung ba gzhan gyi nam mkha'i rang bzhin bde ba chen po'i 'khor lo rtsa sum cu rtsa gnyis yod pa'i gnas na gzhan mchog chos nyid dang 'dra ba'i gnas so/_/der 'od rab kyi rang bzhin rnam par 'byed pa zhes bya ba'i rang bzhin dga' ba/_
[\[199a.2\]]mchog gi dga' ba dang /_chad pa'i dga' ba gnyis su med pa'o/_/de la ni de'i mtha' zhes bya'o/_/de ni 'khor lo drug dbus gnas/_/rnam shes drug gi ngo bo zhes pa ni rlung gi 'khor lo rtsa drug dang /_me'i 'khor lo dang /_sprul pa'i 'khor lo dang /_chos kyi 'khor lo dang /_longs
[\[199a.3\]]spyod kyi 'khor lo dang bde ba chen po'i 'khor lo dang /_drug gi dbus na sbyor ba drug gi rnam shes so/_/dngos po brten la sogs bye brag_/ces bya ba ni ye shes dang rnam par 'byed pa bsdus pa'o/_/bzhir ni dbye bar yod pa'o/_/zhes pa ni rang bzhin dga' ba la yon tan 'byung bas dngos
[\[199a.4\]]po'i ye shes dang /_rten gyi ye shes dang /_ye shes kyi ye shes dang /_rnam par 'byed pa'i ye shes rnams 'byung ngo /_/de yang dngos po ni byang chub kyi sems bde ba chen po'i 'khor lo ni gnas pa'o/_/brten ni 'khor lo longs spyod nas mar 'bab pa'i mtha' la brten no/_/
[\[199a.5\]]ye shes ni de la kun rdzob dang don dam pa gnyis su shes pa la don dam pa la gnas par shes so/_/rnam par 'byed pa ni gnas pa la sogs pa'i ye shes thams cad spangs pa ste/_brjod pa dang spyod pa la sogs pa ni rnyed de 'byed pa'o/_/de nyid gsum bdag bye brag gis/_/
[\[199a.6\]]zhes pa la sogs pa ni char yang thig le dang tshul dang gsum du yang dbye'o/_/de yang kun rdzob kyi sgo nas don dam par brjod do/_/mtshan mo nyin mo mtshan bral phyir/_/zhes pa ni mtshan mo ye shes ni zla ba shar ba lta bu ste snang ba'o/_/nyin mo ni nyi ma shar ba lta bu'i ye shes
[\[199a.7\]]snang ba chen po mtshams ni nyin mo dang mtshan mo gnyis dang bral ba'i phra zhing bdag med pa srog dang rtsol ba mi rgyu ba/_rgyu ba thams cad dang bral ba'i ye shes snang ba thob pa'i bdag nyid do/_/de rnams kyang sems dang sems las byung ba dang ma rig pa dang gsum gyi mtshan nyid can
[\[199b\]]
[\[199b.1\]]te/_de rnams dang bral bas 'od rab ces bya ba la/_gcig pu yi ni bde ba che/_/zhes gsungs so/_/rang bzhin zhes pa la sogs pa ni gong ma ltar bdag gis ma bshad do/_/de ci'i phyir zhe na/_shes par bla mas byed pa'i phyir ro/_/de bas ni/_bla ma'i zhal nas rnyed par
[\[199b.2\]]'gyur/_/zhes pa la sogs pa ni bla mas bstan pas rang bzhin dga' ba la sogs pa'i dngos grub rnyed de/_de bas na sangs rgyas thams cad kyi rang bzhin bla ma yin par bstan pa'o/_/sa bcu yi ni dbang phyug bdag_/ces pa la sogs pa ni bla ma de yang sprul pa'i sku sa bcu
[\[199b.3\]]pa'i byang chub sems dpa' dper na rgyal po chen po rnal 'byor gyi dbang phyug in+d+ra b+hU tI lta bu'i bla mas slob ma la bstan par sla'o/_/'o na sa bcu pa'i byang chub sems dpa' in+d+ra b+hU tI lta bu kho na las gzhan mas bla ma mi btub po zhe na/_de lta ma yin te/_de bzhin gshegs pa
[\[199b.4\]]thams cad kyi bdag po rdo rje sems dpa' nas rim pas dbang la sogs pa thob pa'i rnal 'byor pas bla ma btub ste mi btub pa ma yin no/_/de yang lung las/_slob dpon rdo rje'i bcu gcig dbang /_/gsang ba'i dbang ni bcu gnyis pa/_/shes rab ye shes bcu gsum ste/_/de ltar de
[\[199b.5\]]bzhin bcu bzhi pa'o/_/dbang re la ni sa re sbyar/_/de rnams sa yi dbang phyug bdag_/ces gsungs so/_/de'i phyir yang dbang thob pa'i bla ma mi 'gal lo/_/de ma zad de lung gzhan nas kyang 'byung ste/_bum pa'i dbang ni dang po ste/_/gsang ba'i dbang ni gnyis pa mchog_/shes
[\[199b.6\]]rab ye shes gsum pa ste/_/de ltar de bzhin bzhi pa'o/_/sa brgyad la sogs dbye ba yis/_/rim bzhin sbyar nas dbang bskur thob/_/des ni bla ma slob dpon gyur/_/gzhan rnams la yang dbang bskur nus/_/zhes gsungs pas kyang btub ste/_mi 'gal bar bshad do/_/de bas na
[\[199b.7\]]'dir bla ma las lhag pa gzhan ston pa chen po yod pa'am zhes gsungs te go sla'o/_/de ltar sangs rgyas thams cad kyi bdag nyid bla ma yin par bstan nas/_'di nas mar sngags kyi bla ma'i don gzung ba dang /_'jig rten pa'i chos spang zhing sgra mkhan la sogs pa la dbang dang man ngag
[\[200a\]]
[\[200a.1\]]mi bstan par bshad de/_gang zhig bla ma'i bstan bcos la/_/mdzad dam bshad pa gang la lar/_/zhes pa ni bla ma rje btsun gyis bstan pa'i sgrub thabs la sogs pa'am yang na mdzad pa'i sgrub thabs la sogs pa'o/_/yang na man ngag bstan par yang rung
[\[200a.2\]]ba'i chos gang na gang ngo /_/de ni bstan bcos de tshad don/_/de ni de nyid 'khrul pa med/_/ces bya ba ni de zhes pa dang gang zhes pa 'brel la ste/_bla mas gang na gang gis bstan cing bshad pa'am/_mdzad pa'am/_man ngag la sogs pa'i chos de ni yang dag pa'i tshad ma'i don te/_de
[\[200a.3\]]yang rtsa ba'i rgyud las/_rjes dpag mngon sum tshad ma'i don/_/thar 'dod pas ni nges par gzung /_/bzung nas rjes dpag bsgoms pa las/_/don dam pa yi bden pa rnyed/_/ces gsungs so/_/yang dag pa'i tshad ma ni bla mas mngon sum du zhal gyis man ngag bstan pa la
[\[200a.4\]]rjes su dpag nas bzung ba ste yang phyag rgya chen po thob par 'dod pas nges par byas nas bla ma ma brjed par gzung ba de la bsgoms pa'i 'bras bu don dam pa'i bden pa phyag rgya chen po rnyed par 'gyur ro/_/gtan tshigs des mtshan ma la sogs pa'i 'khrul pa'i chos thams cad kyang 'gag
[\[200a.5\]]pa la ni 'khrul pa med ces bya'o/_/slob dpon smras dang bdag gis smras/_/de la bye brag mi dbye'o/_/zhes pa ni don dam pa rtogs pa'i slob ma bla ma drin can de lta bu'i rnal 'byor pa ni bla ma dang gnyis bye brag chos gang la yang med par shes shing rtogs pa'o/_/de ni slob dpon
[\[200a.6\]]smras dang zhes pa la sogs pa'i don no/_/rnal 'byor zhes pa ni thub pa'i rgyud shes pa'i phyi'i rnams so/_/phyi ma ni yo ga'o/_/rnal 'byor ma rgyud ces bya ba ni thabs kyi rgyud rnams dang /_shes rab kyi rgyud rnams zhes pa'o/_/slob dpon bstan bcos byed pa gang /_/zhes pa ni
[\[200a.7\]]brtsams shing byas pa'i chos rnams so/_/de la sgra dang sgra ngan du/_/lha yi dbang phyug brtag mi bya/_/zhes bya ba ni de la zhes pas 'brel par sngar bshad de/_bla mas mdzad pa dang brtsams pa'i chos thams cad ni sgra ngan pa yin par bcom ldan 'das kyis lha'i dbang phyug bos nas
[\[200b\]]
[\[200b.1\]]gsungs so/_/'di lta bu la sgra ngan par bstan te/_snyan dngags zlos gar gyi bstan bcos zhes pa ni phyin ci log gi tshad ma la sogs pa ni sangs rgyas kyis mdzad pa'i chos dang mi 'dra ba 'di ni mu stegs la sogs pa dang mthun pa'o/_/de la ni/_sgra dang sgra ngan brtag par bya/_/zhes
[\[200b.2\]]gsungs so/_/sngags kyi bstan bcos gtan la phab/_/ces pa ni go sla bas ma bshad do/_/yang na rtsa bzhi'i don du rnam pa la sogs par shes par bya'o zhes pa ni/_la la nA 'gro ba/_bya gdong ma de kho na nyid/_/gsum bdag nyid kyi rnam pa'o/_/ra sa nA 'jug pa ni gtum mo'o/_/
[\[200b.3\]]zla ba bde ba mchog gi tshad du bstan to/_/srog ma brten pa bdag nyid de/_/phyag rgya chen po'i rang ngo bo/_/zhes pa'o/_/a wa ng+hU tI gnas pa'i rtog med ma'i rang bzhin de'i mtha' la rnam pa la sogs pa dang bral ba'o/_/rang bzhin dga' ba'i sgron ma las le'u bcu drug pa'i dka'
[\[200b.4\]]ba bkral ba'o//_//sngar de kho na la sogs pa bshad pas don rtogs pa'i phyir/_de nas lha mo rab tu dgyes/_/zhes bya ba ni bcom ldan 'das mo phyag rgya chen po dgyes pa'o/_/rang bzhin don ni gsal ba'i phyir/_/zhes bya ba ni gong du bshad pa ni rang bzhin dga' ba'i ngo
[\[200b.5\]]bor gsal zhing khong du chud pa'i phyir ro/_/dam po ru ni 'khyud byas nas/_/pad+ma dam pa rab tu bskyed/_/ces pa/_bcom ldan 'das la sbyor ba'i tshul du 'khyud de/_gsang ba'i kak+ko la dang bo la gnyis bskyod pa'i sbyor ba las bzhengs nas yang zhu ba bgyid do/_/dur khrod la sogs
[\[200b.6\]]pa yi don/_/rdo rje rgyal po la ni zhus/_/zhes pa ni dur khrod dang shing dang rtswa dang lha mo la sogs pa'i don bcom ldan mos zhus pa'o/_/bsrub dang zhes pa ni la la nA dang gnyis sbyor ba'o/_/bsrub pa'i sbyor ba ni yang nas yang du bskyod pa ste/_thabs dang shes rab sbyor ba zhes bshad do/_/
[\[200b.7\]]sbyor ba las dgyes pa la ni las zhes pa'o/_/dpal bdag dgyes nas bka' stsal to/_/zhes pa ni/_thabs dang shes rab gnyis su med pa'i dpal dkyil 'khor/_thabs kyi bdag po yin sbyor las/_/ye shes myong bas dgyes pa des/_/bcom ldan mo la bka' stsal to/_/dur
[\[201a\]]
[\[201a.1\]]khrod la sogs kyi ni don/_/zhes bya ba la sogs pa gsungs te/_phyi dang nang dang gsang ba'i dbye bas dur khrod dang shing dang lha mo la sogs pa'i don gsungs pa'o/_/'di la rtsa yi 'khor lte bar/_/zhes pa ni/_sprul pa'i 'khor lo la sogs pa'i dbus kyi lte ba ni
[\[201a.2\]]srog gi rtsa yin par ston no/_/srog rtsa ba dang lhan cig rtsa gsum dang ldan pa'i zhes bya ba ni byang chub kyi sems dang srog rlung gi rten byed pa'i ngang /_la la nA dang /_ra sa nA dang /_a wa d+hU tI gsum lhan cig ste srog gi rtsa'i nang na gsum gnas pa la ni ldan zhes bya'o/_/'dab ma gsum gyi pad+ma'i
[\[201a.3\]]g.yas ngos su ping+ga la/_g.yon ngos su i dang dbus su so sho mna'/_'jug pa dang /_gnas pa dang /_'gro ba 'grub par byed do zhes bya ba ni srog gi rtsa'i nang du gsum po gnas pa bya gdong ma'i pad+ma dang lte bar bcas pa 'dab ma gsum pa'i bdag nyid g.yas ngos su la la nA dri chu
[\[201a.4\]]'gro bar byed pa dang /_g.yon ngos su ra sa nA si la phyir mi 'byung bar 'jug par byed do/_/dbus su a wa d+hU tI byang chub kyi sems ga bur gnas par byed pa'o/_/de 'dzin ma dang /_ro ma dang /_rtog med ma gsum du gsang ba'i pad+ma'i snying po yin te/_de bde ba gsum dang ldan pa'o/_/de dag
[\[201a.5\]]ni bzhi po'i rtsa rnams bstan pa'o/_/dngos po dang ni snang ba'i ye shes srog rtsa dang ldan pa'o/_/rten ni snang ba mched pa ye shes ra sa nA dang ldan pa'o/_/ye shes ni snang ba thob pa'i ye shes la la nA dang ldan pa'o/_/rnam par 'byed pa ni yang dag dri med rang bzhin gyi ye shes spros pa dang bral
[\[201a.6\]]ba'i ngo bo a wa d+hU tI dang ldan pa'o/_/las ni de rnams kyi 'byung ba ru bstan pa'o/_/zhal bzang mo ni bcom ldan mo la bos pa'o/_/de ru shes par bya ba ni rtsa de rnams su gnas sa ru bstan pa ste/_ye shes rnams de ru zhes bya bas so/_/shar ba ni longs spyod pa'i dngos po mchog gi dga'
[\[201a.7\]]ba'o/_/nub pa ni rlag pa'i mtshan nyid byang chub kyi sems chad pa'o/_/dus ni rlag dang longs spyod gnyis las grol ba dbang gi rang bzhin te/_mchog dang chad pa'i dbus su rang bzhin dga' ba'i dus so/_/rtsa'i 'khor lo zhes pa ni bde ba chen po'i 'khor lo nas rlung gi 'khor lo yan
[\[201b\]]
[\[201b.1\]]chad kyi 'khor lo drug drug po rnams so/_/'byung ba thams cad ces bya ba ni byang chub kyi sems rnams de ru 'byung bas na rnam pa du mar 'byung ba'o/_/'bad pas btsal bar bya'o zhes pa ni rnal 'byor pas byang chub kyi sems bde ba'i ngo bor btsal ba'o/_/gang gi phyir rtsa'i 'byung ba med
[\[201b.2\]]pa de'i phyir zhes pa ni ma btsal ni ci nyes she na byas pa dang rtsa'i nang nas byang chub kyi sems ma btsal na bde ba chen po'i ye shes mi rnyed pa'i phyir ro/_/de bas na 'bad la btsal dgos so/_/byang chub kyi sems kyi zhes pa ni kun rdzob dang don dam pa'i dbye bas phye na gnyis su bsdu
[\[201b.3\]]ba'o/_/bdud rtsi bde ba'i ye shes zhes pa ni nyon mongs pa'i bdud de'i rtsi ru 'gyur ba ni don dam pa'i ye shes de yin no/_/'di 'jug pa dang la sogs pa gsungs pa yin no/_/byang chub kyi sems med na 'jug pa la sogs pa'i dga' ba mi shes par bstan to/_/ma shes na ji
[\[201b.4\]]ltar phyag rgya chen po'i sgrub pa rnyed ces pa ni las dang /_dam tshig dang /_ye shes dang /_phyag rgya chen po dang bzhi'i dngos po 'jug pa dang /_gnas pa dang 'gro ba dang /_skye ba bzhi phyag rgya bzhi la ma brten cing bde ba'i ye shes ma rnyed na phyag rgya chen po'i grub pa mi rnyed do/_/mi shes so/_/de
[\[201b.5\]]bas na 'di skyon yod pa yin pas bya'o/_/phyag rgya chen po'i don 'dod pa'i rnal 'byor gyi dbang phyug bsam gtan la ma g.yel bar bya'o zhes gsungs so/_/brjod du med pa/_skye ba med pa/_'gag pa med pa/_chos thams cad kyi chos nyid/_shin tu zab pa'i gting dpag dka' ba/
[\[201b.6\]]yang dag pa'i mthar shar ba yang ma yin nub pa yang ma yin pa rtag tu shar ba'i rang bzhin char yang thig le mchog tu gyur pa ni phyag rgya chen po'o/_/de lta bu'i dngos grub 'dod pa'i thabs dang shes rab kyi don la sbyor ba'i rnal 'byor pas dbang thams cad thob nas sems rtse gcig tu bla ma rje
[\[201b.7\]]btsun gyis gsungs pa la gnas pas dngos grub thob par 'gyur ro/_/rgyas par ma bstan par bla ma la khungs bstan pa bcom ldan 'das mos zhus pa'o/_/lha mos gsol pa ni bcom ldan 'das la gsol pa'o/_/bcom ldan ni bcom ldan 'das la bod pa'o/_/rnal 'byor dbang
[\[202a\]]
[\[202a.1\]]phyug gi bsam gtan 'dir ni ji lta bu zhes pa ni sngar bdag gis bshad pas 'di ru ma bshad do/_/bcom ldan 'das la sogs pa go sla'o/_/kun rdzob ye shes rten pa las/_/zhes pa ni byang chub kyi sems bde ba chen po'i 'khor lo'i dkyil na a'i tshul du gnas pa de
[\[202a.2\]]chad dga' pho brang du rten pas ye shes kyi dngos po'o/_/gnyis su med pa'i gnas rab rnyed/_/ces pa ni kun rdzob dang don dam pa gnyis su med pa ye shes thams cad kyi rab mchog rnyed par 'gyur ro/_/nyer 'gro bsam gtan mchog gis ni/_/zhes pa ni gnas de lta bur bdag
[\[202a.3\]]nyid kyi byang chub kyi sems nye bar 'gro ba de la sems kyi bsam pa brtan par gnas pa ni mchog yin no/_/grub pa chen po rnyed par 'gyur/_/zhes bya ba ni mchog de la dus rtag tu sems brtan par gnas pas phyag rgya chen po grub pa dang ldan par 'gyur ro/_/yid dang mthun pa'i rang gnas
[\[202a.4\]]su ni rang dga' ba'i gnas te ye shes skye ba'i gnas ni chad pa'i dga' ba'i gnas so/_/skyon ni thams cad dang bral ba ni nyon mongs pa'i mtshan ma dang rtog pa'i gzhi ma rig pa ste/_skyon de dang bral ba'i 'jigs pa med pa'o/_/sra ba spangs pa'i lus po yi/_/zhes pa ni lus thams cad
[\[202a.5\]]chad pa ma yin pa ste/_lus mi bsgrims par klod la ci bder byas pa'o/_/rlabs med pa yi bde ba'i stan/_/zhes pa ni mtshan ma la sogs pa'i rlabs dang bral ba ji ltar bde ba'i stan pad+ma'i lte bar ro/_/lte ba'i dbus na yod pa'i tshul/_/zhes pa ni rang byung gi me sprul pa'i 'khor lo'i
[\[202a.6\]]lte ba na hUM tshul du yod pa'o/_/hUM gi yig 'bru drag chen grags/_/zhes pa ni me rang 'byung gi me hUM yin pa des rtogs pa dang mtshan ma dang /_'khor lo kun 'bar zhing bsregs pa la sogs pa'i drag po bzhin grags so/_/de yang 'di skad bstan te/_lte ba la sogs gnas bzhir ni/_/
[\[202a.7\]]'khor lo bzhi ni bsgom par bya/_/lte bar sprul 'khor drug cu bzhi/_/snying gar chos 'khor 'dab brgyad la/_/mgrin par longs spyod bcu drug 'dab/_/spyi bor bde 'khor sum cu gnyis/_/pad+ma'i dngos po rtsa re re/_/gsang bar rlung dkyil gzhu 'dra dang /_/de steng me 'khor gru gsum mo/_/yig
[\[202b\]]
[\[202b.1\]]'bru'i dngos po rtog pa yin/_/btsums pa dang ni phye ba yis/_/shes rab thabs las me 'byung bas/_/las kyi rlung gis me 'bar ro/_/lte ba'i dbus nas 'od chen 'bar/_/rtog pa'i bdag nyid mkha' 'gro bsregs/_/de nas gyen du 'gro ba'o/_/longs spyod 'khor lo lan gsum
[\[202b.2\]]bskor/_/na sa g.yas byung smin gnyis phrag_/u rgyan tshigs rgyas gser skor gshegs/_/bde chen yod pa'i bdud rtsir 'jug_/ri bong can gyi bdud rtsi gsol/_/thugs rje'i char gyi rgyun 'bab pa/_/sngar lam zhugs nas smin phrag zhugs/_/byang chub sems kyis longs
[\[202b.3\]]spyod gnas/_/sngags bsregs mkha' 'gro rab tu tshim/_/lte ba'i dbus na gnas pa'o/_/yar gyis bsregs la mar gyis gso/_/skra yi rtse mo 'bum gyi cha/_/'gro dang 'ong ba'i mthong bar dka'/_/zhes pa'o/_/srog dang rngub pa 'gog pa yis/_/zhes pa ni byang chub
[\[202b.4\]]sems dang rlung du ldan pa'i srog dang stsol ba'i rlung gnyis 'grogs na bde ba chen po'o/_/srog dang rngub pa'i bza' ba gsol/_/zhes bya ba ni byang chub kyi sems bde ba chen po de phyir mi gtang bar nang du bza' bar bya'o/_/srog dang rngub pa gnyis zos nas/_/shes pa ni mchog dga' dang chad
[\[202b.5\]]pa'i dga' ba gnyis kyi gnas de ru zos pa ni kun rdzob tu chu zla ltar ro/_/de na gang yin par 'gyur na chu zla lta bu de na byang chub kyi sems bdud rtsis khams gsum gang nas ye shes dang ldan pas ni 'khor ba mchog dga' dang mya ngan las 'das pa chad dga' gnyis bdud rtsis tshim pa'o/_/de nas
[\[202b.6\]]de ni rtags ni kum/_/zhes pa ni rin chen khar zla ba gang ba'i dus na sna'i rlung la sogs pa yang 'gags nas rdo rje 'dzin pa'i gnas nas rtags brgyad 'byung ngo /_/mtshan ma zhes pa la sogs pa ni go sla'o/_/de yang sgom pa la sems brtan pa las rtogs pa 'byung ngo /_/de nas rnal 'byor
[\[202b.7\]]dbang shes nas ni rnal 'byor dbang phyug gi bsam gtan gyi rim pa shes nas/_rnam par shes pa'i ye shes mchog gi a'i tshul du mi dmigs par bsgom pa'i don to/_/nang du lta ba byas pas na sems rtse gcig tu mi g.yel bar bdag rang gi nang du gtad pa'o/_/steng mtshams ni mgo
[\[203a\]]
[\[203a.1\]]bo'i skra'i mtshams su ste mtshog mar ro/_/rtse mo zab pa ru ni de'i steng gi rtse mo ni bde chen gnas pa tshangs pa'i bug pa chos thams cad kyi dbyings yin pas dang zab pa'o/_/mchog gi nam mkha' ru ni mkha'/_/zhes pa ni chos thams cad kyi dbyings de ni brjod du med pa rab
[\[203a.2\]]mchog//_rmad du byung ba 'di bde chen gyi nam mkha' ru gnas te a'i dngos po'i tshul du bshad do/_/yi ge mchog ni tshor byas nas ni a skye ba med pa de la bsgoms pas nyams su myong nas rtogs pa'i shes rab bo/_/tshangs pa'i yul sa'i pad phug byas/_/zhes bya ba ni sprul pa'i
[\[203a.3\]]'khor lo'i la la'i lte ba rgyas par bya ba'i bde ba chen po'i ye shes so/_/chags pa dang bral gnas su 'gro/_/zhes pa ni bde ba chen po ye shes de spros pa dang bral ba'i rang bzhin dga' ba'i gnas su shes par 'gyur ro/_/de ni de bzhin gshegs pa thams cad kyi gnas yin par ston to/_/
[\[203a.4\]]dpal dang ldan pa'i rdor 'dzin pa'i/_/lha mo gnas der shes par bya/_/zhes pa thabs kyi mkha' dang shes rab kyi dbyings shes pas gnas te/_bcom ldan 'das dpal rdo rje 'dzin pa 'khor dpag tu med pa'i yang dpag tu med pa dang bcas nas bzhugs pa la ni lha mo la bos
[\[203a.5\]]nas shes par gyis shig pa'o/_/de lta bu yi 'dus pa'i sa'i/_/zhes pa ni/_mkha' 'gro dang mkha' 'gro ma dang rnal 'byor dang rnal 'byor ma la sogs pa sngar bshad pa'i 'khor thams cad sngar gyi gnas su 'dus pa la de skad ces bya'o/_/dur khrod chen po'i chos kyi 'byung gnas
[\[203a.6\]]kyi gzhir zhes pa ni dbugs 'byung ba la sogs pa spangs pa'i dur khrod ye shes la sogs pa'i shin tu bde ba chen po 'dus byas kyi chos thams cad dang 'dus ma byas kyi chos rnams de las 'byung ba'i phyir ni chos kyi 'byung gnas thams cad kyi skye ba dang 'gag pa dang /_gnas
[\[203a.7\]]sa yin pas na gzhi zhes bshad do/_/grangs med pa ni bye bas yang dpag tu med pa'i yang dpag tu med pa'o/_/rnal 'byor ni rang bzhin dga' ba'i don la mchog gi dga' ba dang chad pa'i dga' bas sbyor bas so/_/phyag rgya chen po'i dngos grub thob ste zhes pa la sogs pa'i don ni
[\[203b\]]
[\[203b.1\]]sngar bshad do/_/rang bzhin dga' ba'i sgron ma las le'u bcu bdun pa'i dka' ba bkral ba'o//_//sor bcu gnyis ni tshigs pa med/_/ces pa ni mgrin pa'i steng nas tshigs pa'am/_'dud pa med pa'i sang nge 'dug pa'i sor bcu gnyis kyis tshangs pa'i bu ga'i bar du'o/_/
[\[203b.2\]]'og gi cha ni bcu gnyis phyed/_/ces pa ni mgrin pa'i 'og ni rlung gi 'khor lo yan chad du bcu gnyis phyed de mdud pa drug yod pa'o/_/de bzhin sprul pa'i pad+ma ru/_/zhes pa la sogs pa ni sngar bzhin du mdud pa sprul pa'i 'khor lo'i gsang ba'i pad+ma'i rtsa gtso bo gsum ste/_ping+ga la dang /
[\[203b.3\]]in da dang /_so sho mna' gsum gyis pad+ma'i 'dab ma gsum mo/_/des ni ye shes gsal bar byed do/_/de rnams la ni 'di ltar bstan te/_rtsa dang bcas pa'i lte ba'i nang du zhes pa gsungs so/_/rtsa dang pad+mar bcas pa'i lte ba yod pa'i nang du 'byung ngo /_/rtsa ba rtsa ba'i nang
[\[203b.4\]]'ongs nas/_/zhes pa ni byang chub kyi sems bde ba chen po'i 'khor lo na yod pa'i chos thams cad kyi rtsa ba yin te/_rtsa ba de rtsa bye ba phrag bdun cu rtsa gnyis kyi rtsa ba srog gi nang du 'ongs nas bde ba la la gnas so/_/de yang 'di lta ste/_'dab ma'i skye ru bcar te gnas/_/zhes pa la
[\[203b.5\]]sogs pa ni srog rtsa dang /_bde ba dang /_'dzin ma dang /_ro ma dang /_rtog med ma dang bcas pa ste gsum gyis 'dab ma la gnas pa rtsa'i rtse mo slar la dum gcig bkug nas yod pa de ni sangs rgyas rin chen snod do/_/bu ga phra mos nang na ldan/_/zhes pa la sogs pa ni srog gi rtsa ba la bu
[\[203b.6\]]ga dang /_'dzin ma la sogs pa'i rtsa gsum dang ldan nas gnas pa'o/_/'dzin ma la sogs pa'i rten kyang yin te dga' ba'i rang bzhin rtsa gsum gyi rten no/_/rgyu dang 'bras bu gnyis med kyis/_/zhes pa ni srog gi rtsa ni rgyu la rtsa gzhan gsum po ni 'bras bu ste bde ba chen po'i rang bzhin
[\[203b.7\]]dga' ba ni gnyis su med pa'i ye shes kyis so/_/rtsa ba 'bras bu rgya yis btab pa ni rang bzhin gyi ye shes kyis rgyu dang 'bras bu'i rtsa la sogs pa'i dngos po thams cad ni gnyis su med pa 'od rab kyis rgyas btab pa'o/_/drug phyed rtsa ba dang ldan ni/_/la sogs pa ni srog gi rtsa dang rtsa gsum ldan pa'i
[\[204a\]]
[\[204a.1\]]bdag po'am/_yang na srog gi rtsa sor gsum bya gdong du yod pa la bya ba la bstan to/_/srog gi rtsa ni byad dang gzugs la sogs pa gsal ba'i chos can yin no/_/de yang longs spyod rdzogs pa'i sku dang sprul pa'i sku la sogs pa'i yon tan no/_/bcu drug phyed
[\[204a.2\]]phyed bye brag tu/_/zhes pa ni bcu drug gi phyed brgyad/_de'i phyed bzhi ste/_la la nA dang /_ra sa nA dang /_a wa d+hU tI dang /_srog gi rtsa dang bzhi la ni srog ma 'dzin ma ro ma/_rtog med ma bzhi ru bshad do/_/de ni rtsa'i skud pa gcig pu'o/_/zhes pa ni don dam pa ru gcig pu'o/_/rtsa ba gsum dbye
[\[204a.3\]]skal ldan mo/_/zhes pa la sogs pa ni yang na 'dzin ma la sogs pa gsum la 'bras bu yang de rang ngo /_/yang na srog rtsa bya gdong gi gnas su sor gsum na me re mdud pa med par 'dug go/_/'bras bu gsum po'i sna la sor gcig gnas pa 'di ni rtsa dang 'bras bu gnyis kyi gnas ni la la
[\[204a.4\]]nA dang /_ra sa nA dang /_a wa d+hU tI dang gsum gyi gnas ni srog gi rtsa'o/_/gsum po rgyu dang 'bras bu'i bye brag la ni bcu gnyis phyed do/_/gcig po ni de rnams 'bras bu gcig pa'o/_/'bras bu ni phra ba'i rang bzhin nam 'jam pa rtog med ma'o/_/rin chen kha nang yan chad do/_/zhes pa
[\[204a.5\]]la sogs pa ni bde ba chen po'i 'khor lo'i lte ba nas rlung gi 'khor lo lte ba rin po che'i kha ru gnas pa ye shes kyi rang bzhin thig le rgya ba'i rtsa ba'i skud pa/_sbyor ba drug gi rten byed pa'i skud pa yod do/_/sbyor ba drug ni char yang zhes pa la sogs pa bstan to/_/dpal ni gzhan min 'dir ni
[\[204a.6\]]chad/_/ces pa rgyud kyi mtshan dang tshad bstan te dpal ye shes thig le ni sbyor ba drug tu bshad do/_/'di skad du shrI dz+nyA na ti la ka zhes pa'i/_char yang dang thig le'i tshul/_tshul tsam mchog gzhan mchog drug dang /_/nyungs kar zhes pas so/_/dpal ldan ye shes thig le 'di/_/
[\[204a.7\]]zhes pa ni byang chub kyi sems bde ba chen po'i ngo bo ru bzhugs pa 'di ni thams cad kyi bdag po'o/_/mkha' 'gro ma yi 'khor los sgyur/_/zhes pa la sogs pa gsungs te/_mkha' 'gro ma stong phrag bdun cu rtsa gnyis la sogs pa'i dkyil 'khor ba dang /_de yang rtsa'i dngos po yin te/_
[\[204b\]]
[\[204b.1\]]rtsa re re mkha' 'gro ma re re bstan te/_mkha' ni stong pa la byang chub kyi sems 'gro ba'o/_/yang na chos thams cad dbyings su 'gro ba'o/_/'jug pa gnas pa longs spyod yin/_/zhes pa ni g.yon gyi i da sa hi la gyen du 'jug pa'i steng du 'gro ba longs spyod kyi gnas pa'o/_/rlag pa 'gro ba'i
[\[204b.2\]]gnas su yod/_/ces pa ni la la nA gla rtsi 'og tu 'gro ba rlag pa'i gnas so/_/'byung ba dbang gis gnas su ste/_/zhes pa dbus kyi so sho mna' ga bur gnas pa dbus su gnas nas dbang gis gnas so/_/rang bzhin de ni mchog gzhan mchog_/ces pa ni rlag pa dang /_longs spyod dang /_
[\[204b.3\]]dbang dang gsum la sogs pa'i 'bras bu phyag rgya chen po'i rang bzhin ni mchog dang mchog gi yang mchog go/_/g.yon la sogs pa ni shes par sla'o/_/de bzhin 'di ni dran pa'o/_/zhes pa ni g.yon pa la sogs pa'am/_steng 'og la sogs pa dang 'dra'o/_/de rnams lte ba'i dbus su ni/_/
[\[204b.4\]]zhes pa ni rtsa rnams la sogs pa gsang ba'i lte ba'i dbus na yod do/_/skra rtse bye ba brgya yi cha/_/zhes pa ni mtshan pa'i ngo bo'i tshul te rab tu gsungs so/_/tshad dang de bzhin du ni gnas/_/zhes pa ni de yan chad du tshad dang gnas bstan pa'i skabs su mtshan kyang bstan pa'o/_/zhal bzangs ye shes
[\[204b.5\]]thig le'o/_/zhes pa la sogs pa go sla'o/_/de kun sa yi dbang phyug bdag_/ces pa ni sa bcu drug gi bdag po ni bcom ldan 'das dpal ye shes thig le dbang phyug chen po'o/_/gnas la sogs pa dga' ba'i gnas/_/zhes pa ni gnas dang nye ba'i gnas la sogs pa bcu drug po ni dga' ba
[\[204b.6\]]bcu drug tu sbyar ro/_/sa yi sgra yis brjod yin no/_/zhes pa ni mos pa spyod pa la sogs pa bcu drug dang yang sbyor ro/_/ji ltar sbyor zhe na/_de ni gnas dang nye ba'i gnas la sogs pa'i rim pas sbyar te/_de yang 'di skad bstan to/_/gnas la sogs rim dbye ba yis/_/dga' sogs rim par
[\[204b.7\]]dbye ba'o/_/de ltar sa yi dbye ba'o/_/gnas dang 'dod dga' mos spyod sa/_/nye gnas 'dar dga' rab dga'i sa/_/zhing dang 'gro dga' dri med sa/_/nye zhing dga' bo 'od byed pa/_/tshan do rgyas dga' 'od 'phro ba/_/nye tshan bdud dga' sbyang dga' ba/_/'dus pa 'byung dga' mngon gyur pa/_/
[\[205a\]]
[\[205a.1\]]nye 'dus mchog dga' ring du song /_/dur khrod 'bar dga' mi g.yo ba/_/nye 'dus thig dga' chags blo gros/_/byil mos dga' ba chos sprin sa/_/nye byi chad dga' kun du 'ong /_/lam nas uta dga' kun snang mched/_/nye ba'i tshul dga' snang ba thob/_/sbyor ba gnyis
[\[205a.2\]]dga' 'od rab sa/_/nye sbyor rang bzhin brjod du med/_/gnas la sogs pa'i dbye ba yis/_/dga' ba sa dang phye la sbyar/_/zhes so/_/gzhan yang rgya cher sbyar ro/_/mos pa spyod pa ni drod rtse mo bzod pa 'jig rten chos kyi mchog dang ldan pa'i sa ste dang po'o/_/chu'i dbang gi 'bras bu'o/_/rang bzhin
[\[205a.3\]]dga' ba'i sgron ma las le'u bco brgyad pa'i dka' ba bkral ba'o//_//rgyud la sogs pa'i tshad la sogs pa bstan nas bcom ldan mos slob dpon dang slob ma 'brel bar bya ba'i phyir dang /_rgyud kyi rim pa gong du ma gsungs pa des zhus pas/_de nas yang ni bshad bya ba ni zhus ma thag bshad
[\[205a.4\]]par zhal gyis bzhes pa ste gong du bstan kyang zhes pa'o/_/bla ma slob ma'i mtshan nyid do/_/zhes pa la sogs pa ni de gnyis 'brel pa'i mtshan nyid de/_de yang sngon la bla ma'i yon tan bstan to/_/gzhan zhes pa la sogs pa ni bum pa'i dbang la sogs pa dbye ba dang gsang ba'i dbang dang shes rab ye
[\[205a.5\]]shes kyi dbang dang bzhi pa'i dbang la sogs pa dgongs pa'i dbang yan chad thob pa/_sems can la snying rje dang ldan pa/_sngags kyi spyod pa la sogs pas rlabs chen po dang yon tan thams cad kyis brgyan pa'i bla ma rdo rje sems dpa' dngos so/_/slob ma yang de ltar yon tan tshang ba'i slob ma gzung
[\[205a.6\]]ngo /_/rang bzhin dga' ba'i sgron ma las le'u bcu dgu pa'i dka' ba bkral ba'o//_//slob dpon la sogs pa'i mtshan nyid bshad nas rgyud kyi rim pa dang don dang bcas par bshad do/_/sa bon las ni myu gu bzhin/_/zhes pa ni sa bon myu gu de las sdong bu de bzhin du rtsa ba'i rgyud las
[\[205a.7\]]brtag pa'i rgyud/_de las rgyud phyi ma/_de las phyi ma'i phyi ma/_de las bshad pa'i rgyud/_de las snying po'i rgyud/_de las 'bras bu'i rgyud/_de las rmad du 'byung ba'i rgyud do/_/rgyud kun rim pas so zhes pa ni sngon ma'i rgyud de ltar shes pas gzhan rnams kyang shes pa'i rim pa ni 'brel pa
[\[205b\]]
[\[205b.1\]]la rgyud ces bshad do/_/yang na don ni rgyud yin te/_/zhes pa ni rdo rje sems dpa'i don ni tshig dang yi ges mtshon pas 'brel pa la rgyud ces pa'am/_yang na rdo rje sems dpa'i don brjod pa la ni sngar bzhin rgyud 'dzin zhes bya'o/_/yang na rim pa gnyis ni rgyud/_/ces pa ni bskyed pa'i rim pa'i sgo nas
[\[205b.2\]]zhugs pas rdzogs pa'i rim pa thob pa 'brel pa'o/_/lha mo ni bos nas bshad pa'o/_/gang du skal ldan mo zhes pa ni dus gcig tu gnas pa'i sa ste/_de yang /_shes rab thabs gnyis phrad pa'i sa/_/de ni rgyud du bshad pa yin/_/zhes bya ba ni yab yum gnyis bsrubs pa las zla ba nyi ma phrad
[\[205b.3\]]pa gang yin pa'i skal ba dang ldan pa ni de bzhin gshegs pa thams cad slar rdo rje 'dzin pa'i rigs gcig tu gyur pa de rgyud du bshad do/_/yang na ye shes las 'byung ba/_/zhes bya ba la sogs pa ni tan+t+ra ni rgyud de/_yab yum gnyis lha'i sku rdzogs nas tha mal pa'i rtog pa la sogs pa'i dri ma
[\[205b.4\]]spangs nas zla ba dang nyi ma'i dngos po 'dres pa las tshad pa'i dga' ba de'i rnam pa las rang bzhin dga' ba don dam pa mtshan ma la sogs pa dang bral ba kun rdzob tu chu'i zla ba nya gang ba bzhin du gnas pa ni a'i don to/_/ci'i phyir zhe na/_a ni skye ba dang 'gag pa med de gang la skye 'gag
[\[205b.5\]]med pa de la ni don dam pa zhes bya'o/_/mtshan yang dag par brjod pa las kyang /_/a ni yig 'bru kun gyi mchog_/khong nas 'byung ba skye ba med/_/ces gsungs so/_/lung las kyang 'di skad ston te/_a zhes nam mkha'i dbyings na bde/_/brjod pa thams cad spangs pa ste/_/
[\[205b.6\]]'gag pa ma yin skye ba min/_/skye 'gag gnyis dang bral ba min/_/zhes gsungs so/_/des ni dam pa'i tshul gyi rgyud kyi don yang bshad do/_/rang bzhin dga' ba'i sgron ma las le'u nyi shu pa'i dka' ba bkral ba'o//_//rgyud ces bya ba yab yum gnyis yin par bstan pas bcom
[\[205b.7\]]ldan 'das mos bdag rang gi ngo bo dang rgyud gang yin pa zhus pa'o/_/bcom ldan 'das zhes pa la sogs pa ni bstan gyis de bzhin du rtogs par dka' ba'i don ni sgrub pa po yang dag pa'i ye shes dang ldan pas bcom ldan mo rnyed pa'o/_/lha mo khyod ni 'byung ba min/_/zhes pa la sogs pa ni rgyu las
[\[206a\]]
[\[206a.1\]]kyang mi 'byung gcig nas gcig tu yang mi skye/_gong nas 'og tu yang 'pho ba ma yin/_skye shi'i mtshan ma la sogs pa'i chos dang bral ba'i rlabs can no/_/rang gi ngo bo ye shes 'od/_/ces pa la sogs pa ni bcom ldan 'das ye shes thig le sngar bstan pa de'i 'od/_de bas
[\[206a.2\]]na rang 'od kyi shes rab ces gsungs so/_/'di ni kun rdzob dang don dam pa'i bye brag gis phye na phyi la sogs pa'i rang gi shes rab dang bcas pa'i dbye ba'o/_/gzhan min bdag dang khyod min na/_/zhes pa la sogs pa ni yab dang yum gnyis med na de bzhin gshegs pas kyang rnyed par dka'i/_
[\[206a.3\]]'jig rten thams cad kyis bla na med pa'i 'bras bu thob pa'i skyon yod de/_de bas na/_mgo bo bcad pa'i mi bzhin du/_/zhes gsungs so/_/thams cad mkhyen pa'i chos dang 'dra ba shes nas 'di ltar sems can rnams rdo rje 'dzin pa'i 'bras bu rnyed pa yang lha mo'i yon tan du brjod do/_/don dam
[\[206a.4\]]par de ltar yin yang /_kun rdzob bskyed pa'i rim par ni/_/mchog gi nam mkha'i gnas nas byon/_/zhes pa la sogs pa ni bde ba chen po'i 'khor lo mchog khyad par can gyi nam mkha' nas byon nas longs spyod rdzogs pa'i 'khor lor gshegs pa dang /_chos kyi 'khor lor gnas so/_/de
[\[206a.5\]]nas sprul pa'i 'khor lor dus rtag tu bzhugs te/_bde ba chen po byang chub kyi sems ni rgyu yin la/_longs spyod ni 'byung ba'i khungs so/_/chos ni gnas pa'i rten sprul pa ni rang bzhin gyi gzhi'o/_/kun rdzob rnam pa'i gzugs su ni/_/zhes pa la sogs pa ni kun rdzob las don dam pa'i ye shes kyi sku
[\[206a.6\]]yab kyi byang chub kyi sems dang /_yum gyi byang chub kyi sems kyi tshul du gsang sna'i snying po na bzhugs so/_/langs na bde ba yin pad+ma/_/thig le khong du chud pa'i phyir/_/zhes pa ni gnyis su med pa'i byang chub kyi sems kyi thig le rtogs nas rnyed par bya ba'i don du thabs dang shes rab kyi sbyor ba las
[\[206a.7\]]rlung gis me sbar ba las langs te sprul par 'bar ba'o/_/gshegs nas brten pa kun ka tshig_/ces pa ni/_lte ba nas gyen du gtum mo'i 'od gshegs pas chos kyi 'khor lo'i rtog pa'i dngos po'i phung po dang khams la sogs pa kun bsreg pa'o/_/rgyal ba'i thig le khyer nas su/_/zhes
[\[206b\]]
[\[206b.1\]]pa ni de bzhin gshegs pa'i 'od kyis longs spyod la sogs pa nas gser sgor zhugs pas bde ba chen po'i bdud rtsi la rol cing yang sngar gyi lam nas 'bab pa'o/_/yang ni khyod 'dir byon pa'i don/_/zhes pa'i thabs dang lhan cig snod rang gi pad+ma ru byin pa'o/_/de la 'di skad bstan to/_/chos
[\[206b.2\]]kyi 'khor lo'i bar du bsregs pa'ang gsos nas lte ba'i sprul ba'i 'khor lo'i dbus na gnas pa'o/_/de'i tshe zhes pa la sogs pa ni go sla'o/_/rang bzhin dga' ba'i sgron ma las le'u nyi shu rtsa gcig pa'i dka' ba bkral ba'o//_//phyag rgya chen po'i rang gi ngo bo bstan nas yang bshad do/_/
[\[206b.3\]]byang chub sems ni gsang ba yin/_/zhes pa ni gsang ba don rab 'bring tha ma'i dbye bas gsum du bshad do/_/khu ba'i byang chub kyi sems la skabs 'dir gsang zhes bstan te/_khu ba'i ngo bo 'phur dang bral/_/zhes pa la sogs pa ni khu ba de 'gro ba dang 'pho ba la sogs pa dang bral ba
[\[206b.4\]]shes rab kyi b+ha ga la gnas pa sems can thams cad la yang gnas pa dga' ba myong bar byed pa'i dngos po'o/_/bcom ldan mos gsol ba zhes pa la sogs pa ni bcom ldan 'das la slar zhus te brgal ba/_byang chub kyi sems kyi khu ba'i gzugs gsang ba yin phan chad
[\[206b.5\]]khams gsum gyi sems can thams cad kyis gsang ba shes pas de'i phyir bum pa'i dbang /_gsang ba'i dbang la sogs pa bskur mi dgos par thar bar 'gyur ba'i skyon yod pas so/_/bcom ldan 'das kyis bka' stsal pa zhes pa slar lha mo la bskyar ba'o/_/sangs rgyas kyi yum de
[\[206b.6\]]ni bden zhes pa la sogs pa de ni de bzhin gshegs pa'i rigs lnga la sogs pa'i bskyed pa'i ma byang chub kyi sems gsang ba khu ba yin pas ma nor bar nges par gzung ngo /_/'on kyang ni de ltar yin yang drang ba'i don dang nges pa'i don gnyis su dbye'o/_/de yang /_drang ba'i don gyi tshig gis
[\[206b.7\]]ldan/_/zhes pa ni drang don du byas pa'i dbang gis tshig tu smos pas skye na tshig dang don du ldan no/_/rten gyi don phyir yang dag nges pa'i don/_/rten med na ni 'bras bu rnyed mi 'gyur/_/zhes pa ni byang chub kyi sems khu ba'i gzugs gsang ba la brten pa drang ba'i don yin yang /_nges pa'i don
[\[207a\]]
[\[207a.1\]]gyis bde ba'i ye shes rnyed la/_khu ba'i ngo bo rten med na nges pa'i ye shes kyi 'bras bu mi rnyed pa'o/_/lus kyi dngos med ji ltar 'di ru sems/_/ji ltar don mthun gsang zhes pa ni dper na lus po med na sems gnas pa med pa bzhin/_dpe de ltar khu ba med na bde ba med pa ni don
[\[207a.2\]]mthun pa'o/_/'o na skye mched mu bzhi la gzugs med pa'i khams so/_/de'i phyir 'dod chags kyi chos bstan pa'o/_/khu ba'i gzugs gang yin pa lus te/_de na bde ba'i sems yod pa'i mi 'gal lam zhe na de ni de ltar bden te 'on kyang me tog gzugs med par dri'i dngos po mi 'byung ba'i
[\[207a.3\]]dpe dang gzugs med pa'i dbang du chos bstan pa ma yin gyi/_'dod khams pa'i dbang du chos bstan pa'o/_/des ni tha ma'i gsang ba bstan to/_/drang ba'i don min nges pa'i don yang min/_/zhes pa la sogs pa ni kun rdzob kyi bskyed rim dang bral nas don dam pa'i rdzogs pa'i gsang ba ste rab kyi
[\[207a.4\]]gsang ba bstan to/_/yang na 'bring gi don gyis su/_/zhes pa la sogs pa ni 'bring gi gsang ba ste/_de ni rang bzhin dga' ba rab kyi gsang ba rnyed par 'gyur ro/_/de rnyed pa ni brjod du med pa nam mkha'i rang bzhin gyi ngo bo yin no/_/rang bzhin dga' ba'i sgron ma las le'u nyi shu rtsa gnyis pa'i
[\[207a.5\]]dka' ba bkral ba'o//_//gsang ba'i don bcom ldan 'das kyis rang bzhin dga' ba zhes gsungs pas rang bzhin rtogs na chos thams cad kyi rtsa ba don dam pa yin par dgongs nas/_de nas bcom ldan mos 'jam pa'i dbyangs kyis yang zhu bar byed do zhes pa la sogs pas ni
[\[207a.6\]]bcom ldan 'das rdo rje sems dpa' mgon ma mchis pa'i mgon du gyur pa'i mgon po zhes dbyangs snyan cing 'jam pa brjod nas chos thams cad khyod kyis sngar gtan la phab pa'i don rang bzhin dga' ba ji lta ba lags zhes zhus pa ste lha mos so/_/de lta bu'i tshig thos nas zhes pa ni rang
[\[207a.7\]]bzhin dga' ba'i don dam pa spros pa dang bral ba de'i ngo bo ji lta bu zhes pa'i tshig thos nas bcom ldan 'das cang mi gsung ba'i dngos pos zhes pa la sogs pas ni rang bzhin dga' ba'i don la zhugs te bzhugs pa'o/_/ci'i phyir zhe na/_rang bzhin dga' ba'i don ni mchog dang chad pa'i gnyis
[\[207b\]]
[\[207b.1\]]las grol ba/_tshig dang bral ba/_yi ge dang bral ba/_rgyu 'bras spangs pa ste/_'di lta bu'o/_/zad pa med cing 'phel ba med/_/skye ba med cing 'gag pa med/_/'ong ba med cing 'gro ba med/_/'pho ba med cing gnas pa med/_/thog ma ma yin tha ma min/_/dbu ma min zhing mtha' yang min/_
[\[207b.2\]]mya ngan 'das min 'khor ba min/_/gzung ba ma yin 'dzin pa min/_/shes rab thabs su snyoms 'jug 'di/_/thams cad der ni 'dus pa yin/_/rnal 'byor dbang phyug dus shes pa/_/dus dang bral ba rang bzhin don/_/de lta'i rang bzhin don dam pa/_/shar ba med cing
[\[207b.3\]]nub pa med/_/gnyis po gang sbyar ba yi dus/_/de ni rang bzhin dga' bar bshad/_/ces so/_/de nas bcom ldan mo zhes pa nas/_cang mi smra bar bzhugs so zhes pa'i bar gyis rang bzhin gyis don zhus pas 'gyod pa'o/_/de'i dus su bya ba nas sna tshogs par snang /_
[\[207b.4\]]yod pa zhes bya ba la sogs pa ni bcom ldan mo 'khor dang bcas pa sna tshogs pad+ma'i nang chos kyi 'byung gnas stong par mthong ba la sogs pa'o/_/de yang sna tshogs zhes pa ni 'khor rnams dang bcas pa'i tshogs pa'o/_/pad+ma zhes pa ni chos nyid skye ba med pa'i dbyings skyon dang
[\[207b.5\]]bral ba'o/_/chos kyi 'byung gnas ni sngar bshad do/_/stong pa la sogs pa ni go sla bas ma bshad do/_/kye byang chub sems dpa' zhes pa la sogs pa ni bcom ldan 'das mo 'khor dang bcas pas dris pa'o/_/lha'i dbang phyug gis zhes pa la sogs pa ni go sla'o/_/ci'i phyir zhe na/_
[\[207b.6\]]rang bzhin brjod du med pa dang zhes pa la sogs pa'i don ni sngar bshad do/_/rig pa med pa de'i phyir dris pa la lan med pa zhes pa ni sngar bstan kyang 'dir ni shes rgyu 'am/_rig rgyu 'am/_rtogs pa med pa la bstan du med pa ston cig gsungs pas na lan med pas na bzhugs zhes bshad
[\[207b.7\]]do/_/rang bzhin dga' ba dpe ji ltar snang ba med pa dang /_de ltar nyams su kun rdzob tu myong ba yin zhe na'o/_/rang bzhin dga' ba'i nam mkha' bzhin snang ba med de snang ba thams cad dang bral ba'o/_/nyams su myong ba ni kun rdzob tu dper na bu mo lo bcu drug lon pa'i bde ba shin tu
[\[208a\]]
[\[208a.1\]]rgyas pa bzhin no/_/de yang lung las ni/_ji ltar gzhon pa'i chags dga' dang /_/ji ltar lkugs pa'i rmi lam dang /_/de bzhin nyid kyis mig rgyas btab/_/rang bzhin 'di ni shin tu phra/_/zhes gsungs so/_/de yang 'di skad kyang bstan te/_rtogs shig rab rtogs
[\[208a.2\]]byed pa na/_/gsal 'gyur 'di ni bzhi pa yin/_/ye shes snying po shin tu phra/_/rdo rje sems dpa' mkha' dang mtshungs/_/zhes gsungs so/_/des ci yang ma yin pa'i rang bzhin dga' ba'i don rnyed pa'o/_/rang bzhin dga' ba'i sgron ma las le'u nyi shu rtsa gsum pa'i dka' ba bkral
[\[208a.3\]]ba'o//_//gzhan rnams ni bla mas 'chad par 'gyur ba dang /_thams cad kyi rtsa ba rang bzhin dga' ba'i nor bu rin po che dang 'dra ba las 'bras bu med pas ma bshad do/_/de bas na 'dir bsdus pa'o/_/rang bzhin dga' ba'i sdom gang yin/_/sus shes rnal 'byor dbang phyug
[\[208a.4\]]ste/_/de ni bdag gis gsal bshad pa/_/rang bzhin mkha' 'gror bzod par gsol/_/dbang bzhi thob pa'i rnal 'byor pas/_/skabs su bshad bzhin phye ba yis/_/dga' ba bzhi yi 'bras bu btsal/_/mkha' 'gro ma bzhi bzod par gsol/_/smyon pa lta bu'i tshig
[\[208a.5\]]yin yang /_/dran pa lta bu'i don 'byung bas/_/sangs rgyas lta bu'i bla rnams la/_/sgyu ma lta bu'i bzod pa gsol/_/rang bzhin dga' ba'i rin chen 'di/_/ye shes sgron mas gsal bar byas/_/rnyed nas dbul phongs bral ba bzhin/_/sems can kun gyi rin chen shog/_/rang bzhin
[\[208a.6\]]dga' sgron dka' 'grel 'di/_/bdag gis brtsams pa'i dge ba 'dis/_/khams gsum ye shes sgron gyur nas/_/rang bzhin don ni rnyed par shog_/dpal rang bzhin dga' ba'i sgron ma zhes bya ba'i dka' 'grel/_khog don bsdus pa slob dpon chen po rdo rje gsang ba'i zhal snga
[\[208a.7\]]nas mdzad pa rdzogs so//_//rgya gar kyi mkhan po ma hA yo gI shrI pra dz+nyA gup+tas bsgyur cing bshad pa'o/_/rin chen lta bu'i 'grel pa 'di/_/snod dang ldan pa'i bu la gtad/_/mun pa lta bu'i dbang med la/_/lcags kyu lta bu'i sems kyis bsdoms/_/zhes gtad pa'i gtad tshig cho ga dang
[\[208b\]]
[\[208b.1\]]bcas pa'o/_/[{D1203}]@##/_/rgya gar skad du/_shrI dz+nyA na ti la ka pany+tsi kA gu h+ya tat+t+wa nA ma/_bod skad du/_dpal ye shes thig le'i dka' 'grel gsang ba'i de kho na nyid ces bya ba/_dpal rdo rje sems dpa' la phyag 'tshal lo/_/de nyid lnga brgyad drug gi bye brag de kho na
[\[208b.2\]]nyid shar/_/rdo rje snying po b+ha gar sbas pa dam pa'i bde ba che/_/sku gsum ye shes lnga rdzogs bde gshegs kun gyi thugs rang bzhin/_/dpal ldan ye shes thig le khyed la sgo gsum dang bas 'dud/_/thams cad mkhyen pas gsungs pa la/_/bdag blo go skabs med
[\[208b.3\]]mod kyi/_/gzhan gyis 'dir ni bskul ba'i phyir/_/gsang ba'i de nyid dka' 'grel brtsam/_/shes rab chung ba'i sems can rnams/_/rigs pa ngan pa chos kyi blos/_/ji ltar gsungs la ma gsungs smra/_/de bzhin 'dir yang gsungs mod kyang /_/sems can
[\[208b.4\]]bsam pa'i khyad par gyis/_/zhal nas gsungs pa'i chos la yang /_/dga' zhing dad pa'i phyogs su 'jug_/de bzhin 'di la yang 'jug go/_/de bas nyon mongs dbang gyur pa'i/_/'di 'dod sems can rnams la ni/_/brtse ba'i dbang gis gsang ba yi/_/de kho na nyid
[\[208b.5\]]bshad par bya/_/'dir rgyud kyi don de yang dgos 'brel rnam pa lngas bstan te/_ci'i phyir zhe na/_chos kyi rjes su 'brang ba'i gang zag dang /_gang zag gi rjes su 'brang ba gnyis las/_snga ma 'jug par bya ba'i phyir/_/de rnams bstan par bya'o/_/de la rgyud 'di dbu nas zhabs
[\[208b.6\]]kyi bar gyi/_tshig dang yi ge'i tshogs ni rjod par byed pa'o/_/bcom ldan 'das dpal ye shes thig le sku gsum dang /_ye shes lnga'i bdag nyid rnams brjod par bya'o/_/de rnams brjod par bya ba dang /_rjod par byed pa 'brel ba'o/_/der gdul bya rnams la bskyed rim la
[\[208b.7\]]sogs pa'i thabs bstan pas dga' bar byas shing 'jug dgos pa ni dgos pa'o/_/yang zhugs nas grub pa'i mthar phyin pa 'di ni dgos pa'i yang dgos pa'o/_/'di skad bdag gis zhes bya ba la sogs pa la/_'di skad ces bya ba ni ji lta ba bzhin du phyin ci ma log pa'i
[\[209a\]]
[\[209a.1\]]don de yang dag par ston pa'i tshig gis so/_/bdag gis bya ba ni/_sdud pa po lha'i dbang phyug gis zhes 'brel ba'o/_/de'i don ni 'di yin te/_bcom ldan 'das rdo rje sems dpa' la sdud pa pos/_ji lta ba bzhin du mngon sum du thob pa ni/_'di skad bdag gis
[\[209a.2\]]thos pa'i don to/_/dus gcig na zhes bya ba ni/_'das pa la sogs pa'i dus bkag pa yin te/_rten dang brten pa'i dkyil 'khor gyi bdag nyid btsun mo'i b+ha ga la bzhugs pa'i dus na'o/_/de yang drang ba'i don gyis rgyud 'di 'byung bar dka' ba dang /_sdud pa po shes rab che ba la
[\[209a.3\]]sogs par bstan to/_/bcom ldan 'das zhes bya ba ni/_bdud rnam pa bzhi bcom pa dang dbang phyug la sogs pa'i legs pa'i yon tan rnams dang ldan pa yin no/_/ji skad du/_dbang phyug dang ni gzugs bzang dang /_/dpal dang grags dang ye shes dang /_/brtson 'grus
[\[209a.4\]]phun tshogs bcom ldan 'das/_/yang na mi mthun pa'i bdud de kun bcom nas/_bcom ldan 'das zhes gsungs so/_/de bzhin gshegs pa zhes bya ba ni/_bsod nams dang ye shes kyi tshogs gnyis kyi dbang gis 'khor ba dang /_mya ngan las 'das pa'i skyon gyis ma
[\[209a.5\]]gos par gshegs pa'i rnam par snang mdzad la sogs pa'i sangs rgyas rnams so/_/thams cad ces bya ba ni/_rnam pa thams cad mkhyen pa'i ye shes la mnga' brnyes pa'i de bzhin gshegs pa ma lus pa thams cad kyi sku dang /_gsung dang /_thugs kyi ye shes kyi rang
[\[209a.6\]]bzhin/_bcom ldan 'das nyid kyi sku dang gsung dang thugs so/_/dbyer med pa'i phyir rdo rje'i mtshan nyid 'dzin pa'i sku bde ba chen po nyid do/_/ji skad du/_de bzhin gshegs nyid dpal dang ldan/_/de bzhin gshegs shing byon pa'o/_/rigs lnga'i bdag nyid sangs rgyas
[\[209a.7\]]rnams/_/thams cad de bzhin gshegs pa'o/_/zhes gsungs so/_/dpa' bo zhes bya ba ni/_byang chub sems dpa' chen po rnams kyi bdud dang mu stegs la sogs pa'i phyir rgol ba'i tshogs thams cad bcom zhing zhi bar byed pa'i phyir na dpa' bo'o/_/ji skad du/_
[\[209b\]]
[\[209b.1\]]phyir la rgol bcom dpa' bo ste/_/de bzhin skye rga na 'chi yi/_sdug bsngal zhi bar byed pas na/_/byang chub sems dpa' zhes bya'o/_/zhes gsungs so/_/dpa' mo zhes bya ba ni de bzhin du 'dir nu ma dang /_mtshan ma la sogs pa'i khyad par byas pa'i bud med kyi gzugs kyis
[\[209b.2\]]bzhugs pa ste/_zla ma la sogs pa'i dpa' mo rnams so/_/thabs dang shes rab kyi rnam pa'i gzugs 'dzin pa'i dpa' bo chen po dang /_dpa' mo'i dbang phyug mas/_bcom ldan 'das la rnam par bskor nas bzhugs so/_/btsun mo ni rdo rje btsun mo rnams te/_sangs rgyas
[\[209b.3\]]spyan dang mA ma kI la sogs pa rnams so/_/btsun mo dang b+ha ga dang /_bcom ldan 'das de bzhin gshegs pa thams cad kyi sku dang gsung dang thugs snying po rdo rje nyid ces bya ste/_khyad par gyi bsdu ba'o/_/bzhugs zhes bya ba ni/_bcom ldan 'das dang /_'khor khyad par du gyur
[\[209b.4\]]pa dpa' bo la sogs pa rnams dang lhan cig chos kyi 'byung gnas gru gsum dkar po nang stong pa/_'og phra la steng yongs su rgyas pa'i nang gi gzhal yas khang na bzhugs so/_/yang na/_'di skad bdag gis de nyid gsungs/_/bdag nyid dang ni bcas pa ste/_/rang bzhin
[\[209b.5\]]bzhi yi rnam par ni/_/don dam par ni shes par bya'o/_/thos pa'i don ni zla bde mchog_/de ni nam mkha' bzhin du mchog_/gcig ces bya ba gzhan mchog go/_/srid dang mya ngan 'das dang bral/_/dus ni phyag rgya chen po bshad/_/bskyed pa dang ni rdzogs pa spangs/_/
[\[209b.6\]]bcom ldan 'das ni mtha' zhes bstan/_/rang dga' nyams su myong ba'i dngos/_/thams cad stong pa ye shes gsum/_/de nyid kyis ni spangs pa'o/_/de bzhin gshegs ni rnams byed grags/_/dang po'i gnas ni grub par byed/_/sku ni dga' ba'i dngos por grags/_/
[\[209b.7\]]dbang po gnyis byung dang bral ba'o/_/gsung ni mchog gi dga' bar bstan/_/dam tshig las byung gis ni spangs/_/thugs ni chad pas dga' ba ste/_/ye shes las byung gis ni spangs/_/rdo rje dang ni rang bzhin dga'/_/rang bzhin gyis ni rtog pa bral/_/dpa' bo chen po zla
[\[210a\]]
[\[210a.1\]]ba'i dngos/_/zhu ba chad pa spangs pas gzugs/_/dpa' mo dbang phyug ma bde rten/_/dang po'i bdud rtsi las skyes pa'o/_/rnam skor yan lag thams cad kyis/_/khyab pa chu yi pad+ma bzhin/_/shes rab de ni tshangs pa'i gnas/_/tshangs pa ye shes 'dzin pa'i phyir/_
[\[210a.2\]]b+ha ga bdud ni 'joms pa'i phyir/_/yang na longs spyod myong bas so/_/bzhugs pa nyid kyi mtshan nyid de/_/de bzhin gnas pa yang na gshegs/_/de lta bu yi don du ni/_/'di skad bdag gis sogs par bstan/_/zhes gsungs so/_/gzhan ni 'di skad bdag gis la sogs pa'i don
[\[210a.3\]]ni/_phyi dang nang dang gsang ba de kho na nyid bzhir phye nas bstan te/_de skad du/_phyi dang nang dang de bzhin gsang /_/de nyid don dang rnam pa bzhir/_/dkyil 'khor dang ni lus dang yang /_las ni phyag rgya rang bzhin med/_/ces gsungs pa bzhin bshad zer ro/_/yang gzhan dag ni/_
[\[210a.4\]]'di skad bdag gis la sogs pa zhes bya ba ni phyi la sogs pa'i don 'di skad bstan dgos pa gsal bar gsungs te/_e yi yi ge sa zhes bya/_las kyi phyag rgyas sangs rgyas spyan/_/snying rje chen po dang ni thabs/_/sna tshogs dngos dang sna tshogs spyod/_/lte bar sna
[\[210a.5\]]tshogs chu skyes kyi/_/sprul pa'i 'khor lo la gnas pa'o/_/waM gi yi ge chur shes bya/_/chos kyi phyag rgya mA ma kI/_/byams pa chen po smon lam las/_/rdo rje rigs kyi lha mo ste/_/snying gar chu skyes 'dab ma brgyad/_/chos kyi 'khor lo'i dbus na gnas/_/ma yig me ru brjod
[\[210a.6\]]pa'o/_/phyag rgya chen po gos dkar mo/_/dga' ba dang ni stobs rang bzhin/_/lha mo pad+ma'i rigs su 'byung /_/mgrin par chu skyes bcu drug 'dab/_/longs spyod 'khor lo'i dbus gnas pa'o/_/ya yig rlung du shes par bya/_/dam tshig phyag rgya dam tshig sgrol/_/btang snyoms
[\[210a.7\]]ye shes sbyor ba las/_/las kyi rigs kyi lha mo gtso/_/spyi bor 'dab skyes sum cu gnyis/_/bde chen 'khor lo la gnas pa'i/_/nyon mongs thams cad 'joms mdzad pa/_/'khor ba las sgrol sgrol mar bshad/_/ces bya ba dang /_de bzhin du yang rigs kyi bu 'di skad
[\[210b\]]
[\[210b.1\]]bdag gis thos pa zhes bya ba'i yi ge 'di dag chos thams cad kyi thog mar brjod pa ni/_rtag tu dag pa'i phyir yi ge ste/_yang dag par rdzogs pa'i sangs rgyas skyed pa por byed pa grub pa yin no zhes gsungs so/_/de'i phyir na 'di skad bdag gis thos pa la sogs pa'i don
[\[210b.2\]]rgyas par bshad dgos zer ro/_/yang gzhan kha cig na re 'di skad bdag gis thos pa la sogs pa'i don dbye bar mi bya ste/_de rang gi don ji lta ba bzhin bstan pa yin gyi/_de ci'i phyir zhe na/_le'u dang po 'di dang gnyis pa'i snod drang ba dang nges par ma phye ba'i phyir na/_rgyud kyi don
[\[210b.3\]]ji lta ba bzhin du bshad par bya ste/_de yang ston pa bcom ldan 'das ni rtogs shing mkhyen pa dang ldan pa'o/_/'khor dang bsdu ba por bcas pa rnams ni/_nyan cing shes par 'dod pa'i bsam pa can yin no/_/de'i phyir 'di skad bdag gis thos pa la sogs pa'i bdag nyid kyi don
[\[210b.4\]]la/_de ma thag tu bcom ldan 'das kyis byang chub sems dpa' sems dpa' chen po lha'i dbang phyug la bos nas/_de kho na nyid gsum la sogs pa'i ngo bo la sogs pa'i gleng bslang ba yin zer ro/_/de dag gis gzhung la bdag gi ni yid ches par mi byed do/_/'on kyang gzhan dang
[\[210b.5\]]po srid pas dor ba yang ma yin no/_/slob dpon chen po in+d+ra b+hU ti'i man ngag gis gsungs pa bzhin bdag 'dzin te/_de yang drang ba'i don dang nges pa'i don du dbye'o/_/de skad du/_nges dang drang don bye brag tu/_/'di skad bdag gis la sogs bshad/_/ces rgyud las gsungs
[\[210b.6\]]so/_/der dpal nam mkha' dri med ces bya ba ni yang dag 'od rab nyid las ston pa dang /_'khor gyi bye brag gi gzugs kyis sprul nas/_sems can gyi don mdzad pa dang /_de bzhin du yang gdul bya la dgongs nas/_rtsa'i dbus stong pa'i nam mkhas kyang bstan pa ni/_der
[\[210b.7\]]dpa' bo chen po dang /_dpa' mor bcas pa'i bzhugs gnas de ru'o/_/de dpa' bo chen po byang chub sems dpa' nam mkha' dri med dang zhes bya ba la sogs pa'i 'khor mchog tu gyur pa dpa' bo dang /_dpa' mo rnams kyang tshul ji lta ba bzhin bzhugs zhes bya ba'i tha
[\[211a\]]
[\[211a.1\]]tshig go/_/'dir de rnams kyi mtshan dang grangs bshad pa/_dpal nam mkha' dri med dang /_shin tu rtsal phye dang zhes bya ba la sogs pas bstan to/_/kha dog dang dbyibs la sogs pa'i don 'di rnams 'og nas gsungs pas 'dir rnam par bshad pa
[\[211a.2\]]gsal bar ma byas so/_/de lta bu'i zhes bya ba ni/_mtshan dang grangs bstan pa ste de rnams so/_/rab zhal la sogs pa ni/_dpal nam mkha' dri med la sogs pa'i dpa' bo bcu drug po rnams dang /_dpa' bo sum cu gnyis po kun no/_/de rnams kyi rnam par dag pa
[\[211a.3\]]ni/_'khor lo bzhi po rnams so/_/yang na dga' ba bcu drug po rnams so/_/phyi rim gyi dpa' mo bcu drug po'i rnam par dag pa ni yum lnga dang /_'byung ba lnga dang /_ye shes dang /_chos kyi dbyings dang /_'dod chags dang /_phrag dog dang /_nga rgyal dang /_gti mug
[\[211a.4\]]dang /_de rnams rnam par dag pa'o/_/ma mo'i btsun mo zhes bya ba'i sgras ni ma mo ni mkha' 'gro ma'i gzugs so/_/btsun mo yang yin te/_bcom ldan 'das dang /_dpa' bo rnams kyis rol cing spyad pa'i gnas su gyur pa'i bdag nyid do/_/bye ba phrag bdun cu rtsa gnyis zhes
[\[211a.5\]]bya ba ni/_rtsa phra mo bye ba phrag bdun cu rtsa gnyis rnam par dag pa'i tshul de bzhin du 'dir yang gsungs pa yin no/_/rtsa rnams kyi don de rnams kun gyi 'khor ni/_bye ba phrag bdun cu rtsa gnyis kyis ma mo'i btsun mo mkha' 'gro ma'i grangs rnams so/_/dbus ni mtha' gsal ba'o/_/
[\[211a.6\]]legs dgyes chen mo'i sbyor bas bzhugs pa zhes bya ba ni/_shes rab dang thabs kyi sbyor bas mnyes pa ste/_yum phyag rgya chen po ni mtshungs pa gzhan dang mi mtshungs pa'o/_/de yang dag par sbyor zhing rol pas mnyes pa ni/_legs dgyes kyi bde bas myong ba'o/_/byang chub
[\[211a.7\]]sems dpa' sems dpa' chen po lha'i dbang phyug la bka' stsal pas ni/_bcom ldan 'das kyis zhes pa'o/_/byang chub sems dpa' ni gnyis su med pa'i yang dag pa bla na med pa'i byang chub la spyod pa'o/_/de nyid kyi don byang chub tu thob pa la sems dpa' ni/_byang chub
[\[211b\]]
[\[211b.1\]]sems mi gtong bar sems shing yang dang yang du byang chub sems dpa' ste/_byang chub sems dpa'o/_/'gro ba'i bsam pa ji bzhin du don spyod nus shing mdzad pa ni sems dpa' chen po'o/_/byang chub kyi sems nyid lha yin la/_de nyid la mnga' bas na lha dbang phyug
[\[211b.2\]]go/_/'di skad du/_byang chub gnyis med ye shes te/_/der sems mi gtod sems pa'o/_/gang der 'gro ba'i don byed pa/_/rin po che'i bzhin chen pos mdzad/_/ces rgyud las gsungs so/_/des na 'dir kye byang chub sems dpa' sems dpa' chen po lha'i dbang
[\[211b.3\]]phyug ces bos nas/_bcom ldan 'das kyis bka' stsal to/_/de ci'i phyir zhe na/_'gro ba gdul bya'i bsam pa la dgongs nas gsungs so/_/de kho na nyid gsum gyi bdag nyid kyi dang /_zla ba bde ba mchog gi dang /_phyag rgya chen po'i dang /_mtha'i ste/_de la rang gi
[\[211b.4\]]ngo bo dang /_rnam pa dang /_tshad dang /_dpal ye shes thig ler grags pa nyon cig_/ces gsungs pa la/_de ltar dus kyi so so skye bo byis pa rnams yang dag pa'i don ni ma rtogs shing /_rigs pa ngan pas sgro 'dogs pa dang /_skur ba 'debs pa la ni dga'/_kha
[\[211b.5\]]cig ni 'brel pa med par rgyud la sogs pa'i don bshad par yang byed/_de bzhin yang kha cig ni phyin ci log gi rtog pa dang /_sgra dang rigs pa dang /_nga rgyal gyis rgyud la sogs pa'i 'grel pa rtsom par byed cing grub pa la sogs pa'i yon tan dang mi ldan pas dmyal
[\[211b.6\]]bar 'gro'o/_/de bas na kho bos de rnams la bsams te/_'dir kha cig gis gzhung bkod pa ni/_don ji bzhin du bdag gis bshad par bya'o/_/de skad du/_'grel bshad med par mdor bsdus rgyud/_/rigs pa ngan pas 'chad par byed/_/gzhan gyi chung
[\[211b.7\]]ma nor zas la/_/sred bskyed nas ni dmyal bar 'gro/_/de bzhin du yang /_grub dang yon tan med par ni/_/kha cig 'grel bshad sogs byed cing /_/sgra dang rtog ge nga rgyal gyis/_/rnal 'byor spyod las nyams par byed/_/ces gsungs so/_/de la gzhan dag ni/_'di
[\[212a\]]
[\[212a.1\]]skad bdag gis thos pa'i dus gcig na/_bcom ldan 'das zhes gsungs pa dang /_de kho na nyid gsum la sogs par sbyar te/_de kho na nyid gsum gyi bdag nyid ni/_e waM ma yA zhes bya bas bstan te/_rgyud dang sdud pa por 'brel bas na'o/_/yang na
[\[212a.2\]]'dir mthun par e waM ma yA zhes bya'o/_/thos pa ni zla ba bde mchog go/_/thos pa ni sdud pa po'i myong ba'i mtshan nyid can no/_/de bzhin du zla ba bde mchog kyang bstan no/_/dus ni phyag rgya chen po'i bdag nyid de/_mtshan ma'i dngos po thams cad dang bral/_bsam du med pa'i dus
[\[212a.3\]]phyag rgya chen po'i bdag nyid do/_/de gnyis dbyer med par gcig pa'o/_/mtha' zhes bya ba ni bcom ldan 'das so/_/spros pa'i mtshan ma thams cad las ring du song bas na/_mtha' dang dbyer med pa'o/_/ji skad du/_'di skad bdag gis de nyid gsum/_/bdag nyid dang
[\[212a.4\]]yang bcas pa ste/_/thos pa'i don ni zla bde mchog_/dus ni phyag rgya chen po ste/_/bcom ldan 'das ni mtha' zhes bya/_/zhes gsungs pa dang /_de bas na de kho na nyid gsum la sogs pa dang /_dpal ye shes thig ler grags pa nyon cig ces 'grel pas/_don de
[\[212a.5\]]bzhin bshad zer ro/_/kha cig ni de la de kho na nyid gsum la sogs pa bya ba ni/_cha la sogs pa'i sbyor ba drug dang gcig pa nyid yan lag sbyor ba drug po ni/_dpal ye shes thig ler bshad do/_/yang ji skad du/_cha dang thig le dang ni tshul/_/de nyid gsum bdag bstan pa
[\[212a.6\]]yin/_/tshul tsam zla ba bde ba mchog_/phyag rgya chen po 'dir ni mchog_/de yi mtha' ni mchog gzhan no/_/zhes gsungs pa dang /_yang le'u gzhan las/_shrI ni gzhan min 'dir ni cha/_/dz+nyA zhes bya ba thig ler bstan/_/na yi yig 'bru tshul yin te/_/ti yi yig
[\[212a.7\]]'bru tshul tsam mo/_/la yi yig 'bru mchog tu bshad/_/ka yi mchog gzhan shes pa'o/_/zhes gsungs pa'o/_/de kho na nyid gsum zhes bya ba la sogs pa nas/_dpal ye shes thig ler grags pa nyon cig ces bya ba ni/_de bzhin bshad dgos zer ro/_/yang kha
[\[212b\]]
[\[212b.1\]]cig na re/_rgyud 'di dbu zhabs kyi don gyi snying po ni de kho na nyid bcu yin la/_'di rnams sbyor ba drug tu 'dus la/_de rnams ni brjod pa'o/_/brjod pa las brjod par bya ba rnyed par 'gyur/_de bas na de kho na nyid gsum la sogs pa dang /_dpal ye shes thig ler grags pa
[\[212b.2\]]nyon cig ces pa 'grel de skad du yang /_de nyid sum cu drug bdag po/_/cha yi ye shes tshor byed de/_/zhes bya ba la sogs pa/_le'u nyi shu rtsa drug pa nas rgyas par bstan pa de'i phyir na/_de kho na nyid gsum la sogs pa'i don de bzhin du bshad dgos zer ro/_/yang la la
[\[212b.3\]]dag na re/_de kho na nyid la sogs pa'i don ni/_'di skad bdag gis thos pa'i dus gcig na/_bcom ldan 'das de bzhin gshegs pa zhes bya ba la sogs pa'i gleng gzhi dang sbyar la bshad de/_bcom ldan 'das yan chad sngar bshad pa dang mthun no/_/de bzhin gshegs pa
[\[212b.4\]]thams cad ces bya ba ni/_zla ba bde mchog go/_/byang chub kyi sems dbyer med pa'i gzugs ni/_mchog tu zab pa de ni de bzhin gshegs pa'i snying po bsdus pa'o/_/de'i phyir de bzhin gshegs pa thams cad do/_/de kho na nyid gsum gyi bdag nyid kyi zhes bya ba ni/_sku
[\[212b.5\]]dang gsung dang thugs snying po rdo rje'o/_/zla ba bde mchog ni dpa' bo chen po dang /_dpa' mo dbang phyug ma yang yin te/_ci'i phyir zhe na/_dpa' bo la sogs pa ni byang chub sems dpa' yin pas so/_/de bas byang chub sems dpa' ni/_byang chub kyi sems dpa' yin no/_/
[\[212b.6\]]phyag rgya chen po ni thams cad kyi bdag nyid gnyis su med pa'i ye shes chen po'i don rdo rje chos kyi sku'o/_/bsod nams dang snying rje'i dbang gis snying po'i gzugs kyis so/_/de'i mtha' ni bzhugs gnas chos kyi 'byung gnas gzhal yas khang dang bcas pa'o/_/de kho
[\[212b.7\]]na nyid gsum gyi bdag nyid kyi dang zhes bya ba la sogs pa ni drug pa'i sgra dang bcas pa'o/_/de skad du yang /_de kho na nyid kyi sgron ma las ni sngar bstan pa bzhin no/_/'dir le'u gnyis pa las/_de nyid gsum ni sku gsung thugs/_/rdo rje gsum ni ye shes
[\[213a\]]
[\[213a.1\]]mchog_/zla ba bde ba mchog gis gang /_/de ni phung po dbang po khams/_/phyag rgya chen po rdor snying po/_/de yi mtha' ni b+ha gar bshad/_/ces gsungs pas na/_de'i don gleng gzhi dang /_de kho na nyid kyi sgron ma dang /_le'u gnyis pa'i gzhung gis don rgyas
[\[213a.2\]]par bshad par bya dgos zer ro/_/de rnams kyi rang rang gi gzhung la gzhan dad pa srid pas ma bkag pa ni snga ma bzhin no/_/'on kyang kho bo ni mi 'thad de/_ci'i phyir zhe na/_bcom ldan 'das kyis gsungs pa'i don rgyas par bshad de/_'dir de rnams dang mthun pa ma yin pa/_de
[\[213a.3\]]bas na rgyud la 'brel ba med pa'i phyir ro/_/bla ma'i man ngag gis bshad pa 'di gnyis kyi le'u gnyis pa dang bcas pa 'di ni bdag gi 'dud pa dang 'jug par 'thad pa yin no/_/yang la la 'di ltar sems par 'gyur te/_de kho na nyid gsum la sogs pa gsungs pa ni
[\[213a.4\]]don dam pa spros pa thams cad nye bar zhi ba nyid yin pas/_de la kun rdzob kyi rnam pa dang tshad dang ngo bo bcom ldan 'das kyis gsungs pa ci snyam mo bar dpyod du dogs pa'i bsam pa bslang ste/_'di'i don gsal bar bya ba ni/_byang chub sems dpa' sems dpa' chen po lha'i
[\[213a.5\]]dbang phyug mtshan ma la sogs pa'i rnam par rtog pa'i chos rnams kun gyis ma gos pa ni/_dpal ye shes thig le yin na/_de la rnam pa la sogs pa mtshan nyid kun rdzob tu gsungs pas/_sa la lta zhing cang mi gsung bar 'dug go zhes bshad do/_/de'i dus na zhes bya ba la
[\[213a.6\]]sogs pa ni don dam pa'i bden pa mtshan ma'i bden pa rnam par rtog pa spangs pa yin yang /_bcom ldan 'das kyis gnyis su med pa'i don la dgongs nas/_zhu ba po la sogs pas rtogs par bya ba'i phyir/_rdzu 'phrul dang cho 'phrul bstan pa ni/_nam mkha' dngos po med
[\[213a.7\]]pa'i stong pa las/_dngos po can gyi me tog sna tshogs pa dang /_dri chen po dang ldan pa'i me tog dang /_rin po che la sogs pa'i kun rdzob kyi mtshan nyid mngon par sprul nas/_char bzhin nyid la nyid kyis zhabs kyi rtsa ba la sogs pa'i drung du sprul nas bab par mdzad do/_/yang
[\[213b\]]
[\[213b.1\]]bcom ldan 'das kyis zhes bya ba la sogs pa la/_sngar bos par ma zad da ltar yang bos nas/_khyod ci yang lan ni smra bar 'dug pa/_ci zhig la ya mtshan du 'gyur ba yin zhes pa'i don to/_/lha'i dbang phyug gis gsol pa zhes bya ba ni/_rdo rje 'dzin la sngar gyi don la
[\[213b.2\]]gsol pa'o/_/de la rang gi ngo bo dang /_rnam pa dang /_tshad yod dam ci zhes bya ba ni/_rtog pa dang /_mtshan ma la sogs pa'i dngos po dang bral ba'i don dam pa'i bde ba chos thams cad kyi ngo bo nyid stong pa nyid gang yin pa de la kun rdzob kyi rnam pa la sogs pa yod dam
[\[213b.3\]]ci/_de la bdag lha'i dbang phyug ya mtshan skyed par gyur to zhes bya ba'i don to/_/e ma'o/_/lha'i dbang phyug ces bya ba ni/_rdo rje 'dzin pas dbang phyug dam pa sbyin par mdzad nas byis pa so so'i skye bo'i don la bskul ba'o/_/dkon mchog gsum gyi bdag nyid thugs yang
[\[213b.4\]]dag pa'i rdo rje ni mchog gi rdo rje 'dzin pa'o/_/'di gsungs zhes bya ba ni de kho na nyid la sogs pa'i don gtan la dbab ste/_chos can gyis chos nyid dam pa bsgrub dgos pas na med dam ci zhes so/_/de ltar yang zhes bya ba ni/_de kho na nyid gsum la sogs pa la/_de
[\[213b.5\]]rang gi ngo bo dang /_rnam pa dang /_tshad kyis lha'i dbang phyug ya mtshan skyer rung ba'o/_/'khor ba dang mya ngan las 'das pa'i chos rnams kun ni chos thams cad do/_/de'i chos nyid ngo bo nyid kyang de yin la/_/stong pa nyid kyang de yin/_don dam pa'i bden pa yang de nyid do/_/
[\[213b.6\]]stong pa nyid 'di kun rdzob sgyu ma tsam la ma brten par shes par ga la 'gyur te mi 'gyur ro zhes so/_/de'i phyir mig yor tsam zhes bya'o/_/yang dag pa ma yin la kun rdzob sgyu ma dang /_mig yor dang sprul pa la sogs pa'o/_/tsam gyi sgras sgyu ma nyid rang bzhin med par
[\[213b.7\]]bstan to/_/rgyu ni stong pa nyid kyi ye shes spros pa med pa'i rgyu de rang rten du shes par bya'o/_/ji skad du/_de nyid tshol la thog mar ni/_/thams cad yod ces brjod par bya/_/don dam rtogs shing chags med nas/_/de yi 'og tu dben pa'o/_/zhes gsungs so/_/kun rdzob
[\[214a\]]
[\[214a.1\]]sgyu ma tsam gyi chos can chos la brten nas/_stong pa nyid bsgrub pa'o/_/chos thams cad zag pa dang bcas pa dang /_zag pa med pa'i chos kun no/_/ji ltar gla rtsi la brten ni dri gang yin rnyed par 'gyur gyi zhes bya ba ni/_gla rtsi dang dri gcig pa yang ma yin/_tha
[\[214a.2\]]dad pa yang ma yin te 'on kyang gla rtsi dngos po med par dri ga las rnyed/_rgyu dang ldan pa la thabs kyis rnyed par 'gyur ro/_/de med par zhes bya ba ni gla rtsi'i dngos po med par mi rnyed do/_/rnyed par ji ltar 'gyur zhes bya ba ni/_dngos po med par dri mi rnyed de/_rgyu med pa'i phyir ro/_/
[\[214a.3\]]de bzhin du zhes bya ba ni don ston pa yin te/_rang gi ngo bo dang zhes bya ba la sogs pa ni/_ji ltar gla rtsi las dri rnyed pa bzhin/_kun rdzob kyi thabs la brten nas don dam pa rnyed par 'gyur gyi gzhan du ni de lta ma yin no/_/de skad du/_thabs ma yin pas ring ba dang /_/thabs
[\[214a.4\]]kyis ring ba ma yin pa/_/snying rjes zhi la mi gnas te/_/shes rab srid la mi gnas so/_/zhes bya ba bshad pa lta bu'o/_/des na zhes bya ba la sogs pa la/_sngar dpe'i don gyis bstan pa la bsnyag go/_/khyab dang khyab byed bye brag tu/_/zhes bya ba ni/_ji ltar shing dang sha
[\[214a.5\]]ba'i mtshan nyid bstan pa bzhin du/_don dam pa'i bden pa spros pa dang bral bas/_kun rdzob kyi dngos po la khyab pas khyab byed kyi don ni zlas dbye'o/_/mtshan ma dang mtshan ma med pa'i phyogs kyis dkri bar bya ste/_tha dad pa'i chos bgrang ba ni/_bye brag mang po'i don to/_/
[\[214a.6\]]de rnams thams cad dbyer med pas na gnyis su med pa'i bde ba chen po'o/_/bde ba sku la brten pa'i phyir/_/zhes bya ba ni/_kun rdzob phyogs kyis bstan pa'i sku'i dngos po la/_don dam pa de bzhin du brten pas gnyis su med pa'i ye shes chen po de kho na nyid bsgrub
[\[214a.7\]]bya thob par 'gyur bas na/_sku la brten na de nyid 'gyur/_/zhes gsungs so/_/sku la brten pa ni thabs kyis rab tu bstan pa'o/_/sku bde rnam par shes yin no/_/thams cad gnyis su med pa'i dngos/_/zhes bya ba ni phyogs gnyis pa'i chos rnams bsdus te/_bye brag
[\[214b\]]
[\[214b.1\]]gnyis brtags pa thams cad gnyis su med par zung du 'jug pa'o/_/de skad du/_'khor ba dang ni mya ngan 'das/_/rtog pa gnyis po spangs pas ni/_/gang du dngos po gcig gyur pa/_/de ni zung 'jug ces byar bstan/_/ces bshad do/_/drug gi bde ba zhes bya ba ni/_
[\[214b.2\]]de kho na nyid gsum gyi bdag nyid la sogs pa der bstan pa'o/_/ye shes mchog ces bya ba ni spros pa dang bral ba'i dga' ba gnyis su med pa'i ye shes so/_/'o na de gang gis rnyed par 'gyur zhe na/_sku dang bde ba gnyis las 'byung /_/zhes sngar bstan par byas
[\[214b.3\]]so/_/de nas sbyor ba drug gi don gsungs pa/_/'khor lo drug gi dbus na gnas/_/zhes bya ba la sogs pa la/_bde ba chen po la sogs pa drug ni lte ba'i nang gi dbus su/_de kho na nyid gsum la sogs pa'i sbyor ba drug bzhugs pa'i gnas so/_/dang po gsum
[\[214b.4\]]ni rgyu las ye shes can ri bong can gyi rim pa skye ba ni 'bras bu'i bdag nyid mchog go/_/phan tshun 'brel pas na/_lus rten srog gi dbyug pa zhes bya ba la sogs pa la/_lus la srog rten pa'i phyir ro/_/yang na srog la lus rten pa'o/_/thigs pa dang bcas de rnams
[\[214b.5\]]sbyor/_/zhes bya ba la sogs pa ni/_byang chub kyi sems ga bur dang bcas nas rtog med ma dang /_rlung ro gcig tu gyur pa'i rim pas sbyor ba'o/_/srog ni rlung dang ldan pa'i byang chub sems/_yang na dbyug pa'i sgras/_srog ma'i rtsa ka pa'i gzugs kyis 'khor lo rnams
[\[214b.6\]]kyi dbus na gnas pa'o/_/de bas na/_lus rten srog gi dbyug pa la/_/zhes bya'o/_/nang du'o zhes bya ba ni/_'dzin ma dang ro ma g.yas g.yon de gnyis kyi dbus su'o/_/de bzhin du byang chub sems kyi lam ni gsum ste/_phyi dang nang dang gsang ba'o/_/phyi ni
[\[214b.7\]]'khor lo la sogs pa'i rten dang /_brten pa'i bdag nyid kun du sbyor ba'o/_/nang gi rlung dang byang chub sems la spyod pa'o/_/gsang ba ni ye shes la spyod pa'o/_/de bzhin du yang ni/_ye shes skyes pa'i lam ni bzhi/_/srog ma las dga' ro ma mchog_/'dzin
[\[215a\]]
[\[215a.1\]]ma las ni bral ba'i mchog_/rtog med rang bzhin dga' ba'i lam/_/zhes gsungs so/_/de skad du yang /_cha yi sbyor ba nang du min/_/nang du de ni rtog med na/_/g.yas g.yon mdud pa'i nang du ni/_/ro ma dang ni 'dzin ma gnas/_/zhes bshad do/_/de bzhin du
[\[215a.2\]]gsum du dbye ba dang bzhir dbye ba yang gsum gyi don to/_/de'i don ni bde chen 'khor lo'i lte ba'i zhes bya ba la sogs pa ste/_bde chen ni byang chub sems kun rdzob dang ldan pa'o/_/'khor lo ni 'dab ma sum cu rtsa gnyis pa'o/_/lte ba ni gong du bshad par byas so/_/ri bong
[\[215a.3\]]can gyi byang chub kyi sems bde ba dang rtsa dang ldan pa ni zla ba rgyas pa'o/_/rtsa dang rgyas pa dang srog gi rlung dang ldan pa ni bcas pa'o/_/sbyor ba drug gi dang po ni thog ma'o/_/zur gsum gyi dbyibs kyi gzugs can rnams ni zur gsum gyi rnam pa'i tshul lo/_/rtsa dang rlung dang byang
[\[215a.4\]]chub sems kyi khyad par kun gcig gis don rtogs pas thams cad kyang ngo /_/longs spyod lte ba'i zhes bya ba la sogs pa la/_ye shes kyi ro la sogs pa la longs spyod pa'o/_/lce dang bcas pa'i rtsa ro myong bar byed pa ni/_lce ma ste/_rten dang rten can ma/_de bzhin du ming
[\[215a.5\]]ni brtags pa yin no/_/rtsa dang bde ba'i rang bzhin dang /_gyen du 'gro ba'i rlung dang 'dzom pa ni bde ba dang ldan pa'o/_/ske ni longs spyod 'khor lo'i rten no/_/chos kyi 'khor lo'i lte ba'i zhes bya ba la sogs pa ni/_sems las chos rnams 'byung ba yin pa'i phyir/_
[\[215a.6\]]snying ga'i gnas so/_/pad+ma 'dab ma brgyad dang ldan pa'o/_/nam mkha' ma ni sems nam mkha' dang mnyam pa'i don to/_/snying ga rtsa'i yon tan gyis ye shes ldan pa ni bde ba'i ye shes dang /_gzhi'i rlung dang ldan pa sngar bstan pa bzhin no/_/sprul pa'i 'khor lo'i
[\[215a.7\]]lte ba zhes bya ba la sogs pa ni/_srid pa dang mya ngan las 'das pa'i chos rnams 'byung ba ni sprul pa'i don to/_/sems can dang sangs rgyas sprul pa'i 'dab ma ni drug cu rtsa bzhis mtshon pa'o/_/'dod ma ni gtum mo 'byung ba'i gnas kyi rtsa'i don to/_/bdud rtsi ldan
[\[215b\]]
[\[215b.1\]]ni rlung kro d+ha dang bcas pa'i mtshan nyid do/_/me'i 'khor lo ni 'dab ma gsum pa'i me'i gnas so/_/sngar las khyad par du gyur pa ni rab 'od ma'o/_/'dod par ldan ni rlung 'dod pa dang bcas pa'i bde ba'o/_/rlung gi 'khor lo'i lte ba'i zhes bya ba la sogs pa ni/_'dab ma
[\[215b.2\]]drug pa'i gnas ni rlung gi 'khor lo ste/_rlung gi mtshan nyid dang ldan pa'i gnas na mo'i rtsa ni brtson 'grus ma'o/_/gsal ba'i rlung dang bcas pa ni stobs dang bcas pa'o/_/de kho na nyid gsum gyi bdag nyid ces bya ba la sogs don gyis sbyor ba drug tu bshad pa ste/_des na/_
[\[215b.3\]]de ni sbyor drug rnam par shes/_/rtsa dang thigs pa dang ldan no/_/zhes bya'o/_/gang tshe rtog med mas ni 'khyud/_/de tshe tshangs pa'i dbyug pa yin/_/zhes bya ba ni gang gi tshe 'khor lo rnams kyi lte ba dang /_bde ba bzhengs bzhugs gnas par ldan pa de'i tshe/_tshangs pa ste/_
[\[215b.4\]]gang dang de gnyis rtag tu 'brel pa'i phyir ro/_/tshangs pa ni ye shes dang ldan pa'i byang chub sems srog gi dbyug pa la 'khyud pa'i tshul gyis tshangs pa'i dbyug pa'o/_/tshangs pa ye shes 'dzin pas na/_dbyug pa rnam rtog 'joms pas so/_/zhes gsungs so/_/de'i
[\[215b.5\]]don rgyas par bstan pa ni/_de yi dus ni bdag gis bshad/_/ces bya ba la sogs pa ni de'i dus zhes bya ba ni/_bzang ba'i dus dang /_ngan pa'i dus dang /_bsam du med pa'i dus so/_/de skad du/_'ong ba bzang ba'i dus zhes bya/_/'gro bas ngan pa'i dus yin
[\[215b.6\]]no/_/bzang po de ni mchog tu bstan/_/ngan pa'i dus ni bral ba'o/_/gnyis dang bral ba de kho nyid/_/rnam rtog dngos po thams cad bral/_/zhes gsungs so/_/shar ba la sogs pa'i ye shes 'byung ba gong gi de ni 'di nas mar ro/_/bcom ldan 'das bdag
[\[215b.7\]]gis bshad pa'o/_/shar ba dang nub pa zhes bya ba ni steng dang 'og gi 'pho bas na/_bde ba chen po'i 'khor lo'i lte ba man chad du bcu drug 'pho ba de bzhin du yang rin po che nor bu sprul pa'i 'khor lo nas steng du 'pho ba bcu drug go/_/ci'i phyir steng dang 'og tu 'pho
[\[216a\]]
[\[216a.1\]]zhe na/_'dis 'pho ba ste/_byang chub kyi sems dang rlung gnyis phrad pa'i phyir/_'pho ba ste zhes gsungs so/_/rtog med ma nyid ni gcig pu'o/_/dngos po'i ni ro ma dang 'dzin ma dang srog ma'o/_/sbyor ba ni rtsa dang rlung dang byang chub kyi sems ro gcig pas sbyor ba'o/_/rtsa
[\[216a.2\]]sum cu rtsa gnyis ni mdud pa bcu drug pa phrag gnyis/_steng dang 'og tu 'pho ba'i g.yas g.yon gyi gnas so/_/byang chub kyi sems dga' ba dang ldan pa'i gdu bu'i rnam pa zhes bya ba la/_ri bong can gyi rnam pa ni/_byang chub kyi sems rdo rje rin po che'i nor bu dang bcas pa'i gnas
[\[216a.3\]]kyi gdu bu sum cu rtsa gnyis kyi bdag po'i rnam pa dga' ba bzhi dang ldan pa'i rnam pa dang /_de bzhin du/_'dir yang rnam par sbyar bar bya'o/_/sku dang gsung dang thugs kyi bdag nyid ces bya ba ni/_srog ma ni sku'o/_/ro ma ni gsung ngo /_/'dzin ma ni thugs so/_/gsum gyi
[\[216a.4\]]bdag nyid ni rtog med ma'o/_/gzung ba dang 'dzin pa'i rtog pa med pas na/_gcig pu rtog med ma'o/_/rgyu'i dngos su snang ba las 'bras bu'i ming brtags pa'o/_/yang na sku ni dga' ba/_gsung mchog gi dga' ba/_thugs chad pa'i dga' ba/_bdag nyid rang bzhin dga' ba
[\[216a.5\]]gcig pu rtog med ma zhes bshad do/_/bde ba chen po'i zhes bya ba la sogs pa ni 'khor lo drug gi lte ba dang po bde ba chen po nas tha ma rdo rje nor bu'i gnas bde chen gyis bshad pa ga bur dang bcas pa'i g.yas dang g.yon de bzhin tshangs pa'i dbyug pa'o/_/ji ltar ni
[\[216a.6\]]dpes bshad pa'o/_/tsan+dan go shiR+Sha'i shing gi dbus su sbrul mo yod pa'o/_/de bzhin tshangs pa'i dbyug pa'i dbus na/_ro ma dang 'dzin ma g.yas g.yon/_rtog med ma dbus su'o/_/lha'i dbang phyug de la ji ltar bdag nyid kyi don bshad ces bya ba ni/_gor shiR+Sha'i
[\[216a.7\]]tsan+dan de bzhin du/_rtog med ma tshangs pa'i dbyug pa la mdun du 'khyud pa'i don rgyas par bshad par bya'o/_/de la tshangs pa'i rus pa'i tshigs pa'i nang mtshan no/_/dbyug pa'i snying po ni srog gi dbyug pa dang gsum par ldan pa'o/_/dang por las kyi phyag rgya dang
[\[216b\]]
[\[216b.1\]]mnyam par sbyor ba/_dang po'i zur gsum gyi rnam pa mdud pa'i lte bar zhes bya ba ni/_'pho ba'i dang po rten nas dbyibs zur gsum dbus kyi lte bar/_dngos shes rab ma las kyi phyag rgya la lta ba las 'dar ba'i ro skye/_ye shes 'dod pa'i dga' ba srog rlung ldan pa zla stod
[\[216b.2\]]kyi tshes gcig/_/chu tshod gcig gi bar du byang chub sems kyi thig le/_rnam par 'byed pa bshad pa'o/_/rten pad+ma'i dbyibs can du dngos rig pa la 'dod pa las 'dar ba skye/_'dar ba'i dga' ba'i ye shes nye ba'i srog rlung dang ldan pa/_tshes gnyis kyi zla ba 'phel ba
[\[216b.3\]]bzhin chu tshod gnyis kyi bar du yun ring bar mtshungs pa/_byang chub kyi sems stobs kyi thig le rnam par 'byed pa nub pa'o/_/rten du grags pa'i ming can du/_dngos 'dus pa las rdul skye/_'gro ba'i ye shes mnyam pa'i rlung dang ldan pa'i tshes gsum gyi
[\[216b.4\]]chu tshod gsum gyi bar du/_byang chub kyi sems sprin gyi thig le rnam par 'byed pa shar ba'o/_/de bzhin du gzhan rnams kyang rim pa bzhin du sbyar bar bya'o/_/'dar ba la sogs pa'i mtshan ma tsam bstan to/_/bzhi pa nu ma reg pa la rdul skye/_lnga pa dang drug par ba spu langs pa skye/_bdun pa
[\[216b.5\]]dang brgyad par dbyangs kyi khyad par skye/_dgu pa dang bcu par bkrag bzang bar skye/_bcu gcig pa dang bcu gnyis par kha dog 'gyur ba skye/_bcu gsum pa dang /_bcu bzhi par dga' ba'i snang ba mi gsal ba skye/_mtha' ma gnyis la yang snang ba thim pa skye'o/_/yang
[\[216b.6\]]na gnyid pa dang 'khrul pa dang /_brgyal ba dang /_skom pa dang /_'dar ba dang /_skig pa dang /_skrag pa dang /_bya rmyangs dang /_sdang ba dang /_ba spu langs pa dang /_mchi ma 'bab pa dang /_drod dang /_dngos po dang /_rten dang /_ye shes dang /_rnam par 'byed pa
[\[216b.7\]]yang de bzhin no/_/mtshan mas ye shes skye ba'i rim pa shes par 'gyur ro/_/ye shes skye ba'i rim pa shes pa'i dgos pa gang yin snyam pa la/_des ni rang bzhin dga' ba rten med rnyed cing thob par 'gyur ba'o/_/des na de bzhin gshegs pa thams cad kyi
[\[217a\]]
[\[217a.1\]]rigs so/_/ci'i phyir zhe na/_ye shes skye ba'i rim pa'i mtshan ma'i rtags ni/_dad pa che ba dang /_shes rab che ba dang /_snying rje che ba dang /_chags pa chung ba la sogs pa las shes par bya'o/_/'di skad du/_sbyin sreg gi le'u las/_du ba las ni mer shes
[\[217a.2\]]shing /_/chur skyar las ni chur shes so/_/byang chub sems dpa' blo ldan gyis/_/rigs ni mtshan ma rnams las shes/_/zhes gsungs pas ni/_ye shes skye ba'i mtshan ma yang de bzhin no/_/yang na reg bya med par dga' ba la sogs pa sngar bzhin bskyed par bya ba yin
[\[217a.3\]]no/_/thogs ni sdang 'jigs byed pa yang /_/zhes bya ba ni/_byang chub kyi sems kyi thig le rnams dang bco lnga po'i dga' ba la sogs pas reg par ma nus pa'i mchog gi thig le 'di zhes bya ba'i don to/_/dpe ni 'jig rten pa'i grags pa bzhin no/_/de la ni 'pho ba'i don de
[\[217a.4\]]la'o/_/nub bcu drug ni thim pa'i sgra yin te/_de'i don gyis shar ba yang de bzhin no/_/shar dang nub pa ni rlung dang byang chub kyi sems phrad pas 'pho zhing /_shar nas skye ba dang /_thim pa steng dang 'og tu 'gro ba'i tha tshig go/_/bco lnga pa dang bcu drug pa rten can dang mchog gi
[\[217a.5\]]dga' ba ni mdud pa'i rim pas skye ba'i don to/_/rang bzhin dga' la de yod min ni rang bzhin dga' ba skye ba dang /_'gag pa dang /_rten dang /_rten can dang /_yod pa dang med pa la sogs pa'i dngos po thams cad dang bral ba shar ba dang nub pa yod pa ma yin no/_/yon
[\[217a.6\]]po'i gdu bu'i rnam pa'i rtsa lte ba'i dbus su zhes bya ba ni/_srog ma dang bcas pa'i mdud pa rnams kyi lte bar/_lte ba'i gdu bu'i sgras rdo rje rin po che'i gnas su bzhi'i don 'dus pa'i dus so/_/dus kyi sgras thig le dang /_dga' ba dang sogs pas steng gi rlung dang /_'og gi
[\[217a.7\]]rlung dang /_rtsa rnams la ni dus gnyis pa'o/_/gcig pa ni chags pa dang /_chags pa ma yin pa ro gcig pa'i dus so/_/de lta'i bde chen rnam pa ni/_/zhes bya ba ni/_sngar bshad pa'i chu tshod dang ldan pa'o/_/'pho ba zhes bya ba ni 'pho ba bcu drug dang /_'pho ba dang /_
[\[217b\]]
[\[217b.1\]]chu tshod kyi sgras/_dbyu gu drug cu rtsa bzhi dang /_thun tshod brgyad dang /_skad cig ma bzhi po 'di kun gyi nang gi sbyor bas/_bcom ldan 'das rdo rje 'dzin pa bdag gis bshad zin pa'i don to/_/de'i don bsdus pa ni/_dngos po rten dang ye shes dang /_/zhes bya ba la sogs
[\[217b.2\]]pa ste/_dngos po rten dang zhes bya ba la sogs pa la/_dngos po'i sgras sbyor ba'i dngos po rnams so/_/rten gyi sgras ni byang chub sems kyi rten rtsa'i gnas rnams bsdu'o/_/ye shes kyi sgras dga' ba rnams rlung dang ldan pa bsdu'o/_/rnam par 'byed pa'i sgras ni/_byang chub
[\[217b.3\]]sems kyi thig le la sogs pa spyir 'byed pa rnams bstan pa yin zhes bya'o/_/de rang gi don dngos po zhes bya ba la sogs pa ste/_dngos po ro mnyam sbyor ba yin/_/zhes bya ba ni/_rnal 'byor pa'i dngos po ni las kyi phyag rgya dang thabs kyi bdag nyid gnyis dpal phyag rgya chen
[\[217b.4\]]po dang ye shes thig les byin gyis brlabs pa'o/_/de gnyis sbyor bas ro mnyam sbyor ba'o/_/des ni dga' ba la sogs pa'i stobs las skyes pa las gnyis su med pa'i 'bras bu bde ba chen po rnyed do/_/las kyi phyag rgya dang thabs dang /_rtsa la sogs pa'i rnam par rtog
[\[217b.5\]]pa'i dngos po'i chos thams cad kyis/_ye shes spros pa dang bral ba la 'bras bu dang rgyur mi 'gyur la/_de bzhin du dngos po'i lha la sogs pa ni/_ru trar skye ba'am/_yang na 'jig rten gyi lha chen po la sogs pa'i 'bras bu thob par 'gyur ro/_/de bas na rnam par mi rtog
[\[217b.6\]]pa nyid spros pa thams cad dang bral ba bsgom par bya'o/_/des 'bras bu yang dag pa stong pa nyid ces bya ba bde ba chen po rnyed par 'gyur ro/_/ji skad du/_de kho na nyid kyi rgyud las/_stong nyid bsgoms pas de nyid 'thob/_/spros bcas rnam par rtog pa yis/_/'bras bu
[\[217b.7\]]de bzhin ma yin te/_/rtog pas rtogs pa skye bar 'gyur/_/zhes pa dang /_gleng gzhi'i rgyud las kyang /_rnam rtog gti mug chen po ste/_/'khor ba'i rgya mtshor ltung byed yin/_/mi rtog ting 'dzin la gnas nas/_/mkha' bzhin dri ma med par 'gyur/_/zhes gsungs
[\[218a\]]
[\[218a.1\]]pas na/_rtog pa can bsgoms pas bya ba med de rnam par mi rtog pa bsgom mo zhes so/_/'dir de'i don gsal bar bya'o/_/'dir rtog pa yin na dngos po'i rtog pas 'bras bu de bzhin no/_/ji ltar 'o ma sbrul gyi dug yin yang /_mi la sogs
[\[218a.2\]]pa'i de bzhin ma yin no/_/de bzhin 'dod chags la sogs pa yang bsam pa'i khyad par las/_khyad par can gyi 'bras bur byed par 'gyur ro/_/de bas 'dir/_rtog pa min pa'i don gsungs pa/_/chags pa'i 'dod chags rnam dag byed/_/ces bya ba la sogs pa las/_
[\[218a.3\]]chags pa ni rtog pa'i yul phyin ci log pa ste/_bud med kyi dngos po dang /_gzugs dang sgra la sogs pa la lta zhing mthong ba la sogs pa'o/_/gzugs dang /_sgra dang /_dri dang /_ro dang /_reg dang /_chos la sogs pa'i rtog pa la zhen cing chags pa ni 'dod chags yin te/_
[\[218a.4\]]'dod pas bdag gi dbang du byas nas mi gtong ba'o/_/rnam dag ces bya ba ni de 'dir dag par 'gyur te/_tha mal pa'i spyod pa dngos po la zhen pa ma yin/_lha dang lha mo'i bdag nyid sgyu ma'i dngos po bsgoms nas/_thabs dang shes rab kyi spyod pa byas pas rnam par dag par
[\[218a.5\]]'gyur ro/_/de bzhin du/_'dus pa reg bya byed pa yi/_/zhes bya ba la 'dus pa ni thabs dang shes rab reg bya ni rdo rje rin po che dang bcas pa pad+ma bya gdong ma dang bcas pa/_byed pa po'i dngos po zhes sbyar te/_thabs dang shes rab la sogs pa'i dga' ba ni/_tha mal pa
[\[218a.6\]]dang mthun pa ma yin no/_/de bas na srid pa med par byed ces gsungs te/_srid pa ni/_skye ba'i srid pa dang /_'chi ba'i srid pa dang /_bar ma do'i srid pa'o/_/de skad du/_kye'i rdo rje las kyang /_ji ltar dug gi dum bu yis/_/sems can kun ni 'chi bar byed/_/dug
[\[218a.7\]]gi de nyid shes pa yis/_/dug gis dug ni 'joms par byed/_/ces bya ba la sogs pa'i dpe dang /_de bzhin chos can rtogs pa ni/_/rtogs pa yis ni dag par byed/_/ji ltar 'dod chags mes tshig ni/_/slar yang 'dod chags kyis dag 'gyur/_/zhes gsungs so/_/
[\[218b\]]
[\[218b.1\]]'o dang 'khyud pa longs spyod rnams ni/_sbyor thabs rnams de bzhin gshegs pa'i spyod pa yin te/_de bas 'dir yang 'o la sogs pa'i spyod pa longs spyod du gsungs so/_/de yang dga' ba skye ba'i rgyu 'khyud pa la sogs pa yin la/_'bras bu'i dus na ni longs spyod/_de
[\[218b.2\]]bzhin gshegs pa'i rgyur 'gyur bas kyang longs spyod pa'o/_/dngos ni dngos por bar chod byed/_/ces bya ba ni/_'khor ba'i dngos po'i chos rnams kun/_/thabs rnam pa sna tshogs kyi spyod pas ye shes skyed de/_phyin ci log gi spyod pa'i bar gcad par bya'o/_/rten gang
[\[218b.3\]]yin snyam pa la/_de gsungs pa/_puN+Da rI ka 'byung ba yis/_/zhes bya ba la sogs pa'o/_/zla ba'i rnam pa can puN+Da rI ka'o/_/'byung ba ni ku sha'i mtshan nyid/_yis zhes bya ba ni rtswa la ku sha 'bab pa'i phyir na'o/_/zur gsum ni sngar bshad pa'o/_/sogs ni pad+ma'i
[\[218b.4\]]'bras bu dang /_drag po'i mig can la sogs rnams bsdu/_rten gyi ni shuk+Sha dga' ba dang ldan pa rnams kyi gnas byed pa'o/_/rtsa rnams kyi bsdus pa'i don dang bcas pa gsungs pa ni/_rten ni bsam gtan med pa ste/_/zhes bya ba la sogs pa gsungs pa'o/_/rten ni
[\[218b.5\]]'dab ma gsum pa'i rnam pa'o/_/de ni bsam gtan gyi gnas so/_/med pa ni bsam gtan med pa ste/_gnyis su med pa'i ye shes la bsgom pa med pa'o/_/de las gzhan ma'i khyad par can zhig bsgom pa'i bsam gtan yang med do/_/chos dbyings rang gi ngo bo yin/_/
[\[218b.6\]]steng dang 'og tu mnyam pa brten/_/zhes bya ba ni/_bskyed pa dang rdzogs pa bral ba'i mnyam pa ni chos kyi dbyings kyi rang rig ngo bo yin la de mtha' gnyis dang bral ba'i phyir na/_mya ngan 'das pa rtog pa med/_/mya ngan las 'das pa'i rtog pa med pas na/_'khor ba'i rtog pa
[\[218b.7\]]yong mi skye/_de la bsam gtan gzhan pa ga la yod de med do/_/de skad du/_rdo rje 'dzin pa'i lung las kyang /_/rtag tu shar ba las gzhan ci/_/gang du yang ni sgom yod dam/_/gal te su zhig sgom byed de/_/khyad par can du skye mi 'gyur/_/zhes gsungs so/_/bde ba
[\[219a\]]
[\[219a.1\]]chen po'i bdud rtsi ni nyan thos pa'i bde ba las mchog tu gyur pas bde ba chen po'i'o/_/nyon mongs pa la sogs pa dang bral ba'o/_/zas ni bdud rtsi rten ni spros pa thams cad dang bral ba'i chos kyi dbyings rten can la gsal ba'o/_/rigs lnga ni rnam par snang
[\[219a.2\]]mdzad la sogs pa'o/_/de'i mchog ni gnyis su med pa'i bde ba chen po/_gnas zhes bya ba ni sngar bshad pas byas so/_/de yi ye shes gsum pa ni/_/ye shes 'dod pa lhun gyis grub/_/ces bya ba la sogs pa ste/_ye shes ni byang chub sems bde ba'i ye shes 'dod pa
[\[219a.3\]]ni dga' ba bcu drug gi dang po'i dga' ba'o/_/lhun gyis grub pa ni de rnams grub pa'o/_/'dar ba'i dga' ba mchog gi dga' ba ni/_de rnams kyi gnyis pa ni 'dar ba'i dga' ba ste/_dang po'i mchog ces bya ba'i don to/_/ye shes zhes bya ba ni nyams su myong ba'i ye shes zhes
[\[219a.4\]]bya ba'i don 'di'o/_/lhun gyis grub pa ni bsgoms pa'i stobs kyis ye shes bskyed pas grub par 'gyur ro/_/gnas ni ye shes bco lnga pa'i bzhugs gnas bcas pa ni rten can gyi rang bzhin dga' ba dang bcas pa'o/_/chad pa'i dga' ba yi ni bco lnga pa yin no/_/gnas med
[\[219a.5\]]pa ni rten dang rten can dang /_shar dang nub dang /_'pho ba la sogs pa'i dngos po dang bral ba'o/_/rang bzhin dga' ba ni/_de kho na nyid ces bya ba dang /_don dam pa'i bden pa dang /_gnyis su med pa dang /_bde ba chen po la sogs pa rnam grangs so/_/gnyis su med pa'i
[\[219a.6\]]mchog ni ye shes kyi nga rgyal tsam yang med de/_ye shes nga rgyal med par byed/_/ces gsungs so/_/chos ni 'gro ba dang mi 'gro ba'i phung po la sogs pa'o/_/thams cad ni rdul phra rab kyis bsdus pa dang cig shos so/_/rnam par shes pa ni gcig dang du ma dang bral ba'i don
[\[219a.7\]]ye shes su blos 'jug cing shes pa'o/_/de bas na/_ye shes bya ba'i don grub byed/_/ces gsungs so/_/de ni sgrib pa gnyis spangs pa'i don to/_/ye shes la sogs pa bshad nas/_rnam par 'byed pa gsungs so/_/rnam par 'byed pa 'od gzugs grags/_/zhes bya ba la
[\[219b\]]
[\[219b.1\]]sogs pa gsungs pa'o/_/byang chub sems kyi thig ler lhag par bya ba ni/_rnam par 'byed pa'i 'od gzugs grags/_/zhes bya ba ste/_'od kyi thig le'i gzugs so/_/tshul ni tshul gyi thig le/_sprin ni sprin gyi thig le/_stobs ni stobs kyi thig le'o/_/de bzhin
[\[219b.2\]]du gzhan rnams kyang bsdu'o/_/bdag nyid ni bde ba'i thig le bcu drug gi bdag nyid rnam par 'byed pa'o/_/de rang las 'byed pa ni/_rnam par 'byed pa ste/_rten med par byed pa'i tha tshig go/_/dngos po kun ni dga' ba dang /_byang chub kyi sems bde ba'i thig le rnams so/_/
[\[219b.3\]]rnam pa ni khyad par sna tshogs pa'i rnam pa mang po rnams so/_/gnas ni rtsa'i mdud pa'i gnas bsdu'o/_/bcas pa ni rtsa dang thig le la sogs par ldan pa'o/_/thim pa ni dngos po dngos po med par te/_'di ni chos kyi sku'i mtshan nyid shin tu rnam par dag pa'o/_/chos kyi
[\[219b.4\]]sku'i lus 'di ni thog ma dang tha ma med pa/_rang bzhin gyis rnam par dag cing /_'od gsal ba chos kyi rang bzhin te/_dus thams cad du/_de bzhin nyid du mdzad pa'o/_/chos kyi sku 'di ni gzugs kyi sku dang /_chos rnams kyi gnas dang /_rgyu 'bras kyi skur gsungs
[\[219b.5\]]pa'o/_/gnyis pa gsungs pa/_skye dang gnas pa rdzu 'phrul gyi/_/zhes bya ba la sogs pa ste/_skye ba ni chu las nya bzhin du chos kyi sku las longs spyod rdzogs pa'i sku'o/_/gnas pa ni zhing yongs su dag pa na/_mtshan bzang po sum cu rtsa gnyis la sogs pa zla med pa'i
[\[219b.6\]]che ba'i yon tan mang pos brgyan pa/_'ja' tshon lta bu'i sku mdzes pa/_byang chub sems dpa' rnams kyis spyod par 'os pas na/_longs spyod pa'o/_/rtag par gdul bya'i don byed pas na/_rgyun gyis rtag par gnas pa'o/_/rdzu 'phrul gyis zhes bya ba ni/_de las sprul
[\[219b.7\]]pa'i sku sprul nas/_re re zhing yang gdul bya'i dbang gis don mdzad par sprul pa'i sku bye ba mtha' yas pa de las kyang de bzhin no/_/de yang 'di skad du/_rang gi rig pa de nyid ni/_/gzhan gyis brjod las mi 'byung ste/_/mos dang bsgoms pas rtog 'gyur gyi/_/rtogs pa de nyid
[\[220a\]]
[\[220a.1\]]gzhan du min/_/zhes pas na'o/_/yang 'di skad du/_thabs dang shes rab bdag nyid can/_/nyon mongs kun las rnam grol zhing /_/mtshan rnams kun gyis rab brgyan par/_/stong nyid ye shes las byung ba/_/spro zhing sdud par byed pa yi/_/rnam pa kun gyi
[\[220a.2\]]mchog ldan zhing /_gzung dang 'dzin pa rnam par spangs/_/ye shes sgyu ma 'dra zhing rtag_/ces gsungs so/_/yang 'di skad du/_sangs rgyas nyid las sangs rgyas nyid/_/dpag med rigs su sprul ba ni/_/'gro ba gdul bya'i bsam pa'i rgyud/_/de bzhin du yang sprul
[\[220a.3\]]skus mdzad/_/ces gsungs so/_/der gsum po'i don bstan nas/_de dag gi 'byed pa gsungs pa/_rnam par 'byed pa gti mug 'joms/_/zhes bya ba ni/_gti mug gi sgras ni 'dod chags dang /_zhe sdang dang /_nga rgyal dang /_phrag dog go/_/'khor lo ni bskyed pa'i rim
[\[220a.4\]]pa'i dkyil 'khor ro/_/sngags ni de rnams kyi bzlas pa dang /_bskyed pa la sogs pa'o/_/bya ba ni phrin las rnams so/_/de rnams kun 'joms pas na/_'joms byed de ni rnam par 'byed/_/ces gsungs so/_/rtsa'i snying po ni 'dab ma gsum pa'i lte ba'i rtog med ma'o/_/
[\[220a.5\]]thams cad ni zur gsum la sogs pa'o/_/bcom pa ni gnyis su med pa'i chos kyi dbyings su bcom pa ste/_bcom ldan 'das zhes bya ba'i sgra'o/_/phyir ni gtan tshigs te/_mi mnga' ba dang ldan pa'i don to/_/rnam par 'byed pa ni/_mtshan ma'i dngos po las 'byed pa'o/_/
[\[220a.6\]]ye shes ni chos kyi dbyings kyi ye shes so/_/snying po ni de rang mthar thug pa'i mchog go/_/mtha' ni chos nyid dang bcas pa'o/_/de nas ye shes kyang de nyid snying po yang de nyid/_rnam par 'byed pa gsal bar byed/_/ces bya ba ni/_chos kyi dbyings kyi ye shes snang ba nyid
[\[220a.7\]]gsal ba'i bdag nyid ces so/_/shin tu ni phul du byung ba'i ye shes so/_/bde ba ni yang dag pa'i mchog go/_/byed pa'i phyir ni rnam par 'byed pa'i ye shes de kho na nyid kyis/_phul du byung ba'i yang dag pa'i bde ba'i mchog byed ces bya ba'i don to/_/des na rnam par
[\[220b\]]
[\[220b.1\]]'byed pa'i de kho na nyid phyir brjod ces gsungs so/_/sku gsum mi phyed pa'i don gsungs pa/_gnyis su med pa'i mchog zhi ba/_/zhes bya ba la sogs pa'o/_/gzung ba dang 'dzin pa'i rtog pa ni gnyis te/_de bzhin du gnyis pa thams cad bsdu ba ni gnyis su med pa'o/_/
[\[220b.2\]]nyon mongs pa nyan thos la sogs pa'i byang chub las khyad par du gyur pas na mchog go/_/rab bo/_/de kho na nyid don dam pa spros pa dang bral ba/_nyon mongs pa dang nye ba'i nyon mongs pa kun zhi bas na zhi ba'o/_/chags pa ni/_'khor ba'i dngos po rnams so/_/chags bral
[\[220b.3\]]ni nyan thos kyi stong pa phyogs gcig pa'o/_/'di ni mtha' gnyis la mi gnas pas na/_chags pa dang /_chags bral min no/_/dri ma med pa ni glo bur ba'i dri ma ma rig pa la sogs pa dang bral ba'o/_/nam mkha' la sprin la sogs pa bzhin no/_/'dus byas ma yin
[\[220b.4\]]pas na bcos pa med pa'o/_/rgyud las mi skye ba'i rgyu dang bral ba'o/_/A li kA li las ma skyes pa'i phyir sngags dang bral ba'o/_/bskyed rim rdzogs rim las mi skye ba'i phyir rim pa dang bral ba'o/_/rang rig pa dang brjod du med/_/thams cad khyab dang dbyer
[\[220b.5\]]med pa/_/zhes bya ba ni/_brjod du med pa gnyis su med pa'i ye shes spros pa dang bral ba chos thams cad la khyab na/_yang na mthong ba ma yin pa/_mtshan dang dpe byad med pa'i bde ba chen po'i bdag nyid ni/_gzugs kyi sku dang bral ba rang gi rig pa'i ye shes
[\[220b.6\]]brjod du med pa nyid do/_/de kho na nyid de yang mdo dang lung dang /_'grel pa la sogs pa'i nang nas gsungs pa ni/_rgyas par bshad na/_yang na 'dir 'ga' tsam drang por bya ste/_bden pa gnyis kyi tshul la gnas/_/de ni gnyis med ye shes te/_/mi gnas
[\[220b.7\]]mya ngan 'das pa yin/_/sangs rgyas rdo rje 'dzin pa nyid/_/ces gsungs pa dang /_yang de bzhin gshegs pa'i mdzod kyi mdo las mngon par 'du mi byed pa sgyu ma'i chos nyid kun nas nyon mongs pa med pa rang bzhin gyis 'od gsal ba'i chos la 'jug cing /_chos
[\[221a\]]
[\[221a.1\]]thams cad gzod ma nas rnam par dag par mngon par dad pa dang /_mos pa'i sems can de ngan song du 'gro zhes nga mi smra'o zhes gsungs pa dang /_yang nam mkha' dang mnyam pa'i rgyud las kyang 'brel bar bstan te/_de nyid gang zhig 'dod pa la/_/
[\[221a.2\]]de la de nyid dam pa med/_/sa dang pha rol phyin pa yis/_/tshe 'dir de nyid thob mi srid/_/rgyu 'dra de kho na nyid 'di/_/gang zhig gis ni rtog rgyur na/_/de yis de nyid dam pa 'di/_/nges par de nyid myur du 'thob/_/ces pa dang /_yang bden pa gnyis su med pas ni rgyu dang
[\[221a.3\]]'bras bu dag kyang gnyis su med pa yin la/_/rgyu dang 'bras bu gnyis su med pas thob pa dang thob par bya ba dag kyang gnyis su med pa yin la/_de dag gnyis su med pas bsgom pa dang /_bsgom par bya ba dag kyang gnyis su med pa ste/_gnyis su med pa la ni/_
[\[221a.4\]]sgrub pa dang po dang /_bsgrub par bya ba dmigs par mi 'gyur ro zhes gsungs so/_/de'i phyir bde ba chen po dang /_chos kyi dbyings dang /_de kho na nyid dang /_gnyis su med pa dang /_rang rig pa'i ye shes dang /_chos nyid dang /_don dam pa'i bden pa dang zhes bya ba la sogs pa
[\[221a.5\]]rnams rnam grangs so/_/de'i phyir na/_de lta bu yi don dam par/_/lha yi dbang phyug rnam par 'byed/_/ces gsungs te/_sdud pa po lha'i dbang phyug la bcom ldan 'das rdo rje 'dzin pas/_bde ba chen po gnyis su med par 'byed par gsungs so/_/sangs rgyas byang chub sems
[\[221a.6\]]kun la/_/zhes bya ba la sogs pa la/_sangs rgyas ni dpag tu med pa'i gang+gA'i klung gi bye ma snyed kyis mtshon pa'o/_/byang chub sems dpa' kun la de bzhin du bshad pa'o/_/snying gar rtag tu bzhugs pa ni sangs rgyas dang byang chub sems dpa'i de snyed kyi thugs yang dag pa'i
[\[221a.7\]]ye shes ni de nyid 'di yin no/_/de skad du/_gang+gA'i klung gi bye snyed kyi/_/sangs rgyas rnams kyis 'di dag nyid/_/thugs chud yod med phyogs spangs pas/_/phyag rgya chen po'i bdag nyid grub/_/ces gsungs so/_/de'i phyir 'di ni mkhyen/_'di ni mi mkhyen zhes bya ba mi mnga'
[\[221b\]]
[\[221b.1\]]ba'i don to/_/yang na sangs rgyas ni phung po rnams so/_/byang chub sems dpa' ni skye mched la sogs pa rnams so/_/kun zhes bya ba ni/_'byung ba rnams lha mor bstan pa dang /_de re re la yang dbye ba'o/_/snying gar rtag tu bzhugs pa ni/_byang chub sems kyi rang bzhin
[\[221b.2\]]dga' ba skyed par mdzad pa dang /_rang bzhin du bzhugs so/_/rnam par 'byed pa la bsgom pa med ces bya ba ni/_de nyid sgom pa dang /_sngags kyis bzlas pa dang /_mchod pa la sogs pa spangs pa'o/_/phung po ni gzugs kyi phung po la sogs pa'o/_/khams ni sa dang /_
[\[221b.3\]]chu dang /_me dang /_rlung gi khams so/_/sogs pa ni skye mched bcu gnyis ni khams gzhan no/_/bral ba ni rnam par 'byed pa de nyid kyis de rnams kyi rtog pa med pa'o/_/sgra ni 'jig rten pa'i sgra'i dngos po'o/_/sogs pa ni de bzhin du tshad ma dang snyan dngags la sogs pa'o/_/
[\[221b.4\]]chos kyi stong pa ni nyid kyis de rnams stong pa'am dben pa'o/_/stong pa ni mi dmigs pa'i shes rab chen po'i stong pa nyid do/_/snying rje ni thabs thugs rje chen po'i dngos po kun rdzob sgyu ma tsam mo/_/bdag nyid yin zhes bya ba ni de nyid gnyis kyi bdag po ste/_gnyis su med
[\[221b.5\]]pa'i de kho na nyid dam pa'o/_/de'i yon tan gsungs pa/_tshangs dang khyab 'jug drag po dang /_/zhes bya ba la sogs pa'o/_/de kho na nyid 'di ni gdul bya'i dbang gis ye shes lnga'i bdag nyid tshangs pa la sogs pa yang bstan pa me long lta bu'i ye shes gsal la rtog pa med pa'i
[\[221b.6\]]bdag nyid de nyid las byung bas tshangs pa'o/_/de nyid chos kyi dbyings kyi ye shes shin tu rnam par dag pa'i rang bzhin du byung zhing sems can kun la khyab pas ni khyab 'jug go/_/de nyid las so sor rtog pa nyid kyi ye shes kyi rang bzhin gyis so sor rtogs pas na drag po'o/_/de nyid
[\[221b.7\]]las chos thams cad la mnyam pa nyid kyi ye shes kyi rang bzhin gyis mnyam par dbang byed pas na dbang phyug/_/de nyid las bya ba nan tan gyi ye shes kyi rang bzhin gyis sems can thams cad kyi don gyi mtshan nyid rang bzhin du zhi ba ster bas na zhi ba'o/_/de rnams ni
[\[222a\]]
[\[222a.1\]]rigs lnga'i mtshan nyid dang ldan pa'i tshangs pa la sogs pa'o/_/de nyid las ye shes lnga'i bdag nyid du byung bas ni yab yin pa'o/_/yang 'di skad ste/_dpal mchog dang po'i cho gar yang /_tshangs dang drag po sogs bsgom pa/_/des 'dul ba la gsungs pa
[\[222a.2\]]ni/_/de nyid la ni 'jug phyir yin/_/zhes gsungs so/_/gzhan na re lus la gnas pa'i 'khor lo rnams de nyid las byung ba'i don to/_/de nyid las rlung gi 'khor lo des tshangs pa'i ye shes skyed pa'o/_/de nyid las me'i 'khor lo des ye shes la khyab pa'i drod de ni khyab 'jug
[\[222a.3\]]go/_/de nyid las sprul pa'i 'khor lo de'i ye shes drag 'dzin ma las byung ba ni drag po'o/_/de nyid las bde ba chen po'i 'khor lo de'i ye shes gzhan ma'i ye shes la dbang byed pa ni dbang phyug go/_/de nyid las longs spyod kyi 'khor lo der ye shes kyi ros rtog pa'i ro drug
[\[222a.4\]]zhi ba ni zhi ba'o/_/de nyid las de rnams byung ba ni pha rol gyi yin zer ro/_/'byed pa de ni mchog rmad byung /_/zhes bya ba ni/_de nyid 'jig rten gyi lha tshangs pa la sogs pa las mchog/_/de nyid ni de'i gong na gzhan med pas rmad du byung ba'o/_/de nyid ye shes thig le 'dir/_/
[\[222a.5\]]zhes 'byung ba ni/_bcom ldan 'das dpal ye shes thig le de'i don ston pa'i skabs su ni/_'dir de kho na nyid 'di mchog go/_/mchog rnams ni mang po dag gi mchog gi ye shes so/_/grub pa ni de nyid mchog dam par rdzogs pa'o/_/mnga' bdag ni ye shes rnams kyi
[\[222a.6\]]mchog gi mnga' bdag ste/_de nyid grub pa yang yin la mnga' bdag kyang yin te bsdus pa'o/_/'byung ba'i sgras sems can rnams so/_/kun ni thams cad do/_/de ni sems can thams cad bsdu'o/_/yang na 'byung ba ni sa la sogs pa'i 'byung ba'o/_/des brtan g.yo la
[\[222a.7\]]khyab po/_/kun ni snod bcud gnyis so/_/nang yod ni des khyab pa'i don to/_/sku lnga zhes 'byung ba ni sngar bshad pa byas so/_/bdag nyid rab mchog yin zhes 'byung ba ni pha rol zhes pa'i tha tshig go/_/mkha' 'gro dbang phyug lnga zhes bya ba ni/_rnam par snang mdzad la sogs pa
[\[222b\]]
[\[222b.1\]]nam mkha' la 'gro ba'o/_/lnga ni sangs rgyas mkha' 'gro la sogs pa lnga'o/_/rnam par snang mdzad kyis gtso bo byas pa'i 'khor lha mo dang bcas pa ni sangs rgyas mkha' 'gro'o/_/de bzhin du mi bskyod pa dang /_rin chen 'byung ldan dang /_snang ba mtha' yas dang /_don yod grub
[\[222b.2\]]pa dang /_rdo rje mkha' 'gro la sogs pa'o/_/bdag po ni de kho na nyid do/_/mkha' 'gro lnga zhes bya ba ni/_sngar gyi rnam par snang mdzad la sogs pa'i de bzhin gshegs pa'o/_/bdag nyid skye med ni sngar bshad pa bzhin no/_/nam mkha' lnga ni nang du thim/_/zhes bya ba ni 'byung ba
[\[222b.3\]]lnga'i nang du thim pa'o/_/gzhan na re phung po lnga'i nang du thim zer ro/_/sangs rgyas kun gyis phyag byed pa/_/zhes bya ba ni/_dus gsum gyi sangs rgyas ji snyed bzhugs pa'i phyag bya ba dang /_bkur ba'i gnas so/_/phung po lnga la sogs pa dang /_de las gzhan pa kun gyis kyang
[\[222b.4\]]phyag bya ba'i gnas so zhes pa'o/_/de lta'i gsang chen ye shes ni/_/zhes bya ba ni nyan thos dang rang sangs rgyas la sogs pa'i spyod yul ma yin pa'i phyir na gsang ba chen po'i ye shes so/_/ye shes zhes bya ba ni/_gnyis su med pa'i ye shes de kho na nyid do/_/dbang po zhes
[\[222b.5\]]bya ba ni bdag po'i don to/_/de kho na nyid kyi ye shes 'di rnyed par dka' bas na rnyed par dka' ba'o/_/dpe ci dang mtshungs par rnyed par dka' snyam pa la/_de'i don gsungs pa/_ji ltar nor kun mi rnyed bzhin/_/zhes 'byung ba ni/_ji ltar nor bu rin po che shin tu dkon pa'i
[\[222b.6\]]phra mo mun pa'i nang na gnas pa de/_mar me'i thabs kyis ma btsal bar du mi rnyed pa bzhin no/_/'bad pa yis ni sba bar bya/_/zhes 'byung ba ni/_nor bu rin po che rnyed na za ma tog la sogs par sbed pa bzhin du/_'dir yang shin tu sba ba ste/_snod dang mi ldan pa'i sems
[\[222b.7\]]can rnams la sbyin par ma gsungs so/_/dpal ye shes thig le'i dka' 'grel gsang ba'i de kho na nyid ces bya ba le'u dang po'i bshad pa'o//_//dang por bcom ldan 'das kyis lha'i dbang phyug la de kho na nyid gsum gyi bdag nyid kyi dang zhes bya ba la sogs pa de'i don gsal
[\[223a\]]
[\[223a.1\]]bar 'dod nas/_lha'i dbang phyug gis gsol ba zhes bya ba ni sngar gyi 'dir zhus pa ste/_kye bcom ldan 'das zhes bya ba ni/_'dod chags la sogs pa'i nyon mongs pa kun bcom pa mchog gi ye shes dang ldan pa ste bcom ldan no/_/de nyid gsum bdag
[\[223a.2\]]rang ngo ci/_/zhes 'byung ba la sogs pa'i tshigs bcad gcig gis sngar gyi don zhus pa'o/_/de'i lan gsungs pa/_bcom ldan 'das kyis bka' stsal pa zhes bya ba ni/_'og nas 'byung ba 'di'o/_/gang gi don du bka' stsal zhe na/_gdul bar bya ba'i sems can rnams kyi
[\[223a.3\]]don du/_byang chub sems dpa' sems dpa' chen po lha'i dbang phyug la bka' stsal zhes bya bar sbyar ro/_/de nyid gsum ni sku gsung thugs/_/zhes bya ba la sogs pa gsungs so/_/de nyid gsum gyi rgyu ni lus dang ngag dang sems so/_/de dag rnam par dag pa ni sku dang
[\[223a.4\]]gsung dang thugs su 'gyur te/_'dir sems can gyi gnas skabs su ni rgyu can yin la/_sku rdo rje la sogs pa'i rgyur 'gyur ba sngar bzhin no/_/lus la sogs pa sems kyi rang bzhin dang 'brel ba'am/_yang sngar gyi bzhin pas na rdo rje gsum zhes kyang bya'o/_/zla ba bde ba
[\[223a.5\]]mchog ni gang /_/zhes bya ba ni/_shAkya'i bdag nyid do/_/de las sems can 'byung ba'am/_'di las ri bong can skye ba'o/_/phung po ni gzugs kyi phung po la sogs pa lnga'o/_/dbang po ni mig gi dbang po la sogs pa drug go/_/de'i bdag nyid skye mched dang khams bco
[\[223a.6\]]brgyad do/_/khams zhes bya ba ni/_sa'i khams la sogs pa'o/_/phyag rgya chen po zhes 'byung ba ni/_lus kyi dngos po rdzogs pa'o/_/rdo rje zhes bya ba ni sems yin te/_de'i rang bzhin dang ldan pa'i sems lus la gnas pa'o/_/snying po zhes bya ba ni/_shuk+Sha'i don to/_/
[\[223a.7\]]de'i mtha' zhes bya ba ni sems can rnams kyi grub mtha'o/_b+ha gar bshad ces bya ba ni/_sems can b+ha ga las 'byung ba'o/_/yang na b+ha ga'i sgras bcom ldan 'das so/_/'di ni gcig la gcig rgyu dang 'bras bu'o/_/'dir sems can rgyu'o/_/mtha' dang snang ba rnam par
[\[223b\]]
[\[223b.1\]]shes/_/zhes bya ba ni phung po la sogs pa rnams so/_/chu yi zla ba bzhin du mthong /_/zhes bya ba ni/_chu zla'i dpes ni kun rdzob sgyu ma'i dngos por snang ba'o/_/snang ba zhes bya ba ni/_sems can gyi dngos po snang ba'o/_/las zhes bya ba ni lnga pa'i don to/_/thams cad 'byung
[\[223b.2\]]zhes bya ba ni 'bras bu'i chos thams cad rgyu las 'byung ba'o/_/'bras bu gang yin zhe na/_de gsungs pa/_skye ba dang ni 'gag pa med/_/ces bya bas bshad do/_/de yis rgyu'i dpal ye shes thig le bstan to/_/ci'i phyir zhe na rgyu ni rigs dang ldan pa'i phyir na sems can rnams
[\[223b.3\]]so/_/de skad du/_sa stengs skal min yod min pas/_/thams cad sangs rgyas 'gyur ba yin/_/de bas rdzogs pa'i byang chub ni/_/bsgrub la sgyid lug mi bya'o/_/zhes gsungs pa'o/_/rgyu'i ye shes thig le'i stobs las/_thabs kyi ye shes thig le yun ring po yang nas
[\[223b.4\]]yang goms pa'i stobs kyis ni/_'bras bu dpal ye shes thig le thob par 'gyur te/_de ni rgyu'i ye shes thig le'o/_/thabs gang yin snyam pa la/_thabs kyis bsdus pa 'dir lung gis bshad pa/_rdo rje gsung mchog chen po ni/_rdo rje gsum gyi mnga' bdag mchog/_
[\[223b.5\]]rig pa'i skyes bu bsgom pa'i phyir/_/rdo rje sku dang gsung dang thugs/_/mdor na phung po lnga rnams ni/_/sangs rgyas lngar ni rab tu grags/_/rdo rje skye mched nyid dag kyang /_/byang chub sems dpa'i dkyil 'khor mchog_/sa chu spyan ni mA ma kI/_/dkar mo sgrol ma me rlung
[\[223b.6\]]grags/_/mkha' dbyings rdo rje dam tshig ni/_/rdo rje 'dzin pa de nyid yin/_/zhes pa dang /_rgyud kyi rim pas lha mo dang gnas kyi dgongs pa yang zhal las shes par bya'o/_/yang gzhan las/_phyag rgya chen po'i ye shes ni/_/drug pa rnam dag gnyis su med/_/snying po
[\[223b.7\]]spros pa dang bcas pa/_/spros med bcom ldan 'das nyid do/_/kun rdzob dngos por snang ba kun/_/thams cad chu yi zla bzhin mthong /_/dri ma med pa'i don dam pa/_/skye ba dang ni 'gag pa med/_/ces gsungs so/_/yang de nyid gsum ni sku dang gsung dang thugs
[\[224a\]]
[\[224a.1\]]zhes bya ba ni/_de kho na nyid gsum so/_/ye shes kyi rang bzhin dbyer med pas na rdo rje gsum mo/_/zla ba bde mchog ni/_zla ba bde mchog gi don gyi phung po la sogs pa'i bde ba chen po'o/_/phyag rgya chen po ni nyid la nyid sgras bshad par dgongs te/_sku gsum
[\[224a.2\]]gyi bdag nyid pas na rdo rje'o/_/chos thams cad kyi snying po yin pa'i phyir rdo rje snying po'o/_/de nyid bcom ldan 'das kyi rang bzhin yin pas/_de yi mtha' ni b+ha gar bstan/_/zhes de rang la mthar bshad pa'o/_/mtha' dang zhes bya ba ni go sla'o/_/sku'i 'khor lo la sogs par
[\[224a.3\]]yang bstan to/_/de yis ni thabs kyi dpal ye shes thig le'i bsdus pa'i don bstan to/_/'bras bu'i dpal ye shes thig le gang yin snyam pa'am/_de'i don gsungs pa/_de nyid gsum ni/_sku dang gsung dang thugs/_rdo rje gsum gyi ye shes mchog_/ces bya ba ni/_
[\[224a.4\]]de bzhin gshegs pa thams cad kyi sku dang gsung dang thugs rdo rje ni/_bcom ldan 'das nyid du gsungs pa ni/_'di ni ye shes kyi mchog de nyid can no/_/zla ba bde ba mchog ces bya ba la sogs pa la/_nyon mongs pa'i gdung ba las grol ba'i phyir na zla ba'o/_/bcom ldan 'das
[\[224a.5\]]dpal ye shes thig le nyid bde ba'i mchog go/_/phung po zhes bya ba ni ye shes lnga'i rang bzhin no/_/dbang po khams zhes bya ba ni/_/skye mched rnams dang /_khams rnams byang chub sems dpa'i 'khor lo rnams so/_/phyag rgya chen po zhes bya ba ni brjod du med pa/_ma skyes
[\[224a.6\]]pa/_ma 'gags pa/_spros pa thams cad dang bral ba'i gnyis su med pa'i de nyid mi shigs pas/_rdo rje rdo rje dang 'dra ste dbyer med pa'o/_/snying po zhes bya ba ni bcom ldan 'das ye shes thig le mchog gi gzugs 'dzin pa/_'phags pa'i byang chub sems dpa'i 'khor rnams
[\[224a.7\]]dang lhan cig par bzhugs pa'o/_/gang du bzhugs she na de'i bzhugs pa gsungs pa/_de yi mtha' ni b+ha gar bshad/_/ces bya ba ste/_mtha' smos pas/_bcom ldan 'das dbus na 'khor dang bcas pa bzhugs pa'i sgras bshad do/_/b+ha gar zhes bya ba ni chos kyi 'byung gnas
[\[224b\]]
[\[224b.1\]]dkar po gzhal yas khang dang bcas pa'i gnas ni bzhugs pa'o/_/mtha' dang snang ba rnam par shes/_/zhes bya ba la/_mtha' ni chos 'byung dang bcas pa'i gnas so/_/snang ba ni dkyil 'khor ba'o/_/rnam par shes pa ni gsal la ma 'dres bar de rnams shes pa'o/_/chu yi zla
[\[224b.2\]]ba bzhin du mthong /_/zhes bya ba ni/_byang chub sems dpa' rnams kyis mngon sum du gzugs brnyan mthong bzhin pa de yang byang chub sems dpa'i bsod nams kyi byin gyi rlabs dang /_bsgoms pa'i stobs la sogs pa dang /_de bzhin gshegs pa'i thugs rje dang /_
[\[224b.3\]]smon lam gyi byin gyi rlabs kyis mthong ba'o/_/chos kun zhes bya ba ni/_'khor ba ni mya ngan las 'das pa'i chos rnams so/_/rang bzhin dri ma med pa ni/_bcom ldan 'das nyid la 'khor ba'i skyon gyis ma gos pa'o/_/yang dag 'od las thams cad byung /_/zhes bya ba ni/_
[\[224b.4\]]dkyil 'khor gyi gzugs la sogs pa dang 'khor ba'i chos thams cad yang dag pa'i 'dor bde kho na nyid las byung ba'o/_/des ni 'bras bu'i dpal ye shes thig le bstan to/_/de rnams kyi don ni 'di nyid kyi 'og nas nges par bstan to/_/de bzhin du rgyud dang de mtshungs so/_/
[\[224b.5\]]dpal ye shes thig le'i rgyud la sogs pa gsum du dbye'o/_/de rnams ni chos thams cad kyi bdag nyid do/_/de bas na 'di skad du/_de'i phyir chos thams cad kyi bdag nyid bcom ldan 'das dpal ye shes thig le'o zhes gsungs pa yin no/_/lung bstan nas/_thabs kyi yan
[\[224b.6\]]lag gi dpal ye shes thig le bstan pa'i phyir/_de la zhes bya ba la sogs pa gsungs so/_/de la zhes bya ba ni/_rgyu dang /_'bras bu dang /_thabs so/_/dang po zhes bya ba ni thabs kyi dang po'i don yin no/_/rnam pa dang bcas pa'i dkyil 'khor 'khor lo bskyed pa'i sgom
[\[224b.7\]]pa dang zhes bya ba ni/_bskyed pa'i rim pa pho brang dang /_lha mo bcu drug dang bcas pa ji lta ba bzhin no/_/sngags zhes bya ba ni/_so so rang rang lha rnams kyi la sogs pa'o/_/bzlas pa zhes bya ba ni yab yum dang khro bo rnams dang /_'khor rnams dang /_gtor ma dang /_sbyin sreg
[\[225a\]]
[\[225a.1\]]la sogs pa'i yang shes par bya'o/_/sbyin sreg ni zhi ba la sogs pa yin no/_/mchod sbyin zhes bya ba ni gnyis te/_chos dang zang zing ngo /_/'dir chos kyi mchod sbyin gtsor byas te/_gnas dang nye ba'i gnas su mchod sbyin bya'o/_/gtor zhes bya ba ni
[\[225a.2\]]gtor ma chen po tshogs kyi 'khor lo dang bcas pa'o/_/mchod pa zhes bya ba ni me tog la sogs pa dang bcas pa'i mchod pa'o/_/gnas kyi brjod pa zhes bya ba ni/_gzhal yas khang dang bsrung ba'i 'khor lo dang /_dur khrod dang /_shing dang dpa' bo la sogs pa dang bcas pa'o/_/
[\[225a.3\]]dbang zhes bya ba ni/_bum pa'i dbang dang /_gsang ba'i dbang dang /_shes rab ye shes kyi dbang dang bzhi pa'o/_/bskur ba zhes bya ba ni/_slob dpon dang ldan pas de dag dang ldan pa'i dam tshig dang /_man ngag tu bcas pa'i gnas skabs kyis slob ma'i mtshan nyid dang
[\[225a.4\]]sbyar la bskur ba'o/_/rim pa zhes bya ba ni/_rnam pa dang bcas pa'i zhes bya ba nas/_dbang bskur ba'i mtha' man chad bkod pa ste/_de dag bshad ces gsungs par sbyar ro/_/de ni mdor bsdus pa'i don to/_/dpal ye shes thig le'i dka' 'grel/_gsang ba'i de
[\[225a.5\]]kho na nyid ces bya ba'i le'u gnyis pa'i bshad pa'o//_//rtsa'i mtshan nyid nges par rtogs par bya ba'i phyir zhus pa/_lha'i dbang phyug gis gsol ba zhes bya ba la sogs pa'o/_/de'i don gsungs pa/_bcom ldan 'das kyis bka' stsal pa zhes bya ba ni/_rtsa'i
[\[225a.6\]]don gsungs pa 'di yin te/_gcig pu zhes bya ba ni/_dbyer med pa'i mtshan nyid dang ldan pa'o/_/rtog med ma zhes bya ba ni rtog pa 'joms pa ste/_gcig pu yang yin la rtog med ma yang yin la/_de bzhin du/_so sho mna' yang de nyid do/_/zhes pa'i don to/_/bye brag
[\[225a.7\]]bdun cu rtsa gnyis kyi rtsa zhes bya ba ni/_grangs kyi bdag nyid mtshon pa tsam yin gyis/_rigs dang rigs can ni stong phrag bdun cu rtsa gnyis so/_/phra mo ni rtog pa dang ldan pa'i yul ma yin pa'o/_/dra ba ni sgyu ma'i dngos po'o/_/rol mo ni sprul pa'i lus dang ldan pa'o/_/don
[\[225b\]]
[\[225b.1\]]ni ye shes bskyed par bya ba'i don du byas pa'o/_/sna tshogs ni mchi ma dang /_rngul dang /_glad pa la sogs pa de rnams kyi don ni bdud rtsi byang chub kyi sems so/_/bsam gyis mi khyab pa ni/_bgrang ba las 'das pa'i don yin no/_/'byung ba ni shuk+Sha'i ngo bo byang chub sems kyi snying po
[\[225b.2\]]can no/_/skye ba'i don ni sprul ba'i lus dang /_cig shos kyi bdag nyid do/_/chos kyi 'byung gnas zhes bya ba ni/_'khor ba dang mya ngan las 'das pa'i chos rnams 'byung bas na chos 'byung ngo /_/de nyid shes rab kyi b+ha ga'o/_/rang bzhin gyis dag pa'i de kho na nyid rnyed par 'gyur
[\[225b.3\]]bas na chen po'i don yin no/_/byang chub kyi sems kyi gnas kyi gtso bo ni/_sa steng der byang chub kyi sems rtsa las mar bzhin du 'gyur zhing 'bab par byed do zhes bya ba'i tha tshig go/_/lha'i dbang phyug ces bya ba ni/_lha rnams la dbang byed pa de yis dbang phyug gi bdag nyid do/_/
[\[225b.4\]]gsol ba zhes bya ba ni/_bcom ldan 'das nyid la zhu'o/_/de ltar yin yang zhes bya ba la/_rtog med ma ni kun gyi bdag nyid yin yang zhes bya ba'i sgra'o/_/de lta mod kyi sum cu rtsa gcig la mtshan dang grangs zhes bya ba ni/_thams cad kyi grangs nyid rtog med ma yin yang /_
[\[225b.5\]]lhag ma sum cu rtsa gcig gi ming re re nas grangs zhu 'tshal lo zhes bya ba ni tshig gi lhag ma'o/_/de rnams kyi ming dang grangs bcom ldan 'das kyis gsungs pa ni/_bcom ldan 'das kyis bka' stsal pa/_sum cu rtsa gcig gi rtsa'i ming nyon cig ces bya ba la sogs pa'o/_/
[\[225b.6\]]ci'i phyir kun gyi bdag nyid yin zhe na/_rtog med ma de nyid byis pa rnams kyi yul ma yin pa'i phyir gsang ba'o/_/de nyid gting dpag dka' ba'i phyir zab pa'o zhes bya ba la sogs pa'i don to/_/de ci'i phyir zhe na/_de'i don gsungs pa/_zla ba dang nyi ma gzas zin pa'i dus su
[\[225b.7\]]tshigs rgyas pa zhes bya ba ste/_zla ba'i sgras chad pa'i dga' ba nyi ma'i sgras mchog gi dga' ba'o/_/gzas zin pa'i sgras ni/_mchog dang chad pa'i dga' ba la rang bzhin dga' bas khyab pa'i bdag nyid do/_/dus kyi sgras ni/_srog dang nye ba'i srog dang ba'o/_/tshigs rgyas
[\[226a\]]
[\[226a.1\]]pa ni rtsa sum cu rtsa gnyis steng 'og tu 'pho ba'i bdag nyid gsum gyi lte bar mchog gi don gyis so/_/gzhan na re zla ba ni shuk+Sha'o/_/nyi ma ni rak+ta'o/_/gzas zin pa ni me'i rang bzhin no/_/dus ni mnyam pa'i dus su ste/_gsum po dang ldan pa'o/_/
[\[226a.2\]]tshigs rgyas pa ni rdo rje mthe'u chung bya gdong dang bcas pas de nyid rnyed zer ro/_/de'i 'og tu dbang gi yan lag ston pa la ni/_de nas zhes bya ba la sogs pa'o/_/de nas dbang gi rim pas bshad/_ces bya ba la/_lus la sogs pa'i dri ma ni bum pa dang /_gsang ba dang /_
[\[226a.3\]]shes rab ye shes dang /_bzhi pa'i dbang gis dag par byed pa'o/_/de'i rim pa ni cho ga'i khyad par ro/_/bshad pa ni dam bcas pa'i tshig go/_/ji lta ba zhes bya ba ni le'u gnyis par bsdus pa'i don bzhin 'di nas mar thabs kyi bdag nyid rgyas par bshad de/_go rims
[\[226a.4\]]zhes bya ba ni dbang la sogs pa'i rim pa bzhin no/_/dbang bskur bas ci phan snyam pa la/_de'i don tshigs bcad phyed kyis gsungs pa/_dbang bskur mchog ni rnyed pa gang /_/thams cad des ni 'grub par 'gyur/_/zhes bya ba la/_dbang bskur ba ni/_bla ma mtshan nyid
[\[226a.5\]]dang ldan pas slob ma mtshan nyid dang ldan pa la bum pa la sogs pa'i dbang bskur ba'o/_/mchog ni gya nom pa ste/_gsang ba'i dbang la sogs pa 'bras bu dang bcas pa'o/_/rnyed pa gang ni/_de'i don rnyed pa'i sems can su yang rung ste spyi sgra'o/_/thams cad de
[\[226a.6\]]ni 'grub par 'gyur/_/zhes bya ba ni/_thun mong gi dngos grub dang /_mchog gi dngos grub la sogs pa de'i yon tan dang /_bsgoms pa'i stobs kyis 'grub par 'gyur ba'o/_/slob ma mtshan nyid dang ldan pa la dbang bskur ba tshigs bcad phyed dang gnyis kyis gsungs
[\[226a.7\]]pa/_yon tan tshul khrims ldan pa'i bu/_/zhes bya ba la sogs pa'i rtog pa can ma yin pa'i rgyud dag nas gsungs pa'i yon tan dang ldan pa/_srung ba la sogs pa'i yon tan tshul khrims dang ldan pa'i slob ma de la/_khrus la sogs pa'i tshogs rdzogs par byas la/_
[\[226b\]]
[\[226b.1\]]me tog gtor ba dang /_yon dga' ba'i yid kyis dbul bar bya ba ni/_'og nas 'byung ba'i gus pas bla ma la mchod par bya/_rin chen sna tshogs du ma mchog ni gzor/_/zhes bya ba la sogs pa bzhin du/_'dzin chags med pa'i yid kyis phul la dbang blang zhing
[\[226b.2\]]bskur bar bya'o/_/mchog gi dngos grub grub pas ni/_/thun mong gi bsgrub mi dgos pa'i phyir/_de'i don tshigs su bcad pa gcig gis gsungs pa/_dbang bskur las ni sangs rgyas zhes bya ba la sogs pa'i gtan tshigs dang bcas pa'i dbang blang dgos pas/_
[\[226b.3\]]dbang bskur bzhi ru dbye ba ni/_/zhes bya ba la sogs pa spyi'i dbye ba'o/_/bzhi gnyis rab tu dbye ba ni/_/zhes bya ba la sogs pas ni/_rdo rje slob dpon gyi dbang gi grangs ming bstan pa'o/_/de'i yon tan gsungs pa/_dbang bskur de ni rin po che/_zhes bya ba ni/_yid bzhin gyi
[\[226b.4\]]nor bu rin po che yod pa gang yin pa de la phul ba dang bral ba bzhin du/_'dir nyon mongs pa la sogs pa'i sgrib pa spong ba'i gnas ni dbang bskur bas so/_/khams gsum ni 'dod pa dang /_gzugs dang gzugs med pa'i khams so/_/de rnams kyi mchod pa dang /_phyag bya
[\[226b.5\]]ba'i bdag nyid du 'gyur ro/_/'bras bu'i khyad par can yod pas na/_nyan thos la sogs pas kyang zhes bya'o/_/thar par zhes bya ba la sogs pa ni go sla'o/_/chu dang dbu rgyan zhes bya ba la sogs pa la/_chu rnam par dag pa mi bskyod pa'o/_/de bzhin du dbu rgyan la sogs pa
[\[226b.6\]]yang zhes bya ba'i don to/_/rnal 'byor rgyud la mos rnams la/_/zhes bya ba la sogs pa la/_rnal 'byor ni stong pa dang /_snying rje dbyer med pa'i ngo bo'o/_/rgyud ni de nyid 'dus pa la sogs pa'i rgyud do/_/mos pa ni der dga' ba'o/_/sems can rnal 'byor gyi rgyud du mos pa
[\[226b.7\]]rnams so/_/'di'i gzhung gis slob dpon gyi dbang brgyad rnams gsungs te/_dam tshig gsum ma gtogs pa sbyin par bya'o zhes bya ba'i tha tshig go/_/de rang gi rgyud kyi ni de lta ma yin no/_/rnal 'byor bla mar mos rnams la/_/zhes bya ba ni/_thabs kyi rgyud 'dus pa dang /_
[\[227a\]]
[\[227a.1\]]rdo rje bdud rtsi la sogs par mos pa'i gang zag rnams la'o/_/bcu gcig ni rdo rje slob dpon gyi dbang bskur ba'o/_/bdag nyid ni gsang ba'i dbang dang bcas pa ste/_sbyin par bya zhes bya ba de rnams dang bcas pa slob ma de dga' ba'i don du'o/_/rnal 'byor
[\[227a.2\]]ma la mos pa rnams/_/zhes bya ba ni/_shes rab kyi rgyud rigs chen rgya mtsho dang /_nam mkha' dang mnyam pa la sogs pa la mos pa'i sems can rnams la ni/_gsang ba'i dbang gi bdag nyid sbyin/_/zhes bya ba la/_chu la sogs pa bcu gcig dang /_gsang ba'i dbang dang /_
[\[227a.3\]]bdag nyid kyi sgras shes rab ye shes dang bcas pa'i don to/_/de yang chu'i dbang bskur bas dga' ba'i 'bras bu'o/_/dbu rgyan dang 'bras bu la sogs pa yang de bzhin no/_/gsang ba gnyis su dbye bar bshad/_/ces bya ba la sogs pa ni go sla ba snga ma bzhin no/_/shes rab
[\[227a.4\]]gnyis su dbye bar bya ba ni gsang ba'i phyag rgya dang shes rab ye shes kyi phyag rgya'o/_/bskyed dang rdzogs pa'i bye brag go/_/zhes bya ba ni gsang ba'i phyag rgyas ye shes skyed par byed pa ste bskyed pa'o/_/shes rab ye shes kyi phyag rgyas ye shes rang la rdzogs par byed pa'i mtshan nyid
[\[227a.5\]]do/_/bye brag ni ye shes kyi bye brag rnams so/_/yang na/_shes rab gnyis su med par bya/_/zhes bya ba la/_gsang ba'i shes rab ma dbye bar mi bya bar/_shes rab ye shes rang la gnyis te/_rnam pa dang bcas pa dang rnam pa med pa'i mtshan nyid do/_/bskyed dang rdzogs
[\[227a.6\]]pa'i bye brag go/_/zhes bya ba ni/_phyi'i reg bya'i rnam pa dang bcas pa ni bskyed pa'i mtshan nyid can no/_/nang gi reg bya dang bcas pa ni/_rnam pa med pa'i mtshan nyid kyi rang bzhin gyi phyag rgya'o/_/phyi'i rnam pa dang bcas pa ni mtshan nyid gsungs pa/_shes rab brgyad
[\[227a.7\]]gnyis lo ldan ma/_/zhes bya ba la sogs pas bstan pa'o/_/dbang gi man ngag gsum du dbye/_/zhes bya ba la sogs pa la/_bum pa'i dbang dang /_gsang ba'i dbang dang /_shes rab ye shes kyi dbang ngo /_/man ngag gsum du dbye ba ni/_'bras bu dga' ba rnams dang
[\[227b\]]
[\[227b.1\]]bcas pa yin te/_'di'i don ni/_nang gi de yi brda byed pa/_/zhes bya ba la sogs pa gsungs te/_nang gi 'di ni spyi bo'i gnas dang /_mgrin pa dang snying gar ro/_/brda byed pa ni lte ba gsang gnas dang bcas pa'o/_/'byed pa ni dka' ba rnams so/_/bzhi pas 'bras
[\[227b.2\]]bu'i ngo bor grags/_/zhes bya ba ni/_dga' ba gsum pa'i 'bras bu'i rang bzhin dga' ba'i ngo bo'o/_/gsum dang bral ba ni gnas gsum dang bral ba'i dga' ba'o/_/gsum bdag nyid ni dga' ba dang /_mchog gi dga' ba dang /_chad pa'i dga' ba'i bdag nyid ni rang
[\[227b.3\]]bzhin dga' ba ste/_de dag gi rtog pa'i dngos po spangs pas dga' ba la dbang byed par 'gyur ro/_/dga' ba la sogs bye brag tu/_/zhes bya ba ni/_'khor lo'i rim pa nas rdo rje rin po che'i bar gyi dga' ba rnams so/_/de rnyed pa'i gnas gsungs pa/_rdo rje gzhon nu
[\[227b.4\]]mas gsal byed/_/ces bya'o/_/las kyi phyag rgya dang /_thabs kyi phyag rgya gnyis kyi rdo rje dbyings kyi dbang phyug ma dang /_/rdo rje rin po che dang ldan pa'i lo bcu drug lon pa la sogs pa'i mtshan nyid sngar bzhin bstan pa las rnyed ces 'brel lo/_/gang gi phyir zhe na/_las
[\[227b.5\]]dang po pa rnams kyi dga' ba de las rnyed pa'i phyir na/_mchog tu gsungs so/_/de skad du gsang ba grub pa las kyang /_las kyi phyag rgya bral gang des/_/gzhan du mtshon che rnyed mi 'gyur/_/gzhan du yang dag rig pa med/_/dang po'i las can rig byed med/_/ces gsungs
[\[227b.6\]]so/_/yang de'i yon tan bshad pa/_dbang bskur gyis ni 'khor los sgyur/_/zhes bya ba ni/_sems can gyi mtshan nyid ye shes spros pa dang bral bar 'gyur ba ni/_'khor los sgyur ba yin te thams cad sems su snang ba ni 'khor los sgyur ba'i rgyal po bzhin no/_/
[\[227b.7\]]gang gi phyir zhe na/_sems las ma gtogs pa'i dngos po logs na med la/_de snang ba med pa'i de kho na nyid du bsgyur ba ni/_glo bur gyi dri ma dag pa'o/_/de skad du yang /_sems tsam la ni gnas nas su/_/phyi rol don la mi brtag go/_/de bzhin nyid la gnas nas su/_/
[\[228a\]]
[\[228a.1\]]sems tsam las ni bzla bar bya/_/sems tsam las ni bzlas nas kyang /_/snang ba med las bzla bar bya'o/_/snang med gnas pa'i rnal 'byor pas/_/de yis theg pa chen po mthong /_/zhes 'byung bas so/_/the tshom ni yid gnyis za ba'o/_/med pa
[\[228a.2\]]ni de dang bral ba'i bsam pa'o/_/dri ma ni glo bur ba'i dri ma ste/_ma rig pa la sogs pa'i bdag dang /_bdag gir 'dzin pa'o/_/dbang bskur bas de rnams med pa ni dri ma med pa yin te/_rdo rje slob dpon gyi dbang bskur bas lus kyi dri ma dag par 'gyur ro/_/gsang
[\[228a.3\]]bas ngag gi dbang ngo /_/shes rab ye shes kyis sems kyi'o/_/bzhi pas spyi bor ro/_/ji ltar chu la sogs pas ras/_/zhes bya ba ni/_dper na ras kyi dri ma chu dang 'dag chal dang ldan pas bkrus pa yin na/_dag pa bzhin du 'dag go/_/yan lag thams cad dang ldan
[\[228a.4\]]pa'i dbang zhes bya ba ni/_sa'i cho ga dang /_bum pa dang /_slob ma dang /_/dkyil 'khor gyi cho ga dang /_/rdo rje slob dpon gyi dbang dang /_gsang ba'i dbang dang /_shes rab ye shes kyi dbang dang /_/bzhi pa'i dbang gi mthar thug pa'i bdag nyid do/_/yan lag de nyid dang ni
[\[228a.5\]]bcas/_/zhes bya ba ni/_slob dpon rgyun ma chad pa dbang gi rim pa gzhung bzhin du thob pa'i bla ma'o/_/gcig nas gcig gi rim pas 'byung /_/zhes bya ba ni/_bcom ldan 'das nas dbang bskur ba'i don rim par 'chad pa ni bla ma'i mchog tu gsungs te/_bla ma
[\[228a.6\]]rab kyi zhal nas blang /_/zhes bya'o/_/de ni dbang dang bcas pa'i bla ma rab bo/_/bla ma rab ma yin pa dang /_slob ma yon tan dang mi ldan pa'i don ni 'di yin te/_ngag gi dra ba la sogs pas bstan to/_/dbang gi mchog ni rnam pa gsum/_/zhes bya ba ni/_gsang ba'i
[\[228a.7\]]dbang dang /_shes rab ye shes kyi dang /_bzhi pa'i dbang de dag gsum ni/_rdo rje slob dpon gyi dbang las mchog go/_/blang bya ma yin zhes bya ba ni/_bla ma de lta bu la slob ma yon tan dang mi ldan pa'i mtshan nyid can gyis mi blang /_dbang mi nod ces pa'i don to/_/sbyin mi bya
[\[228b\]]
[\[228b.1\]]zhes bya ba ni/_slob ma de lta bu'i mtshan nyid ngan pa de la/_bla ma rab kyi dbang gi mchog rnam pa gsum po sbyin par ma gsungs so/_/ci'i phyir zhe na/_de dang ldan na dngos grub mchog mi rnyed pa'i phyir ro/_/de bas na/_yang dag 'bras bu 'dod pa na/_/de ni ring du spang bar
[\[228b.2\]]bya/_/zhes gsungs pa yin no/_/sgra dang tshad mas mi 'grub pa'i dpe ni/_de ltar yang bye ma zhes bya ba la sogs pa'o/_/de bzhin tshad ma mang po dang /_/ngag gi dra ba dang ldan pa/_zhes bya ba ni/_bye ma las mar btsir ba la sogs pa byas kyang /_mar gyi rgyu sa bon ma
[\[228b.3\]]yin pas 'byung bar mi 'gyur ba'i dpe de bzhin du tshad ma'i rtog pa la zhes pa rnams dang /_'jig rten pa'i sgra bdag dang bdag gi ngag dang /_ngag gi dra ba 'brel ba ste/_de'i don ni sems kyi rang bzhin ma shes pas rtag chad du gol bas/_la la ni lus mi rtag pa yin yang
[\[228b.4\]]shes pa rtag pas na dbang phyug byed pa por 'dod/_la la ni skye rga na 'chi ni bdag go bar 'dod pa'o/_/la la ni srog chags kun 'joms pas dus yin no bar 'dod do/_/la la ni shi ba'i lus rdul du brlag la/_sems stong par 'gyur te/_ci yang med par 'dod do/_/
[\[228b.5\]]de bzhin du 'dir rtag chad gnyis su bsdu'o/_/de lta bu'i slob dpon gyis/_bstan pa'am zhes bya ba ni/_spang bar bya'o/_/nyan pa ni slob ma ste 'bras bu mi rnyed pa'i phyir/_snga ma bzhin no/_/de bas na de la nyon mongs pa las/_gzhan 'bras bu tsam rnyed pa med do zhes
[\[228b.6\]]gsungs so/_/de'i phyir bla ma rab btsal bar bya ba'i don ni/_de bas gcig nas gcig tu zhes bya ba la sogs pa'i don ni/_bcom ldan 'das nyid kyis gsungs so/_/de lta bu'i bla ma ni rdo rje 'dzin pa dang mtshungs par lta ba'i don ni/_mi gsal mchog gi bkra shis can/_/
[\[228b.7\]]zhes bya ba la sogs pa la/_stobs dang /_mi 'jigs pa la sogs pa'i sangs rgyas kyi che ba'i yon tan rnams dang mi ldan zhing /_mi gsal ba yin yang de rnams kyi rgyu'i gtso bo yod pas na mchog gi bkra shis can yin no/_/ci'i phyir yin snyam pa la/_de'i don gsungs
[\[229a\]]
[\[229a.1\]]pa/_sangs rgyas 'bras bu sbyin pa'i bdag_/ces bya ba ni dbang dang bcas pa'i man ngag gnang ba ni/_sangs rgyas mthong bar 'gyur ba ste/_/des na 'bras bu sbyin pa'o/_/bdag ces bya ba ni bla ma mchog tu 'gyur ba nyid kyis bdag go/_/bla ma'i gzugs
[\[229a.2\]]ni/_sangs rgyas rdo rje 'dzin pa nyid do/_/bdag gzhan ni rtag chad la dmigs pa'i dngos po dang /_dngos po med par ro/_/med pa ni 'jig rten las 'das par blta bar bya'o/_/bsod nams thams cad kyi ni gnas/_/zhes bya ba ni rin po che dang /_gser la sogs pa
[\[229a.3\]]dpag tu med pa dbul ba'i gnas yin te/_sbyin pa la sogs pa'i 'dus byas gang gis kyang bla ma la mchod pa la mnyam du med do/_/gang gi phyir zhe na/_sangs rgyas dngos grub ster bas na bsnyam par mi bya'o/_/de'i phyir/_sangs rgyas byang chub sems dpa' dang /_
[\[229a.4\]]tshangs pa brgya byin khyab 'jug lha/_/de kun gyis ni bdag mchod 'os/_/grags pa ma yin grags gzugs yin/_/zhes bya ba ni/_sangs rgyas la sogs pa thams cad kyang rang rig bla ma la mchod cing bkur ba'i gnas yin no zhes bya ba'o/_/yang na sangs rgyas ni
[\[229a.5\]]phung po lnga'o/_/byang chub sems dpa' ni skye mched rnams so/_/tshangs pa ni rlung gi 'khor lo'o/_/brgya byin la sogs pa yang de bzhin no/_/bdag ni bcom ldan 'das so/_/mchod par 'os pa ni bla ma'o/_/sangs rgyas su 'jig rten pa la ma grags kyang /_gsang sngags
[\[229a.6\]]rdo rje theg par grags pa'i gzugs so/_/de ltar shes nas zhes bya ba la sogs pa'o/_/dpal ye shes thig le'i dka' 'grel/_gsang ba'i de kho na nyid ces bya ba le'u gsum pa'i bshad pa'o//_//ji lta bu'i go rims su zhes gsungs pas na/_dbang bstan nas/_
[\[229a.7\]]de'i rjes thogs su gnas kyi bskyed pa bshad par bya ste/_de nas gzhan yang bshad kyis nyon cig ces bya ba la sogs pa la/_nyon cig pa ni sdud pa po la gdams pa'o/_/de la dang por de kho na nyid mngon du byas la/_de'i 'og tu gnas kyi zhes bya ba ni/_bcom ldan
[\[229b\]]
[\[229b.1\]]'das 'khor dang bcas pa bzhugs pa'i gnas so/_/bskyed pa ni rim pas bskyed rim dang bcas pa'o/_/ji lta ba bzhin don ni go rims te/_dbang gi 'og tu 'byung ba'i don to/_/ka ba gcig dang sgo dgur ldan/_/zhes bya ba la lus kyi dkyil 'khor gyi srog gi dbyug pa ni/_
[\[229b.2\]]ka ba gcig gi dngos po'o/_/phung po dang /_khams dang /_skye mched la sogs pa'i lhag pa'i lha rnams dgu po'i lam nas 'gro ba'i phyir sgo dgu'o/_/ldan pa zhes bya ba ni sgo bzhi dang gsum dang /_gnyis dang /_gcig dang ste/_bzhi ni 'khor lo bzhi'i bdag nyid dga'
[\[229b.3\]]ba rnams so/_/gsum ni sku gsung thugs te/_de la sku'i sgo sngar bzhin no/_/thugs kyi ni snying gi dbus na/_pad+ma 'dab ma brgyad pa ge sar dang bcas pa'i dbus na gnas pa'i rtsa chu shing gi me tog lta bur gnas pa'i dngos po 'og tu kha bltas nas 'chang ba'i bdag
[\[229b.4\]]nyid de'i dbus su gnas pa'i byang chub kyi sems yungs kar sbom po'i tshad tsam pa'i mi shigs pa'i yi ge dang ldan pa'i zla ba dang nyi ma dag 'jug pa dang ldan pa'i spyi bo'o/_/gsung gi sgo ni/_me dang /_rlung dang /_dbang chen dang /_chu rnams ni de bzhin du/_steng nas
[\[229b.5\]]rgyu ba dang /_logs nas dang /_dal bar dang /_'og nas rgyu ba rnams rim pa bzhin sbyang ba'o/_/sgo gnyis ni/_steng gi sgo dang /_'og gi sgo yin te/_de la steng gi sgo nas/_khams gsum rnams dang /_rnam par snang mdzad la sogs pa'i sangs rgyas rnams g.yo zhing
[\[229b.6\]]gshegs su gsol ba dang /_lte ba nas steng du bltas pa'i rtsa la nyi ma rgyu zhing bzhud pa'i rtsa ro can ma'i lam nas so/_/'og gi sgo nas rnam par shes pa ste/_spyan 'dren cing bzhugs su gsol ba ni/_dus gsum gyi sangs rgyas dang /_mkha' 'gro ma dang /_gzhan yang
[\[229b.7\]]steng nas 'og tu bltas pas rtsa la zla ba rgyu zhing byon pa'i rtsa 'dzin ma'i lam nas lte ba'i dbus su 'dzag go/_/sgo gcig pa ni rtog med ma'i rtsa yin te/_bde ba'i byang chub kyi sems dang ldan pa'i lam nas rang bzhin dga' ba ni/_bzhud pa dang /_byon pa la sogs pa
[\[230a\]]
[\[230a.1\]]thams cad dang bral ba gcig tu grub pas na sgo gcig go/_/lung las kyang /_dkyil 'khor gnyis med sbyor ba las/_sgom pa so sor snang ba tsam/_/bde gshegs rnams kyi dkyil 'khor sogs/_/rang bzhin dga' la bzhugs par mdzod/_/ces gsungs
[\[230a.2\]]so/_/de'i gnas kyi bskyed pa ji bzhin don zhes bya ba la sogs pa'i bshad pa'o/_/rdo rje'i rtsig pa zhes bya ba la sogs pa la/_rdo rje ni sems kyi rdo rje'o/_/rtsig pa ni sems kyi rdo rje khyab pa'o/_/rgyun ni khrag dang mchi ma la sogs pa'i byang chub sems so/_/rdo rje thig ni rtsa rtog
[\[230a.3\]]med ma dang ldan pa'o/_/bla re ni 'khor lo rnams so/_/kun du yongs su bskor ba yin/_/zhes bya ba ni/_'khor lo la sogs pa'i rtsas bskor ba'o/_/rlung la sogs pa'i rim pas dbye/_/zhes bya ba ni/_rlung dang me dang /_dbang chen gyi dkyil 'khor ro/_/'byung ba bzhi dang /_
[\[230a.4\]]ldan pa yin/_/zhes bya ba ni/_gsang bar rlung gi dbyibs dang /_sum mdor me'i dbyibs dang /_lto bar chu'i dbyibs dang /_snying gar sa'i dbyibs dang bzhi/_keng rus dbyug pa'i bdag nyid du ldan pa'i gnas so/_/nam mkha' thams cad mtha' kun du/_/zhes bya ba ni/_
[\[230a.5\]]bde ba chen po'i 'khor la sogs pa'i thams cad kyis lus la khyab pas na mtha' kun no/_/thams cad bdag nyid rtag tu bzhugs/_/zhes bya ba la/_de rnams thams cad kyi bdag nyid ni/_gnyis su med pa'i de nyid do/_/de nyid ni sems can dang sangs rgyas thams cad la/_
[\[230a.6\]]rgyun mi 'chad pas rtag pa'o/_/gshegs bzhugs mi mnga' bas na rtag tu bzhugs pa'o/_/da ni phyi'i don bshad de/_rdo rje gur gyi dbus su ni/_/zhes bya ba la sogs pa'o/_/'dir dka' ba 'ga' tsam zhig dgongs te/_gshin rje gshed ces bya ba ni/_srog
[\[230a.7\]]dang /_gang zag la sogs pa bdag tu 'dzin pa'i rtog pa 'phrog pa'i ngang tshul can yin pa'i phyir na/_gshin rje mthar byed yin no/_/shes rab mthar byed ces bya ba ni/_'od zer dpag tu med pa spros pas shes rab dman pa'i bdud dang /_mu stegs kyi rtog pa
[\[230b\]]
[\[230b.1\]]drag po ni khyab 'jug btul bas shes rab mthar byed do/_/pad+ma mthar byed ces bya ba ni/_'od zer gyi tshogs dang /_drag shul gyi sbyor bas brtson 'grus dman pa'i le lo can rnams kyi tshangs pa la sogs pa btul ba'i dngos grub thams cad kyi bdag nyid rta mgrin rgyal po'o/_/
[\[230b.2\]]bgegs mthar byed ces bya ba ni/_'od zer la sogs pa'i sbyor bas nyon mongs pa dang bcas pas tshogs kyi bdag po la sogs pa'i bgegs rnams thal bar byas te/_slar gsos nas dam la btags pa'i phyir bdud rtsi 'khyil ba'o/_/gzhan 'dod pa'i rgyal po la sogs pa
[\[230b.3\]]go sla'o/_/gzhan ra ne phyogs skyong bcu btul ba'i phyir na/_gshin rje gshed la sogs pa'i khro bo bcu po ni/_bdag nyid kyi gdan rang rang gi steng na bzhugs pa'o zer ro/_/tshul dang thigs pa'i rang gi ngo bo zhes bya ba la sogs pa ni/_mngon par byang chub pa lngas lha'i sku bskyed
[\[230b.4\]]pa'o/_/dpal ye shes thig le zhes bya ba la/_bsod nams dang ye shes kyi tshogs gnyis dang ldan pas na dpal lo/_/ye shes lnga'i bdag nyid he ru ka nyid kyi gzugs ni ye shes so/_/de nyid spros pa la sogs pa'i mtshan ma dang bral bas na thig le'o/_/phyag rgya chen pos
[\[230b.5\]]'khyud cing zhes bya ba la/_skye ba dang 'gag pa la sogs pa'i mtshan ma dang bral ba'i chos kyi dbyings yin yang /_'gro ba thams cad la khyab pas phyag rgya'o/_/khyab pa yin yang lha mo'i gzugs su 'byung bas na chen po'o/_/kun rdzob dang don dam pa dbyer med pa'i phyir 'khyud pa
[\[230b.6\]]yin no/_/gtan tshigs 'dis na phyag rgya chen pos bcom ldan 'das la 'khyud pa yin no/_/skur bzhengs shing brjod pa zhes bya ba ni/_dpal he ru ka thugs rjes khro bo khros par rab tu gzhom pa'i phyir ni nyid kyi sgra brjod pa tsam gyis phyir rgol ba kun rlag par byed do/_/ha har
[\[230b.7\]]dgod kyi pheM gyi ye shes zhes bya ba ni/_gdug pa can gdul ba'i sgras brjod pa'o/_/chol pa chen po sgra bsgrags pas/_/zhes bya ba ni/_/hUM hUM dang phaT phaT la sogs pa'i sgras sangs rgyas nyid kyang 'jigs pa tsam mo/_/tshangs pa'i yul sa ni mgo bo ste/_gdug pa can
[\[231a\]]
[\[231a.1\]]rnams kyi'o zhes bya ba'i tshig gi lhag ma'o/_/bye ba'i grangs ni 'bum phrag bcu yin te mtshon pa tsam mo/_/thod pa'i lto ba rlag pa'o/_/zhes bya ba ni/_mgo thod kyi nang gi klad pa khro bo'i sgras med par 'gyur ro/_/gar dgu dang ldan par byed pa/_/zhes bya ba ni/_sgeg
[\[231a.2\]]pa dang /_dpa' ba dang /_mi sdug pa dang /_rgod pa dang /_drag pa dang /_'jigs su rung ba dang /_snying rje dang /_rngam pa dang /_zhi ba dang dgu'o/_/dpal ye shes thig le'i dka' 'grel/_gsang ba'i de kho na nyid ces bya ba le'u bzhi pa'i bshad pa'o//_//bskyed pa'i
[\[231a.3\]]rim pa'i lha rnams bstan kyang /_de rnams kyi sngags med na/_dngos grub mi 'grub pas de'i phyir/_sngags gsungs pa ste/_da ni sngags mchog bshad bya ba/_/zhes bya ba ni/_de bzhin gshegs pa'i snying po ni mchog yin te/_mchog 'dir bshad par dam bca' ba'o/_/
[\[231a.4\]]gang gi sgrub pa po des 'grub/_/ces bya ba ni/_sngags kyi mchog shes rab dang /_snying rje'i bdag nyid gang yin pa la/_rnal 'byor pa sgrub pa po de yang nas yang du bsgoms pa dang /_bzlas pas grub par 'gyur ro/_/sa yi cha ni mnyam par mchog_/ces bya ba la
[\[231a.5\]]sogs pa la/_sgra ji bzhin pas bshad do/_/nang du ni dkyil 'khor gyi sa'i cho ga bya ba ni mnyam pa ru'o/_/mchog gi sgra ni rak+ta'o/_/sbrang rtsi'i sgras bshang gci'o/_/ga pur gyis sgras shukra'o/_/byug pa'i sgras ni stobs dang bcas pa'i mi 'chi ba bcu phyed byug pa'o/_/
[\[231a.6\]]dri zhim pa ni bzhi mnyam pa'o/_/me tog ni ku mu da la sogs pa'o/_/dgram pa ni mdzes par bya ba/_khyab par gtor ba yin pas na/_/me tog gis ni chal bar bya/_/zhes gsungs pa'o/_/sngags btu zhing bsgrub pa'i gnas bstan pa ni/_chu ngogs yang na thang
[\[231a.7\]]stong du/_/zhes bya ba la/_chu ngogs ni chu bo'i drung du'o/_/yang na'i sgras dur khrod la sogs pa bsdu'o/_/thang stong ni mi med pa'i gnas de dag gang yang rung ngo /_/bsrung ba bstan pa ni/_rdo rje srad bu yis ni bskor/_/zhes bya ba ni/_srad bu kha dog sna lnga ye shes lngar
[\[231b\]]
[\[231b.1\]]byin gyis brlabs pa ni rdo rje'i srad bu'o/_/de ni gtsor gsungs pa yin pa/_gzhan dag gis kyang bskor bar bya'o/_/rdo rje gzhon nu spyan rings ma/_/zhes bya ba la sogs pa la/_gsang ba'i mchod pa rgyu dang bcas pa'o/_/rdo rje gzhon nu ni lha mor bskyed la sbyor bas byin gyis
[\[231b.2\]]brlabs pa ni rdo rje'o/_/lo bcu drug la sogs pa ni gzhon nu ma'o/_/spyan rings ma ni/_spyan phra ba dang /_sbom pa snyoms pas mdzes pa'o/_/gzhon pa dang /_spyan ring ba gtsor gsungs so/_/zla ba ni shu kra'o/_/nyi ma ni rak+ta'o/_/pad+ma ni ge sar zhes bya ba/_'dab ma gsum
[\[231b.3\]]pa'i pad+ma'o/_/lang tsho la bab pa ni sngar bshad pa bzhin no/_/reg bya 'jam pa ni lus kyi mtshan nyid do/_/dang por mkhas pas gzhug par bya/_/zhes bya ba ni/_rnal 'byor pas shes rab ma'i mtshan nyid rtogs nas dang por dkyil 'khor du'o/_/sngags kyi gnas su lugs
[\[231b.4\]]ji bzhin/_/zhes bya ba ni/_sngags btu ba dang /_bsgrub pa'i gnas le'u bzhi par bskyed par gsungs pa ji lta ba bzhin du byas la byin gyis brlab bo/_/legs dgyes ni gcig la gcig dga' na dgyes pa'o/_/shin tu sbyor bar bya ba ni/_rang bzhin dga' ba'i ye shes
[\[231b.5\]]dga' ba gzhan mas bskyed pa'o/_/de'i sbyar bas ni thabs dang shes rab dga' ba rnams las so/_/gang byung ba ni/_byang chub kyi sems so/_/kha dang sa sogs mchod par bya/_/zhes bya ba ni/_slob ma'i gnas gsum du thig le bya ba dang /_dkyil 'khor gyi sa la mchod
[\[231b.6\]]pa dang /_lha rnams la mchod par bya'o/_/yang na byang chub kyi sems phyir mi 'byung bar rtog med ma'i rtsa'i kha dang sa ni rten yin te/_rten phyag rgya dang bcas pa dga' ba rnams kyis mchod par bya zhes bya ba ni/_man ngag go/_/pad+ma 'dab ma brgyad pa bya/_/zhes bya ba ni/_
[\[231b.7\]]sngags btu ba'i dkyil 'khor pad+ma 'dab ma brgyad pa dmar po bri bar bya'o/_/rdo rje yi ni phur bu bcu/_/khro bo'i sngags kyis mkhas pas gdab/_/ces bya ba ni/_phur bu bcu la khro bo bcur byin gyis brlabs te/_khro bo'i sngags bcus ldan pa'i sgrub pa pos so/_/de'i sngags
[\[232a\]]
[\[232a.1\]]oM dzrem+b+ha dzrem+b+ha zhes bya ba la sogs pa'o/_/de ni sngags dgod pa dang btu ba gsungs pa 'di yin te/_A li kA li mnyam byas la/_/zhes bya ba la sogs pa ni/_A li ni A la sogs pa bcu drug go/_/kA li ni yi ge sum cu rtsa gsum ste/_ka nas ha'i bar ro/_/
[\[232a.2\]]mnyam byas ni/_'dab ma brgyad pa'i lte ba'i 'dab ma la ste/_'dab ma kun la rim pas dgod/_/ces so/_/A li ye shes 'dab ma gcig ni/_'dab ma gcig la dbyangs kyi yi ge bcu drug go/_/kA li 'dab ma bdun du dran/_/zhes bya ba ni/_ka nas ha'i bar gyi yi ge
[\[232a.3\]]'dab ma bdun po la dgod do/_/'dab ma re re yi ge lnga/_/lnga pa la ni lnga pa'o/_/zhes bya ba la sogs pa ni/_ka'i sde tshan lnga dang /_de bzhin du tsa'i dang /_Ta'i dang /_ta'i dang /_pa'i sde tshan lnga pa lnga 'dab ma lnga la lnga lnga'o/_/gnyis la an+tas+tha dang /_uSh+ma'i bzhi bzhi'o/_/lte bar bcom
[\[232a.4\]]ldan 'das rdo rje sems dpa'i rang bzhin yig 'bru k+Sha'o/_/gzhan go sla'o/_/dang po gzugs kyi bdag po ni yi ge oM ste/_sngags rnams kyi thog mar bstan pas so/_/de nas 'dab ma gnyis kyi dang por zhes pa ni yig 'bru sha'o/_/bzhi pa dbyangs yig dang bcas pa ni/_
[\[232a.5\]]I ring po dang bcas pa'o/_/'og tu re ba yis ni brgyan/_/zhes bya ba ni ra'i yi ges so/_/nyi shu lnga pa ni ma'i yig 'bru'o/_/'dab ma gnyis pa'i zhes pa ni yig 'bru ha'o/_/dbyangs yig gnyis pa ni yi ge A'o/_/sngags kyi nus mthu bstan pa ni/_'khor ba'i ngan
[\[232a.6\]]'gro dag byed pa'o/_/zhes gsungs so/_/'dab gnyis dang po'i bzhi pa yis ni yi ge wa'o/_/de nas/_gsal byed pa yi brgyad pa ni yig 'bru dza'o/_/'dab gnyis dang po'i gnyis pa yis ni ra'i yig 'bru'o/_/ldan pas thams cad rigs 'phrogs byed ni yon tan mthu
[\[232a.7\]]yod pa'o/_/gsal byed pa yi gsum pa ni ga'i yig 'bru'o/_/bcu pas yang dag ldan pa'o ni/_nya ste g+ha zhes pa'o/_/dbyangs kyi yi ge gnyis pa ni A dang bcas pa'o/_/bzhi pa'i lnga pa gang yin pa ni/_na'i yig 'bru'o/_/de nas de'i dang po ni/_ta'i yig 'bru'o/_/bcu
[\[232b\]]
[\[232b.1\]]drug po'i gsum pa ni i'o/_/thams cad sngags kyi tshig bzhi ni/_ti la ka'i ye shes thig le'i le'u dang po'o/_/de nas sa'i dag pa ni la'o/_/de bzhin gsal byed dang po ni ka'o/_/yan lag gsal byed sum cu gsum ni ha'i yi ge'o/_/dbyangs yig drug pa ni U'i bdag nyid
[\[232b.2\]]do/_/thams cad kyi ni 'byung ba'i gzhi/_/zhes bya ba la sogs pa ni go sla'o/_/dang po ru ni gzugs kyi mchog_/ces bya ba ni/_yi ge oM dang por btu ba'o/_/'dab ma gnyis pa'i bzhi pa'o/_/zhes pa ni yig 'bru ha'o/_/'og tu re pha ni ra dang ldan pa'o/_/dbyangs yig bzhi
[\[232b.3\]]pa ni I'i bdag nyid dang sbyar ba'o/_/rig pa'i rgyal po mchog ni/_de bzhin gshegs pa rnams kyi snying po hrI'o/_/thig le steng du ldan pa ni/_hrIM gi don to/_/de rang du ni nye bar gnas ni/_yang hrI ste gnyis pa'o/_/nyon mongs pa la sogs pa zhi bar bya ba'i phyir/_thams cad zhi
[\[232b.4\]]ba zhi ba'i mchog_/ces so/_/thig les steng mnan sum cu gsum ni haM gi yi ger bstan pa'o/_/bcu drug pa yi gnyis pa ni A'o/_/ldan pa ni haM du gsungs pa'o/_/yang na de nyid yi ge mchog ni/_haM haM zhes bsnan pa'o/_/khams gsum mun nag med par byed ni/_'dod khams
[\[232b.5\]]la sogs par ye shes thig le'i ye shes sgron ma 'bar bar byas pas/_ma rig pa'i mun pa bsal bar byas zhes bcom ldan 'das kyi snying po dang /_nye ba'i snying po'i yon tan bsgrags par byas so/_/hUM phaT de ni gnyi gar sbyar ni/_gnyis gnyis te hUM hUM phaT phaT ces bya'o/_/
[\[232b.6\]]tha mar swA hA yis ni ldan/_/zhes pa ni/_sngags kyi mthar swA hA dang ldan pas sbrul gyi sngags so/_/nye ba'i snying po'i sngags zhes bya ba ni/_snying po rang la nye bas na/_nye ba'i snying po'i don to/_/bcom ldan 'das kyi snying po dang nye ba'i snying po bstan nas/_bcom ldan 'das ma'i
[\[232b.7\]]gsungs pa ni/_dang pos rnam par snang mdzad dag_/ces bya ba ni/_oM dang por bshad do/_/nyi shu rtsa dgu de nas so ni wa'i yig 'bru'o/_/gsal byed pa yi brgyad pa yang ni yig 'bru dza'o/_/nyi shu rtsa bdun pas ni ldan/_/zhes pa ni/_ra'i yig 'brus 'og tu ldan pa'o/_/
[\[233a\]]
[\[233a.1\]]nyi shu lnga pas de nas so ni yig 'bru ma'o/_/dbyangs kyi yi ge bdun pas ldan ni/_'dir ma'i yig 'bru la r-i yis steng 'og tu ldan pa ste me'i don to/_/bzhi pa las ni gsum pa'i zhes pa ni/_de dang nye ba rlung yin no/_/zhes bya ba ni/_rlung gi sa bon ni ya'i yig
[\[233a.2\]]'bru'o/_/dbyangs yig bcu gcig ldan pa ni/_e'i yig 'bru ldan pa'o/_/lnga pa'i lnga pa ni ma'i yig 'bru'o/_/ha'i yig 'bru de dang nye ba ni ha rang gi'o/_/lnga pa'i gsum pa ni ba'i yig 'bru'o/_/yi ge rtsa brgyad de nas so ni/_yig 'bru la'o/_/lnga pa yi ni dang po
[\[233a.3\]]dang /_/zhes pa ni/_pa'i yi ge bstan pa yin no/_/nyi shu rtsa bdun de nas so ni ra'i yig 'bru'o/_/dbyangs yig gnyis pas ldan ni A ring ba dang ldan pa'o/_/gsal byed kyi ni dang po zhes bya ba ni/_ka'i yig 'bru'o/_/sum cu rtsa gcig pas ni ldan ni Sha'i yig 'bru ste/_k+Sha'i
[\[233a.4\]]don gyis ka dang ldan pa'o/_/nyi shu rtsa lnga dag pa ni ma zhes pa'i yig 'bru'o/_/dbyangs yig gnyis pas ldan pa ni/_A ring po dang mar ldan pa'o/_/nyi shu rtsa drug yi ge mchog_/ces pa ni ya'o/_/dbyangs kyi yi ge bcu gcig pa ni e'i yig 'bru bstan to/_/ya la e
[\[233a.5\]]gnyis ldan pa ni/_/ye shes pa'i don to/_/swA hA mthar ni ldan pa ni/_mtha' can gyi sngags kyi mtshan nyid do/_/hUM hUM phaT ni spel bar bya/_/zhes pa ni/_swA hA gong du bstan pa'i phyir ro/_/de ni phyag rgya chen po'i zhes bya ba la sogs pa ni/_bcom ldan 'das ma'i snying po'i
[\[233a.6\]]yon tan ni rin po che'i dpe ji lta ba bzhin gsungs so/_/dang po yi ge gzugs kyi mchog ni/_rnam par snang mdzad kyi sa bon no/_/de dang por btu ba'o/_/'dab ma gnyis pa'i gsum pa'o/_/zhes bya ba ni/_yig 'bru sa'o/_/ya'i sde tshan gnyis pa ni/_yig 'bru
[\[233a.7\]]ra'o/_/nyi shu rtsa dgus de nas so ni/_wa'i yig 'bru bstan pa'o/_/dbyangs kyi yi ge gsum pa yis/_/zhes bya ba la sogs pa ni/_i thung bas sbyar te wi'o/_/de nas sum cu rtsa gnyis pa ni/_sa'i yi ge btu ba'o/_/ra yi yig 'bru de dang mnyam/_/zhes bya ba
[\[233b\]]
[\[233b.1\]]ni go sla'o/_/tha mar swA hA dang ldan pa ni/_sngar bshad pa bzhin 'dir yang ngo /_/hUM hUM phaT ni spel ba yin/_/zhes bya ba ni/_bar du gzhug par bya'o/_/nye ba'i snying po'i sngags yin no/_/zhes bya ba ni/_de rang la nye ba ste bcom ldan 'das ma'i bstan pa'o/_/phreng ba'i sngags
[\[233b.2\]]gsungs pa ni/_oM shrI ma hA zhes pa la sogs pa'o/_/oM ni sngags thams cad gsal ba'o/_/shrI ma hA ni dpal chen po ste/_dpal he ru ka nyid do/_/ka ru Na ni thugs rjes 'og ma'i chen po dang sbyar ro/_/kro d+ha ni khro bo'o/_/shwa ra ni dbang phyug go/_/dpal chen po he ru ka
[\[233b.3\]]thugs rje chen po dbang phyug khros pa'o/_/gang la zhe na/_gdug pa can rnams khros pa'o/_/de'i don ni bcom ldan 'das dpal chen po he ru ka nyid/_thugs rje chen po'i dbang gis gdug pa can rnams la shin tu khros pas zhal dang phyag mang por ston pa'o/_/b+he bed zhes bya ba la
[\[233b.4\]]sogs pa ni ma bshad do/_/ci'i phyir zhe na/_bsgom pa dang bzlas pa la rag lus pa'i phyir ro/_/hUM hUM zhes bya ba la sogs pa ni/_dpal nam mkha' dri med dang /_zla ba la sogs pa dpa' bo dang dpa' mo bcu drug phrag gnyis kyi sngags so/_/de'i phyir 'khor lo'i sngags zhes
[\[233b.5\]]bya'o/_/'khor lo ni 'khor lo'i lha rnams so/_/sngags ni sngar bshad pa'o/_/sngags chen po'i ni nus mthu bsam gyis mi khyab pa'o/_/dpa' bo rnams ni byang chub sems dpa' bcu drug go/_/dpa' bo rnams gsungs pas/_dpa' mo rnams kyang bsdu'o/_/snying po
[\[233b.6\]]mchog ni thugs yang dag pa'i ye shes kyi sa bon ni snying po mchog mi 'gyur ro/_/lha mo skam ma dang /'jigs ma la sogs pa'i sngags ni/_a A la sogs pa'o/_/dpa' bo'i yan lag ma snying sngags/_/zhes bya ba la/_yan lag ma ni lha mo rnams so/_/lhag ma ni
[\[233b.7\]]go sla'o/_/gsang ba'i sngags kyis dgod pa ni/_/zhes bya ba la sogs pa la/_dam tshig dang mi ldan pa rnams la bstan par bya ba ma yin pas gsang ba yin no/_/'gro ba rnams la skyob pa'i bdag nyid yin pas na sngags so/_/sbyor ba drug gi don bstan pa ni dgod pa'o/_/
[\[234a\]]
[\[234a.1\]]sbyor ba drug gi man ngag rnal 'byor bcom ldan 'das ni mchod pa'i dus so/_/oM nA da ni rma la ya hUM hUM phaT ces brjod pa ni mchod par bya'o/_/de la sngags kyi dang por phyag 'tshal ba'i yi ge oM zhes bya ste/_de rnams la bstod pa'o/_/nA da ni ye shes kyi tshul de
[\[234a.2\]]rtog pa dang bral ba'i sgra'o/_/ni rma ni sprul pa'i 'khor lo'i ngo bo rnams dang bcas pa'i lte ba'o/_/la ya ni pho brang ste sprul pa'i lte ba'i pho brang bcom ldan 'das tshul gyi ye shes bzhugs pa'i don to/_/hUM dang pos ni gdug pa can rnams la sdigs mdzub kyis 'joms
[\[234a.3\]]pa'o/_/gnyis pa'i hUM ni de rnams dbang du sdud pa'o/_/phaT kyis gtor nas ltung bar byed pa'o/_/oM bi du la sogs pa ma bshad pa snga ma bzhin no/_/ye shes drug ni sbyor ba drug gi ye shes so/_/sngags mchog dbang zhes bya ba ni sngags thams cad kyi mchog go/_/rab bo/_/gya nom
[\[234a.4\]]pa ste/_nus mthu dpag tu med pa dang ldan pa'o/_/de ci'i phyir zhe na/_gsang sngags kyi nus mthu ni rgyud la sogs pa thams cad nas 'byung ste/_cig shos min pa ni/_bde ba mchog gi rgyud las kyang 'jig rten gsum g.yo bar byed do/_/lha dang /_lha ma yin dang /_gnod sbyin dang /_
[\[234a.5\]]srin po dang /_dri za dang /_mi 'am ci dang /_lto 'phye chen po dang bcas pa 'gugs par byed pa dang /_'ching bar byed par 'gyur ro/_/mkha' 'gro ma thams cad sgrub pa po'i mngag gzhug byed par 'gyur ba dang /_de'i sbyor ba 'phrog par 'gyur ro zhes gsungs pa bzhin/_sngags
[\[234a.6\]]kyi nus mthu rgyud la sogs pa kun nas gsungs so/_/de rnams kyang khyad par du 'phags pa'i mchog yin no/_/sde tshan brgyad kyi gtso bo yin/_/zhes bya ba ni/_A li dang kA li yi ge bzhi bcu rtsa dgu'i gtso bo a la sogs pa brgyad do/_/'di rnams sngags btu ba'i gnas yin
[\[234a.7\]]pa'i phyir/_gtso bo gsungs pas/_cig shos kyang zhes bya ba'i don to/_/rtsa ba'i sde tshan zhes bya ba ni yi ge A'o/_/gtor ma gtang ba ni a dang ldan pa'i sngags kyis gtor ma gtang ba'o/_/brtag pa gnyis pa ji bzhin no/_/zhes bya ba ni/_kye'i rdo rje'i rgyud brtag pa gnyis pa
[\[234b\]]
[\[234b.1\]]bzhin du ste/_de yang 'di yin te/_oM a kA ro mu khaM sarba d+har+m+mA NAM ad+yA nut+pa n+na twAta oM AH hUM swA hA zhes bya ba yin no/_/gzhan rnams go sla'o/_/dpal ye shes thig le'i dka' 'grel/_gsang ba'i de kho na nyid ces bya ba le'u lnga pa'i bshad pa'o//_//sngags kyi 'og tu mchod
[\[234b.2\]]sbyin 'byung bas na/_de nas zhes bya ba la sogs pa'o/_/mchod sbyin ni phyi dang nang gi mchod sbyin no/_/rab ni nang gi mchod sbyin dang ldan pa'i phyir ro/_/de ni bcom ldan 'das dpal ye shes thig le bdag gis bshad par bya'o/_/gnas ni uN+yan dang /_dzA lan+d+har dang /_pul+lir
[\[234b.3\]]dang /_kA ma ru'o/_/sogs pas ni nye ba'i gnas la sogs pa rnams so/_/rim pas sbyor ni phyi'i bzhin du nang la yang mgo bo dang /_spyi gtsug dang /_spyi bo dang /_smin ma la sogs pa rnams la sbyar te/_nang gi don bsgoms pas ni/_phyi'i gnas la sogs par bgrod mi
[\[234b.4\]]dgos par 'dus pa'i bdag nyid du 'gyur ro/_/de dag gi don ni/_de'i nang du gru gsum gyi phyag rgya'i grwa la/_dpal u rgyan dang zhes bya ba la sogs pa'i gnas skabs bzhin shes par bya'o/_/phyi'i bgrod mi dgos par nang gi lus la 'dus pa yin na/_de gang yin zhe na/_
[\[234b.5\]]de'i don gsungs pa ni/_bskyed pa'i bye brag thigs pa gsum/_/zhes bya ba la sogs pa'o/_/bskyed pa ni 'khor lo'i rim pas bde ba'i thig le rnams 'byung zhing skyed pa'i mtshan nyid do/_/bye brag ni dga' ba'i rim pa'i bye brag skyed pa'o/_/thigs pa gsum ni/_thim pa dang /_
[\[234b.6\]]longs spyod dang dbang gi dga' ba rnams so/_/rdzogs pa ni/_de smin pa'i rdzogs pa'i mthu dang ldan pa'o/_/rim pa gsum de ltar ro zhes bya ba ni/_bskyed pa'i thig le thim pa la sogs pa dang ldan pa ni de bzhin du rdzogs pa'i rim pa bzhin no/_/thig le drug gi bdag nyid
[\[234b.7\]]bcas/_/zhes pa'i tha tshig go/_/rnam shes la sogs bye brag tu/_/zhes bya ba la rnam par shes pa dang /_sems dang yid ces bya ba rnam grangs so/_/sems kyi gnas ni snying yin no/_/sogs pa ni bde ba chen po'i bdag nyid dang /_longs spyod dang /_sprul pa'i
[\[235a\]]
[\[235a.1\]]'khor lo dang /_de rnams mchod sbyin byed pa'o/_/bye brag tu ni dga' ba'i khyad par tha dad pa'i ni bye brag skye ba'i gnas so/_/de'i don gsal bar gsungs pa ni mchod sbyin ni byang chub kyi sems kyi bdag nyid mchod sbyin no/_/tshangs pa ni bde ba'i ye shes te/_
[\[235a.2\]]mchod sbyin yang de yin la tshangs pa yang de yin no/_/g.yul sa che zhes bya ba ni/_sku'i 'khor lo'i bzhugs pa'i gnas yin no/_/longs spyod ces bya ba ni/_gsung gi 'khor lo'o/_/rnam par shes pa dang zhes bya ba ni/_thugs kyi 'khor lo'o/_/nam mkhar ye
[\[235a.3\]]shes zhes bya ba ni/_'pho ba la sogs pa'i ye shes bcas pa'i gnas ni sprul pa'i 'khor lor ro/_/de bzhin no zhes bya ba ni/_sprul pa'i 'khor lo'i ye shes dang ldan par gsungs pa de bzhin du/_gzhan gsum po yang dag pa la sogs pa'i dngos po la sogs pa
[\[235a.4\]]gsum dang sbyar ro/_/sku brgyad kyi ni bye brag tu/_/zhes bya ba ni/_'khor lo bzhi'i bye brag gis gnas brgyad dang ldan pa'i sku brgyad bskyed pa'i cho ga'o/_/dngos po rten dang rnam par 'byed/_/ces bya ba ni/_sku'i 'khor lo la sogs pa'i gzhi'i gnas la sogs par dngos po la
[\[235a.5\]]sogs pa'i mchod sbyin bya zhes bla ma'i man ngag gis 'chad pa'o/_/ji bzhin 'dod pa sdud pa ni/_/zhes bya ba ni/_bskyed pa dang rdzogs pa'i thig le bstan pa bzhin du/_bde ba'i byang chub kyi sems 'di yang de bzhin no/_/mchod sbyin rnal 'byor ma dkyil 'khor/_/zhes bya ba ni/_
[\[235a.6\]]'khor lo bzhi'i rtsa'i dkyil 'khor ni mkha' 'gro ma'i dkyil 'khor 'dod pa'i bde ba dang bcas pa'i ngo bo ste/_mchog gi dga' ba'i mtshan nyid du 'gyur ro/_/phyi'i gnas shes pas nang gi gnas la 'jug par 'gyur ba'i phyir/_de gsungs pa ste/_u D+yan sogs gnas
[\[235a.7\]]su ni/_/zhes bya ba ni/_mkha' 'gro ma 'du ba'i gnas ni u D+yan dang /_dzA lan+d+ha ra dang /_pul+li ra dang /_kA ma rU dang /_ma la ya dang /_sin+d+hu dang /_nag ra dang /_sing+ga la dang /_mu mu ni dang /_de bi ko TI dang /_ko lu da dang /_arbu da dang /_ha ri ke la dang /_ko Ta pa dang /_lam+ba ka dang /_
[\[235b\]]
[\[235b.1\]]kAny+tsi dang /_las kyi yul dang /_gser gyi gling dang /_kong+ga na dang /_bi da ra dang /_yid dgas 'dus pa dang /_rgya mtsho'i ngogs dang /_tsa ri ta dang /_gzhon nu'i grong khyer dang /_kasma ri dang /_ker ta dang /_ne pa le dang /_kar nu dza dang /_sa bla dang /_sa steng dang /_sa 'og dang /_
[\[235b.2\]]ri rab rtse dang /_shar gyi lus 'phags dang /_byang gi sgra mi snyan dang /_nub kyi ba lang spyod dang /_lho'i 'dzam bu gling dang de rnams so/_/legs dgyes la sogs lha mo kun/_/zhes pa ni/_lha mo legs dgyes rdo rje ma dang /_rdo rje mche ba ma dang /_rdo rje glang chen ma dang /_'jigs
[\[235b.3\]]ma dang /_dpa' mo la sogs pa'i lha mo rnams so/_/kA li zhes pa la sogs pa ni bla ma'i kha las shes par bya'o/_/sems can sems kyi bye brag tu/_/zhes bya ba ni/_'gro ba'i bsam pa tha dad pa'i dbang gis/_sangs rgyas rnams kyi dgongs pa yang de bzhin du mdzad pa yin
[\[235b.4\]]no/_/de bas na/_sna tshogs thabs ni rab tu bshad/_/ces gsungs so/_/mtshan yang dag par brjod pa las kyang /_theg pa sna tshogs thabs tshul gyis/_/'gro ba'i don la rtogs pa po/_/zhes gsungs so/_/bcom ldan 'das nyid kyi sku'i gzugs ji ltar 'thad pa
[\[235b.5\]]bzhin du mdzad nas thabs rnam pa sna tshogs pa'i sgo nas chos ston pa dang /_sprul pa'i sku'i gnas skabs su/_sems can rnams la gzigs te/_'dul ba'i thabs la sogs pa tshul rnam pa bzhi gsungs te/_kha cig rnams la 'dul ba'i thabs/_/zhes bya ba la sogs pa la/_
[\[235b.6\]]kha cig rnams ni sems can 'dod chags dang bral ba'i lam la khyad par du mos pa rnams la chos bstan pa/_'dul ba'i thabs ni gdul bya de rnams kyi don du'o/_/kha cig rnams la mdo sde ni/_/zhes bya ba ni/_theg pa chen po'i mdo sde dang de las gzhan pa'o/_/theg pa chen po ni
[\[235b.7\]]sbyin pa dang /_/tshul khrims la sogs pa'i lam la zhugs pa yin la/_gzhan ma ni sbyin pa la sogs pa bya ba'i lam la ma zhugs pa'o/_/la la pha rol phyin pa'i lam/_/zhes bya ba ni/_sa dang pha rol phyin pa'i sgo nas spyod pa ste/_sbyin pa la sogs pa'i bya ba rnams so/_/kha
[\[236a\]]
[\[236a.1\]]cig la ni sngags kyang mchog_/ces bya ba ni/_bya ba dang /_spyod pa dang /_rnal 'byor dang /_rnal 'byor bla ma'i spyod pa ni sngags so/_/sa dang pha rol tu phyin pa las mchog tu gyur pa'i phyir na mchog go/_/rab 'bring tha ma'i bye brag tu/_/zhes bya ba ni/_rab rnams
[\[236a.2\]]la ni sngags kyi theg pa gsungs so/_/'bring rnams la ni sa dang pha rol tu phyin pa'i chos gsungs so/_/tha ma rnams la ni shes rab dman pa'i phyir/_bden pa bzhi gsungs te/_de bas na bcom ldan 'das kyis/_gang zhig dge slong dngos gnas dang /_/gang yang
[\[236a.3\]]rtogs pa dga' ba'i mi/_/gang zhig rgan por gnas pa la/_/de la de nyid mi bstan no/_/zhes gsungs so/_/thar par 'gro ba'i thabs yin no/_/zhes bya ba ni/_sna tshogs pa'i thabs de rnams so/_/de yang 'khor ba'i rnam par rtogs pas bcings pa las nges
[\[236a.4\]]par grol ba'i phyir thar pa'o/_/der 'gro ba'i thabs theg pa gsum po la yod pa'i phyir thar par 'gro ba'i thabs yin pa'o/_/rtag pa la sogs pa'i phyin ci log rnams kyi gnyen po sdug bsngal la sogs pa'i 'phags pa'i bden pa bsgoms pas/_'dod chags dang bral
[\[236a.5\]]ba mngon du byas nas rtogs par byed cing /_dus phyi nas bsod nams dang ye shes kyi tshogs gnyis yongs su rdzogs nas bskal pa grangs med pa bzhis sangs rgyas nyid rdzogs par byed par 'gyur ro/_/yang mngon par rdzogs pas sa dang pha rol tu phyin pas ma lus pa'i
[\[236a.6\]]bsod nams kyi tshogs nyid sbyin pa la sogs pa'i thabs la bslabs pa'i phyir na/_bskal pa gsum gyi sangs rgyas ni/_/zhes gsungs so/_/de la bskal pa gsum zhes bya ba la sogs pa la bskal pa grangs med pa gsum na 'tshang rgya'o/_/theg pa kun gyi blo gros che/_/zhes bya ba
[\[236a.7\]]ni/_theg pa chen po ni dmigs pa dang /_bsgrub pa dang /_thabs dang /_brtson 'grus dang /_ye shes dang /_kun nas dang /_lam chen po dang ldan pa ste/_byang chub sems dpa'i lam 'bras bu dang bcas pa dang /_shes rab kyi pha rol tu phyin pa la sogs pa rnams kyi ngo bo
[\[236b\]]
[\[236b.1\]]nyid do/_/de las kyang khyad par du 'gyur ba ni/_rdo rje theg pa chen po ste/_tshe 'di nyid la sangs rgyas pa'o/_/de bas na/_sngags theg mos la de ltar min/_/zhes gsungs so/_/de la sngags theg ni/_bya ba dang /_spyod pa dang /_rnal 'byor gsum gyis ni de lta min te/_bsgoms
[\[236b.2\]]pa'i stobs rdzogs pas bsod nams dang ye shes kyi tshogs ma lus pa nyid kyis ni/_bsgom pa la mchog tu gzhol ba'i phyir/_dus nges pa med pas/_sangs rgyas nyid rdzogs par byed pa yin no/_/rnal 'byor bla ma ni rdzogs rim bsgom pa'i stobs kyis tshe gcig gis
[\[236b.3\]]sangs rgyas pa nyid yin no/_/de'i don ni thabs dang /_shes rab gnyis su med pa'i rnam par rgyal ba'i rgyud las kyang /_bskyed pa'i rim par ldan pa yis/_/dus ni nges pa med pas 'grub/_/rdzogs pa'i don gyi rnal 'byor la/_/tshe gcig tu ni sangs rgyas 'grub/_/ces
[\[236b.4\]]gsungs pa dang /_yang slob dpon pad+ma'i rdo rjes mdzad pa las kyang /_de nyid lam la 'jug rnams kyi/_/rnal 'byor pa rnams thams cad ni/_/thabs dang ldan pa'i sbyor ba yis/_/de rnams dngos grub gzhan du min/_/bskyed pa'i rim pa'i lam gyis ni/_/gzhan du yang ni/_
[\[236b.5\]]'gyur ba ste/_/skye ba du ma'i bar gyis 'grub/_/'dir ni gcig tu 'grub par 'gyur/_/de ltar nges par shes bya yi/_/shes rab thabs kyis rnam par bsgom/_/zhes gsungs so/_/rnal 'byor ma khyod smos ci dgos/_/zhes bya ba ni rnal 'byor pha'i rgyud nas rtsa'i man ngag
[\[236b.6\]]shas chung la/_ma rgyud nas shas che ba dang /_de bzhin du rnal 'byor pha'i ye shes skye ba bul la/_rnal 'byor ma'i myur ba'i dpes so/_/de skad du lung las kyang /_rnal 'byor ma rnams rnyed mi dka'/_/rnal 'byor cung zad rnyed dka' ba/_/thabs ni rab kyis rnyed 'gyur te/_
[\[236b.7\]]thabs rab min na nam yang min/_/zhes gsungs so/_/de'i phyir khyad par yod pa yin no/_/tshe 'di la ni sangs rgyas so/_/zhes bya ba la sogs pa'i tshigs bcad lnga ni go sla bas ma bshad do/_/dpal ye shes thig le'i dka' 'grel gsang ba'i de kho na nyid ces bya ba
[\[237a\]]
[\[237a.1\]]le'u drug pa'i bshad pa'o//_//de nas mchod pa'i cho ga ni/_/zhes bya ba la sogs pa la/_de nas zhes bya ba ni/_bar ma chad pa'i tshig yin te/_mchod pa ni me tog la sogs pa'o/_/cho ga ni mchod bya dang /_mchod byed dang /_mchod rdzas la
[\[237a.2\]]sogs pa'i cho ga rdzogs pa'o/_/sdig pa ni dge ba ma yin pa'i glo bur ba'i 'o/_/thams cad ni 'dod chags la sogs pa'i rtog pa'i mtshan nyid thams cad 'khor ba'i rgyu'o/_/'jig byed pa ni mchod pa'i cho ga'i 'bras bu de kho na nyid kyis glo bur ba'i dri ma dag pa'i
[\[237a.3\]]phyir/_'jig par byed pa'o/_/yid 'phrog ces bya ba la sogs pa ni/_nges par bstan pa'i gnas skabs kyis shes par 'gyur ro/_/byang chub sems 'byung mchod pa yis/_/zhes bya ba la sogs la/_bla na med pa yang dag par rdzogs pa'i rgyur 'gyur ba'i phyir
[\[237a.4\]]byang chub sems yin no/_/de bral ba la sogs pa'i bdag nyid kyi gnas rnams su 'bab pa ni 'byung ba'o/_/mchod pas zhes pa ni/_mchod pa'i cho ga rdzogs par byed pa'i phyir mchod pa'o/_/yar ngo ni mchod sbyin yin te sngar bstan pa'o/_/mar ngo ni mchod pa'i
[\[237a.5\]]cho ga yin no/_/bye brag ni tha dad pa'i dngos po'i mtshan nyid do/_/shes rab ni mchod pa'i mtshan nyid do/_/de bzhin du mchod sbyin gyi mtshan nyid thabs so/_/sbyor ba ni ro gcig pa'i ngo bo mchog gi dga' bar ro/_/mchod pa'i mtshan nyid ni chad pa'i dga' ba'o/_/mchod sbyin
[\[237a.6\]]gyi mtshan nyid ni mchog gi dga' ba'o/_/ro gcig pa ni rang bzhin gyi dga' ba'o/_/de dag las de kho na nyid rnyed par 'gyur ba yin no/_/sku gsum ye shes dkyil 'khor ni/_/zhes bya ba ni/_chos kyi sku la sogs pa'i gsum po ni/_thim pa dang /_longs spyod dang /_dbang gsum gyi ye shes dga' ba rnams
[\[237a.7\]]kyi bdag nyid yin no/_/tshes ni mar ngo'i bcu drug nas bgrangs pa'i tshes so/_/yi ge ni A li'i yi ge bcu drug go/_/sngags ni sems srung bar byed pa'i phyir ro/_/ri bong can ni zla ba dang ldan pa'i don du gnas pa'o/_/'phel bar 'gyur ba ni/_skye zhing 'phel bar rdzogs pa'i tha tshig go/_/thig le ni
[\[237b\]]
[\[237b.1\]]bde ba'i byang chub kyi thig le bco lnga dang ldan no/_/mkha' ni rtsa gnas kyi gtso bo dang bcas pa'o/_/'gog pa ni rdzogs par byed pa'i ngo bo de mnyam pa'i ror gyur pa'o/_/ci'i phyir zhe na/_'gog pa yis zhes gsungs pa'i gtan tshigs dang ldan pa yin no/_/
[\[237b.2\]]rang bzhin ni gnyis su med pa'i don de kho na nyid do/_/'byung bar 'gyur ba ni/_thabs dang shes rab sbyor ba'i don gyis 'byung ba'o/_/thig le'i rang bzhin ye shes te/_/zhes 'byung ba ni/_byang chub sems bde ba'i thig le'i bdag nyid rang bzhin dga' ba'i ye shes te/_
[\[237b.3\]]sngon dang /_phyi ma dang /_da ltar dang /_gzung ba dang /_'dzin pa la sogs pa thams cad dang rang bzhin gyis bral ba mnyam pa nyid do/_/sangs rgyas kun ni rnam par snang mdzad la sogs pa thams cad do/_/yang zhes bya ba'i sgras ni/_sangs rgyas kyis kyang mi rnyed na/_
[\[237b.4\]]gzhan rnams kyis ni rnyed pa ha cang ches zhes pa'i don to/_/rnyed par dka' ba ni/_don dam pa so so rang rig pa de'i mtshan nyid 'di ni/_tshig dang yi ge'i rnam par rtog pa'i yul las 'das pa'i rang bzhin no/_/ci'i phyir zhe na/_bstan pa thams cad ni kun rdzob yin
[\[237b.5\]]te/_dper na dmyal ba'i sdug bsngal bstan pa na/_de thos pas nyams su mi myong ba bzhin no/_/de skad du ye shes mnyam pa'i rgyud las kyang /_spros pa med pa'i mchog nyid ni/_/sangs rgyas la sogs kun gyis kyang /_/de yi tshad ma brjod pa med/_/ji snyed brjod
[\[237b.6\]]pa kun rdzob yin/_/zhes gsungs so/_/bdag gi bka' drin rang bzhin myur/_/zhes bya ba ni/_bcom ldan 'das kyis man ngag bka' stsal pa'i drin gyis sems can skal ba dang ldan pa rnams kyi rang bzhin don myur du 'thob par 'gyur ro/_/the tshom med par rnyed pa yin/_/
[\[237b.7\]]zhes bya ba ni/_yid gnyis kyi sems ma yin zhes bya ba ste/_nges par zung shig ces pa'i don to/_/blun po gang gis zhes pa ni/_shes rab dman pa'i byis pa la sogs pa rnams so/_/bdag ces bya ba ni/_thabs dang shes rab gnyis su med pa'i ros
[\[238a\]]
[\[238a.1\]]thams cad la khyab kyang mthong ba ma yin no/_/mi shes pa ni rtogs par dka' ba'i phyir ro/_/ci'i phyir blun po rnams kyis mi shes she na/_de'i don gsungs pa ni 'di yin te/_bsam gtan rags la rtag mos pa/_/zhes bya ba dang /_dngos po rtog pa
[\[238a.2\]]la zhen pa'i phyir bsam gtan rags pa yin no/_/de'i rnam pa la dga' zhing 'dun pas na rtag mos pa zhes bya ba'o/_/de rnams kun ni 'grub pa med/_/lha yi dbang phyug bden pa'o/_/zhes bya ba ni/_bsam gtan rags pa'i rtog pa can kun gyis bla na med pa yang dag
[\[238a.3\]]par rdzogs pa'i byang chub mi 'grub pa bden pa kho na'o zhes sdud pa po la gsungs pa'i don to/_/shes rab dang thabs kyi ros thams cad la khyab pa mi mthong ba de gang yin snyam pa la/_de'i don tshigs su bcad pa gsum gyis ston te/_sa kun dbang phyug gi bdag po/_/zhes
[\[238a.4\]]bya ba la sogs pa gsungs te/_sa kun ni sa bcu drug gnas pa'o/_/de rnams la dbang ba'i phyir dbang phyug kyang yin la/_bdag po yin te kun gyis bdag po bcom ldan 'das dpal ye shes thig le spros pa dang bral ba 'bras bu zhes bya ba'o/_/de nyid gzhan la rag
[\[238a.5\]]ma las par bdag rang la mnga' bas mnga' bdag go/_/de nyid ni sa kun gyi yon tan dang ldan pa'i sangs rgyas dang byang chub sems dpa' mi thub pa'i phyir rgyal po'o/_/de nyid ni 'khor ba dang mya ngan las 'das pa'i skyon gyis ma gos pa'i phyir bdag nyid do/_/de nyid de
[\[238a.6\]]bdag la khyab pa'i phyir/_kun nas bdag go/_/de nyid ni de dag gi mtha' la mi gnas pa'i phyir/_thams cad la rtag tu stong zhes bya ste/_chos thams cad la khyab pa tha ma'i mthar thug pa ji srid du rgyun mi 'chad par bzhugs pa'i phyir/_rtag tu stong pa dngos po dang bral ba'o/_/
[\[238a.7\]]de nyid bsgrub bya yin pa'i phyir/_/kun gyis mchod cing phyag mdzad pa'i gnas so/_/de nyid sgyu ma lta bu'i shes rab dang /_thabs las byung ba'i phyir/_shes rab dang thabs kyi rang bzhin du grags pa'o/_/de nyid sangs rgyas dang sems can thams cad la dbang byed pas na/_
[\[238b\]]
[\[238b.1\]]'gro med 'gro la bdag nyid rol lo/_/de nyid ni 'jig rten pa dang /_bstan bcos la grags pa'i nam mkha' las mchog tu gyur pas na/_mchog gi nam mkha'o/_/mtha' gnyis grol bas na mtha' med pa nyid do/_/gzung ba dang 'dzin pa'i rnam par rtog pa'i dngos po ni don
[\[238b.2\]]dam par med pas na/_mngon sum du bya ba'i ye shes de yang rnam par rtog pa'i shes pa yin te/_skra'i rtse mo 'bum gyi cha tsam yang dmigs su med pa'i phyir/_mtshan nyid dang bral gnas dang bral/_/zhes bya ba la sogs pa gsungs so/_/bcom ldan 'das kyi bka' drin gyi
[\[238b.3\]]man ngag gang yin snyam pa la/_chos dang longs spyod dag gi mtha'/_/zhes bya ba la sogs pa'o/_/de la chos ni thugs kyi 'khor lo'o/_/longs spyod ni gsung gi 'khor lo'o/_/bdag ni ye shes kyi 'khor lo'o/_/mtha' ni sku'i 'khor lo'o/_/de rnams kyi don ni dga'
[\[238b.4\]]ba rnams dang yang sbyar bar bya ba yin no/_/ye shes rnam shes ngo bo bdag/_/ces bya ba la sogs pa gsungs pa yin no/_/dpal ye shes thig le'i dka' 'grel gsang ba'i de kho na nyid ces bya ba le'u bdun pa'i bshad pa'o//_//da ni sdig pa dang bral bas dngos grub
[\[238b.5\]]rnam gnyis 'grub pa'i phyir/_sbyin sreg gsungs pa ni/_de nas zhes bya ba la sogs pa'o/_/phrin las rnams bzhi bshad pa ni/_zhi ba zhes bya ba la sogs pa'o/_/de'i tshe brda yis bstan pa ni/_/rgya mtsho me dang mig zla la/_/zhes bya ba la/_me'i lha spyan 'dren pa ni/_
[\[238b.6\]]lag pas bskor zhing mdzub mos g.yob pa ste/_de'i phyir mdzub mo dang /_rgya mtsho la sogs pa'i brda bshad do/_/de la rgya mtsho bdun du grags pas rgyas pa'i kha khyer dang /_zabs su bsgres la/_mdzub bdun no/_/me ni me lha bdun zhes grags pas/_dbang gi yang
[\[238b.7\]]mdzub bdun gyi gnas skabs kyi kha khyer dang shul dang zabs su'o/_/mig ni me lha spyan gsum par grags pas drag po'i kha khyer la mdzub gnyis zabs su brtsig go/_/zla ba ni dus bzhi zla bar grags pas zhi ba'i kha khyer la mdzub gnyis dang /_gcig gi sum gnyis/_
[\[239a\]]
[\[239a.1\]]zabs su gcig dang sum cha'o/_/lha yi dbang phyug tshad yin no/_/zhes bya ba ni/_de rnams thab khung gi tshad yin pa'o/_/gzhan ma kun gyi rim pas gcig_/ces bya ba ni/_dgug pa dang bskrad pa dang dbye ba dang /_mnan pa dang /_bcing ba la sogs pa yang
[\[239a.2\]]bzhi po dang gcig pa'o/_/de'i phyir/_sngar grub kyis ni gzhan ma grub/_/ces gsungs so/_/dam tshig sems dpa'i rim pa la sogs pa'i don bstan pa hom khung zhes bya ba la sogs pa'o/_/yo byad kyi rim pa la sogs pa/_mkhas pa yis ni zhes bya ba la sogs
[\[239a.3\]]pa'o/_/rnal 'byor pa sgrub pa po'i mtshan nyid tshigs bcad phyed dang gnyis kyis gsungs pa/_sgrub pa'i dbang po zhes bya ba la sogs pa'o/_/de la sgrub pa'i dbang po ni bsgrub pa'i bdag po'i don yin no/_/thig le'i don ni mchog gi dga' ba'o/_/tshul ni dga'
[\[239a.4\]]ba'o/_/ye shes ni rang bzhin dga' ba'o/_/bye brag ni dga' ba bzhi'i mtshan nyid de/_chad pa'i dga' ba dang bcas pa'i shes pa bsgrub pa'o/_/rin chen rigs ni de bzhin gshegs pa'i rigs yin no/_/gzhan na re gang zag rin po che'i rigs su nges te/_slob
[\[239a.5\]]ma la bshad pa'i skabs so zhes zer ro/_/da ni de'i phyag rgya tshigs bcad gnyis kyis gsungs te/_rigs lnga'i gzhon nu ma ni lnga zhes bya ba la sogs pa'o/_/thod pa ma sring mo'i bdag nyid kyis sangs rgyas spyan du bsgom pa yin te zhi ba'i las bya'o/_/btso blag mkhan
[\[239a.6\]]ma'i bdag nyid kyis rgyas pa'i las bya'o/_/gtum mo sgyug mo'i bdag nyid kyis dbang gis las bya'o/_/Do m+bi chung ma'i bdag nyid kyis drag po la'o/_/gar mkhan bu mo'i ni bdag nyid kyis las sna tshogs pa'o/_/de rnams ni rigs lnga'o/_/'khor lo bcu
[\[239a.7\]]drug la sogs pa dang ldan pa'i gzhon nu ma rnams so/_/sbyin sreg las ni don bsgrub phyir/_/zhes bya ba ni/_sbyin sreg phyi'i las kyi don nang la sogs pa'i sbyin sreg gi de kho na nyid kyi don bsgrub pas ni gzhan rnams kyang 'grub par 'gyur ro/_/don chen po de nas
[\[239b\]]
[\[239b.1\]]de'i phyir/_rigs ngan mo ni 'jug par bya/_/zhes gsungs so/_/de rnams kyi don ji ltar sgrub snyam pa la/_don bsgrub pa'i don gsungs te/_shes rab thabs kyi cho ga yis/_/zhes bya ba la sogs pa'i tshigs bcad phyed dang gnyis so/_/'o na don gyi 'bras bu gang yin zhe na/_
[\[239b.2\]]de'i 'bras bu bstan pa 'di yin te/_don dam du ni phyi don min/_/zhes bya ba la sogs pa'o/_/da ni kun rdzob [(]gyi [,]kyi [)]don dam pa'i de nyid rnyed pa bshad de/_kun rdzob rnam pa'i gzugs su ni/_/zhes bya ba la sogs pa'o/_/kun rdzob rnam pa'i gzugs ni/_rnal 'byor pa
[\[239b.3\]]dang /_phyag rgya gnyis lha'i gzugs sgyu ma'i bdag nyid dang ldan par bskyed do/_/kun brtags ni rang gi ngo bo ma grub pa'i phyir ro/_/ye shes ni dga' ba rnams kyi ngo bo yin no/_/sbyor ba yis zhes bya ba ni/_thabs dang shes rab/_A li kA li ro gcig par sbyor bar 'gyur
[\[239b.4\]]pas so/_/dga' ba dang mchog gi dga' ba dang /_chad pa'i dga' bas ni rim pas bstan pa yin la/_gnas ni rnyed par 'gyur zhes bya ba ni/_bzhi pa rten can las rten med pa'i rang bzhin dga' ba'i rgyal po rnyed cing mthong gi skye ba ni ma yin no/_/ci'i phyir zhe na/_
[\[239b.5\]]skye ba med pa dang /_'gag pa med pa dang /_'pho ba dang /_'jig pa med pa'i don ni mdo dang /_sgrub thabs la sogs pa kun nas gsungs pa'i phyir ro/_/de bas na zhes bya ba ni/_gtan tshigs so/_/thams cad ni sems can kun bla na med pa'i byang chub sgrub pa la
[\[239b.6\]]'bad pa chen po bya dgos zhes bya ba'i gtan tshigs 'dir ro/_/rnam pa thams cad ni thams cad mkhyen pa'i ye shes mnga' ba'i sangs rgyas thams cad do/_/mchog ni rdo rje 'dzin pa nyid do/_/de rnams kyi rgyur 'gyur bas na man ngag yin no/_/thabs sna tshogs
[\[239b.7\]]pa gzhan yang gsungs pa/_rang dang gzhan rnams 'grub don du/_/zhes bya ba la sogs pa'o/_/dpal ye shes thig le'i dka' 'grel/_gsang ba'i de kho na nyid ces bya ba le'u brgyad pa'i bshad pa'o//_//da ni go rims kyi gtor ma chen po dang bcas pa
[\[240a\]]
[\[240a.1\]]'byung bas na/_de nas yang ni bshad bya ba/_/zhes bya ba ni/_yang gi sgras sngar bstan pa yod pa de'i rjes su bshad pa'o/_/tshogs kyi 'khor lo gtor chen pos/_/zhes bya ba ni/_dam tshig dang ldan pa'i rnal 'byor pa rnams thabs dang shes rab 'dus
[\[240a.2\]]pa rtsa ba'i gtor ma ka pA la dum bu gcig pa dang ldan pa'am/_yang na dum bu gsum par gtor ma chen po'i snod byas te/_de nyid dang ldan pa'i sems kyis gtor ma chen po'o/_/khyim ni sum thog gnas su ni/_/rim pa gsum pa'i gnas su bcom ldan 'das
[\[240a.3\]]'khor dang bcas pas sgrub pa po byin gyis brlab par bya ba yin no/_/de ci'i phyir zhe na/_de'i dgongs pa ni 'di yin te/_chom rkun kun dang bral ba yi/_/zhes gsungs so/_/phyi rol yul min nang gi min/_/zhes bya ba ni gzhan gyi gnas ni phyi rol yin te/_gzhan
[\[240a.4\]]ni gnas su bar chad byed pa'i chom rkun la sogs pa'i bgegs 'byung ba'o/_/nang du yang mi bsgrub/_de ci'i phyir zhe na/_de ni bdag gi gnas yin te/_'khor gyi 'du 'dzi mang bas mi dben no/_/slob dpon ni/_sgrub pa po rnal 'byor pa'i gtso bo yin la/_'dus
[\[240a.5\]]pas brgyan pa ni/_'khor la sogs pa dang ldan pas brgyan cing mdzes par byas pa'i don yin pa'o/_/rdo rje mda' ni rnam par gzugs/_/zhes bya ba la sogs pa'o/_/de ru mchod sbyin don du ni/_/zhes bya ba la sogs pa'i mchod sbyin ni rnal 'byor pa rnams dang gtor
[\[240a.6\]]ma'i rim pa bya'o/_/byol song rab kyi gzugs ni glang /_/zhes bya ba ni/_rig pa med pa'i phyir na byol song rab shi ba'i ro dang mtshungs so/_/de yang bdag dang bral ba'i phyir ro ste/_rnal 'byor pa yis kyang chos bdag dang bdag gir 'dzin pa spangs pa'i phyir blang bar
[\[240a.7\]]bya'o/_/gri gug rung bas brtag par bya/_/zhes pa ni/_nyon mongs pa rnams gcod pa'i bdag nyid ni/_shes rab kyis de rnams brtag par bya'o/_/de rnams kyi rang bzhin shes par bya zhes bya ba'i tha tshig go/_/de nas yang 'di lta ste/_yan lag rang ni mgo bo'i thod pa
[\[240b\]]
[\[240b.1\]]yin no/_/pad+ma'i snod ces bya ba ni thod pa yang yin la pad+ma yang yin te/_pad+ma dang ldan pas so/_/snod kyang yin te bdud rtsi'i snod do/_/sgron ma lnga ni glang po che'i stobs la sogs pa'o/_/bsres pa ni mnyam par sbyar bas bsres pa'o/_/gang dang sbyar
[\[240b.2\]]ba zhe na/_de gsungs pa/_de bzhin gshegs pa lnga dang ldan/_/zhes bya ba ni/_mi bskyod pa ni gla rtsi'o/_/rnam par snang mdzad ni bzhi mnyam mo/_/rin chen 'byung ldan ni si la'o/_/'od dpag med ni ga bur ro/_/don yod grub pa ni stobs chen po'o/_/ldan pa ni
[\[240b.3\]]bsres nas ye shes kyi bdud rtsir ro mnyam par byas pa'o/_/de ru dam tshig dag pa ni/_/zhes bya ba la sogs pa la/_tshogs kyi 'khor lo'i gnas skabs de ru dam tshig 'da' bar mi bya bas na dam tshig go/_/nyes pa'i skyon rnams mi 'byung ba'i phyir dag pa'o/_/rtag tu
[\[240b.4\]]ni gnas skabs thams cad du rgyun chad pa med pa dus gsum du'o/_/bdag rang ni shi yis dogs pa dang /_snad pa dang /_lhung gis dogs pa la sogs pa dang ldan pa'o/_/bzhin du bsrung zhes bya ba rnal 'byor pa'i bla ma dang /_rnal 'byor pho mo rnams la sogs pa
[\[240b.5\]]la/_srog dang bral gyis dogs pa'i bsam pa la sogs pa bzhin du bsrung ba'o/_/dam tshig bsrungs pas ci zhig dgos snyam pa la/_de'i dgos pa 'di lta ste/_dam tshig bsrungs na grub pa ni/_/lha yi dbang phyug rnyed pa'o/_/zhes gsungs so/_/de'i don ni/_bcom
[\[240b.6\]]ldan 'das kyis byang chub sems dpa' lha'i dbang phyug la bos nas yon tan gsungs pa ste/_de yang thun mong gi dngos grub dang /_mchog gi dngos grub rnyed par byed pa'i rgyu dam tshig yin gyi/_gzhan du na skye ba 'dir yang mi bde ba sna tshogs la 'byung la/_
[\[240b.7\]]shi 'phos nas kyang mnar med pa'i sems can dmyal ba la sogs par skye'o/_/de skad du rgyud la sogs pa kun nas kyang gsungs so/_/de bzhin du 'dir dgongs pa'i thig le'i rgyud las kyang /_dam tshig nyams pa'i sems can ni/_/rgyal po blun po rkun ma
[\[241a\]]
[\[241a.1\]]dang /_/gcan gzan gza' dang sa bdag rims/_/me chu dug dang mkha' 'gro bdun/_/yid du mi 'ong sna tshogs dang /_/dus min shi nas mnar med 'gro/_/zhes gsungs so/_/da ni bza' ba'i dam tshig bshad de/_dam tshig mchog gi ye
[\[241a.2\]]shes te/_/zhes bya ba la sogs pa la/_bza' ba'i dam tshig kyang de bzhin du shes par bya'o/_/mchog ni bdud rtsi lnga'o/_/ye shes ni de bzhin gshegs pa'i bdag nyid do/_/dad pa ni 'dod pa la sogs pa'i dngos po'o/_/rtag tu bza' ba ni/_zas la ji srid spyod pa
[\[241a.3\]]de srid du bdud rtsi lnga dang /_stobs lnga dang ldan par byas la bza' ba'o/_/de dag ni rigs lnga'i dam tshig go/_/de nas 'khor lo'i mchod pa la sogs pa gsungs pa/_dgyes pa'i dam tshig zin nas ni/_/zhes bya ba ni/_bsrung ba la sogs pas mnyes par byas
[\[241a.4\]]nas/_de ma thag tu dkyil 'khor mchod pa'o/_/de yang 'di skad gsungs te/_'khor lo dang bcas rigs rab ces bya'o/_/de nas gtor ma dbul ba ni/_/rab tshim byas nas gtor ma dbul/_/zhes bya ba la sogs pa la/_gtor ma ni bdud rtsi la sogs pa dang
[\[241a.5\]]bcas pa'i gtor ma'o/_/de'i gnas la sogs pa ni nam phyed ni gtang ba'i dus so/_/mkha' 'gro ma'i rgyun srang gi lam bzhi mdo'am/_yang na lam sum mdo gyes pa de ru gtor ma bskyal bar bya ba'o/_/gnas tshogs kyi 'khor lo gtor ma chen po dang bcas pa'i
[\[241a.6\]]gnas bstan par bya ba 'di yin te/_dur khrod dam ni chu ngogs su/_/zhes gsungs so/_/gzhan du na de ru ni tshogs kyi 'khor lor ro/_/dam tshig ni 'da' bar mi bya ste/_chad pa la sogs pa'i rtog pa bsrung ba dag pa ni/_rang bzhin dga' ba mchog/_/rtag
[\[241a.7\]]tu ni dus rtag tu bsgoms pa'i stobs bskyed par bya/_bdag rang ni srog dang bral gyi dogs pa la sogs pa bzhin bsrung ba ni/_de gnyis su med pa'i don la 'bad pa ste chad pa'i dga' ba bsrung ba'o/_/de'i don 'di lta ste/_dam tshig ni mchog gi dga' ba/_bsrung ba ni
[\[241b\]]
[\[241b.1\]]chad pa'i dga' ba dang /_'grub pa ni rang bzhin dga' ba/_rnyed pa ni rang bzhin dga' mchog rnyed par 'gyur ba'i don to/_/da ni bza' ba'i dam tshig bshad par bya'o/_/dam tshig ni bza' ba ste chad pa'i dga' bar/_de bzhin du mchog ni mchog gi dga' bar/_
[\[241b.2\]]ye shes ni chad pa'i dga' bar/_dad pa ni 'dod pa'i dad pa la sogs pa/_rtag tu bza' ba ni rang bzhin dga' ba'i don rgyun du bza' zhing nyams su myong bar bya zhes pa'i tha tshig go/_/dgyes pa'i dam tshig zin nas su/_/zhes bya ba ni/_phung po dang /_khams dang /_skye mched
[\[241b.3\]]la sogs pa yang dgyes shing tshim pas dga' ba'o/_/'khor lo ni bde ba chen po la sogs pa/_bcas pa ni rtsa gzhan rnams dang bcas pa/_rigs ni rigs dang rigs can ma'i rtsa kun/_rab tshim ni/_khyad par du yang de dag gis dgyes pa'i don to/_/gtor ma ni
[\[241b.4\]]bar chad kyi bgegs bsrung ba'i phyir/_dbul ba ni gnas so/_/nam phyed ni mchog gi dga' bas phyin ci log gi mtshan ma mi mthong ba'i phyir lam gyi bzhi mdo ru bsdu'o/_/yang sum mdor gyes pa ru ni/_ut+pa la'i snying po brgyad pa dang bcas pa'i lte bar ro/_/dur khrod
[\[241b.5\]]ni dbugs dang bral ba'i byang chub sems kyi ro/_/chu ngogs ni bde chen du zhes man ngag gis zhes bya'o/_/da ni gtor ma bshad de/_lhag ma'am ni yang na phud/_/ces bya ba la sogs pa'o/_/rang gnas phyir na zhes bya ba la sogs pa ni/_sgrub pa po rang gi khyim du phyin
[\[241b.6\]]pa ste/_gtor ma btang la zhes tshig gi lhag ma'o/_/'khor lo ni zhes bya ba ni/_'khor gyi rnal 'byor pa rnams la ni mi gcig gi snod brtag pa yin te/_kun la yang de yis so/_/slob dpon la ni dum bu gcig_/ces bya ba ni thod pa gling gcig pa ru bdud rtsi dbul lo/_/
[\[241b.7\]]'bad pa yis ni bsrung bar bya/_/zhes bya ba la sogs pa ni/_mi 'bo ba dang /_mi sbyin pa la sogs pa'i dam tshig yin no/_/ma rgyud kyi dam tshig gsungs pa/_g.yon gyi zhes bya ba la sogs pa'o/_/de'i dus su gal te/_rnal 'byor ma brtag pa'i don gyi phyir
[\[242a\]]
[\[242a.1\]]'ong na zhes bya ba la sogs pa ni/_tshogs kyi 'khor lo dang /_gtor ma chen po'i dus su ni/_mkha' 'gro ma 'ong ba srid pas zhes bya ba'i don to/_/ci'i phyir zhe na/_brtag pa'i don gyi phyir zhes gsungs to/_dam tshig brtag pa'i ched du don 'ongs pa'i
[\[242a.2\]]mkha' 'gro ma rnams so/_/de la/_re zhig 'jigs par mi bya ste/_/zhes bya ba la/_mkha' 'gro ma rnams de la'o/_/re zhig ni/_rim gyis 'jigs par mi bya'o/_/ci'i phyir zhe na/_rim pas de rnams 'ongs nas so/_/rang nyid dam tshig dang ldan par byas la/_de
[\[242a.3\]]kho na nyid la dmigs pas zhum pa'i sems mi skyed de/_de kho na nyid dang ldan pas seng+ge lta bu ste/_byol song lta bu'i rnam par rtog pa la mi 'jigs pas na seng ge'i gzugs kyis spyod pas/_rnam pa thams cad du 'jigs pa med par spyod pas ni/_de'i rang bzhin nyid
[\[242a.4\]]kyis yongs su 'gro ba'o/_/de yang rnal 'byor ma zhes bya ba la sogs pa gsungs so/_/de yang rnal 'byor ma kun gzugs sna tshogs dang /_phyag rgya sna tshogs dang /_skad sna tshogs rab tu byed do zhes bya ba la sogs pa la lus kyi brda dang /_de'i lan du ngag gi brda/_de'i
[\[242a.5\]]lan dang rim pa bzhin gsungs so/_/de dang lhan cig gtor ma chen po zhes bya ba la sogs pa ni/_dngos grub rnyed pa'i rgyu yin pas/_/gtor ma la sogs pa'i cho ga ji lta ba bzhin no/_/dpal ye shes thig le'i dka' 'grel/_gsang ba'i de kho na nyid ces bya ba le'u
[\[242a.6\]]dgu pa'i bshad pa'o//_//de nas byang chub sems dpa' zhes bya ba la sogs pa ni/_mdor bsdus pa ni yan lag rgyas par bshad pa'i don rigs nas/_bcom ldan 'das la dkyil 'khor gyi nges pa'i don zhus pa ji ltar lags zhes zhus pa'o/_/sngar gsungs
[\[242a.7\]]pa'i rgyud don las zhes bya ba la sogs pa ni/_gzhal yas khang la sogs pa dang /_mngon par byang chub lngas bskyed pa la sogs pa'o/_/de lta'i dkyil 'khor rgyal dbang po/_/zhes bya ba ni/_sngar bshad pa'i dkyil 'khor nang gi rim pa dang /_phyi'i rim pa ni
[\[242b\]]
[\[242b.1\]]de bzhin gshegs pa thams cad kyi bdag po yin no/_/de'i dbang po ni bcom ldan 'das yin te/_de bas na bdag po yin no/_/rgyud kun du ni rnyed dka' ba/_/zhes bya ba ni/_rnal 'byor pa thabs dang shes rab rgyud rnams su rnyed par dka' ba de 'dir gsal bar
[\[242b.2\]]bstan pa'o/_/byang chub sems dang b+ha ga sku/_/dkyil 'khor gsum ni rab mchog go/_/zhes bya ba ni sngar ka ba gcig dang /_sgo dgu la sogs pa gsungs pa dang /_rim pa gnyis bstan pa'i dkyil 'khor dang /_'og nas 'byung ba'i don rnams kyi dkyil 'khor byang
[\[242b.3\]]chub sems la sogs pa'o/_/de dag gi phyi dang nang dang gnyis so/_/ci'i phyir byang chub sems kyi dkyil 'khor la sogs pa gsum gyi phyi dang nang yin zhe na/_de dag ni phyi dang nang du dbye ste/_de skad du/_gnyis su med pa'i rgyud las kyang /_/sku dang b+ha ga'i dkyil 'khor
[\[242b.4\]]dang /_/gsum pa'i byang chub sems brtag pa/_/phyi dang nang gi rim pa yis/_/de dag kun du bshad par brjod/_/ces gsungs pa dang /_yang gleng gzhi'i phyi ma'i rgyud las kyang /_lus kyi dkyil 'khor brjod pa dang /_/b+ha ga'i dkyil 'khor zhes pa dang /_/byang chub
[\[242b.5\]]sems kyi dkyil 'khor te/_/dkyil 'khor rnam pa gsum du brtag/_/du ma brtag pa'i rab 'byung ba/_/gang la mnga' bdag kun du sbyong /_/yang dag rig dang rab brtag pa'i/_/phung po rnam gnyis brjod pa yin/_/zhes gsungs pa dang /_yang dpal in+d+ra b+hU tis
[\[242b.6\]]mdzad pa'i dga' ba'i me tog gi phreng ba las kyang /_dkyil 'khor sku zhes brjod pa dang /_/dkyil 'khor b+ha gar bshad pa dang /_/dkyil 'khor byang chub sems brjod de/_/dkyil 'khor gsum du brtag pa'o/_/de lta bu'i man ngag shes pas/_phyi dang nang gi rim pas
[\[242b.7\]]spyad par bya'o zhes gsungs pa'o/_/de'i phyir/_yang na snying po'i dkyil 'khor bstan/_/zhes bya ba la sogs pa la/_yang zhes bya ba'i sgras sngar bshad kyang 'dir bstan zhes bya ba'i don to/_/snying po ni yang dag pa'i thugs rje ye shes/_dkyil 'khor ni rdzogs
[\[243a\]]
[\[243a.1\]]pa'i mtshan nyid/_bstan pa ni bshad par bya'o/_/rang gi bde ba ni maN+Dal zhes bya ba ste/_snying po dang ldan pa'o/_/len pa zhes bya ba ni/_sgra'i dbyings la ni len pa'i don te/_de yang la ti zhes pa'i yi ge la bzhag ste/_phyi ma ti phyis pas snying po len
[\[243a.2\]]pa'i phyir na/_dkyil 'khor ro/_/da ni snying po len pa'i don ston te/_ma yi yig 'bru 'dab mar brjod/_/ces bya ba la sogs pa la maN+Dal zhes pas snying po len pa'i bdag nyid kyi dkyil 'khor du brjod do/_/kha cig na re/_ma yi yig 'bru 'dab mar brjod/_/ces bya ba la
[\[243a.3\]]sogs pa la/_pad+ma zhes bya ba'i yi ge pa dang /_da phyis nas ma bzhag pa ni ma'i yig 'bru 'dab mar zhes bya ba'i sgras bshad do/_/ma yi yig 'bru lte bar bstan/_/zhes bya ba la sogs pa yang /_sgra'i dbyings gzhug dang sbyar la bshad do zer ro/_/kha cig na re
[\[243a.4\]]maN+Dal pad+ma zhes bya'i sgras dkyil 'khor pad+ma'i 'dab ma dang /_lte ba dang /_ge sar dang /_bde ba kun ldan pa bzhin du gzhan rnams kyang mtshungs so zhes zer ro/_/kha cig na re ma'i yig 'brus zhes bya ba la sogs pa la/_ma ti zhes bya ba'i ti phyis pa'i ma dang sa ru
[\[243a.5\]]sbyar ro/_/na'i yig 'bru chu ni pi na'i pa dang 'ge'u phyis pa'o/_/de bzhin du da ha ni bsreg pa ste/_ha phyis pas da'o/_/des na da'i yig 'bru ni me zhes bya'o/_/la yang de bzhin te/_'byung ba bzhi pos ni phyi nang gi dngos po kun la khyab pa yin no/_/de bzhin du dkyil 'khor lnga
[\[243a.6\]]po kun la yang sbyar bar bya'o zhes zer ro/_/de'i don bcom ldan 'das kyis gsungs pa ni/_yang ni snying po'i dkyil 'khor bstan/_/rang gi bde ba len pa'i phyir/_/zhes bya ba'i nges tshig dang bcas nas bshad pa dang /_yang 'og nas/_ye shes rnyed pa yi ni phyir/_/
[\[243a.7\]]bde ba yi ni chen po len/_/zhes gsungs pa'i phyir na/_skabs 'dir sgra'i dbyi gzhug mi dgos la/_de bzhin du/_bcom ldan 'das ni rnam pa thams cad du yang gdul bya rnams la/_log pa'i chos gsung mi srid pas na/_kho bo ni mi 'dod pas snga ma bzhin no/_/
[\[243b\]]
[\[243b.1\]]'on kyang 'dir bka' stsal pa'i gzhung bzhin bshad pa la ni skyon med do/_/ma'i yig 'bru zhes bya ba la sogs pa la/_rnal 'byor ma rnams kyi snying po len pa'i don gsungs pa ni/_ma yi yig 'bru 'dab mar brjod/_/ces bya ba ni/_'dab ma drug cu rtsa bzhi dang ldan
[\[243b.2\]]pa'o/_/lte bar bstan pa ni 'dab ma brgyad dang bcas pa/_ge sar dag ni gsum pa dang bcas pa/_la'i yig 'bru lte bar bshad pa ni/_drug cu rtsa bzhi dang /_brgyad dang /_gsum pa'i lte ba dang bcas pa snying po rnams ni la'i yig 'bru don gyis blangs la ni bde ba'i rang
[\[243b.3\]]bzhin no/_/rnal 'byor pa rnams kyi snying po len pa'i phyir gsungs pa ni/_ma yi yig 'bru rin chen grags/_/zhes bya ba la sogs pa'i don yin pa'o/_/de dag gi byang chub sems dang ldan pa'i snying po len pa'i phyir don bshad pa ni/_ma yi yig 'bru shukra'i gzugs/_/zhes
[\[243b.4\]]bya ba la sogs pas la'i don to/_/kA snang ba bzhi bsgoms pa'i rang gi snying po len pa'i phyir/_ba ni snang ba'i 'du shes grags/_/zhes bya ba la sogs pa gsungs pas len pa'o/_/dga' ba bzhi dang ldan pa'i rnal 'byor pas snying po len pa ni/_ma yi yig 'bru dga' bar
[\[243b.5\]]grags/_/zhes bya ba la sogs pa'i mtshan nyid gsungs so/_/shuk+Sha zhes pa la/_shu ni skye rga na 'chi'o/_/k+Sha ni de k+Sha ka tsa ste sog le ltar gcod cing 'byed la 'jigs par byed pa'i phyir/_dga' ba'i rim pas mchog gi dga' ba len pa'o/_/da ni sa la sogs pa rnams rang gi snying
[\[243b.6\]]po len pa'i phyir/_ma yi yig 'brus zhes bstan zhes bya ba la sogs pa gsungs te/_sa dang chu dang me gsum po'i/_/rang gi snying po ni rlung gis len pa ste/_sa'i rim pas rlung gi bde ba'i ye shes su 'gyur ro/_/ye shes rnyed pa yi ni phyir/_/zhes bya ba la sogs pa
[\[243b.7\]]gsungs so/_/da ni de kho na nyid kyi mtshan nyid ston to/_/dkyil 'khor sangs rgyas rin chen gtso/_zhes bya ba la sogs pa gsungs so/_/bur shing zhes bya ba la sogs pa'i dpes don bstan pa yin no/_/'on kyang zhes bya ba la sogs pa la/_gzhan du gol kyis dogs
[\[244a\]]
[\[244a.1\]]pa la sogs pa'o/_/dpal ye shes thig le'i dka' 'grel/_gsang ba'i de kho na nyid ces bya ba las le'u bcu pa'i bshad pa'o//_//rnal 'byor gyi dbang phyug gi byang chub sems dpa' la sngags la sogs pa'i don rdzogs par bya ba'i phyir/_yang byang
[\[244a.2\]]chub sems dpa' chen po zhes bya ba la sogs pa'o/_/sngags kyi bzlas pa'i nges don ni/_/zhes bya ba la sogs pa la/_shes rab snying rje'i bdag nyid de kho na nyid sngags so/_/de'i rgyu man ngag gi bzlas pa/_thabs khyad par can ni nges don yin no/_/de gsungs pa/_dga'
[\[244a.3\]]ba la sogs pa las 'byung /_/yid ni sngags zhes rjod pa yin/_/zhes pa ni/_yid skyob pa'i don gyis ni/_kun du bzang po nyid thob par byed pa nyid sngags so/_/de skad du/_yid kyi gzugs 'di ye shes don/_/sngags ni ye shes yin par brjod/_/gnyis med yid
[\[244a.4\]]'di skyob pas na/_/gal te de lta na yang sngags/_/zhes bya'o/_/bsrub pa ni shes rab las kyi phyag rgya'o/_/bsrubs thabs ni/_thabs snying rje chen po'i bdag nyid do/_/sngags ni de kho na dga' ba dang bcas pa'o/_/bdud rtsi ni mchog gi dga' ba sngags de nyid dang bcas
[\[244a.5\]]pa'o/_/de bzhin du lam ni chad pa'i dga' ba/_thar pa rang bzhin dga' ba'o/_/tshig rgyas pa ni de bzhin no/_/zhes bya ba ni/_de rnams kyi bo la dang kak+ko la rgyas pa'o/_/phrad pa ni rang bzhin dga' ba ru ldan pa'o/_/gnyis ni mchog gi dga' ba dang /_rang bzhin dga'
[\[244a.6\]]ba'o/_/dbus na gnas pa ni/_chu skyes kyi dga' ba'i dbus kyi snying por gnas pa'o/_/de nas gnas bral ba'i mchog gi rang bzhin mthong ba ni don dam pa'i de kho na nyid 'di ni sngags so/_/de nyid 'bras bu'i bdag nyid yin te/_de skad du/_rnal 'byor chen po'i rgyud
[\[244a.7\]]las kyang /_/dus gsum rgyal bas ma byas pa'i/_/rtogs pa nam mkha' dbyer med sngags/_/'di nyid kho na don dam ste/_/so so rang rig mtshan nyid do/_/zhes gsungs so/_/sngags ni A li kA li yin/_/zhes bya ba la sogs pa ni rtog med ma'i snying gar gnas
[\[244b\]]
[\[244b.1\]]pa'i mi shigs pa'i thig le'o/_/A li ni chad pa'i dga' ba'i ngo bo'o/_/kA li ni mchog gi dga' ba'i ngo bo brjod pa ni/_dang po dga' ba'i rang bzhin bzlas pa ni bsdus pa'i don to/_/skyed pa ni/_las kyi phyag rgya ma'i mtshan nyid do/_/rdzogs pa ni/_dam tshig gi phyag rgya'i
[\[244b.2\]]mtshan nyid do/_/bye brag ni mi gcig pa'i rim pa'o/_/de dag las byung bas na/_sngags kyi bzlas pa rab tu grags/_/zhes gsungs so/_/de nyid rtogs pa'i yul ma yin pa'i phyir ro/_/gang du ske dang rkan zhes bya ba la sogs pa'o/_/srog gi rtsa yi nang yod pa/_/zhes bya ba ni
[\[244b.3\]]gsum pa bdag nyid byang chub sems kyis rgyas pa'i rang bzhin no/_/lugs ni bskyed pa'i rim pa'i lugs su 'byung ba'o/_/lugs min ni rdzogs pa'i rim pa'i lugs las bzlog pa'o/_/rgyu mi 'chad pa ni/_bde ba chen po'i rang bzhin du gnas pa'o/_/thig le gsum
[\[244b.4\]]ni byang chub kyi sems bde ba'i thig le gnas gsum dang ldan pa/_yi ge gsum ni/_dbyangs dang /_gsal byed dang /_ma ning gi mtshan nyid do/_/dag pa ni mi shigs pa'i thig le mchog gi yi ge'i rang bzhin 'di ni mtshan ma la sogs pa'i dbang gis ma yin no/_/
[\[244b.5\]]rang 'od rig bcas ni/_phyag rgya de dag gi mtshan nyid do/_/de yang bcas pa ni gzhan yod pa bsdu'o/_/brjod par bya ba ni/_dga' ba dang /_snang ba dang /_phyag rgya la sogs pas de kho na nyid mtshon pa'o/_/da ni sngags la sogs pa la gzhan bshad pa de gsal bar ston
[\[244b.6\]]te/_rkang gi nang du lce bcug pa/_/zhes bya ba la sogs pa rtsa bzhi nye bar rnyed pa la sogs pa'i man ngag go/_/mchod sbyin gyi nges pa'i don to/_/sprul ba'i rim pa'i bye brag tu/_/zhes bya ba la sogs pa sprul pa ni/_lte ba'i 'khor lo drug cu rtsa 'dab ma dang bcas
[\[244b.7\]]pa'o/_/rim pa ni chos kyi 'khor lo la sogs pa gsum pa'o/_/bye brag tu ni dkyil 'khor dang lus la sbyar ba'o/_/thig ler grags pa ni bskyed pa'i rim pa'i don dang /_byang chub sems kyi don thig le dbyer med pa'o/_/bde ba'i sku ni/_ye shes kyi sku'i mtshan nyid
[\[245a\]]
[\[245a.1\]]can yin no/_/mchod sbyin dkyil 'khor gyis brgyan pa/_/zhes bya ba ni rdo rje legs dgyes ma la sogs pa'i lha mo kun dang /_de bzhin du la la nA la sogs pa'i bdag nyid dang bcas pas bcom ldan 'das la bskor zhing brgyan pa'o/_/de yi bskyed rim bdag gis
[\[245a.2\]]bshad/_/ces bya ba ni ji lta ba bzhin du 'og nas bshad par gsungs so/_/dpal ldan rdo rje 'dzin pa yis/_/zhes bya ba la sogs pa la/_/dgyes pa'i gnas ni u D+yan dang /_dzA lan+ng+ha ra dang /_pul+li ra ma dang /_kA ma rU pa la sogs pa sum cu rtsa gnyis dang /_de bzhin du
[\[245a.3\]]mgo bo dang /_spyi gtsug la sogs pa yang sbyar la de bzhin du rgyud kyi gzhung ngo /_/yang sum cu rtsa drug gi bdag nyid kyis gnas brgyad dang sbyar ba'o/_/mchod sbyin ni lha mo rnams dang bcas pa'i mchod sbyin no/_/dpal ldan rdo rje 'dzin pa yis/_/zhes bya ba ni/_bcom
[\[245a.4\]]ldan 'das de bzhin gshegs pa thams cad kyi ngo bo gnyis su med pa'i ye shes grub par 'gyur ro/_/mchog dga' 'byung ba'i mchod sbyin bya/_/zhes bya ba la sogs pa la/_mchog gi dga' ba ni/_bcom ldan 'das rdo rje 'dzin pa nyid de/_mchog gi dga' ba'i mtshan
[\[245a.5\]]nyid can no/_/'byung ba ni sgrub pa po nyid de de bzhin du 'byung ba'o/_/mchod sbyin ni 'byung bar byed pa la rgyur bshad do/_/mchog dga' ba ni 'khor bar bstan/_/zhes bya ba ni/_rnam par rtog pa'i thabs kun rdzob 'khor ba'i mtshan nyid de de nyid shes nas mya ngan las
[\[245a.6\]]'das pa'o/_/de skad du/_'khor ba yongs su shes pa ni/_/mya ngan las 'das par bshad pa'o/_/yang na 'khor ba mchog gi dga' ba/_mya ngan las 'das pa chad pa'i dga' ba'o/_/de dag 'brel ba mchod pa dang mchod sbyin no/_/kA li ye shes mtshan nyid do/_/zhes bya
[\[245a.7\]]ba ni/_kA li dkyil 'khor lus dang ldan pa'i mtshan nyid ye shes so/_/sku brgyad bdag nyid mchog sbyin ni/_/zhes bya ba ni/_gnas kyi rim pas dbye bas sku'i bdag nyid ston te/_de'i phyir/_gnas brgyad par ni mchod sbyin bya/_/zhes gsungs so/_/gnas dang nye ba'i
[\[245b\]]
[\[245b.1\]]gnas la sogs pa'i dngos po can rnams so/_/ji bzhin zhes bya ba ni/_de ji lta ba bzhin du rnal 'byor pa rnams kyang 'byung ste/_tha mi dad par gcig pa'i mtshan nyid kyis 'byung zhing gnas pa'o/_/sum cu rtsa gnyis yid gzugs kyi/_/zhes bya ba la sogs pa la/_yi ge
[\[245b.2\]]ni mi 'gyur ba'i phyir ro/_/gzugs ni byang chub kyi sems kun rdzob las don dam pa/_kA li ni ka kha la la sogs pa sum cu rtsa gnyis yang na oM nas swA hA'i bar du rnal 'byor ma rnams kyi sngags sum cu rtsa drug gi ngo bo/_thig le zhes bya ba ni/_lus la gnas pa'i yi
[\[245b.3\]]ge'i mtshan nyid dang ldan pa'o/_/gtso bo zhes bya ba la sogs pa ni go sla ba'o/_/yang na ni/_sprul pa'i rim pa'i bye brag tu/_/zhes bya ba la sogs pa la/_sprul pa ni lte ba'i gnas drug cu rtsa bzhi'i 'dab ma dang bcas pa'o/_/rim pa ni brgyad pa'i pad+ma reg bya'i gzugs
[\[245b.4\]]can dang /_gsum pa reg bya dang po'o/_/thig le ni kun rdzob kyi byang chub sems kyi ngo bo'o/_/grags pa ni mchod sbyin gyi skur bcom ldan 'das kyis gsungs pa'o/_/bde ba'i sku ni ye shes kyi sku'i rang bzhin no/_/mchod sbyin dkyil 'khor gyis brgyan pa/_/zhes bya
[\[245b.5\]]ba la sogs pa ni/_bde ba'i sku'i bdag po nyid la rtsa'i mkha' 'gro ma rnams kyis bskor ba'o/_/bcom ldan rdo rje 'dzin pa yis/_/zhes bya ba la sogs pa ni sngar bstan par byas so/_/mchog dga' 'byung ba mchog sbyin no/_/zhes bya ba la sogs pa la/_mchod sbyin
[\[245b.6\]]gyi 'bras bu mchog gi dga' ba'i don yang na mchog las chad pa'i dga' ba dang /_rang bzhin dga' ba rten dang bcas pa dang bral ba'i phyir na/_rab kyi dkyil 'khor du gsungs so/_/der ni bya zhes bya ba ni/_gnas brgyad pa'i dbus kyi lte bar bya'o/_/mchog gi dga'
[\[245b.7\]]ba 'khor bar bstan/_/zhes bya ba la sogs pa la/_mchog gi dga' ba 'khor ba thabs kyi bdag nyid can kA li'i ye shes te/_gsang ba'i pho brang mdud pa'i skor ro/_/chad pa'i dga' ba mya ngan las 'das pa'i shes rab kyi mtshan nyid can la/_A li'i ye shes rig
[\[246a\]]
[\[246a.1\]]pa'i pho brang gi gnas so/_/des ni mchod pa'i 'bras bu'o/_/sku brgyad ces bya ba la sogs pa ni go sla bas ma bshad do/_/'on kyang 'di'i don ni/_gnas ni bdag la sogs pa dgyes/_/zhes bya ba'i skabs su rgyas par ma bshad pa'i don to/_/gru gsum
[\[246a.2\]]dbus su bcom ldan 'das/_/zhes bya ba la sogs pa ni/_dngos po la sogs pa bzhi'i bdag nyid dang dga' ba bzhi'i rang bzhin nyid kyis bstan par bya'o/_/de lta bu'i nang gi 'phar ma bde ba chen po'i 'khor lo na yod pa'i rtsa sum cu rtsa gnyis rnam par dag pas zhes bya
[\[246a.3\]]ba ni/_sngar bstan pa'i ye shes sems dpa'i dkyil 'khor dang /_mchod sbyin gyi dkyil 'khor gcig pa'i phyir nang gi 'phar ma'o/_/de yang 'khor lo bzhi rnam par dag pa'i rang bzhin bde ba chen po'i 'khor lo rnam par dag pa'o/_/phyi ma'i rgyud ces bya ba ni/_rtsa ba'i rgyud sngar
[\[246a.4\]]yod pa'i phyag rgya chen po'i thig le'o/_/yang na sngar gsang ba 'dus pa'i de las phyi ma la sogs pa'i rim pa'o/_/go rims kyis ni rgyud kyi rim pa rtsa ba dang brtag pa dang /_phyi ma dang phyi ma'i phyi ma la sogs pa la le'u nyi shu'i gzhung bzhin du bshad do/_/rnal 'byor ma rnams nang
[\[246a.5\]]gi rnam par dag pa'o zhes bya ba ni/_sgrub pa po rnams kyis lus kyi rtsa dang /_bskyed rim gyi don mkha' 'gro ma'i mtshan nyid du shes par bya zhing nan tan bya'o/_/da ni mchod pa'i dkyil 'khor bstan pa'i phyir/_byang chub sems dpa' sems dpa' chen po lha'i dbang
[\[246a.6\]]phyug gi phyi rol du mtshan dang /_dpe [(]byed [,]byad [)]dang ldan pa rnams dang bcas pa brgyad gnyis kyi lo/_/byad gzugs rgyas pa chen po zhes bya ba la sogs pa ni mchod pa'i dkyil 'khor 'dir bstan pa dang /_sngar dam tshig sems dpa'i dkyil 'khor rnam pa dang bcas pa tha dad pa
[\[246a.7\]]ma yin te dbyer med pa'i mtshan nyid do/_/'di yi rnam par dag pa ni/_/longs spyod kyi 'khor lo nang na yod pa'i rtsa zhes bya ba la sogs pas bstan to/_/gzhan yang dga' ba bcu drug nang gi dag pa dang /_phyi rol gyi yul lnga dang /_'byung ba lnga dang /_dbyings dang /_ye shes
[\[246b\]]
[\[246b.1\]]dang /_'dod chags dang /_gti mug dang /_nga rgyal dang /_phrag dog rnam par dag pa zhes gsungs so/_/de bzhin du gtso bo yang snga ma'i ni zhal bcu drug pa yin la/_phyi ma'i ni brgyad par gsungs so/_/mchod pa dang mchod sbyin dbyer med par bstan pa ni/_nyi ma'i thig le
[\[246b.2\]]ye shes shar/_/zhes bya ba la sogs pa gsungs so/_/de dag rgyu 'bras kyi don 'di nyid yin/_nyi ma'i dbus nas zla ba 'byung /_/zhes bya ba la sogs pa'o/_/'o na bde ba'i rang bzhin chags pa chen po dngos po med pa snang ba med pa zhig yin nam zhe na/_de bzhin ma yin te/_chags
[\[246b.3\]]pa chen po dngos med na/_/zhes bya ba la sogs pa gsungs so/_/'jig rten pa'i 'dod chags la zhen du dogs pa de bsal ba'i phyir/_tha mal pa yi bde ba min/_/zhes bya ba la sogs pas bstan to/_/bde ba'i cha yi nang du ni/_/zhes bya ba la sogs pa la/_/dpal
[\[246b.4\]]in+d+ra b+hU ti rgyal po'i zhal snga nas bka' stsal pa/_'khor gsum tha dad gnas su ni/_/cha dang thig le dang ni tshul/_/rgyu dang 'bras bu'i bye brag gis/_/kun rdzob rnam pa'i gzugs kyis so/_/brgyad brgyad pa yi pad lte'i nang /_/de min lhag ma'i rim par ni/_/tshul tsam mchog dang
[\[246b.5\]]gzhan mchog 'di/_/bskyed dang rdzogs pa'i rim pa yi/_/sbyor ba drug gis rnam par shes/_/rnam shes ye shes la thim nas/_/rang rig brjod bral bde ba che/_/rtag tu goms pa yis ni shar/_/zhes gsungs pa'i don bla ma bar ma chad pa'i rim pas mdzad do/_/slob dpon dz+nyA na
[\[246b.6\]]kIrti'i zhal snga nas 'di ltar bshad de/_rgyu yi bdag nyid tshogs pa yi/_/rim pa yis ni bstan pa kun/_/rgyu dang 'bras bu'i khyad par gyis/_/drug gi rang bzhin rin po che/_/bsam gtan ye shes spangs pa 'di/_/de yis shes par 'gyur ba yin/_/'on kyang bla ma'i
[\[246b.7\]]zhal nas ni/_/de ni thob par 'gyur ba'o/_/zhes gsungs so/_/de skad du gsungs pa'i tshig rnams kyis bla ma mnyes bar bya zhing de las blang bar bya dgos pa yin no/_/dpal ye shes thig le'i dka' 'grel/_gsang ba'i de kho na nyid ces bya ba las le'u bcu gcig pa'i
[\[247a\]]
[\[247a.1\]]bshad pa'o//_//de nas mchod pa'i cho ga ni/_/zhes bya ba la sogs pa la/_mchod sbyin dang 'brel bar mchod pa'i rim pa gsungs so/_/de ci'i phyir zhe na/_sngar bstan pa bzhin du 'dir yang bshad de/_g.yas g.yon yan lag gnyis por ni/_/zhes
[\[247a.2\]]bya ba la/_g.yas ni mchod sbyin gyi dkyil 'khor thabs kyi rang bzhin no/_/g.yon ni mchod pa'i dkyil 'khor thabs las byung ba'i bdag nyid/_yan lag ni phyi ma la sogs pa'o/_/gnyis po ni thabs dang thabs las byung ba'i rang bzhin no/_/de'i phyir/_bla ma'i
[\[247a.3\]]zhal snga'i bka' drin las/_/gnyis su med pa'i bde ba shes/_/zhes bya ba la sogs pa'i don gsungs pa yin no/_/bcu drug gi ni yig 'bru'i gzugs/_/zhes bya ba la sogs pa la/_lha mo bcu drug gi sngags A li bcu drug dang ldan pa'i bde ba'i ye shes kyi cha'i
[\[247a.4\]]rang bzhin/_dga' ba bcu drug dang bcas pa dpral ba nas bde ba'i nor bu'i bar du'o/_/ka sogs yig 'bru'i cha ru 'gyur/_/zhes bya ba la sogs pa cha ni/_lha mo sum cu rtsa gnyis kyi sngags dang bcas pa'i ye shes kyi mgo la sogs par 'byung zhing gnas so/_/A
[\[247a.5\]]li kA li gnyis sbyor las/_/zhes bya ba la sogs pa la mchod sbyin gyi dkyil 'khor dang phyi'i 'phar ma mchod pa'i dkyil 'khor gnyis su dbyer med pa las rang bzhin dga' ba'i don 'byung ba'o/_/yang na A li ni shes rab ye shes kyi dbang /_ye shes de nyid chad
[\[247a.6\]]pa'i dga' ba'o/_/kA li ni gsang ba'i bdag nyid ye shes mchog gi dga' ba'o/_/de nas sbyor ba ni/_rang bzhin dga' ba'i bzhi ba'i 'bras bu'o/_/de yang bskyed pa'i rim pa dang /_rdzogs pa'i rim pa'i bdag nyid do/_/de skad du/_dpal phyag rgya chen po'i
[\[247a.7\]]thig le las/_kA li bde ba gsang dbang yin/_/A li shes rab ye shes dbang /_/de gnyis dbus sbyor bde chen po/_/rang bzhin dga' ba de ltar 'ong /_/zhes gsungs so/_/rim pa gnyis kyi don gsungs pa ni/_gsang ba'i de nyid gsum zhes bya/_/zhes pa la sogs
[\[247b\]]
[\[247b.1\]]pa gsungs so/_/de yi dbus su de nyid bzhugs/_/zhes bya ba ni de dag gi 'bras bu'i don bstan pa yin no/_/mchod pa'i dam tshig dus su ni/_/zhes bya ba la sogs pas ni/_mchod pa dang /_gtor ma dang /_tshogs kyi 'khor lo la sogs pa'i dus su rnal 'byor
[\[247b.2\]]pas gsang ba'i skad kyis brda rnams smra na ni mkha' 'gro ma la sogs pa dam can rnams dgyes pa dang /_rnal 'byor pa'i dam tshig yin pas myur bar 'grub par byed pa'o/_/dpal ye shes thig le'i dka' 'grel/_gsang ba'i de kho na nyid ces bya ba le'u bcu gnyis
[\[247b.3\]]pa'i bshad pa'o//_//dbang bskur la sogs nges bstan na/_zhes bya ba la sogs pa la/_/dbang ni bum pa'i dbye ba dang /_/gsang ba dang /_shes rab ye shes dang /_bzhi pa'i don gyis so/_/bskur ba ni lus la sogs pa'i dri ma 'khru ba dang /_bskur ba'i
[\[247b.4\]]don te/_'di skad du/_gtsug tor gsang ba'i pad+ma yi/_/bskur dang 'khrud phyir dbang zhes bya/_/zhes gsungs so/_/la sogs nges bstan ni bdag nyid la thams cad kyi mtshan nyid rdzogs pa de rgyu dang 'bras bu dang /_ngo bo la sogs pa'i rang bzhin rdzogs pa'o/_/de yang skabs
[\[247b.5\]]kha cig tu 'bras bu me long lta bu'i ye shes la sogs pa'i rang bzhin no/_/ngo bo mi bskyod pa la sogs pa'i bdag nyid/_rgyu ni mi bskyod pa yab yum gyi rgyu las byung ba'o/_/ji skad du/_chu yi dbang bskur ngo bo yis/_/spyi bor mi bskyod gzugs rgyas 'dab/_/de 'bras me long
[\[247b.6\]]ye shes nyid/_/ces bya ba la sogs pas gsungs so/_/yang la lar ni 'bras bu sa'i rim pa bzhin du sbyar te bstan to/_/de yang 'di skad du/_dbang re la ni sa re ste/_/de rnams sa yi dbang phyug bdag/_/ces gsungs so/_/de bzhin du gnas skabs kha cig tu/_dbang re la
[\[247b.7\]]'bras bu dga' ba re dang sbyar ba dang /_ngo bo yang de nyid do/_/rgyu ni bdud rtsi byang chub kyi sems kyi chu bo'o/_/'di skad du/_chu la sogs pa bcu gcig gi/_/dbye bas dga' ba bcu gcig ldan/_/de bzhin lhag ma yang yin no/_/ngo bo 'bras bu tha mi dad/_/ces gsungs so/_/rgyud gsum
[\[248a\]]
[\[248a.1\]]gyi ni rim pa yis/_/zhes bya ba la sogs pa la/_'brel ba'i phyir dang 'phel ba'i phyir rgyud do/_/bya ba'i rgyud dang /_spyod pa'i rgyud dang /_rnal 'byor gyi rgyud gsum mo/_/rnal 'byor bla ma dang /_rnal 'byor bla na med pa'i rgyud man chad ni rim pa yin no/_/'dir
[\[248a.2\]]yang dbang gi grangs dang /_/mtshan nyid 'di rnams gsungs kyi gzhan du ni de lta ma yin no/_/des ni thun mong dang /_thun mong ma yin pa'i dbang gi mtshan nyid bstan pa'o/_/da ni thun mong ma yin pa'i dbang bstan pa'i phyir/_dga' ba lus su grags pa ste/_/zhes bya ba la/_
[\[248a.3\]]nang gi bum pa'i dbang bskur bas ni lus kyi dri ma rnam par rtog pa dag par byed pa dang /_'bras bu ni dga' ba'i mtshan nyid skye ba dang ldan no/_/bskur ba'i gnas gsungs pa/_lus kyi mgo bo'i gnas su dga'/_/zhes bstan to/_/gsum pa'i rgyur yang 'gyur ba ni
[\[248a.4\]]skabs 'di nyid du gsungs so/_/mchog tu dga' ba 'dir ni ngag/_/ces bya ba ni/_de bzhin du gsang ba dang /_shes rab ye shes dang /_bzhi pa'i dbang gis rnam par rtog pa'i dri ma 'joms pa dang /_'bras bu dang gnas dang /_rgyu 'bras kyi don bstan to/_/'bras
[\[248a.5\]]bu nyid nan tan bya bar gsungs pa ni/_de nyid gsum bdag ye shes gang /_/zhes bya ba la sogs pas bstan pa yin no/_/bdun gnyis bye brag tu ni bzhugs/_/zhes bya ba ni/_chu dang /_gsang ba dang /_shes rab ye shes kyi don dang /_bzhi pas ni dbang bcu bzhi dang /_
[\[248a.6\]]de'i 'bras bu dga' ba bcu bzhi'i don bshad do/_/yang ye shes 'di nyid 'bras bu'i don 'di nyid yin par bstan pa/_yan lag rab kyi mdor bsdus pa/_/zhes bya ba la sogs pa gsungs so/_/da ni gsang ba'i don gyis dbang gi nges pa gsungs pa ni/_chu yi
[\[248a.7\]]dbang bskur mdoms su ste/_/zhes bya ba la sogs pa la rgyu dang 'bras bu la sogs pa'i don gyis bstan pa ste/_'on kyang gnas kyi bye brag gis gsang ba'i chu la sogs pa'i khyad par bshad pa yin no/_/de nyid la yang rdzogs pa'i tshul ni/_mdud pa'i gnas su
[\[248b\]]
[\[248b.1\]]rim pa yis/_/zhes bya ba la sogs pa gsungs te/_rang bzhin dga' ba nas mchog gi dga' ba la sogs pa'i gnas rim par bstan par bya ste/_bde ba chen po'i snying po'i 'khor lo'i gnas man chad du rang bzhin dga' ba/_dga' ba gzhan dang mi mnyam pa'i
[\[248b.2\]]rtog pa kun dang bral ba dpe med pa rnyed par 'gyur ro/_/rgyud 'di rmad du byung ba'i phyir/_/'di nyid du sbas pa'i don thams cad gsungs te/_rdo rje ka ba de bzhin gsang /_/zhes bya ba la sogs pa'o/_/de skad du yang /_rnal 'byor ma dang lhan cig tu/_/du ma'i rgyud du bshad
[\[248b.3\]]na yang /_/de lta mod kyi 'di yi rgyud/_/bcu drug char yang mi phod do/_/zhes gsungs so/_/da ni dbang dang 'bras bur bcas bshad de/_a yi yig 'bru dga' ba yin/_/zhes bya ba la sogs pa ni/_a b+hi She ka'i sgras ni dbang yin te/_dbang ni chu dang /_gsang
[\[248b.4\]]ba dang /_shes rab ye shes dang /_bzhi pa'i a b+hi She ka ka la shA/_zhes bya ba'i yi ge drug ces bya ste/_a tsam zhig las pa dang /_bum pa'i dbang gi ye shes dang po smos pas/_rgyu de las 'bras bu dang dga' ba'o/_/de bzhin du/_sgra'i dbyi gzhug byas pa las gsang
[\[248b.5\]]ba dang /_/shes rab ye shes dang /_bzhi pa'i dbang gi rgyu dang 'bras bu'i rnam pa yang bshad par bya'o/_/yang sngon bzhin du 'dir yang bcom ldan 'das kyis bka' log par mi gsung zhes bya bas bstan to/_/da ni dbang gi 'bras bu dga' ba bzhi brgyud de rang bzhin 'brel
[\[248b.6\]]bar dgos par bstan pa'i phyir/_gang du yang ni mi dmigs phyir/_/zhes bya ba la sogs pa gsungs so/_/de yang dag par skye ba dang /_skye ba med pa'i mtshan nyid las skye ba'i rgyu mtshan yin pa'i phyir dang bzhi pa'i nye ba'i rgyur 'gyur bas nges tshig dang bcas nas bstan
[\[248b.7\]]pa dang /_/byang chub kyi sems bcom ldan 'das mchog gi dga' bar grags pa nyid rgyur 'gyur ba dgos pa'i phyir dang /_de dag la dang po'i dga' ba'i rgyu dgos pa'i phyir na/_a yi yig 'bru mchog gi gnas/_/zhes gsungs so/_/de ni 'bras bur grags pa bzhi la
[\[249a\]]
[\[249a.1\]]gnyis su phye nas ston to/_/mngon par dga' dang chad dgar grags/_/zhes bya ba la sogs pas bstan te/_de yang 'di skad du/_skal ldan mo gang nyams su myong /_/de ni rdzogs pa'i rim bzhin no/_/nyams su myong min rdzogs pa ni/_/gang du sus
[\[249a.2\]]kyang mi shes so/_/zhes des ni gnas dang bcas pa dang /_gnas dang bral bar bshad pa'o/_/dpal ye shes thig le'i dka' 'grel gsang ba'i de kho na nyid ces bya ba le'u bcu gsum pa'i bshad pa'o//_//de yang ni bshad bya ba/_/zhes bya ba la sogs pa
[\[249a.3\]]la/_/dbang gi rim pa'i rjes thogs su 'di'i nges pa bshad ces bya'o/_/nang gi dga' bar bya ba ste ltos pa'i chos so/_/mtshan nyid sbyin sreg ni bdag nyid dang 'brel bas 'bad mi dgos par 'grub par 'gyur ba'i don gyis na/_sbyin sreg ma yin pas dngos
[\[249a.4\]]grub ring bar byed pa'i phyir na 'di nyid bsgrub bo/_/rang bzhin gyi sbyin sreg gi las rnams rdzogs pa'i mtshan nyid ni/_kha ni hom khung zhes bya ba la sogs pa'o/_/de yang ro drug la sogs pa'i mchod rdzas la longs spyod pa'i sbyin sreg 'dir ni/_mchod pa'i gsang ba'i
[\[249a.5\]]brda'i skabs su nga rgyal 'dir ni sha chen po la sogs pa'i don gyis/_/sna tshogs pa'i bza' ba rnams dang /_tshod ma dang /_chu la sogs te btung ba ji snyed yod pa dang /_mdor na zas skom ro drug gis bsdus pa'i sreg rdzas kun gyis mchod par bya ba nyid ni bdag nyid rang
[\[249a.6\]]bzhin gyis gnas pa'i lha la mchod do/_/yang na dang por bdag gis lus lha'i dkyil 'khor du byin gyis brlabs la/_de'i 'og tu bdud rtsi byin gyis brlabs pa'i rim pas kha zas dag par byas la/_de yang sha chen dang /_sha dang /_zan dang /_tshod ma dang /_mar dang /_
[\[249a.7\]]mdor na bza' btung ji snyed pa thams cad sbyangs la/_de nas sku gsung thugs kyi sa bon dang /_sngar bdud rtsi lnga ye shes kyi bdud rtsir byin gyis brlabs pa'i rim pas kyang yang dag par byas te/_bdag rol pas lha rnams dang tha mi dad par 'gyur ba yin te/_lte ba'i me
[\[249b\]]
[\[249b.1\]]rlung gis bskyod cing 'bar bas zhi ba la sogs pa'i mtshan nyid do/_/yang na/_rdor gsum ye shes sa bon gyi/_/zhes bya ba la sogs pa la/_/sku rdo rje'i gnas spyi bor/_de bzhin mgrin pa dang /_snying ga dang /_lte ba'i gnas so/_/dga' ba ni sku/_mchog gi dga' ba dang
[\[249b.2\]]chad pa'i dga' ba dang /_rang bzhin dga' ba dang /_gsung dang /_thugs dang /_/ye shes kyi rim pa bzhin no/_/sa bon yi ge gsum gyi don gyis 'dir bshad par bya ste/_las kyi rlung gis ye shes kyi me 'bar bas/_byang chub kyi sems 'bab pa dang /_gnas kyi bye
[\[249b.3\]]brag gis bstan par 'gyur ba ni/_sku rdo rje'i sa bon oM dang /_thugs rdo rje'i sa bon hUM dang /_/gsung rdo rje'i sa bon AH dang /_bar ba la sogs pa'i rim pa bzhin no/_/de ni/_rdor gsum ye shes sa bon gyis/_/'bar byas dkar byas dge byas so/_/zhes bshad do/_/phyi
[\[249b.4\]]nang rtag tu rab tshim byas/_/zhes bya bas ni/_lus kyi dkyil 'khor dang /_ting nge 'dzin gyi dkyil 'khor dag bskyed rim rdzogs rim gyis phye ba'i lha nyid bdud rtsis tshim par byas te/_rnam par rtog pa bsreg cing lha rnams la dbul zhing sbyin no/_/de'i phyir/_de ltar sbyin
[\[249b.5\]]sreg las kyis ni/_/zhes gsungs te/_las ni rnam pa bzhi la sogs pa'i don te thun mong gi dngos grub/_yang na mchog gi dngos grub gsungs pa/_lha yi skur ni nges par 'gyur/_/zhes bya ba la sogs pa'o/_/dga' ba gnyis kyi mnyam sbyor ba/_/zhes bya ba la sogs pa
[\[249b.6\]]la/_/dga' ba gnyis pa ni/_mchog gi dga' ba 'khor ba'i bdag nyid dang /_chad pa'i dga' ba mya ngan las 'das pa'i bdag nyid do/_/de dag mnyam sbyor ba ni/_rang bzhin dga' ba mtha' gnyis la mi gnas so/_/de skad du/_mchog gi dga' ba 'khor bar bshad/_/mya ngan las
[\[249b.7\]]'das chad pa'i dga'/_/rang bzhin dga' ba nyid dang bral/_/rang rig brjod du med pa'o/_/zhes gsungs so/_/dus ni bzang ba dang /_ngan pa dang bral ba bsam du med pa'i dus so/_/kyis zhes bya ba ni bsam du med pa'i byed pa'i don to/_/rtsa'i mkha' 'gro ma rnams byang
[\[250a\]]
[\[250a.1\]]chub kyi sems bde ba dang bcas pas gang ba'o/_/rnal 'byor dang ldan zhing brtson pas rnyed kyi/_sems can kun gyi thun mong ma yin pa'i phyir te dbang ngo /_/yang na rang bzhin dga' ba bdag mi snang ba dang longs spyod gzhan dbang ngo /_/de'i don ni/_lte
[\[250a.2\]]snying bde ba'i pad+ma yi/_/zhes bya ba la sogs pas gsungs so/_/rgyu'i ming 'bras bu la btags pa ni skyon med do/_/'on kyang ye shes kyi 'od la sogs pa'i don gyis bshad do/_/da ni las kyi phyag rgya la brten nas sbyin sreg ston te/_kun rdzob rnam pa'i gzugs su ni/_/zhes
[\[250a.3\]]bya ba la sogs pas/_hom khung dang /_hom shing dang /_me lha dang /_sreg rdzas dang /_blugs gzar dang /_dgang gzar dang /_mar dang /_de bzhin snod la sogs pa'i rgyus 'bras bu thob pa yan chad bshad pa yin no/_/rigs ni mtshan ma rnams las shes/_/zhes bya ba ni/_
[\[250a.4\]]'dod pa dang /_dad pa dang /_snying rje la sogs pa'i yon tan rnams las de bzhin gshegs pa rigs lnga'i rgyu yin par bshad par shes te/_de yang 'dir rdo rje rigs kyi khongs su bsdu ba yin no/_/de bzhin du/_rang bzhin dga' ba rnyed pa'i don gyi phyir/_/zhes bya ba ni/_rigs
[\[250a.5\]]kyi mtshan ma'i don bstan pa bzhin/_rang bzhin dga' ba'i don 'di la yang bla ma'i man ngag thabs kyi rnam pa'i mtshan mas shes par 'gyur ro/_/de yang shes rab ye shes kyi dbang bskur ba'i dus na/_bla ma'i bka' stsal pa la sogs pa la yid ches nas/_de ma thag tu ye
[\[250a.6\]]shes skye bar 'gyur ba ni/_skyabs sbyin gyi ngo bor bshad do/_/de'i dus su nyams su myong ba de'i phyis bsgoms pa de yang nas yang du goms pa'i dbang gis ye shes tshor ba yongs su shes pa nyid do/_/nges par yang nas yang du chad pa'i dga' ba'i ye shes la blo dpyod cing
[\[250a.7\]]goms par 'gyur bas/_rang bzhin dga' ba gsal bar 'gyur na ni/_dpyod pa'i bdag nyid kyi thabs so/_/de ni ye shes su bdag gis bshad do zhes bya ba ni/_brtags nas ye shes su bcom ldan 'das kyis gsungs so/_/bla ma'i zhal snga nas rten dang bcas pa la dpyod
[\[250b\]]
[\[250b.1\]]pas rten med pa'i rang bzhin dga' ba rnyed par 'gyur zhes gsungs so/_/de bzhin du mun nag tu rin po che'i phra mo'i phra mo yod pa de zhes bya ba la sogs pa ni/_yang dang yang du dpe yis mtshon nas gsal ba'i rgyu'i rang bzhin dga' ba chen po yid bzhin gyi nor bu rin po che'i rgyal
[\[250b.2\]]po rnyed par 'gyur zhing mthong bar bya'o/_/de ni bde bar gshegs pa thams cad kyi thugs gnyis su med pa'i ye shes de rnal 'byor pas 'grub par 'gyur ro/_/dpal ye shes thig le'i dka' 'grel gsang ba'i de kho na nyid ces bya ba le'u bcu bzhi pa'i bshad pa'o//_//
[\[250b.3\]]de nas gtor ma chen po zhes bya ba la sogs pa la/_le'u bco lnga pa 'dis gtor ma'i nges pa'i don ston to zhes bya ba'i don to/_/sems can thams cad bsrung don du/_/zhes bya ba la sogs pa la/_phyi'i don gyis 'gro ba rigs drug yin la/_'dir byang chub kyi
[\[250b.4\]]sems ga pur 'byung ba ni sems can/_de yang ye shes kyi snying po can 'di rnam par rtog pa 'byung ba bsrung ba'i phyir gtor ma sbyin no/_/de skad du/_'byung ba rnams ni bsrung ba'i phyir/_/der ni gtor ma sbyin par bya/_/'byung ba ga pur du ni grags/_/ga pur sems can
[\[250b.5\]]'dir ni bstan/_/sems can snying po ye shes bde/_/zhes gsungs pa dang /_yang /_'byung ba bsrung don gtor ma gtang /_/de ni srog chags bsad pa'o/_/gcad pa de ni mchog gnas su/_/'gro ba 'gog par byed pa'o/_/zhes gsungs so/_/dga' ba gsum gyi don thabs
[\[250b.6\]]dang shes rab kyis 'bad la bsgrub pa ni/_'bad pa yis ni zhes bya ba'o/_/ba yi yig 'bru b+ha gar brjod/_/ces bya ba la sogs pa la/_ba laM gi sgras gtor ma ste/_de yang b+ha ga'i ga phyis pas ba grub bo/_/de nyid shes rab kyi pha rol tu phyin pa'i mtshan nyid bcom ldan 'das
[\[250b.7\]]ma'o/_/liM gi yang de bzhin te/_bcom ldan 'das bde ba chen po'i bdag nyid dpal ye shes thig le'i mtshan ma/_de dag sbyor bar mtshon pa can/_/'on kyang rnal 'byor pa de dag phyag rgya bzhi las gang yang rung ba cig kyang sbyor ba byas pa las dga' ba gsum po'i
[\[251a\]]
[\[251a.1\]]dngos po'i 'byung ba de nyid bsrungs pas ni phyag rgya chen po nyid thob par 'gyur ro/_/mtshan dang b+ha gar mnyam sbyor las/_/zhes bya ba la sogs pa gsungs so/_/dur khrod yang na chu bo'i ngogs/_/zhes bya ba la sogs pas gnas bstan pa yin no/_/rnal 'byor ba'i
[\[251a.2\]]mtshan nyid gsungs pa/_ye shes dang ldan pa zhes bya ba la sogs pa ni/_bdag nyid bcom ldan 'das dpal he ru ka'i sku ye shes kyi phyag rgyas gtor ma byin gyis brlab par bya zhing sbyin pa dang gtang bar bya'o/_/dur khrod dang dbugs dbyung gi gnas/_/zhes bya ba la sogs pa
[\[251a.3\]]la/_skye ba gsum pa dum bu brgyad par bya/_/dur khrod chen po'i dbus su 'gyel/_/zhes bya ba la sogs pa'i sa bstan te/_gsang ba ni snod dang mi ldan pa rnams kyi spyod yul du mi 'gyur ba'o/_/pad+ma'i bya gdong ngo zhes bya ba ni/_dur khrod gsang ba'i gnas kyi sna la rtsa ba'i nang
[\[251a.4\]]du'o/_/de'i dbus ni snying po 'bab pa lan gsum skye ba'i byang chub kyi ro dbugs dang bral ba'i gnas rin po che gtsug tor nang na/_de yang mar ngo'i brgyad kyi dus su'i don ni 'di yin te/_mar ngo'i sgras ni mtshan mo nyid rtog med ma'o/_/brgyad ni 'dab ma brgyad pa'i
[\[251a.5\]]pad+ma'i lte ba dang ge sar du bcas pa'i dus kyi gnas su'o/_/de yi don ni 'di lta ste/_/sha yi yig 'bru pad+ma dag_/ces bya ba la sogs pa la/_sgra'i dbye ba dang /_gzhug pa ni shud+d+ha pad+ma zhes bya ba la/_'o na yang sngon du bshad pa bzhin du shes par bya ste/_'dir pad+ma'i lte ba
[\[251a.6\]]dang bcas pa'i don gyis 'dab ma brgyad par dum bu brgyad kyi mtshan nyid dang ldan pa/_de bzhin lan gsum 'bab pa gsum pa'i don dang /_de'i 'og tu pad+ma'i snod dum bu gcig pa nyid du ro chen po'i bdud rtsis gang zhing rgyas pa'i don ni/_gtor ma sbyin pa'i gnas dang ldan pa nyid do/_/
[\[251a.7\]]des na rang bzhin dga' ba nyams su myong ba las/_nyams su myong ba dang bral ba rnyed pas phyag rgya chen po zhes bshad do/_/de nyid la chu'i ngogs zhes kyang bshad do/_/chu yi ngogs ni rin chen kha/_/zhes bya ba ni/_byang chub kyi sems chu bo chen po 'bab pa'i ngogs te/_rnam par
[\[251b\]]
[\[251b.1\]]rtog pa bzlog pa'i don bde ba chen po'i chu ngogs dga' ba'i rim gyis rin po che'i gnas su nyams su myong nas yang bde ba chen por gshegs pa la chu bo'i ngogs zhes bya'o/_/yang na de ni rtog med ma/_/zhes bya ba ni/_bde ba byang chub kyi sems kyi chu bo'i rgyun mi 'chad
[\[251b.2\]]par dus rtag tu phra ba'i yang phra ba 'bab pa las/_'o na yang skal ba dang mi ldan pa rnams kyis rtogs par mi 'gyur ba'i phyir/_ye shes dang ldan pas gtor ma sbyin zhes gsungs so/_/de bsrung ba yi don du ni/_/zhes bya ba ni/_bde ba'i ye shes rang bzhin dga' ba la glo
[\[251b.3\]]bur ba'i rnam par rtog pa 'byung ba'i gdon gyi dngos po ste/_de yang rlung gi dbang gis 'byung ba la/_rang bzhin dga' ba srog gi rlung gis bsrung bar bya ste sbyin pa'i don to/_/gtor ma kun du 'bab sbyin no/_/zhes bya ba ni/_gtor ma'i rgyu dang /_gnas dang /_rnal 'byor
[\[251b.4\]]pa la sogs pa kun gyis rang bzhin dga' ba chen po'i rgyal po kho na la 'bad par bya/_nan tan du bsgrub par bya/_de nyid phyogs bcu'i sangs rgyas thams cad kyi thugs yang dag pa'i ye shes yin zhes bya ba la sogs pa rgya cher sbyar ro/_/dpal ye shes thig le'i dka'
[\[251b.5\]]'grel/_gsang ba'i de kho na nyid ces bya ba le'u bco lnga pa'i bshad pa'o//_//bcom ldan 'das kyis bka' stsal pa zhes bya ba la sogs pa la/_mtshan nyid las skyes zhes bya ba ni/_de kho na nyid la sogs pa'i mtshan nyid las chos nyid kyi mtshan nyid skyes pa ste/_stong pa nyid
[\[251b.6\]]las stong pa nyid skye ba'o/_/de rang gnyis su med pa'i bde ba chen po nyid yin pa'i phyir/_de kho na nyid ces bya'o/_/de ltar min na mi mthun no/_/zhes bya ba ni/_kun rdzob kyi thabs khyad par can las don dam pa'i de kho na nyid 'byung ba ma yin na/_dris pa dang mthun par mi 'gyur te/_sngon
[\[251b.7\]]bzhin no/_/ci'i phyir snyam pa la/_de'i don ni/_rang rig pa yi bdag nyid phyir/_/zhes bya ba ni/_stong pa nyid kyi ye shes tshig dang yi ge las 'das pa rtag tu shar ba'i rang bzhin thams cad du khyab na yang /_de skad du yang /_mthong ba la sogs pa dang bral ba/_brjod pas thog tu mi
[\[252a\]]
[\[252a.1\]]phebs pa'i rang rig pa'i ye shes kyi mtshan nyid do/_/de bas brjod par mi nus so/_/zhes bya ba ni/_de nyid la spros pa'i mtshan ma thams cad kyis brjod du med pa'i phyir zhes bya ba'o/_/de skad du/_rang bzhin ye shes tshig dang bral/_/sgra la sogs pa'i chos kyis stong /_/
[\[252a.2\]]brjod med ma skyes ma 'gags pa/_/rang rig pa yi bdag nyid do/_/zhes gsungs so/_/'on kyang kun rdzob kyi thabs kyi rim pa'i mtshan nyid ni 'di'o/_/de kho'i bdag gsum de snang ba/_/zhes bya ba la sogs pa snang ba'i ye shes bzhi'i rim pa dang sbyar te bshad ces bya ba'i tha
[\[252a.3\]]tshig go/_/cha dang thig le dang ni tshul/_/zhes bya ba la sogs pa ni/_'khor lo la sogs pa dang sbyar nas rdzogs pa'i rim pa'i don du bshad pa ni/_dpal rgyal po chen po in+d+ra b+hU tI sprul pa'i skus bka' stsal te/_de nyid bla ma chen po yin pas bdag kyang de la
[\[252a.4\]]brten te bshad pa'o/_/ji skad du/_dpal ye shes thig le'i rgyud las lung bstan pa 'og nas 'byung ste/_de nyid kyis mdzad pa'i man ngag gis 'di'i don khong du chud par bya'o/_/de yang de kho na nyid kyi sgron ma'i rgyud kyi don dang 'di la dgongs nas mdzad pa yin pas 'dir drang
[\[252a.5\]]bar bya'o zhes gsungs pas/_rgyud rnams su rgyas btab nas bzhugs pa ni/_bla ma'i bka' la brten te/_sgrub thabs dang /_'grel pa la sogs pa'i man ngag gis the tshom med par dngos grub rnyed par 'gyur ba'i phyir/_bdag gis kyang bla ma dam pa chen pos mdzad pa'i man
[\[252a.6\]]ngag gi gzhung 'dir btsud cing bla ma dam pa la brten pa yin no/_/dngos po rten la sogs bye brag/_/ces bya ba la sogs pa gsungs so/_/bde ba chen po'i rgyal po rang bzhin dga' ba 'di ni brjod pa dang bral ba yin na yang /_thabs kyi bye brag bsam gyis mi khyab pa'i
[\[252a.7\]]mtshan nyid kyis gsungs so/_/da ni 'bras bu'i don bshad de/_kun rdzob rnam pa'i gzugs kyis ni/_/zhes bya ba la sogs pa ni/_longs spyod rdzogs pa la sogs pa'i sku kun rdzob kyi bden pa'i mtshan nyid can gzung 'dzin gyi rnam par rtog pa ji snyed pa las grol bas/_
[\[252b\]]
[\[252b.1\]]byang chub sems dpa' la sogs pa'i spyod yul gyi gnas su gyur pa'o/_/chu yi zla ba bzhin du mthong /_/zhes bya ba ni/_ji ltar chu'i zla ba'i gzugs brnyan gcig shar bas chu'i snod kyi bye brag tha dad pa rnams su snang zhing gsal ba bzhin du/_rdo rje 'dzin pas kyang
[\[252b.2\]]gzugs kyi sku'i bdag nyid ni/_rang rang gi bsam pa dang /_mos pa dang /_ji lta ba bzhin du gsal zhing mthong ngo /_/'on kyang snod dang chu la skyon yod pa'i zla ba ni de lta ma yin te/_de bzhin du/_rnal 'byor pa'i snod kyang skyon med cing dag par bya'o/_/de nyid ni gzugs kyi sku'i rang
[\[252b.3\]]bzhin snod skyon dang bral ba'i bdag nyid la snang ngo /_/'di skad du/_ji ltar ri bong can gyi gzugs/_/skyon med chu la snang ba bzhin/_/bde chen rnam rtog bral ba yang /_/rang sems dag la so sor snang /_/zhes gsungs pa dang /_yang /_ji ltar zla ba shar gyur pa/_/tshad med gzugs
[\[252b.4\]]brnyan snang ba rnams/_/dang ba'i chu snod snang 'gyur yang /_/zla ba'i gzugs ni gnyis 'gyur med/_/de bzhin chags bral mkhyen ldan rnams/_/chags med rnam par 'tshang rgya ba/_/zhing rnams kun la so sor snang /_/sangs rgyas nyid la gnyis kyang med/_/ces gsungs so/_/don
[\[252b.5\]]dam pa yi rang bzhin ni/_/yang dag rtogs pa'i gnas med de/_/zhes bya ba ni/_chos kyi sku spros pa dang bral ba'i mtshan nyid ni yang dag pa 'di yin no zhes/_sangs rgyas thams cad kyis kyang mi gzigs pa de/_don dam par bstan pa ni/_yod pa ma yin te/_de nyid de bzhin gshegs
[\[252b.6\]]pa thams cad kyi thugs kyi snying po gsang ba las kyang ches gsang ba/_skye ba med pa/_'gag pa med pa/_chos thams cad kyi chos nyid do/_/da ni de la sgrub pa'i thabs bshad de/_thabs la sogs pa'i rim pa yis/_/zhes bya ba la sogs pa gsungs so/_/de ltar yang de kho na
[\[252b.7\]]nyid gsum gyi bdag dang zhes bya ba la sogs pa ni/_rgyu dang 'bras bu dang /_thabs kyi mtshan nyid sngar gong du bshad kyang zhes bya ba'i don to/_/'dir yang rgyu'i don bshad par bya ba'i phyir/_de kho na nyid gsum gyi bdag nyid ni/_kun gzhi rnam par shes pa'i rnam pa'o zhes bya ba ni/_
[\[253a\]]
[\[253a.1\]]rnam par shes pa gsum gyi bdag nyid rgyu'i rang bzhin/_rtsa ba'i rnam par shes pa ni/_kun gzhi rnam par shes pa'i yid la sogs pa'i rnam par shes pa'i bye brag gi rang bzhin gyi mtshan nyid rnam par rig pa ni rnam par shes pa'o/_/mang po'i mtshan nyid gsal ba
[\[253a.2\]]gang yin pa de ni rnam pa'o/_/yang na kun gzhi rnam par shes pa ni/_lus dang ngag yid gsum dang ldan pa zhes bya ba'i tha tshig go/_/de'i don gyis gzhan dag kyang bshad par bya ba yin no/_/zla ba bde mchog gi tshogs kyi rnam par shes pa'i mtha'i tshad do zhes bya ba ni/_tshogs ni mig
[\[253a.3\]]la sogs pa'i rnam par shes pa rnams so/_/byang chub sems dpa'i rgyu'i rang bzhin no/_/rnam par shes pa ni/_gong dang 'og gi khyad par gyi bdag por 'gyur te/_shes shing rig pa'o/_/mtha' ni 'khor rnams dang gnas dang bcas pa zhes bya'o/_/tshad ni sngar bshad pa rnams dang /_
[\[253a.4\]]phyis 'byung ba rnams gtan la phab pa'i tshad do/_/phyag rgya chen po yid kyi rnam par shes pa/_rang gi ngo bo zhes bya ba ni/_yid nyid gtso bor gsungs pa yin te/_bsgrub pa dang /_sgrub pa po dang /_bsgrub par bya ba thams cad yid kyi cho 'phrul gyis byed do/_/snang ba ni bdag po phyag rgya chen
[\[253a.5\]]po'i ngo bo grub pas kun rdzob dang mthun par snang ba'i ye shes so/_/rang gi ngo bo ni de rang thams cad kyi ngo bor grub pa yin no/_/de rnams kyi kun gzhi ni rgya la/_gzhan dag ni 'bras bu yin pa dang /_kun rdzob kyi gnas thabs ni sems can rnams la rgyu'i bdag nyid du gnas pa las/_
[\[253a.6\]]'bras bu 'byung ba'i mthu dang ldan par yod do/_/de skad du/_de nyid gsum dag rgyur ni grags/_/zla ba la sogs 'bras bdag nyid/_/ces bya ba dang /_yang dag mtha' dang rnam par shes/_/chu yi zla ba bzhin du mthong /_/zhes gsungs pa dang /_sems can sangs rgyas rang
[\[253a.7\]]bzhin pas/_/'on kyang glo bur dri mas khyab/_/de sangs na ni sangs rgyas nyid/_/nges par yin par the tshom med/_/ces gsungs so/_/da ni de rang nyid kyi don dam pa'i mtshan nyid bshad de/_de'i mtha' la rnam pa med pa'i rnam par shes pa nam mkha'o zhes bya ba ni/_rang
[\[253b\]]
[\[253b.1\]]bzhin gyis stong pa nyid dpe nam mkhas kyang gzhal du med pa/_stong pa nyid kyi ye shes spros pa dang bral ba'o/_/yang na sprul pa dang zhes bya ba la sogs pa ni/_sems can la rtsa'i 'khor lo rnams rang bzhin du gnas pa'i phyir/_de kho na nyid gsum la sogs pa'i rim pa
[\[253b.2\]]bzhin sbyar ba'i don ni der bshad pa yin no/_/yang na rtsa bzhi'i don du/_rnam pa la sogs pa shes par bya'o zhes bya ba ni/_'di yang rang bzhin gyis gnas pa ste/_'o na srog ma ni de kho na nyid gsum gyi bdag nyid kyi rnam pa'o/_/'dzin pa ni zla ba bde mchog gi mtshan nyid do/_/
[\[253b.3\]]ro ma ni phyag rgya chen po'i ngo bo'o/_/rtog med ma ni rnam pa la sogs pa dang bral ba'i mtha' rang bzhin no/_/sems can rnams la rtsa'i 'khor lo dang /_rnam par shes pa rnams dang /_rtsa bzhi po dang ldan pa'i phyir/_rgyu'i dpal ye shes thig ler bshad pa dang /_lhag ma yang sngon
[\[253b.4\]]bzhin du shes par bya'o/_/dpal ye shes thig le'i dka' 'grel gsang ba'i de kho na nyid ces bya ba le'u bcu drug pa'i bshad pa'o//_//sbyor ba drug la sogs pa'i don gyis rang bzhin dga' ba mchog gi nam mkha'i bdag nyid kyi don gsungs pa/_de nas lha mo rab tu dgyes/_/
[\[253b.5\]]zhes bya ba la sogs pa gsungs so/_/dur khrod la sogs pa'i don zhes bya ba ni/_dur khrod dang /_shing dang /_lha mo dang /_rtsa la sogs pa'i don bcom ldan 'das nyid le nges par zhu ba'i don to/_/mi bzad 'dir ni rnam par khyab/_/ces bya ba ni/_rus pa la sogs rab bkram
[\[253b.6\]]khyab/_/ces bya ba'i bar gyis ni/_phyi'i dur khrod dang /_nang gi yang bshad pa yin no/_/gsang ba'i nges pa'i don gyi dur khrod ni/_ga bur gzhan min zhes bya ba la sogs pa'i don gyis bshad do/_/'jig rten gyi khams thams cad bdag med par ston pa'i phyir/_dur khrod kyi
[\[253b.7\]]dngos po bshad pa yin no/_/de yang phyi'i don rang la rdzogs pa'i bdag nyid du bshad pa ni/_nang dang gsang ba'i dur khrod de/_/de bzhin du dpal ye shes thig le'i rgyud 'di'i don bshad pas sgom pa po dang /_bsgom pa dang /_bsgom par bya ba'i don dam pa'i phyogs su
[\[254a\]]
[\[254a.1\]]dbyer med pa'i rang bzhin nyid yin te/_'on kyang kun rdzob thabs kyi bye brag tu sgom pa po dang /_bsgom pa dang /_bsgom par bya ba ni mi snang ngo /_/de'i phyir rgyu'i bdag nyid kyi ye shes thig le la sogs pa gsungs so/_/de bzhin du shing la sogs pa'i dngos po
[\[254a.2\]]thams cad kyang bshad pa'o/_/'on kyang 'dir bshad pa/_'di la rtsa ba'i 'khor lo'i lte bar srog rtsa dang lhan cig ces bya ba la sogs pa la/_de'i don ni 'di yin te/_srog rtsa'i nang du 'gro ba ni gsum ste/_'jug pa dang /_gnas pa dang /_'gro ba grub par byed pa'o/_/'od kyi bdag
[\[254a.3\]]nyid gtum mo 'jug par byed/_gzung 'dzin dang bral ba rtog med ma gnas par byed/_ye shes kyi rang bzhin bya gdong ma 'gro bar byed/_yang na g.yas phyogs kyi ro can ma 'gro bar byed la g.yon gyi 'dzin ma 'dug par byed/_dbus su gnas pa'i rtog med ma byang chub kyi sems gnas
[\[254a.4\]]par byed do/_/des ni dga' ba bzhi'i gnas kyang bstan to/_/dngos po ni/_thog ma'i sku'i mtshan nyid de/_de bzhin du dbus dang tha ma'i gsung dang thugs kyang ye shes so/_/rnam par 'byed pa ni/_gsum gyi bdag nyid rtog med ma'i ngo bo rang bzhin dga' ba'i mtshan nyid do/_/de skad
[\[254a.5\]]du/_gsum gyi dngos po gsum bdag nyid/_/thog ma tha ma rnam par 'byed/_/rtsa dang dga' bdag nyid skye med/_/de'i phyir rtog med rang bzhin dga'/_/zhes gsungs so/_/zhal bzang ma zhes bya ba ni/_bcom ldan 'das ma la bos nas nges pa'i don la bstan pa'o/_/der shes
[\[254a.6\]]par bya zhes bya ba ni/_rtsa bzhi po'i don gyis/_rtsa rnams thams cad kyi don shes par 'gyur ba'o/_/yang kha cig yang dag pa'i man ngag dang bral bas drang ba'i don gyi rjes su 'brangs nas/_rtsa'i man ngag gi ye shes la skur ba 'debs par 'gyur ba yin te/_de ci'i phyir zhe na/_de dag
[\[254a.7\]]gi thun mong gi man ngag tsam la brten nas nyams su myong ba med pa'i phyir na/_mkhas pa rnams ni de dag la yid ches par mi 'gyur ro/_/de'i rtog pa de bsal ba'i phyir/_'dir yang gsungs pa/_shar dang nub pa'i dus su rtsa'i 'khor lo 'byung ba zhes bya ba la sogs pa gsungs
[\[254b\]]
[\[254b.1\]]so/_/da ni rnal 'byor gyi dbang phyug gi don bshad de/_yid dang mthun pa'i rang gnas su/_/zhes bya ba la sogs pa/_rnal 'byor pa'i spyod pa dang mthun pa'i gnas gang yang rung ba der sgrub pa po yid 'jug pas na'o/_/gzhan gyi gnas te/_phyi la sogs pa dang bral ba'i
[\[254b.2\]]gnas ni rang gi gnas rang khyim zhes brda'i don to/_/skyon ni 'byung po la sogs pa'i bar chad byed pa'i dngos po rnams spang zhes bya ba'i tha tshig go/_/thams cad ni rgyal po dang /_mu stegs dang /_chom rkun la sogs pa rnams med par bya ba'i don to/_/yang na rnam par rtog
[\[254b.3\]]pa'i mtshan nyid rnams skyon te/_'di rnams kyis rnal 'byor pa la gnod par mi 'gyur ba ni skyon thams cad dang bral ba'o/_/rtog pa dang bcas pa'i thad chad par 'gyur ba'i rang bzhin ni sra ba'o/_/spangs pa ni gnyid kyis spyod pa la dben pa'i thabs kyi bye brag gis de spangs pa'i don to/_/
[\[254b.4\]]ye shes dang ldan pa'i sku'i bdag nyid du gnas pa'i lus pos zhes bya ba'o/_/phyin ci log gi rnam par rtog pa'i rba rlabs g.yeng ba'i phyir na rlabs so/_/gnyis su med pa'i ye shes kyi rgya mtsho gsal ba'i spyod pa ni bde ba'o/_/bde ba'i stan zhes bya ba ni/_bde ba chen po thob par byed pa'i
[\[254b.5\]]rgyu ni/_stan 'jam pa la sogs pa yin pas/_pad+ma la sogs pas mtshon pa yin pas 'di skad du/_'dir ni dga' ba'i gdan bshams te/_sna tshogs pad+ma ras kyis g.yogs/_/stan de dag ni thams cad la/_/ji ltar gnas pa bzhin du dgod/_/ces gsungs so/_/lte ba'i dbus
[\[254b.6\]]na yod pa'i tshul/_/zhes bya ba ni/_sprul pa'i 'khor lo'i lte ba'i gsung rdo rje'i sa bon/_bdag med ma'i rgyu zhes bya ba'i mtshan nyid can shes rab ma'i don to/_lte ba ni gnyis te/_de nyid sprul pa'i 'khor lor gtum mo'i bdag nyid do/_/hUM gi yig 'bru ni/_chos kyi 'khor lor
[\[254b.7\]]lte bar bzhugs pa/_thugs rdo rje'i sa bon thabs kyi mtshan nyid can bskyod pa'i las bgyid pa'i phyir/_drag po chen por grags te/_'dir yang sngar bzhin dbye'o/_/thabs dang shes rab bcom ldan 'das dpal ye shes thig le dang /_yum phyag rgya chen mo'i rang bzhin las kyi
[\[255a\]]
[\[255a.1\]]rlung gis dam tshig gi bdag nyid bskyod pa ni/_rnam par rtog pa dang bral ba/_/bskal pa'i me 'od dang mnyam pa/_/zhes bya ba la sogs pa gsungs so/_/dbus na gang zhig 'khor lo yod/_/ces bya ba ni/_bde ba chen po'i 'khor lo'i pad+ma sum cu rtsa gnyis kyi lte bar
[\[255a.2\]]bde ba chen po'i sku'i sa bon dang /_sku dang /_gsung dang /_thugs dang /_dbyer med pa'i rang bzhin du gnas so/_/srog gi rlung dang /_nye ba'i srog dang tshim byed kyi rlung dang /_de gsum dbyer med par gnas pa ni/_srog gi rlung gi rang gi ngo bo zhes so/_/bde ba'i byang chub kyi
[\[255a.3\]]sems 'bab pa ni de'i yon tan gyis snying gar 'ongs nas so/_/mtshan ma'i rtags ma byung ba ji srid pa de srid kyi bar du gnas pa de ni gnas su'o/_/de'i phyir rtag tu'o zhes bya ba la sogs pa gsungs so/_/'o na yang bla ma'i zhal nas zhal du brgyud pa'i bshad par/_de nas oM
[\[255a.4\]]yig rang ngor grags/_/zhes bya ba ni/_kun rdzob dang /_don dam pa'i byang chub kyi sems sku gsum dbyer med pa'i rang bzhin bde ba chen po'i sku dang bcas pa'o/_/des ni 'di skad ston te/_sngags dang dbyibs dang chos bdag nyid/_/sbyor ba rnam pa gsum du 'dod/_/
[\[255a.5\]]ces bya ba dang /_kha dog dbyings ni sprul pa'i sku/_/sngags ni longs spyod rdzogs pa'i sku/_/chos kyi rang bzhin chos kyi sku/_/dbyer med sku ni bde chen po'o/_/zhes gsungs so/_/sku de rgyal po bde ba chen po 'di rdo rje 'dzin nyid rnam par shes pa'i bdag nyid byang chub sems kyi ye
[\[255a.6\]]shes spros pa dang bral bar 'gyur ba 'di yod pas na/_rnam par shes pa sku rgyal nyid du bshad do/_/yang na kun gzhi rnam par shes pa me long lta bu'i ye shes su thim pa'o/_/nyon mongs pa can gyi yid ni mnyam pa nyid kyi ye shes/_yid kyi rnam par shes pa ni so sor rtog
[\[255a.7\]]pa'i ye shes/_tshogs kyi rnam par shes pa ni bya ba nan tan gyi ye shes/_de rnams kun ni chos kyi dbyings kyi ye shes so/_/bla ma'i zhal nas rnam par shes pa ni/_ye shes lnga'i rang bzhin/_de ni sku gsum gyi bdag nyid bde ba chen po'i sku gnyis su med pa'i ye shes
[\[255b\]]
[\[255b.1\]]su gnas kyang bsam gtan pa las dang po pas nam mkha'i zla ba bzhin mthong bar mi 'gyur te/_de ci'i phyir zhe na/_rang gi rnam par rtog pa ma dag pa'i phyir/_mi mthong ngo zhes bka' stsal to/_/srog dang rngub pa 'gog pa yis/_/zhes bya ba la sogs pa la/_srog
[\[255b.2\]]ni phyir rgyu ba'i rlung dang /_nang du rgyu ba'i rang bzhin ni rngub pa/_'gog pa ni mnyam par gnas pa'i dus bsam du med pa'i don to/_/de dag ni bzang po'i dus 'o ma'i rgyun bzhin 'bab pa dang /_ngan pa'i dus me'i gzugs kyis 'gro ba dang /_gnyi ga med pa'i ye shes kyi de
[\[255b.3\]]kho na nyid bsam du med par mnyam pa'i dang zhes pa'i don to/_/srog dang rngub pa bza' ba gsol/_/zhes bya ba la sogs pa go sla'o/_/de rnams rnal 'byor dbang shes nas/_/zhes bya ba la sogs pa ni/_rdzogs pa'i rim pa'i don gyis bla ma nyid kyi bshad gzhung gi man ngag
[\[255b.4\]]brgyud pa'i man ngag rim pa thob pas bshad cing shes par 'gyur gyi/_sgra tshad la sogs pa la blo zhen pas 'dir ni ma yin zhes 'brel pa'o/_/de'i phyir bla ma mnyes par bya/_/zhes so/_/'dir bshad pa/_gang zhig nyer 'gro'i bsam gtan ni/_/de ni zla ba gyen du byed/_/yang na
[\[255b.5\]]tshangs bzhi rnam dbye byas/_/rnam par shes la gshegs par gsol/_/zhes gsungs so/_/de bzhin du gzhung gnyis su bstan cing bshad do/_'di la bu'i 'dus pa'i sa'i dur khrod chen po zhes bya ba ni/_gnas 'dir mkha' 'gro ma la sogs pa dam tshig can thams cad 'du zhing
[\[255b.6\]]nyon mongs pa'i bgegs 'byung po rnams rlag par byed pa bdag dang dur khrod chen po mtshan nyid do/_/'khor ba'i chos phung po la sogs pa dang /_mya ngan las 'das pa'i chos de bzhin gshegs pa'i yon tan dpag tu med pa thams cad 'byung ba'i chos mthun pa'i phyir/_chos kyi
[\[255b.7\]]'byung gnas kyi phyir zhes bya'o/_/gnas khyad par can 'di'i yon tan gyis/_grangs med pa'i rnal 'byor phyag rgya chen po'i dngos grub thob ces bya ba la sogs pa sgra ji bzhin par gsungs so/_/dpal ye shes thig le'i dka' 'grel gsang ba'i de kho na nyid ces bya ba le'u
[\[256a\]]
[\[256a.1\]]bcu bdun pa'i bshad pa'o//_//yang bcom ldan mo zhes bya ba la sogs pa gsungs so/_/srog gi dbyug pa'i gang zhig steng /_/zhes bya ba la sogs pa la/_srog gi dbyug pa ni dbus kyi srog rtsa ni kun gyi steng gi dngos po ka ba'i gzugs su gnas
[\[256a.2\]]pa'o/_/mgrin pa'i steng nas yang ni/_rang nyid kyi sor gyis gzhal na sor bcu gnyis te/_spyi bo'i gtsug nas mgrin pa'i steng gi bar du cha phra ba tsam ste/_mdud pa med ces grags pas na/_gang zhig steng zhes bya ba la sogs pa gsungs so/_/'og gi cha ni bcu gnyis phyed/_/
[\[256a.3\]]ces bya ba ni/_sprul pa'i gnas thabs dang shes rab kyis rdo rje dang pad+ma'i tshad ni sor drug tu bshad de/_'on kyang mthun pa ma yin pa'i tshad ni 'dir ma bshad de/_de bzhin zhes bya ba ni/_mdud pa dang grangs kyi rim pa bstan pa la bsnyag go/_/'khor ba dang mya ngan las
[\[256a.4\]]'das pa'i mtshan nyid sprul pa ste/_sprul pa'i gnas kyi 'khor lo'o/_/rtsa ba'i pad+ma la gos pa med pa'i don dang ldan pa ni/_pad+ma'i 'dab ma'i rim pa'i grangs so/_/de yang rnal 'byor dang ldan pa'o/_/'di ni 'dab ma drug cu rtsa bzhi dang brgyad dang /_gsum pa'i don ni
[\[256a.5\]]drug gi phyed do/_/de nyid kyi gnas bgyid pa'i phyir/_spyan 'dra pad+ma zhes bya ba ste/_'di ni 'dab ma gsum pa'i lte ba dang bcas pa'i bdag nyid ye shes kyi spyan snying por bshad do/_/srog pa rtsa'i snying po 'di rtsa thams cad kyi rtsa ba de dang bcas pa ni/_'dzin ma dang /_ro ma dang /_
[\[256a.6\]]rtog med ma zhes bya ba'i tha tshig go/_/lte nang du zhes bya ba ni/_'khor lo rnams kyi lte ba'i bdag nyid srog rtsa de'i nang na gsum pa'o/_/chos thams cad ni byang chub kyi sems snang ba bde ba chen po'i rgyus rtsa ba nyid dus rtag tu rtog med ma dang ldan pa'i don gyis tshangs pa'i dbyug
[\[256a.7\]]par bshad pa'o/_/de nyid kyi rang bzhin/_rtsa ba rtsa yi nang 'ongs nas/_/zhes bya ba'o/_/pad+ma'i 'dab ma gsum la sogs pa sprul pa'i 'khor lor gnas pa'i reg bya dang bral ba'i 'dab ma'o/_/ske ru bcar te gnas zhes bya ba ni/_rtsa gsum po'i 'dab ma'i sker srog rtsa bcar
[\[256b\]]
[\[256b.1\]]nas gnas pa ni/_gnas dang gnas pa'i tshul du 'khyud pa'i dngos por gnas pa'o/_/gug pa'i rnam pa'i ngo bor grags/_/zhes bya ba ni/_'dab ma brgyad pa'i nang du 'dab ma gsum pa'o/_/de'i nang na gnas pa'i lte ba bya gdong ma dang bcas pa'i gug pa'i zhes
[\[256b.2\]]'khyud pa'i mtshan nyid can bzhi byed pa'o/_/bu ga phra mos nang nas ldan/_/zhes bya ba ni/_srog ma'i bdag nyid rtsa gsum dang bcas nas/_lar rtog med ma shin tu cha phra ba'i sdong bu dang bcas pa sa'i myu gu'i rnam pa rgyu dang /_'bras bu'i dbye bas so/_/de ni srog
[\[256b.3\]]pa rtsa ni nyid/_/khams gsum du ni rten yin no/_/zhes bya ba ni/_srog pa rtsa 'di 'dod khams la sogs pa'i bdag nyid kyi rten 'di rang khams gsum gyi sgra ni/_lus la sogs pa 'dzin ma dang /_ro ma dang /_rtog med ma'i rten/_yang na dga' ba gsum gyi rten
[\[256b.4\]]byed pa yin no/_/rgyu dang 'bras bu gnyis med kyis/_/zhes bya ba ni srid pa dang mya ngan las 'das pa'i rgyu 'bras so sor bde ba'i don gnyis su med pa'i ye shes spros pa dang bral ba'i rang bzhin dga' bas/_rtsa ba 'bras bu rgya yis btab/_/ces gsungs so/_/yang na
[\[256b.5\]]rgyu rtsa'i dngos po 'bras bu mkha' 'gro ma'i mtshan nyid de dag rnams dbyer med pa'i rang bzhin gyi ye shes spros pa dang bral ba'i bde ba chen pos rgyas btab pa'o/_/drug phyed rtsa ba dang ldan na/_/zhes bya ba la sogs pa ni/_rtsa bzhi po'i dbyibs 'di la brten pas
[\[256b.6\]]bcom ldan 'das dpal ye shes thig le 'grub par gyur pa'i phyir/_sngar bshad pa bzhin no/_/rtsa gsum dbye ni 'khor ba'i mtshan nyid can sprul pa'i sku'i bskyed rim gyi skabs su rtsa gsum ste/_de nas srog pa rtsa chags/_de nas rtsa gzhan rim gyis skye/_/zhes
[\[256b.7\]]bcom ldan 'das yum la bka' stsal to/_/gzhan na re rtsa ni srog pa rtsa yin/_gsum du dbye ba ni 'dab ma gsum pa'i de bzhin rtsa gsum de rang 'bras bu yin zer ro/_/phan tshun 'grel par gcig dang gsum du bshad pa ni 'jug pa'i dang ldan pa'i rim pas rgyu dang 'bras
[\[257a\]]
[\[257a.1\]]bu mthun par gsum ni/_'bras bu yang de bzhin yod do/_/rtsa ba'i 'bras bu la sogs pa ni/_sngon du bstan pa'i sor drug pa'i dngos kyis gnas bshad pa'o/_/de nyid ni rtog pa'i mtshan nyid 'joms pa'i gnas rtsub pa ma yin pa'i phyir/_'jam pa'i rtog pa
[\[257a.2\]]can gyi spyod yul ma yin pas gzung bar dka' ba'i phyir phra ba/_bde ba chen po'i 'khor lo'i mtha' nas gsang ba'i rin po che'i gnas su khyab pas ni/_rin chen kha nang yan chad de'o/_/gzhan na re rdo rje la sor drug ni rin po che la sor gnyis/_de'i phyir/_rin chen kha nang yan
[\[257a.3\]]chad do/_/zhes zer ro/_/de ni phra ba dang 'jam pa'i gnas so/_/'di skad du/_slob dpon kha cig gi gzhung las phra ba dang 'jam pa'i/_'di skad du/_chos kyi 'khor lo ni sems kyi gnas yin pas phra mo 'jam zhes bshad pa dang /_
[\[257a.4\]]yang lte ba'i gnas phra la 'jam zhes pa dang /_yang bzhi pa'i gnas nyid ni shin tu phra mo 'jam zhes bya ba dang /_yang 'khor lo kun gyi thog ma'i pad+ma'i lte ba'i dbus phra mo 'jam zhes bya ba dang /_yang rtsa sbyor ba drug gi bdag nyid kyi gnas ni phra mo 'jam zhes bya ba dang /_slob dpon dpal badzra pu ti'i zhal snga nas dbus kyi rtsub
[\[257a.5\]]la/_tha ma'i gnas ni phra mo 'jam pa bdag nyid rang bzhin dga' ba'i ye shes kyi gnas nye bar lta ba zhes bshad do zhes gsungs so/_/de tsam ye shes thig skud yod/_/ces bya ba ni/_rtsa stong phrag bdun cu rtsa gnyis kyi nang du yod pa'i 'khor lo drug gi lte ba'i nang du gnas pa
[\[257a.6\]]sbyor ba drug gi ye shes snang bar byed pa/_gnyis su med pa'i ye shes kyis rang gi tshogs kyi 'khor lo la dbang sgyur bar byed pa'o/_/de'i phyir rnam shes drug ces bya ba la sogs pa'i don gsungs so/_/da ni dpal ye shes thig le'i tshad dang /_sbyor ba drug gi rang bzhin
[\[257a.7\]]dbyer med pa'i don bshad de/_shrI ni gzhan min 'dir ni cha/_/zhes bya ba la sogs pa'i don ni/_shrI dz+nyA na ti la ka zhes bya ba'i mtshan gyis sbyor ba drug gi don ni cha dang /_thig le dang /_tshul dang /_tshul tsam dang /_mchog dang /_gzhan mchog rnams rim pa bzhin du sbyar
[\[257b\]]
[\[257b.1\]]ba'i man ngag 'dir bshad pa ni/_gug pa'i rnam pa'i kha ru ni/_/zhes bya ba la sogs pa'i man ngag ni bla ma brgyud pa'i rim pa bar ma chad pas 'dir bshad pa kha las rtogs par bya'o/_/yang don ni 'dir bshad pa cha'i rang bzhin ma skyes pa'i ngo bo spros pa thams cad dang
[\[257b.2\]]bral ba'i mtshan nyid bde ba chen po'i rang bzhin nyid bsod nams dang ye shes kyi tshogs gnyis su med pa'i ye shes te/_dpal dang cha'i don to/_/de nyid ye shes lnga'i bdag nyid kyi phyir na/_dz+nyA na'i sgra'i bshad pa'o/_/de nyid ni yi ge dang bral ba'i phyir thig le ste/_spros pa'i
[\[257b.3\]]mtshan mas stong pa zlum pa'i rang bzhin no/_/de nyid ni chos kyi dbyings kyi yi ge'i rang bzhin gyi phyir na dang /_gzhan rnam par 'gegs pa'i sgra'i ni na'i yi ge ste/_dz+nyA na'o/_/de nyid glo bur ba'i sprin gyi mtshan ma rnams kyis ma gos pa'i phyir bdag nyid nam mkha'i tshul lo/_/
[\[257b.4\]]de nyid ni ti la ka'i sgra'i bshad pas de rang du bshad par byas pa'o/_/de nyid kun rdzob dang don dam pa'i bden pa gnyis su med pa'i tshul tsam mo/_/de nyid ni gzhan rnams kun gyi spyod yul du 'gyur ba ma yin pa'i phyir ni mchog go/_/de nyid ni gsang ba'i gsang ba rmad du byung ba'i
[\[257b.5\]]rang bzhin mchog tu gsang ba'i don gyi phyir na gzhan mchog tu gsungs te bde ba chen po'i rang bzhin 'di chos thams cad kyi ngo bo mtshan nyid kun spangs pa zhes dgongs pa'o/_/de skad du yang /_bde ba chen po'i ngo bor grags/_/zhes bya ba la sogs pa'o/_/dpal ye shes
[\[257b.6\]]thig le 'di zhes bya ba la sogs pa la/_'dir rtsa'i mkha' 'gro ma'i mtshan nyid stong phrag bdun cu rtsa gnyis kyi gtso bo brgya nyi shu rtsa dgu/_de las kyang sum cu rtsa gnyis rab bo/_/de dag rnams kyi lte ba dang bcas pa'i rtsas dbang sgyur ba yis ni/_'bras bu'i rang bzhin bcom
[\[257b.7\]]ldan 'das su 'gyur bar the tshom mi bya'o/_/de bas na rtsa'i gnas kyi don 'di yin te/_'jug pa gnas pa longs spyod yin/_/zhes bya ba la sogs pa la 'jug pa ni/_g.yon gyi phyogs kyi 'dzin ma/_de bzhin du rtog med ma dbus su gnas pa'i bdag nyid kyi byed pa dang /_
[\[258a\]]
[\[258a.1\]]g.yas kyi phyogs kyi ro can ma 'gro ba'i bdag nyid do/_/longs spyod mchog gi gnas pa'i rang bzhin mgrin pa'i gnas su/_/dbang dang mi snang ba kha'i gnas su zhes bstan to/_/de yang sbyor ba drug la sogs pa'i gnas bgyid pa ni/_rang bzhin de ni mchog
[\[258a.2\]]gzhan mchog_/ces gsungs so/_/dpal ye shes thig le'i dka' 'grel gsang ba'i de kho na nyid ces bya ba le'u bco brgyad pa'i bshad pa'o//_//bla ma'i yon tan tha mal dngos dang bral/_/zhes bya ba la sogs pa la/_'dod chags dang zhe sdang dang gti mug la sogs
[\[258a.3\]]pa'i tha mal par 'dzin pa dang /_gzung ba'i skyon spangs te gnyis pos dben pa che ba'i yon tan gyi sku la sogs pa brgyan nas gnas pa can no/_/de bzhin du rab kyi dbang rnams thob pa dang ldan pa'i don ni mchog gi dbang bskur ba'i sku yin te/_nang gi don dang bcas pa bzhi pa
[\[258a.4\]]mthar thug pa'o/_/thugs rje dang ldan zhes bya ba la sogs pa'i don gsungs so/_/de yang 'dir bshad par ma zad de/_gzhan las kyang /_dbang bskur thob dang de nyid mkhyen/_/ye shes gnyis dang thugs rje che/_/rang bzhin bzang dang ser sna med/_/yang dag rlabs chen dpa' bo
[\[258a.5\]]dang /_/skal ldan mtshan gyis gang ba dang /_/phrag dog yul ni rnam par bral/_/rtag tu dga' ba'i yid ldan pa/_/'dod chags chen po gcig pu'i yid/_/sdom pa la sogs mkhyen pa yin/_/bla ma de lta bus ni bya/_/zhes gsungs so/_/phung po la sogs skye mched khams
[\[258a.6\]]dang bral/_/zhes bya ba ni/_lha'i sku dang ye shes las grub pa'i lus su gnas pa'i rang bzhin te/_de yang nam mkha' la 'ja' tshon bzhin zhes bya ba la sogs pa gsungs pa lta bu'o/_/slob ma khrims ldan dul ba dad pa can/_/zhes bya ba la sogs pa bzhin du/_bla ma lnga bcu
[\[258a.7\]]pa dang /_rgyud la sogs pa gzhan dag las kyang /_rgyas par bshad pas na 'di'i don ni go sla'o/_/dpal ye shes thig le'i dka' 'grel gsang ba'i de kho na nyid ces bya ba le'u bcu dgu pa'i bshad pa'o//_//slob dpon dang slob ma'i mtshan nyid kyi rjes thogs la 'di gsungs pa/_
[\[258b\]]
[\[258b.1\]]de nas gzhan nyon zhes bya ba la sogs pa'i sgras gsungs so/_/ji ltar rgyud kyi rim pa bzhugs/_/zhes bya ba la/_de'i rim pa ni 'di nyid kyi 'og nas rgyas par bshad pa'i phyir zhes dgongs so/_/'o na yang rgyud ni 'brel ba yod pa'i phyir na rgyud do/_/de yang rgyu'i rgyu dang /_'bras
[\[258b.2\]]bu dang /_thabs kyi 'bras bu 'brel ba'o/_/de yang /_rgyud ces bya ba rab 'brel te/_/de yang rab 'brel rnam gsum yin/_/zhes bya ba la sogs pa gsungs so/_/rim pa ni rtsa ba'i rgyud la sogs pa'i byung tshul 'di dang gzhan rnams su gsungs pa'i rim pas so/_/gzhan dag na
[\[258b.3\]]re dpal de kho na nyid bsdus pa la sogs pa'i rim pa'i 'byung tshul zhes bya ba la sogs pa'i rim pa bzhin zer ro/_/'dir bdag gi bla ma'i gzhung ni/_'di'i rim bzhin du dpal bde mchog 'khor lo sdom pa la sogs par yang rim pa bshad pa yod gsungs so/_/de'i
[\[258b.4\]]rim pa ni 'di lta ste/_dpal dang ldan pa'i rigs chen rgyud/_/ces bya ba la sogs pa'i rim pas gsungs so/_/de skad du yang 'di nyid las/_de ltar rim pa thams cad dul/_/lha mo de khros shes par bya/_zhes gsungs pa'i phyir/_zhes dgos pa'o/_/sa bon las ni myu gu
[\[258b.5\]]bzhin/_/zhes bya ba ni/_phyi rten cing 'brel par 'byung ba brgyad kyi rim pa sa bon dang mya gu la sogs pa'i rim pa 'byung ba'i dpe bstan pa bzhin du/_don ni rtsa ba'i rgyud la sogs pa'i rim pa brgyad po'i 'byung ba'i tshul gyi rgyud do/_/dpal 'khor lo sdom pa la sogs pa'i rgyud
[\[258b.6\]]la sogs pa bstan pa rnams ni rgyud kun no/_/dpe rten 'brel brgyad kyi rim pa bshad pas/_rgyud kun shes par bya ba ni rim pas rigs so zhes bya ba'i tha tshig go/_/yang na ye shes 'khor rgyud yin/_/zhes bya ba ni/_gang gi don gyis dga' ba dang /_/ye shes kyi rim pa la
[\[258b.7\]]sogs pa'i mtshan nyid kho na yang nas yang du bsnan cing rtsa ba dang bshad pa'i rgyud la sogs pa 'dir ni gsal bar ston pas na/_ye shes 'khor rgyud do/_/yang na don gyi rgyud yin no/_/zhes bya ba ni/_gnyis su med pa'i ye shes skye ba med pa'i a'i rang bzhin nyid don yin
[\[259a\]]
[\[259a.1\]]te/_'di'i 'bras bu'i mtshan nyid du yang dag par grub pa'i don dang /_tshig dang /_yi ge la sogs par 'brel pa'i phyir rgyud do/_/yang na thabs dang thabs las byung ba'i phyir 'brel pa'o/_/de yang 'di rang nas rgyas par ston pa'i phyir zhes bya bas so/_/
[\[259a.2\]]yang na rim pa gnyis ni rgyud/_/ces bya ba ni/_bskyed rim dang rdzogs rim 'brel pa'o/_/de yang bskyed pa'i rim pa la ma brten par ni/_rdzogs pa'i rim pa mi rnyed do zhes 'brel pa'o/_/de'i phyir dpal ye shes thig le'i rgyud kyi skabs su bskyed pa'i rim pa sngon du 'gro dgos
[\[259a.3\]]pa yin te/_ltos pa'i dbang gis bskyed pa dang /_rdzogs pa ste/_bskyed pa ni thabs kyi dngos po'i bdag nyid/_rdzogs pa ni/_thabs las byung ba'i rang bzhin gyi phyir rgyud do/_/gzhan dag ni rgyu dang 'bras bu'i bdag nyid ces kyang zer ro/_/lha mo gang du skal ldan mo/_/zhes bya ba
[\[259a.4\]]la sogs pa la/_shes rab ni/_las kyi phyag rgya la sogs pa'i dbye bas bstan te/_mya ngan las 'das pa'i mtshan nyid can chad pa'i dga' ba dang ldan pa'i gtum mo gzugs kyi 'od kyi rang bzhin ni pad+ma can zhes bya'o/_/de ni thabs kyi bdag nyid mgon po dang bcas pa ste/_
[\[259a.5\]]dbye bas rang la thabs dang shes rab gnyis dbye ba'i rim pas ni thabs bcom ldan 'das mchog gi gzugs kyis gnas so/_/phrad pa'i sa ni/_shes rab dang thabs de bzhin du rdo rje dang /_pad+ma dang /_kun rdzob dang don dam pa zhes bya ba la sogs pa'i don gyis/_rnam pa sna tshogs
[\[259a.6\]]pa'i thabs dang shes rab kyi sgo nas rang bzhin dga' ba'i bde ba chen po'i rgyal po gnyis kyi bdag nyid gnyis su med pa rten can gyi dngos po la rten dang bral ba'i don btsal bar bya ba 'di ni rgyud ces bya'o/_/yang na shes rab las byung ba/_zhes bya ba la sogs pas rgyud kyi sgra'i don
[\[259a.7\]]bshad de/_tan+t+ra'i sgras ni 'di'i don to/_/ye shes ni chad pa'i dga' ba ste/_chad pa las ni sems can skye ba'i rim pas zla ba dang nyi ma dang /_sa bon la sogs pa'i mngon par byang chub pa lnga'i rim pas/_shes rab dang /_thabs mnyam par sbyor ba las mi snang ba dang /_longs
[\[259b\]]
[\[259b.1\]]spyod dang rang gi snying ga'i pad+ma'i lte ba'i nang du sku mdog dang phyag mtshan la sogs pa'i lha'i rnam par 'byung ba nyid do/_/de yang saM skr-i ta'i sgra la sogs pa'i don to/_/dga' ba bzhi'i don gyis ni dri ma med pa'i sgrar gsungs pas ni/_A nan+ta'i sgras so/_/yang ni sgra'i dbyi gzhug
[\[259b.2\]]mi dgos pa ni sngon bshad pa bzhin no/_/de la ye shes kyi dga' ba chad pa'i dga' ba gsum gyi ye shes kyi bdag nyid dngos po/_de las 'byung ba'i rang bzhin dga' ba'i ngo bo rdzogs pa'i gzugs/_sku gsum gyi rgyu byed pa'i dngos po'am/_yang na sku gsum nyid mi snang ba
[\[259b.3\]]dang /_longs spyod dang /_dbang gi mtshan nyid kyis bshad do/_/de bas na/_ta yi yig 'bru sku ru grags/_/zhes gsungs so/_/na ni de nyid dri ma med/_/ces bya ba ni/_rang bzhin dga' ba'i 'bras bu de rang nyid las bde ba chen po'i sku ste/_sku gsum gyi bdag nyid gsum po
[\[259b.4\]]spangs pa'i sku gnyis su med pa'i brjod pa dang bral ba la sogs pa'i don to/_/de ni de la rang la rgyu'i dngos po'i rang bzhin bstan te/_ta yi yig 'bru khu ba yab/_/ces bya ba la sogs pa gsungs so/_/de rnams ni 'brel pa dang ldan pa la sogs pa'i don dang bcas pa'i phyir
[\[259b.5\]]rgyud do/_/yang de'i don bshad pa/_ta yig dang ni ra yig 'bru/_/tshul tsam gyis ni gnyis ka ldan/_/zhes bya ba la sogs pa la/_a ta'i sgras ni rgyud kyi de nas kyi don la sbyor bar bya ba bshad de/_'on kyang bsdus te bstan pa/_ta'i yig 'bru ni shes rab kyi ngo bo gzugs rtsa
[\[259b.6\]]'dzin ma'i mtshan nyid can chad pa'i dga' ba mya ngan las 'das pa'i phyogs so/_/ra'i yig 'bru ni thabs kyi ngo bo'i gzugs ro ma'i mtshan nyid can mchog gi dga' ba srid pa'i bdag nyid kun rdzob bo/_/tshul tsam ni phyogs gnyis pa'i mtshan nyid thams cad 'gegs pa'i phyir
[\[259b.7\]]tsam mo/_/'o na yang ldan pa'i don gyis ni ye shes rgya che ba dang ye shes kyi phyogs kun dang ldan pa'i rang bzhin bstan pa ste/_'dzin ma dang ro ma la sogs pa'i de rnams dang ldan pa'i mtshan nyid rtog med ma'i rang bzhin dga' ba'i rten can dang /_brten pa gnyis su med
[\[260a\]]
[\[260a.1\]]pa'i bde ba chen po dang ldan pa mchog tu gyur pa yang dbang po'i yul ma yin pa zhes bya ba la sogs pa'i don gyis bstan to/_/de'i phyir/_de ni rab mchog a yig 'bru/_/zhes bya ba la sogs pa gsungs so/_/de skad du/_snying gi dbus na mi shes pa/_/gsal
[\[260a.2\]]zhing mar me bzhin du 'bar/_/mi 'gyur mchog tu phra ba ste/_/yig 'bru dam pa ar zhes bya/_/zhes gsungs pa dang /_de bzhin du yang /_a ni yig 'bru kun gyi mchog_/don chen yi ge dam pa ste/_/khong nas 'byung ba skye ba med/_/tshig tu brjod pa spangs pa ste/_/zhes bya ba la sogs
[\[260a.3\]]pa gsungs pa'i don gyis/_rgyud kyi don la sogs pa bstan te/_ta'i yig 'bru dang /_ra gnyis sbrel bas/_a'i yig 'brur gyur pa ste/_kun rdzob tsam du don sna tshogs pa'i mtshan nyid tsam gyis skye ba med pa'i rang bzhin gyi don rnyed do/_/dpal ye shes thig le'i dka' 'grel gsang ba'i
[\[260a.4\]]de kho na nyid ces bya ba le'u nyi shu pa'i bshad pa'o//_//de nas yang bcom ldan 'das mo nyid kyi don zhu bar 'dod pa'i phyir na/_'dir gsungs pa/_bcom ldan ye shes thig le lags/_/zhes bya ba la sogs pa gsungs so/_/zhus pa'i lan gsungs pa ni/_ye shes kyis rnyed gsang
[\[260a.5\]]ba po/_/zhes bya ba la sogs pa la/_ye shes ni me long lta bu'i ye shes la sogs pa lnga pos de rnyed par 'gyur ba'i thabs so/_/gsung ba ni gnyis su med pa'i ye shes drug pa'i 'od byed pa'i rang bzhin nyid brjod par mi nus pa dang /_snod ma yin pa rnams la mi bstan pa'i phyir gsang ba'o/_/
[\[260a.6\]]yang na 'dir snang ba dang /_snang ba mched pa dang /_snang ba thob pa dang /_'od rab kyi ye shes kyis rnyed pa'o/_/snang ba'i rim pas dga' ba rnams kyi ngo bor bshad pa yin te/_de skad du/_snang ba dga' bar bshad pa ste/_/zhes bya ba la sogs pa gsungs so/_/lha mo ni bcom ldan 'das
[\[260a.7\]]yum shes rab kyi pha rol tu phyin pa nyid yin te/_rang bzhin gyi 'od rab de kho na nyid bde ba chen po kun gyi gnas su 'gyur ba'o/_/'byung ba ma yin pa ni/_gnyis su med pa'i bdag nyid kyi rang bzhin ni skye ba dang /_'gag pa dang /_bral ba brjod du med pa/_yi ge dang bral ba dpyad pas
[\[260b\]]
[\[260b.1\]]mi rnyed pa/_mi zad pa/_chos thams cad kyis mi gos pa med pa'i phyir nam mkha' dang mnyam pa'o/_/de bas na/_skye ba nang gi 'pho med rab/_/ces bya ba la sogs pa gsungs pas ni/_gang nas kyang ma skyes pa'i don to/_/da ni bcom ldan mo'i ngo bo bstan pa/_rang gi ngo bo ye shes 'od/_/
[\[260b.2\]]ces bya ba la sogs pa la/_bcom ldan 'das dpal ye shes thig le'i yum nyid rang 'od kyi bdag nyid/_phyag rgya chen po'i rang nyid ni bde ba chen po'i sku la sogs pa'i dbye bas dbye bar bya ste/_ci'i phyir zhe na/_gdul bya'i bsam pa'i dbang gis drang ba dang nges pa'i don gyis rang
[\[260b.3\]]gi ngo bo dbye ba'o/_/da ni skyon dang yon tan ston te/_gzhan min bdag dang khyod med na/_/zhes bya ba la sogs pa gsungs so/_/da ni 'byung ba dang skye ba med pa yin yang gdul bya'i mos pa'i dbang dang /_thugs rje'i byin gyi rlabs kyis gshegs pa bstan te/_mchog ni nam mkha'i
[\[260b.4\]]gnas nas byon/_/zhes bya ba la sogs pa la/_de bzhin gshegs pa thams cad kyi bdag nyid bcom ldan 'das yum phyag rgya chen po dang bcas pa/_bsod nams dang ye shes kyi tshogs gnyis dang ldan pa'i phyir/_mtha' gnyis la mi gnas pa'i phyir/_don gyi rang bzhin nyid kyi
[\[260b.5\]]ngo bo las ma 'das par/_gdul bya'i dbang gis sku bzhir snang ba dang /_de bzhin du ji ltar 'dul ba'i gzugs kyis bzhugs so/_/'di skad du/_de bzhin gshegs pa'i thugs rje yis/_ji ltar 'dul ba bzhin du snang /_/zhes gsungs so/_/mchog ni bde ba chen po'i mtshan
[\[260b.6\]]nyid skyon gyis ma gos pa'i chos kyi dbyings nam mkha' sprin la sogs pas gnod par mi 'gyur ba bzhin no/_/kun gyis bsgrub cing thob par bya ba yin pa'i phyir/_gnas de nyid las ma g.yos bzhin du don mdzad pas na byon pa'o/_/de yang gzugs kyi sku'i dngos po'i tshul du
[\[260b.7\]]sa bcu'i byang chub sems dpa' la sogs pa bsam pa rnam par dag pa rnams kyis so/_/sku gnyis lta ba'i don spyod pa dang 'cham pa bzhin du byis pa so so skye bo la gzigs nas gdul bya'i dbang gis chos ston du gshegs kyang /_sku nyid bde ba chen po las mi g.yos par
[\[261a\]]
[\[261a.1\]]bzhugs pa ni/_mchog ni nam mkha'i gnas nas gshegs/_/zhes bya'o/_/bde ba chen po'i sku thams cad kyi rang bzhin yin te/_ci'i phyir zhe na/_phyag rgya chen po'i bde ba 'khor ba ji srid par gnas pa nyid la sogs pa'i bye brag dang ldan pas na/_chos kyi sku
[\[261a.2\]]dang /_longs spyod rdzogs pa'i sku dang /_sprul pa'i sku la sogs pa kun gyi rang bzhin te/_sku de rnams tha mi dad pa mnga' ba'i phyir ro/_/de bas na mchog gi nam mkha'i ngal so nas/_mchog gi nam mkha'i rtag tu bzhugs/_/zhes gsungs pa yin no/_/gzhan na re tshig bzhi po
[\[261a.3\]]bde ba chen po'i 'khor lo la sogs pa bzhi la rim pa bzhin sbyar ro/_/da ni nges pa'i don du bshad de/_kun rdzob rnam pa'i gzugs kyis ni/_/zhes bya ba la sogs pa la/_bcom ldan 'das dpal ye shes thig le ni shuk+Sha'i rnam pa bde ba chen po'i 'khor lor bzhugs pa'i
[\[261a.4\]]gzugs so/_/yum phyag rgya chen mo mkha' 'gro ma'i gzugs kyi rnam par rtsa'i khyad par gyi dngos po rtog med ma'i sku ma nor ba thabs nyid la 'khyud pa ni/_pad+ma'i skud pa bzhin sku'o/_/de yang dbus kyi khyad par rtog med ma nyid g.yas dang g.yon du ro ma dang /_'dzin ma de dag gi
[\[261a.5\]]gnas srog gi dbyug pa'o/_/gsang ba ni sba bar bya ba'i thabs kyi gsang ba'i rdo rje'i dam tshig med pa la mi bstan pa ni/_sangs rgyas rin po che ni snod pad+ma 'dab ma brgyad pa'i ge sar dang lte bar bcas pa'i snying po gnas zhes bya ba ni/_mchog gi dga' ba dang /_chad pa'i dga' ba'i
[\[261a.6\]]gnas ma yin pa'i lte ba'i gnas khyad par can no/_/langs nas ni ye shes kyi 'od zer gzugs kyis bzhengs pa'i ngo bo 'di'o/_/bde ba'i pad+ma zhes bya ba ni/_bcom ldan 'das bde ba chen po'i gnas rtog med ma'i lam gyi gnas kyi pad+ma ni thabs dang shes rab gnyis dbyer med
[\[261a.7\]]par bzhugs pa dang /_gshegs pa dang byon pa'i gnas so/_/thig le khong du chud pa'i phyir/_/zhes bya ba ni/_thabs dang shes rab gnyis su med pa'i sbyor ba'i don gyis ye shes kyi 'od kyi thig le'i don rtogs pa'i rang bzhin spros pa med pa'i gtum mo'i grogs lte ba'i thig
[\[261b\]]
[\[261b.1\]]les byas pa dang /_dbyer med pa'i gzugs su 'gyur te/_de yang gshegs so/_/gshegs nas brten pa kun ka tshig_/ces bya ba ni/_gyen la gshegs shing 'od 'bar ba'i 'od zer gyis rtsa'i nang gi rnam par rtog pa'i dngos po ji snyed pa de snyed ye shes kyi 'od kyis sbyangs shing
[\[261b.2\]]bsregs/_thal bar 'gyur ba ni ma yin no/_/de'i don ni mi dmigs pa'i rang bzhin du byas pa la ni bsregs shing tshig ces bya'o/_/rgyal ba'i thig le khyer nas ni/_/zhes bya ba ni/_sdig pa thams cad las rgyal ba ni/_de bzhin gshegs pa kun gyi bdag nyid/_bcom ldan 'das de nyid kyi
[\[261b.3\]]gzugs kyis byang chub kyi sems dang ldan par bzhugs nas/_spros pa dang bral ba'i rang bzhin du byed pa'i don to/_/yang ni zhes bya ba ni/_sngar gyi lam nas yang sngon dang mi 'dra bar zhes bsnan pa'i tha tshig go/_/khyod ni bcom ldan 'das ma phyag rgya chen mo nyid de sngar bstan pa dang /_
[\[261b.4\]]phyis 'byung ba dang /_da ltar bzhugs pa'i gnas dang 'brel pa'o/_/'dir byon pa'i don zhes bya ba ni/_lte ba'i rang bzhin dga' ba'i gnas nas gshegs nas yang slar sdud de de rang du byon zhes bya ba'i tshig gi don to/_/de'i gnas ni/_lte ba'i sprul pa'i pad+ma zhes bya ba la sogs
[\[261b.5\]]pas bstan te/_de nyid du gsal ba'i phyir/_ma bshad pa yin no/_/de yis ni spros pa med pa'i phyag rgya chen po'i gtum mo ye shes kyi 'od la brten pa ste/_dga' ba'i rim pas rang bzhin dga' ba de nyid las spros pa med pa'i rang bzhin dga' ba phyag rgya chen po'i rang bzhin rnyed
[\[261b.6\]]pa'o/_/kha cig 'khor lo bzhi'i dbye bas spros pa dang bcas par 'dod/_kha cig spros pa yod rung med rung /_mchog gi nam mkha'i gnas nas byon pa la sogs pa'i tshigs bcad 'dir rang bzhin dga' ba'i gnas gnyis la sbyar te/_de yang bde chen gyi gnas dang /_sprul pa
[\[261b.7\]]ru rang bzhin dga' ba skye ba'i dus kyi skabs kyi gnas so zhes zer ro/_/kha cig sprul pa'i gnas kho na zhes smra'o/_/de bzhin kha cig bde ba chen po gcig pur gnas pa dang gshegs pa la sogs pa zer ro/_/tshangs pa'i yul las bye ba mthar/_/zhes bya ba la sogs pa la byang chub
[\[262a\]]
[\[262a.1\]]kyi sems bde ba chen po'i rang bzhin gyi spyi bo'i 'khor lo na gnas pa'i phyir dang /_sems can thams cad sangs rgyas kyi rang bzhin can yin pas phyag rgya chen po bcom ldan 'das yum dang /_rgyu dang 'bras bu'i rang bzhin du gcig pa'i phyir dang /_rgyas btab pa'i
[\[262a.2\]]nges pa'i tshig gsungs pa ni/_de'i phyir phyag rgya chen po khyod grags zhes bya'o/_/'di skad du/_rgyu la 'bras bus rgyas btab cing /_/'bras bu la yang rgyus rgyas btab/_/ces gsungs pa dang /_sems ni ye shes 'byung ba'i rgyu/_/sangs rgyas gzhan du ma tshol cig_/ces gsungs
[\[262a.3\]]pa dang /_yang na/_'jig rten khams ni gang du yang /_/gzhan nas sangs rgyas rnyed mi 'gyur/_/sems ni rdzogs pa'i sangs rgyas nyid/_/gzhan na sangs rgyas bstan du med/_/ces gsungs so/_/dpal ye shes thig le'i dka' 'grel gsang ba'i de kho na nyid ces bya ba le'u
[\[262a.4\]]nyi shu gcig pa'i bshad pa'o//_//sngags kyi don la som nyir gyur pas 'dir zhus pa ni/_gsang ba'i pad snying rgyas byed pa/_/zhes bya ba la sogs pa la rdo rje dang pad+ma'i sgras bshad pa'i thabs dang shes rab kyi pad+ma 'dab ma dang /_lte bar bcas pa'i gsang ba'i
[\[262a.5\]]thugs yang dag pa'i ye shes kyis 'byed par byed cing rgyas par mdzad pa'i phyir/_gsang ba'i pad snying rgyas byed pa'o/_/ji lta ba'i nyi ma shar ba'i byin gyi rlabs kyis pad+ma'i gzugs kyi rnam par smin pa dang 'brel pa'i dpe brjod pa'i don kyang de bzhin no/_/re zhig ni rim gyis pa'i
[\[262a.6\]]don yin te/_'og nas 'byung ba dang 'brel pa'i mtshan nyid do/_/ci'i phyir gsang ba bshad ces bya ba la sogs pa ni/_der gnas dang gsang ba'i don bshad pa/_'dir gsang ba'i don gyi mtshan nyid rgyas pa dang gnas kyi don zhus pa'o/_/bcom ldan 'das kyis bka' stsal pa zhes
[\[262a.7\]]bya ba la sogs pa la/_'pho ba dang 'jig pa la sogs pa dang bral ba'i ri bong can gyi gzugs ni/_ga pur dngos po phur dang bral/_/zhes bya'o/_/shes rab kyi skye gnas kyi khyad par de bzhin thabs la yang yin pa'i rang bzhin gnas ni skye gnas yin zhes bya'o/_/de dag la
[\[262b\]]
[\[262b.1\]]brten pa byams pas dga' ba la sogs pa'i 'bras bu'i don 'byung ba bcom ldan mo la gsungs pa ni/_dga' pa sbyin pa mo phyag rgya/_/zhes bya ba'o/_/de la gsang ba'i don ni rgyu'i rang bzhin 'bras bu dang bcas pa gsum gyi dbye bas rab 'bring dang /_tha ma'i don bstan pa yin
[\[262b.2\]]no/_/bcom ldan mo yum gyis tha mal pa'i 'dod chags dang 'bras bu dang /_thabs dang gsum gyi dbye bas rab dang /_'bring dang /_tha ma'i don bstan pa yin no/_/bcom ldan mo yum gyis tha mal pa'i 'dod chags dang /_gos kyis dogs pa'i phyir/_bcom ldan 'das la
[\[262b.3\]]gsol ba'o/_/byang chub sems ni ga pur gzugs/_/zhes bya ba la sogs pa la/_kun rdzob kyi byang chub sems gang zag so so'i skye bo thams cad la yod pa'i phyir dang /_pho dang mo'i skye gnas kyis phye nas/_'dod chags la sogs pa'i spyod pa kun byed cing gnas
[\[262b.4\]]kyang mtshungs pa yin pa'i phyir/_gang zag kun gyi gsang ba'i don nges pa kho nar shes shing khong du chud pa'i don gyis dbang bskur ba'i don dang dam tshig dang /_thos pa la sogs pa mi dgos par 'gyur bas na ci zhig bya zhes bya'o/_/bcom ldan 'das kyis bka' stsal pa
[\[262b.5\]]zhes bya ba la sogs pa 'on kyang ni/_ma rangs pa'i tshig tu rig par bya'o/_/drang pa'i don gyi tshig gis ldan/_/zhes bya ba ni/_byang chub kyi sems ga pur kun rdzob kyi dngos po'i gzugs la yang yon tan yod pa yin pa dang /_de bzhin du gnas la yang sbyar bar bya ste/_
[\[262b.6\]]rten gyi don gyi phyir yang dag nges pa'i don zhes bya ba ni/_rten kun rdzob kyi gzugs gnas dang /_byang chub kyi sems ga pur drang ba'i don gyi tshig la brten nas/_don dam pa'i byang chub kyi sems kyi rang bzhin nges pa'i don yang dag pa'i tshig dang /_rten la sogs pa'i mtshan nyid
[\[262b.7\]]spangs pa/_rten dang rten las rnyed pa de ni/_rgyu dang 'bras bu'i bdag nyid do/_/de'i phyir rten med na 'bras bu ji ltar rnyed ces bya ba la sogs pa gsungs so/_/lus kyi dngos med ji ltar 'di ru sems/_/zhes bya ba ni/_dper na lus med par sems gnas pa'i gzhi med pa
[\[263a\]]
[\[263a.1\]]bzhin khu ba'i gzugs med na bde ba'i rang bzhin med pa ni bde ba kho na nyid yin no/_/de skad du/_lus kyi dngos med ci ste bde/_/bde ba brjod par yong mi nus/_/khyab bya khyab byed rang bzhin du/_/'gro ba rnams la bde bas khyab/_/ji ltar me tog la gnas dri/_
[\[263a.2\]]me tog dngos med shes mi 'gyur/_de bzhin gzugs sogs dngos med na/_/bde ba dmigs su med pa nyid/_/ces gsungs pa dang /_yang /_khu ba med na bde med 'gyur/_/bde dang bral na'ang de med 'gyur/_/ltos bcas nus pa med pa'i phyir/_/lha yi sbyor bas bde ba'o/_/zhes
[\[263a.3\]]gsungs so/_/ji ltar don mthun gsang tshig de ni gsang /_/zhes bya ba ni/_lus dang me tog la sogs pa'i bde ba dpe bstan pa rnams dang /_de bzhin 'dir mthun par bshad pa'i tshig dang 'brel bar don mthun pa 'di ni/_rten gyi rgyu'i gsang ba'o/_/da ni 'bras bu'i gsang
[\[263a.4\]]ba'i don bshad par bya ste/_drang ba'i don min nges pa'i don yang min/_/zhes bya ba la sogs pa gsungs so/_/da ni thabs dang bcas pa'i gsang ba'i don btsal bar bstan te/_yang na mos pa 'bring gi don gyis su/_/zhes bya ba la sogs pa la/_mchog gi dga' ba zhes bya ba ni/_
[\[263a.5\]]dga' ba thams cad kyi mchog tu gyur pa ni/_rang bzhin dga' ba'i ngo bo bzhi pa 'di yin no/_/sbyin pa ni chad pa'i dga' ba'i rgyu'i mtshan nyid kyis bzhi pa'i 'bras bu gzugs su ster ba'i don to/_/de'i phyir/_'bad pas chad dga' srung bar byed/_/ces bya ba la sogs pa
[\[263a.6\]]la chad pa'i dga' ba'i gnas su shes rab dang thabs kyi sbyor ba byas pa las/_byang chub sems babs pa de rdo rje'i 'khor lor mchog gi dga' ba de las 'phos pa nyid 'bad pa ste/_ye shes kyi rlung 'gugs pa'i srung bar byed pa'o/_/de nyid las rang bzhin dga' ba nyams
[\[263a.7\]]su myong ba rnyed par 'gyur ro/_/de'i 'bras bu ni gsang ba'i don te/_bzhi pa'i rdo rje'i sku zag pa med pa bde ba dus thams cad par rgya che ba/_spros pa'i mtshan ma mi mnga' ba'i rang bzhin gyi ye shes te/_rab kyi gsang ba zhes bya ba 'bras bu'i don to/_/gzhan na re chad pa'i dga'
[\[263b\]]
[\[263b.1\]]ba nas rang bzhin dga' bar 'og tu 'pho ba ste/_de yang gong ma pa'i yon tan gyis 'og ma thub pa de las 'bras bu'i don rnyed kyi skye ba ma yin no zhes zer ro/_/nor mdud snying ga yi ni gsang /_/zhes bya ba ni/_rin po che'i nor bu'i mdud pa'i dkyil gyi lte ba'i snying ga'i gnas ni
[\[263b.2\]]gsang ba'i gzhi dang bcas pa'i don bstan pa'o/_/byang chub kyi sems dang ldan pa zhes bya ba ni/_gnas khyad par can du kun rdzob dang don dam pa'i byang chub kyi sems dang rang bzhin dga' ba dang ldan par bzhugs pa'i tha tshig go/_/thabs kyi gzugs la gnas kyi bye brag dang /_
[\[263b.3\]]byang chub sems kyi rnam pa ji lta ba bzhin shes rab ma la yang gnas pa ni/_shes rab ma yi de bzhin no/_/zhes bya ba'o/_/dpal ye shes thig le'i dka' 'grel gsang ba'i de kho na nyid ces bya ba le'u nyi shu gnyis pa'i bshad pa'o//_//gsang ba'i don rang bzhin dga' ba'i
[\[263b.4\]]mtshan nyid du gsungs pa'i rjes su bar cis kyang mchod pa/_de nas bcom ldan 'das ma phyag rgya chen po yang zhu bar byed do zhes bya ba ni/_sngar zhus pa de yin pa'i don la yang zhu zhes bya bar sbyar bar bya'o/_/mgon po thams cad gtan la phab/_/ji ltar rang bzhin yin pa las/_
[\[263b.5\]]zhes bya ba ni/_skyabs med pa rnams kyi skyabs mgon byed pa khyod yin zhes bos nas/_rgyud kyi rim pa 'di nyid kyi phyi dang nang la sogs pa'i chos rnams thams cad gsungs shing bshad de gtan la phab na/_de rnams thams cad kyi gsang ba'i don rang bzhin dga' ba mchog tu gyur
[\[263b.6\]]pa/_dbang po las 'das pa/_zag pa med pa'i bde ba chen po gnyis su med pa'i ye shes de ji lta bu lags zhes zhus pa'i phyir ro/_/de ji lta bu'i tshig thos nas zhes bya ba la sogs pa ni/_zhus pa'i tshig la lan bka' ma stsal par cang mi gsung bar mtshan ma med pa'i rang
[\[263b.7\]]bzhin gyis mi snang ba'i ngo bo bde ba chen po gnyis su med pa'i don la bzhugs pa tsam gyis gzhan gyi spyod yul du ma gyur pa'i don to/_/'di'i don ni 'di rang gi 'og nas rgyas par gsungs te/_de ci'i phyir zhe na/_rang bzhin brjod du med pa dang /_rtog ge med pa dang /_btsal
[\[264a\]]
[\[264a.1\]]du med pa dang zhes bya ba la sogs pa gsungs so/_/'di ni 'phags pa 'jam dpal gyis byang chub sems dpa' sems dpa' chen po lits+tsha bI dri ma med par grags pa la gnyis su med pa'i don slar dris pas/_dri ma med par grags pa cang mi gsung pa'i
[\[264a.2\]]tshul dang mtshungs pa yin no/_/de nas bcom ldan 'das ma phyag rgya chen po zhes bya ba la sogs pas gsungs pa rnams ni go sla'o/_/'di'i rgyud las bdag las gzhan zhes bya ba la sogs pa la bcom ldan 'das ye shes thig le'i rgyud 'dir bcom ldan 'das kyi rang bzhin
[\[264a.3\]]gyi don dang dpa' bo rnams kyi rang bzhin gyi don gyi mtshan brdar bstan pa tha dad pa ru yod pa ni ma yin te gcig pa nyid do/_/ci'i phyir zhe na/_dpa' bo rnams dang lta smos kyang ci dgos bcom ldan 'das nyid las 'di'i chos thams cad rdzu 'phrul gyi cho 'phrul gyis
[\[264a.4\]]bstan pa'i phyir ro/_/de ni lte ba'i gsang ba'i pad/_/ces bya ba la sogs pa'i sgra'i dbyi gzhug gis sngon bzhin no/_/na ma'i don gyis shes rab kyi pad+ma dang /_thabs kyi nor bu rin po che'i sgras chad pa'i dga' ba dang mchog gi dga' ba'i rgyu de dag sbyor ba las rang bzhin
[\[264a.5\]]dga' ba'i rgyal po nyid ni/_bcom ldan 'das dpal ye shes thig le'i mtshan nyid kyi don dang /_dpa' bo rnams kyi yang gsungs pa yin no/_/de'i phyir chos thams cad kyi gsang ba'i 'bras bu'i don dang rang bzhin dga' ba bcom ldan 'das kyis don du bsdus pa 'di
[\[264a.6\]]yin no/_/dpal ye shes thig le'i dka' 'grel gsang ba'i de kho na nyid ces bya ba le'u nyi shu gsum pa'i bshad pa'o//_//bcom ldan 'das mos gsol ba zhes bya ba la sogs pa ni/_chu'i dbang dang /_gsang ba dang /_shes rab ye shes la sogs pa'i
[\[264a.7\]]dbang bskur ba'i dus su/_dkyil 'khor gyi bye brag dang /_rdo rje slob dpon bla mas cho ga gang gis dbang bskur ba sbyin zhing /_slob mas tshul ji ltar zhu zhing blang zhes zhus pa'o/_/chu la sogs pa'i dbang dus su/_/zhes bya ba ni/_chu'i dbang dang /_dbu rgyan dang /_rdo rje
[\[264b\]]
[\[264b.1\]]dang dril bu dang /_ming la sogs pa'i dbang bcu gcig po rnams bskur ba'i dus su/_dkyil 'khor gyi rnam pa ni/_rdul tshon la sogs zhes bya ba ni/_sogs pa'i sgras thang ka'i dkyil 'khor dang /_'bur dang /_lugs ma bshad par shes so/_/gsang ba'i dbang
[\[264b.2\]]bskur dus su ni/_/zhes bya ba la sogs pa ni/_pad+ma dang /_ku mu da dang /_ut+pal dang /_man dA ra ba dang /_de bzhin du me tog gi khyad par gang yang rung ba'i dkyil 'khor byas pa/_gsang ba'i dbang bskur sbyin par bya'o/_/yang na me tog ni/_pad+ma dang /_ku mu da yis
[\[264b.3\]]mtshon nas dkyil 'khor bri bar bya/_dgram par bya zhing gzor bya'o/_/zhes 'di'i brdar bstan pa'o/_/de bzhin du rdul tshon la sogs pa'i yang bshad pa'o/_/shes rab ye shes kyi dbang bskur dus su zhes pa la sogs pa ni/_tsan+dan dang /_gla rtsi dang /_gur kum
[\[264b.4\]]dang /_ga pur dang /_a ka ru la sogs pa dri zhim po sna tshogs pa'i dkyil 'khor byas la dbang bskur sbyin par bya'o/_/yang na gur kum dang /_ga pur gyis dkyil 'khor bri bar bya zhes nang du bstan pa'o/_/da ni dbang bskur ba'i mtshan nyid ston te/_las dang po'i dang
[\[264b.5\]]po la zhes pa la sogs pa'o/_/sbyang ba ma byas pa'i sems can rnams la/_chu dang /_dbu rgyan dang /_rdo rje dang /_dril bu dang /_ming dang /_dam tshig gsum dang /_brtul zhugs dang /_lung bstan pa dang /_skyabs sbyin de rnams nges pa'i don du sbyin par bya'o/_/shes
[\[264b.6\]]rab can drang ba'i don te zhes bya ba ni/_sbyang ba byas pa'i shes rab ldan pa la drang ba'i don du de rnams sbyin pa'o/_/ci'i phyir zhe na/_dbang po rab kyi yang rab yin pa'i phyir na/_bsod nams chen pos yongs su smin pa'i mtshan nyid can/_ji ltar pad+ma yongs su smin pa las
[\[264b.7\]]nyi ma'i 'od kyis reg pa tsam gyis rgyas par gyur pa'o/_/pad+ma yongs su ma smin pa rnams ni/_rgyas pa ma yin yang /_'on kyang dus phyis rgyas par 'gyur ro/_/de bas na sa la sogs pa'i 'bras bu thob cing sbyang ba byas pa'i don te/_mchog gi bla ma dang 'dzom pa'o/_/da ni
[\[265a\]]
[\[265a.1\]]gsang ba'i dbang bskur ba bstan te/_nor bu'i mgrin par byang chub sems/_/zhes bya ba la sogs pa gsungs so/_/slob ma'i gsang ba'i dbang bskur ba'i dus su ye shes bskyed pa'i rim pa ni 'di yin te/_rke yi dbus su rtsa gnyis ni/_/zhes bya ba la
[\[265a.2\]]sogs pa ni go sla'o/_/mthe bo mtha' ltag gnyis kyis mnan/_/zhes bya ba ni/_thabs dang shes rab kyi rdo rje dang pad+ma'i bdag nyid kyi rang bzhin du bsams te/_rtsa btsir ba la rtog pa med pa'i ye shes skye ba 'di ni/_gsang ba'i dbang gi don yin te/_de nas ye shes
[\[265a.3\]]'byung bar 'gyur/_/zhes gsungs so/_/de'i dpe yi rang bzhin ni/_bu mos rnyed pa'i bde ji bzhin/_/zhes bya ba ni/_skyes pa dang phrad pa'i bu mo gzhon nu ma'i bde ba de gzhan dag las bstan zhing brjod par mi nus pa ji lta ba bzhin du/_rtsa mnan pa'i ye shes kyang don
[\[265a.4\]]de ltar ro/_/gzhan kha cig ni ma ning la sogs pa'i shes rab ye shes kyi dbang bskur ba'i thabs dang /_ye shes su bcas pa yin no zer ro/_/'di skad du/_ji ltar gzhon pa'i chags dga' dang /_/ji ltar lkugs pa'i rmi lam bzhin/_/zhes bya ba gsungs so/_/yang
[\[265a.5\]]kha cig na re/_rke yi dbus su rtsa gnyis ni/_/zhes bya ba la sogs pa ni/_rgad po dang skyes pa shes rab ye shes kyi dbang bskur ba'i ye shes la bral ba'i dga' ba nyams su myong ba/_dul ba'i mthe bong dang mtha' ltag gi rtsol ba las skye ba'i don to zhes zer ro/_/da ni
[\[265a.6\]]shes rab ye shes kyi dbang ston te/_reg bya chen pos dga' ba che/_/zhes bya ba la sogs pa la/_rdo rje slob dpon gyis gzhon nu ma la/_rdo rje dang pad+ma sbyor ba las nang gi reg bya chen po'i mtshan nyid dga' ba'i don nyams su myong ba dang /_de las mchog gi dga' ba la
[\[265a.7\]]sogs pa'i bde ba bdag dang shes rab ma gnyis kas myong ba'i don rang bzhin dga' ba rdzogs pa'i rim pas dbang rdzogs par bskur bas shes rab kyi dad pa skyed pa dang /_yang slob ma de lta bu'i don bstan cing /_phan 'dogs nus pa'i phyir/_dga' ba rnams dang /_
[\[265b\]]
[\[265b.1\]]skad cig ma rnams kyi don bstan cing don du yang gzhug pa ni/_dga' sogs bye brag mgu bar bya/_/zhes bya ba'i don to/_/gzhan ma bshad pa ni/_rtsa ba nas gsal ba'i don gyis so/_/da ni slob ma dbang bskur zhing skyabs sbyin gyi cho ga gzhan du ston te/_de nas
[\[265b.2\]]slob ma la sbyin bya/_/zhes bya ba la sogs pa gsungs so/_/dbang bskur ba'i rim pa de rnams ni las dang po pa rnams la sbyin no/_/shes rab can gyi slob ma la ni/_bya ba dang bral ba'i dbang sbyin pa yin te/_nang la sogs pa bum pa dang /_gsang ba dang shes rab ye shes dang
[\[265b.3\]]bzhi pa rnams so/_/'on kyang rgyud las ni 'di skad du/_dang po'i dga' ba dang ldan pa/_/las dang po la sbyin par bya/_/gnyis pa dga' ba dang ldan pa/_/snang ba gsum ni thabs la sbyin/_/gsum pa dga' ba dang ldan pa/_/chos kyi sprin rnyed nges pas so/_/bzhi pa'i dga'
[\[265b.4\]]ba dang ldan pa'i/_/kun du 'od rnyed sa la sbyin/_/zhes gsungs so/_/bla ma'i zhal snga nas las dang po pa de gnyis ni gcig la ma yin te/_de ci'i phyir zhe na/_byang chub sems dpa'i sa dang po pa dang /_slob bzhin pa'i khyad par gyi phyir ni rgyu gnyis su ming tsam mthun
[\[265b.5\]]yang /_don ni de lta ma yin no/_/dper na lha'i bu tshangs pa dang /_de bzhin gshegs pa'i tshangs pa bzhin no zhes gsungs so/_/mtha' ni rnam par 'byed par shes/_/zhes bya ba ni/_chad pa'i dga' ba'i pho brang ye shes bco lnga'i rnam pa la 'byed pa ni/_rnam par 'byed
[\[265b.6\]]pa'i ye shes la rten dang bcas pa'i dngos po rnams kyi bye brag go/_/bcom pa'i phyir zhes bya ba ni/_de rnams kun gyi nyon mongs pa'i rnam par rtog pa'i mtshan ma ji snyed bcom pa'i phyir ni/_rang bzhin dga' ba'i mtshan nyid du 'gyur ba'o/_/de'i rten gyi khyad par dang /_
[\[265b.7\]]bskyed pa'i rim par rdzogs pa'i ye shes chen po mthong bzhin rnyed par 'gyur bar bshad pa'o/_/de'i phyir na rnam par 'byed pa bcom mthar zhes bya ba la sogs pa gsungs so/_/de skad du/_ye shes chen po sku dang bral/_/gnyis su med par nam mkha' bzhin/_/zhes
[\[266a\]]
[\[266a.1\]]gsungs so/_/dpal ye shes thig le'i dka' 'grel gsang ba'i de kho na nyid ces bya ba le'u nyi shu bzhi pa'i bshad pa'o//_//mngon sum zhes bya ba ni/_nyid kyis mngon sum du nyams su myong nas/_gzhan la yang de bzhin gshegs pa'i don bstan
[\[266a.2\]]pa'am/_rjes su dpag pa ni nyams su myong bar dgongs pa'i dbang gis gzhan dag la rtags kyi mtshan nyid la brten nas gsungs pa yin pa'am/_rgyu dang 'bras bu mthun pa ma yin na ni/_'gal bar 'gyur ba yin pas/_dper na 'bras kyi sa bon las 'bras 'byung ba ni
[\[266a.3\]]rigs pa yin pa dang /_sa bon las 'bras bu sA lu skye ba ni mi rigs pa'i phyir/_sa bon dang 'dra 'bras bu'am/_/zhes bya ba la sogs pa'i don gsungs pa ni dgongs pas bshad pa'o/_/gsang sna pad+ma'i snying po ni/_/zhes bya ba la sogs pa la/_thabs rnal 'byor pa'i
[\[266a.4\]]gsang ba'i rdo rje rin po che'i rtse mor rang gi gnas na chu skyes pad+ma brgyad pa'i 'og na gsum pa lte ba dang bcas pa'i snying po ni tshig rgyas pa'i gnas yin te/_phyag rgya rnams las gang yang rung ba gcig gis sbyor ba byas pa las/_ye shes kyi me 'bar bar 'gyur ba dang /_
[\[266a.5\]]yang dbyer med pa'i rdo rje bde ba byang chub kyi sems slar rang gi gsang ba'i rdo rje'i rang bzhin dga' ba'i gnas su gshegs pa nyid kyis rgyas pa'i don ni rim gyis ye shes snying po'i bdag nyid rgyal po'o/_/yang na thams cad kyi ni tshig_/ces bya ba la sogs pa la/_snying po ni gzung ba
[\[266a.6\]]dang 'dzin pa gnyis spangs pa'i byang chub kyi sems gnyis su med pa'i ye shes te/_dbyer mi phyed pa'i mtshan nyid can rdo rje bya gdong ni rdo rje dbyings kyi dbang phyug ma'i rtsa dbyibs kha khwa mu kha'i rtsa dbyibs ni shes rab ma'i dbang du byas te/_'dab ma dang lte ba la sogs pa ni sngar
[\[266a.7\]]bzhin no/_/de la rdo rje rtse mo yis/_/zhes bya ba ni/_thabs kyi gsang ba'i rdo rje rin po che dang /_sangs rgyas rin po che gnyis kha sprad pa las gnyis su med pa'i ye shes kyi gzugs kyi bdag nyid la rgyu byed pa'i dngos po'o/_/phye ba de ni rgyas par mdzod/_/ces bya ba ni/_rdo rje dang
[\[266b\]]
[\[266b.1\]]pad+ma'i don gyis snying po bde ba chen po'i byang chub kyi sems kyi bya gdong ma khong du chud pa ni/_tshig rgyas pa'i don to/_/e ta bi gal gnyis kyi dbus/_/zhes bya ba ni/_g.yas pa ni g.yon pa'i rtsa gzung 'dzin gyi dngos po dang bcas pas rtog pa can gyi mtshan nyid dang gcig pa ma
[\[266b.2\]]yin pa'i rang bzhin dbus na gnyis dang bral ba/_gnyis pa'i bdag nyid bde ba dang bcas pa'i phyir rtog med ma'o/_/so sho ma ye shes ngo bo nyid ces bya ba ni/_kun rdzob dang don dam pa'i gzugs kyi zhu ba med pa shin tu phra ba'i ye shes rgyun mi 'chad pa ni 'bab pa'i rgyu
[\[266b.3\]]ba/_gzung 'dzin spangs pa'i rtsa nyid kyi ming gi rnam grangs ni mtshan nyid spangs pa'i gzugs su gnas zhes bya'o/_/thabs dang shes rab kyi ye shes don rtogs par bya ba gsungs pa/_bsrub dang bsrub pa'i sbyor ba yis/_/zhes bya ba la sogs pa'o/_/las kyi
[\[266b.4\]]phyag rgya la ltos pa med par tshig rgyas pa'i snying po'i don bshad pa ni/_lte ba'i dbus nas smin 'khor lo/_/zhes bya ba la sogs pa gsungs so/_/kha cig na re las kyi phyag rgya'i bsrub pa dang bsrub pa'i rgyus/_lte ba'i gnas nas smin 'khor lo/_/la sogs pa yin
[\[266b.5\]]par 'gyur ba'o zhes zer ro/_/da ni rang bzhin dga' ba bde ba chen po'i rgyal po'i don bshad tshig rgyas pa'i zhes bya ba'i sgras gsal bar ston te/_ma ni bsrub dang bsrub pa ste/_/zhes bya ba la sogs pa'i sgras gsungs pa'i don ni/_le'u bcu bzhi pa'i sgra'i dbyi gzhug
[\[266b.6\]]bstan pa bzhin du bya'o/_/bsrub pa dang bsrub pa ni thabs dang shes rab la brten pa'i don ston pa ni dga' ba la sogs pa'i 'bras bu'i don ni go sla bas ma bshad do/_/dpal ye shes thig le'i dka' 'grel gsang ba'i de kho na nyid ces bya ba le'u nyi shu lnga pa'i
[\[266b.7\]]bshad pa'o//_//de kho na nyid kyi snying po'i don ston pa'i le'u 'byung ba la ni/_de nas gzhan nyon bdag gis bshad/_/ces bya ba ste/_bcom ldan 'das kyis sdud pa po la bos nas 'di'i zab mo'i don nyid du bsdus te gsungs pa'o/_/ye shes rab mchog
[\[267a\]]
[\[267a.1\]]bshad ces bya ba ni/_rgyud 'di dbu nas zhabs su gnyis su med pa'i ye shes rgyu la sogs pa gsungs so/_/'di rnams ni rgyud kyi don gyi snying po bsdus pa yin pas/_phyi ma la sogs pa ni 'di dang rang rang gi le'u'i skabs su gsal la/_de kho na nyid kyi skabs
[\[267a.2\]]'di ni/_dpal de kho na nyid kyi sgron ma'i rgyud du gsal bar gsungs pas der blta bar bya zhing /_shes par bya ba yin no/_/de ci'i phyir zhe na/_'dir mangs pas 'jigs pa dang 'pho ba dang 'byung ba'i chos can gyi phyir na/_bcom ldan 'das nyid kyis 'di'i don der zhib tu bshad
[\[267a.3\]]pa'i don gyis ma bris pa yin no/_/'on kyang 'dir dga' ba'i don ni 'di lta ste/_de ni bde ba chen po'i mtha'/_/zhes bya ba ni/_bde ba chen po'i ye shes rang bzhin dga' ba'i mnga' bdag spros pa dang bral ba'i don la/_de kho na nyid bzhi bcu'i bdag nyid bde ba chen po'i
[\[267a.4\]]rgyal po bdud rtsi'i gter la yang dag pa'i don bstan pa'o/_/de bas na/_de nyid bsdus pa'i snying po'i don/_/zhes bya ba la sogs pa gsungs so/_/de nyid sum cu drug bdag po/_/zhes bya ba ni/_de kho na nyid gang yang rung ba'i sgo nas zhugs shing /_bsgom pa la 'bad pa'i
[\[267a.5\]]stobs kyis rang bzhin gyi ye shes bde ba chen po nyid thob par 'gyur ba dang /_de bzhin du bzhi bcus kyang de nyid thob par 'gyur ba dang /_yang gcig kyang kun gyi bdag nyid dang ldan pa dang /_kun kyang de'i rang bzhin yin pa'i phyir zhes bya ba khong du chud par bya ba yin no/_/'dir sbyor
[\[267a.6\]]ba drug bcom ldan 'das dpal ye shes thig ler gsungs pas/_de rang bzhin bcu po spyir bzhag pa'i don bstan pa ni/_cha yi ye shes tshor byed do/_/zhes so/_/sbyor ba rnams de kho na nyid rnams ni thabs dang thabs las byung ba'i ye shes kyi rang bzhin gyis bcom ldan 'das dpal
[\[267a.7\]]ye shes thig le'i de kho na nyid du 'gyur ba de bzhin du 'gyur ro zhes so/_/'di ni 'bras bu'i don yin pa'i phyir/_rnam par dag pa de nyid mchog_/ces bya ba la sogs pa gsungs so/_/gzhan du sa'i rim pa dang sbyar nas yang 'dir bshad pa ni snga ma bzhin no/_/dpal ye
[\[267b\]]
[\[267b.1\]]shes thig le'i dka' 'grel gsang ba'i de kho na nyid ces bya ba le'u nyi shu drug pa'i bshad pa'o//_//bcom ldan 'das ni mchog dga' la/_/kun dga' ba yi rnam pa'i sku/_/zhes bya ba ni/_dga' ba thams cad kyi bdag nyid mchog gi dga' ba/_rab las rab mchog
[\[267b.2\]]tu 'gyur ba'i dga' ba de nyid ni/_bcom ldan 'das kyis dang gnyis su med pa'i phyir na kun dga' ba ste/_sangs rgyas dang /_byang chub sems dpa' thams cad dang /_nyan thos dang /_rang sangs rgyas la sogs pa'i 'phags pa'i khongs su gtogs pa thams cad dang /_
[\[267b.3\]]'gro ba thams cad dga' bar mdzad pa'i sku nyid bcom ldan 'das kyi sku lta bas chog mi shes pa'i rang bzhin no/_/de nyid kyi ni zhal brgyad po/_/zhes bya ba ni/_de kho na nyid bzhi bcu dang /_sbyor ba drug gi bdag nyid bcom ldan 'das nyid kyi sku yin pa de'i zhal brgyad dang ldan
[\[267b.4\]]pa'i rnam par dag pa'i mtshan nyid rnams kyi don 'dri ba ni/_rnam par dag pa ji ltar lags/_/zhes bya ba'o/_/zhal brgyad rnam par thar pa brgyad/_/ces bya ba ni/_gzugs can gzugs rnams la lta ba 'di ni/_rnam par thar pa dang po'o/_/nang gzugs med par 'du
[\[267b.5\]]shes pas phyi rol gyi gzugs la lta ba 'di ni rnam par thar pa gnyis pa'o/_/sdug pa nyid du mos pa 'di ni gsum pa'o/_/de'i gzugs ni thogs pa dang bcas pa'o snyam nas gzugs kyi 'du shes las yang dag par 'das te/_nam mkha' mtha' yas so snyam pa 'di ni
[\[267b.6\]]bzhi pa'o/_/nam mkha' mtha' yas so snyam pa'i 'du shes las 'das te/_rnam shes mtha' yas so snyam pa 'di ni lnga pa'o/_/rnam shes mtha' yas skye mched las 'das te/_ci yang med pa'i skye mched bsgrubs te gnas pa 'di ni drug pa'o/_/ci yang med pa'i skye
[\[267b.7\]]mched las yang dag par 'das te/_'du shes med min bsgrubs te gnas pa 'di ni bdun pa'o/_/'du shes med 'du shes med min skye mched las yang dag par 'das te/_'du shes dang /_'gog pa bsgrubs te gnas pa 'di ni rnam par thar pa brgyad pa'o/_/'di rnams
[\[268a\]]
[\[268a.1\]]rnam par dag pa ni zhal brgyad do/_/nang gi stong pa de kho na nyid ces pa ni/_gsang ba'i don 'og nas bshad pa'i zhal 'di yin te/_stong pa dang shin tu stong pa dang /_stong pa chen po dang /_thams cad stong pa dang /_bdag nyid kyi de kho na nyid dang /_sngags kyi de kho na nyid dang /_dkyil 'khor gyi de kho na
[\[268a.2\]]nyid dang /_lha'i de kho na nyid dang brgyad rnam par dag pa'i zhal brgyad pa'o/_/spyan nyi shu rtsa bzhi ni/_sa dang stobs dang /_ye shes so zhes bya ba ni sa bcu ni byang chub sems dpa'i sa dang po nas/_sa bcu pa'i bar te stobs bcu po dang /_ye shes bzhi po dang /_
[\[268a.3\]]rnam par dag pa'i 'bras bu spyan rnams so/_/phyag rnams stong zhing rnam par dag_/ces bya ba ni/_nang stong pa nyid dang /_phyi stong pa nyid dang /_phyi nang stong pa nyid dang /_chen po stong pa nyid dang /_don dam pa dang /_'dus byas dang /_'dus ma byas dang /_dor ba med pa
[\[268a.4\]]dang /_thog ma dang tha ma med pa dang /_mtha' las 'das pa dang /_rang bzhin dang /_rang gi mtshan nyid dang /_chos thams cad dang /_dngos po med pa dang /_dngos po med pa'i ngo bo nyid stong pa nyid dang /_de rnams rnam par dag pa phyag bcu drug pa rnams so/_/sbyangs
[\[268a.5\]]pa'i yon tan bden pa dang ldan pa zhes bya ba la sogs pa yang go sla bas mangs pas 'jigs pa'i phyir zhes dgongs pa'o/_/'on kyang mdor bsdus pa tsam bshad de/_sbyangs pa'i yon tan bcu gnyis/_bden pa ni bzhi'o/_/thod pa ni phyag mtshan rnams te/_bcom
[\[268a.6\]]ldan 'das la yum gyis gnang ba'o/_/sangs rgyas kyi chos ma 'dres pa'i gnyis spangs pa/_'jigs byed ma chen po bcu drug khrag kha nas 'dzag pa/_thod pa'i snod bkang ba'o/_/gnas brgyad kyi dbang gis klu brgyad rnam par dag pa ni sna tshogs pad+ma brgyad pa'i gdan no/_/
[\[268a.7\]]thabs kyi dngos por 'dzin pa spangs pa ni med pa'i mtshan nyid yin la/_de rang med pa yang med pa ni mi dmigs pas gnyis su med pa'i ye shes mi gnas pa'i mya ngan las 'das pa chen po ni gzugs med pa'i bdag nyid kyi 'du shes rab dang thabs kyi bdag nyid do/_/dpal
[\[268b\]]
[\[268b.1\]]ye shes thig le'i dka' 'grel gsang ba'i de kho na nyid ces bya ba le'u nyi shu bdun pa'i bshad pa'o//_//der rnam par dag pa'i don gyis de kho na nyid bstan pa'i rjes su ni de nas zhes bya ba'o/_/bcom ldan mos zhes bya ba ni/_/sdud pa po zhu ba byed pa'i dngos kyis bstan pa'o/_/
[\[268b.2\]]ma mchu'i bdud rtsi'i ro phul nas/_/zhes bya ba ni/_zhal gyi tshems kyis mchu btsir ba dang /_gzhibs pas bde ba'i ro bstar ba dang /_de bzhin du gsang ba'i pad+ma'i ye shes kyi ros bde ba rgyas shing mnyes par mdzad pa'i tshul gyis gdul bya la dgongs te/_ye shes sgyu
[\[268b.3\]]ma'i gzugs kyis sgyu ma'i bde bas sgyu ma nyid la rol cing spyod pa'i phyir ro/_/nyi ma dang zla ba'i me tog gis mchod nas zhes bya ba ni/_me tog pad+ma dang /_ku mu da'i rgyu'i rkyen nyi ma dang zla ba de nyid ga pur dang sih+la dga' ba rnams kyis mnyes par byas te zhus so zhes bya ba dang /_sems
[\[268b.4\]]can kun gyi las su bshad/_/ces bya ba'i bar du sbyar ro/_/bcom ldan 'das kyis bka' stsal pa zhes bya ba ni/_dus phyis dpal ye shes thig le'i rgyud 'di skal ba dang ldan pa'i sems can rnams la dus bshad cing ston pas gsungs so/_/dpal phyag na rdo rje mgon
[\[268b.5\]]pos bshad par byed do zhes bya ba ni/_sangs rgyas thams cad kyi thugs gsang ba'i ye shes kyi mdzod 'dzin pa ni/_dpal phyag na rdo rje de nyid dang mtshungs pa dpal rgyal po in+d+ra b+hU ti zhes bya ba/_sprul pa'i sku de nyid kyis ma 'ongs pa'i dus su yang dag par gsang ba'i rgyud 'di
[\[268b.6\]]skal ba dang ldan pa'i sems can rnams la bshad cing ston par gyur pa'o/_/de skad du/_ma 'ongs dus na byang phyogs su/_/dpal ldan rdo rje 'dzin pa'i gnas/_/u rgyan yul zhes bya ba ru/_/rgyal po'i rigs su skyes pa yi/_/in+d+ra b+hU ti zhes bya bas/_/shes pa dang ni
[\[268b.7\]]bshad pa dang /_/sems can rnams la gsal byed 'gyur/_/zhes gsungs so/_/sangs rgyas thams cad kyi thugs gsang ba'i ye shes kyi bdag po yin pa'i don ni/_dpal phyag na rdo rje'i mtshan nyid gsungs pa/_phyag na rdo rje mgon po che/_/thams cad rdor 'dzin
[\[269a\]]
[\[269a.1\]]gyi bdag po/_/zhes gsungs so/_/mtha' yas pa yi 'jig rten khams/_/zhes bya ba ni/_rgyu ba dang mi rgyu bas bsdus pa'i 'jig rten pa dang chags pas bsdus pa'i khams gsum gyis bsdus na yang de'i byed pa ni/_bye ba mtha' yas bgrang ba las 'das
[\[269a.2\]]pa'i 'jig rten pa'i khams thams cad do/_/skye ba dang 'jig pa'i rgyu yin no zhes bya ba ni/_gnyis su med pa'i byang chub kyi sems skye ba dang /_'gag pa med pa las kun nas nyon mongs pa'i dbang gis skye ba dang /_'jig pa dang /_'pho ba dang /_'gyur ba'i chos can dang /_
[\[269a.3\]]rnam par byang ba'i bdag nyid kyi ngo bo skye ba dang /_'gag pa dang /_'pho ba dang /_'jigs pa la sogs pa'i chos thams cad kyi mtshan nyid gzugs de rnams med pa'o/_/de'i phyir de la skye ba gang yang med/_rang byung mchog gi dbang phyug go/_/zhes gsungs so/_/de yang 'di
[\[269a.4\]]skad du/_sems can kun nas nyon mongs pas na/_sems kun nas nyon mongs par snang ngo /_/sems can rnam par byang bas na sems rnam par byang bar snang ngo zhes gsungs so/_/de'i don la 'dir gsungs pa/_de yi phyag na rdo rje gang /_/zhes bya ba ni dris pa'o/_/lan du/_
[\[269a.5\]]ye shes bcu gnyis skye ba med/_/ces bya ba ni/_me long lta bu'i ye shes la sogs pa lnga ni/_de bzhin gshegs pa rnam par snang mdzad la sogs pa lnga'i gzugs su snang ba dang /_de rnams kyis sangs rgyas spyan la sogs pa'i shes rab kyi gzugs kyis snang ba ste/
[\[269a.6\]]thabs dang shes rab gnyis su med pa'i ye shes skye ba med pa nyid ni/_dbyer med pa'i ye shes spros pa dang bral ba nyid gdul bya'i dbang gis skal ba dang ldan pa la/_ji lta ba bzhin du snang ba so so nas gsal bar mthong ba'o/_/rtags kyi don gsungs pa/_thog ma yi ni ra lnga
[\[269a.7\]]las/_/zhes bya ba la sogs pa'o/_/chos nyid dbyer med pa'i ye shes kyi phyir na/_rdo rje 'di nyid ye shes lnga dang ldan nas bdag nyid gnas pa'am/_de rang gi dbye ba'i phyir ra lnga phyi nang gnyis kyi bdag nyid do/_/'on kyang thabs dang shes rab kyis 'dul ba'i phyir de bzhin
[\[269b\]]
[\[269b.1\]]gshegs pa lnga 'byung zhing /_yang rdo rje 'dzin pa'i gzugs su kun bzhugs pa'o/_/mtha' nas 'byung ba chen po lnga/_/zhes bya ba ni/_gnyis su med pa'i rang bzhin las spyan ma la sogs pa'i bdag nyid kyis 'byung ba'i phyir na chen po ste/_bde ba chen po sku'i mnga'
[\[269b.2\]]bdag chen po'o/_/de 'gro ba'i don mdzad kyang mi 'gyur ba dang nyams pa la sogs pa'i rkyen mi mnga' bar/_yon tan thams cad dang bde ba'i ye shes kun rdzob pa'i phyir na/_'gro ba'i don du sems dpas na rdo rje sems dpa'o/_/dbus nas 'gro ba ris drug 'byung /_/
[\[269b.3\]]zhes bya ba ni/_de bzhin lha la sogs pa'i gzugs 'byung ba de rab tu bshad pa bzhin no/_/phyag na rdo rje stobs chen po/_/thams cad rdor 'dzin gyi bdag po/_/mtha' yas pa yi 'jig rten khams/_/skye dang 'jig pa'i rgyu yin no/_/de la skye ba gang yang med/_/rang 'byung mchog
[\[269b.4\]]gi dbang phyug go/_/zhes bya ba nas/_sna tshogs pa yi gzugs su sbyor/_/zhes bya ba la sogs pa'i don ni/_'di skad du gsungs te/_rdo rje sems dpa' bde chen te/_/gnas ni gang du bzhugs 'gyur ba/_/brtan g.yo kun la rol mdzad pa/_/bcom ldan lha yis bshad
[\[269b.5\]]du gsol/_/slob dpon nyid kyis 'di skad gsungs/_/rdo rje sems dpa' rnam 'phrul ba/_/shAkya tshul bzhin pa yis nyon/_/thams cad bdag nyid rtag bzhugs pa/_/sngar ni gang zhig bshad pa nyid/_/sgo dgu dang ni ldan pa yis/_/lus kyi dkyil 'khor mchog yin te/_/de la
[\[269b.6\]]lte ba'i 'khor lo ni/_/thams cad mkhyen ces bya bar gsungs/_/rdo rje can ni der bzhugs pa/_/lus can gyi ni nang na rol/_/cha med cha ni rnam par spangs/_/lus las 'das shing gos pa med/_/la lar lus dag can du zhugs/_/la lar rna bar sgra dag dang /_/la lar sna
[\[269b.7\]]dang dri dag dang /_/la lar dri chen rdor chu dang /_/la lar tshor dang bcas sems su/_/bkres dang skom pa gang la lar/_/la lar bde ba rnam par gzigs/_/la lar zhi dang la lar khros/_/la lar bud med chags pa dang /_/la lar 'jigs shing la lar dgod/_/la lar
[\[270a\]]
[\[270a.1\]]rol mo mdzad pa dang /_/la lar rol cing la lar gsod/_/la lar me tog 'bras bur gnas/_/la lar srog tu rnam par gnas/_/sa chu me rlung mkha' la lar/_/la lar 'byung ba chen po lnga/_/la lar rigs kyi bye brag gis/_/bram ze dang ni gdol ba dag_/
[\[270a.2\]]la lar ma dang la lar sring /_/la lar chung ma nyid kyis so/_/de bzhin la lar bu mo'i gzugs/_/la lar tshangs pa la lar ni/_/khyab 'jug dbang ldan nyi ma dang /_/zla ba skar ma de bzhin no/_/la lar nyin dang mtshan la lar/_/la lar khams gsum pa rnams kun/_/la lar
[\[270a.3\]]byed pa po dang ni/_/mi bzad rgyal ni gang la lar/_/la lar shi ba'i dbang gis zhum/_/mi gsal ston pa rdo rje can/_/la lar rgad po lo mang po/_/la lar byis pa'i gzugs rang bzhin/_/la lar nad cher gdungs pa dang /_/la lar byang chub chen por gshegs/_/bdud
[\[270a.4\]]las rgyal ba gang la lar/_/la lar rgyu dang mi rgyu nyid/_/la lar dkar dang la lar ser/_/la lar sngo dang la lar dmar/_/la lar sangs rgyas rnam snang mdzad/_/la lar sgrol ma la lar spyan/_/la lar gos dkar mA ma kI/_/la lar zhi ba dka' bzlog ma/_/mkhas nas 'dab chags
[\[270a.5\]]gang la lar/_/nam mkha' mkha' 'gro gang la lar/_/la lar klu dang la lar sbrul/_/la lar smad 'tshong la lar spre'u/_/la lar rmi lam mthong ba dang /_/la lar gnyid ni log pa dang /_/la lar rlung dang la lar mkhris/_/la lar pags pa la lar khrag_/la lar sreg byed me
[\[270a.6\]]dag dang /_/la lar mya ngan ngu ba dang /_/la lar mtho ris skye ba dang /_/la lar 'phrul pa 'di lta bu/_/thams cad bdag nyid zhugs 'di la/_/in+d+ra b+hU tis bshad pa yin/_/zhes gsungs so/_/de rnams kyi don gyis thams cad la khyab cing bzhugs pa'i rang bzhin
[\[270a.7\]]gyis/_sku gsum dang ldan pa bde ba chen po'i skus/_'gro ba la sogs pa la khyab pa'i phyag na rdo rje'i don gsum pa yin no/_/la lar rdo rje 'dzin pa nyid/_/ces bya ba la sogs pa gsungs pa'i phyir ro/_/dpal ye shes thig le'i dka' 'grel gsang ba'i de kho na nyid
[\[270b\]]
[\[270b.1\]]ces bya ba le'u nyi shu brgyad pa'i bshad pa'o//_//de nas de'i dus su 'khor thams cad langs te zhes bya ba ni dpal phyag na rdo rje'i don dang /_bskyed pa dang /_dkyil 'khor bshad nas/_bar cis kyang mchod pa de ma thag tu ni/_'khor bye ba phrag bdun cu rtsa gnyis kyi 'khor
[\[270b.2\]]thams cad langs nas/_bcom ldan 'das la bskor ba byed pa ni/_khu ba'i gzugs la bskor ba dang /_bstod pa'i don gyis sbyor ba drug gi mtshan nyid kyis thabs bde ba chen po'i rnam pa g.yas pa bshad do/_/bskor ba ni 'khor rnams kyis bskor ba byas pa'i don de dus gsum
[\[270b.3\]]pa'i bdag nyid yin pa'i phyir ro/_/lan gsum ni sku gsung thugs kyi dbye bas gsum du bstan pa'o/_/de bcom ldan 'das nyid la mnga' ba byas nas zhes so/_/zhabs la mgo bos phyag 'tshal te/_/zhes bya ba ni/_drang ba'i don gyis sgra ji bzhin no/_/yang na zhabs dang mgo bo'i
[\[270b.4\]]sgra yis bstan to/_/sbyor ba drug gi don yang don gnyis kyis khong du chud par bya ba yin te/_'on kyang rgyu dang 'bras bu dang /_thabs kyi rim pa'i dbye ba ni los kyang mos/_/de nyid gsungs pa/_mgon po khyod kyi bka' drin bdag cag dag_/ces bya ba la sogs pa gsungs so/_/blta
[\[270b.5\]]bar dka' ba ni 'gro ba thams cad la rgyu'i mtshan nyid du yid kyis kyang sems kyi rang bzhin dngos po dang mtshan ma ma spangs pas mi mthong ba'i phyir ro/_/shes par dka' ba ni sbyor ba drug po la sogs pa'i man ngag 'di kun gyi thun mong ma yin pas/_las 'phro dang skal bar ldan
[\[270b.6\]]pa 'ga' spyod yul yin pa'i phyir ro/_/gzung bar dka' ba ni/_'od rab kyi ngo bo 'bras bu'i rang bzhin mtha' gnyis la mi gnas pa'i phyir na/_dbang po la sogs pa'i yul las 'das pa/_gzung 'dzin dang bral ba'i 'di nyid de kho na nyid dam pa'o/_/de'i phyir na/_gsang ba'i
[\[270b.7\]]rang bzhin gyis gsang ba dang /_'jig rten nyan thos la sogs pa rnams la gsang ba'o/_/gsang ba'i mchog ni dam tshig dang mi ldan pa rnams dang /_theg pa chen po pa rnams la gsang ba dang /_bskyed pa'i rim pa la spyod pa la sogs pa rnams las mchog tu gyur pa ni/_
[\[271a\]]
[\[271a.1\]]thabs khyad par can 'di'o/_/mchog rab rnyed pa ni/_yang dag par rdzogs pa'i sangs rgyas rnams kyi ye shes de nyid dam pa 'di ni kun gyis thob par bya bar 'os pa'i 'bras bu'i phyir mchog go/_/rab bo/_/rnyed pa'o/_/thob ces bya ba la sogs pa'i
[\[271a.2\]]rnam grangs su gsungs so/_/de bas na bcom ldan 'das dpa' bo dbang phyug chos dbyings phyag 'tshal bstod/_/ces bya ba la sogs pa gsungs so/_/de bzhin du sbyar zhing rgya cher bshad do/_/dpal ye shes thig le'i dka' 'grel gsang ba'i de kho na nyid ces bya ba le'u nyi shu
[\[271a.3\]]dgu pa'i bshad pa'o//_//yang bcom ldan 'das kyis 'khor thams cad dang bcas pa'i bcom ldan ma bos te zhes bya ba rgyud kyi rgyal po thams cad du yang dag pa'i don nges par ston pa'i rgyud 'di nan tan dang bcas nas gtad pa'i cho ga gsungs pas shes rab kyi pha
[\[271a.4\]]rol tu phyin ma zhes bya'o/_/sbyor ba drug gi grags pa zhes bya ba la sogs pa ni go sla'o/_/dpal mchog gi bla ma'i zhal nas 'bad pas btsal te zhes bya ba ni/_dpal in+d+ra b+hU ti rgyal po chen po las bar ma chad pa'i man ngag thob pa dang /_dbang bskur ba yin zhing grub pa brnyes
[\[271a.5\]]pa dang ldan na/_sbyor ba drug la sogs pa'i rgyud shes pas de lta bu la blangs la/_dam tshig dang ldan pas 'grub par 'gyur ba'o/_/de yang 'di skad du bsam gtan la sogs pa'i sa yang dag par thob par bya zhes gtan la phab pa'o/_/zhes gsungs so/_/de bzhin du thabs kyi rgyud
[\[271a.6\]]'di yang nan tan du bya ba dang mchod pa dang /_bkur sti dang /_rim gro la sogs pa dang /_chu dang me la sogs pa dang /_chud mi gsan par sba ba dang /_mi btsong ba dang /_bcang bar bya'o zhes bya ba'i don kyis bshad pa yin no/_/yang de bzhin du phyi rabs rnams kyis kyang /_bsam
[\[271a.7\]]gtan la sogs pas nyams su blang zhing tha na skad cig tsam yang mnyam par gzhag pas bde ba thob par 'gyur ba'o/_/bsgoms shing bsgrubs pas 'bras bu thob pa ni/_gtan la phab pa ste/_gzhan du na log par 'gyur ba yin no/_/dpal ye shes thig le'i dka' 'grel
[\[271b\]]
[\[271b.1\]]gsang ba'i de kho na nyid ces bya ba le'u sum cu pa'i bshad pa'o//_//gang tshe yang dag mchog gi lus la ma brten par/_de tsam thos dang sgra sogs chos ni ji snyed kun/_/rgyud kyi don ni ji bzhin shes par nus ma yin/_/de bas bdag gis dka' 'grel 'di ni byas pa'o/_/
[\[271b.2\]]ji ltar rdo rjes phug pa'i nor bu ni/_/srad bus rjes su 'jug cing bde bas bstar/_/dam pa rnams kyis gsungs pa'i man ngag la/_/bdag kyang de bzhin 'dir ni brten pa'o/_/rtsod dang bag med gyur pa yis/_/gal te 'khrul par 'gyur na yang /_/'phags pas rang gi sras bzhin
[\[271b.3\]]du/_/de dag thams cad bzod par gsol/_/gang du bdag gis ma shes pa/_/der ni bdag la yod min na/_/sangs rgyas sras dang bcas sogs rnams/_/kun gyis bzod par de la mdzod/_/rgyal po in+d+ra b+hU ti yi/_/man ngag la brten dka' 'grel 'di/_/dam tshig sdom pa bsrung ba dang /_/
[\[271b.4\]]bla ma la gus bsgom la brtson/_/shes rab rnam gsum dang ldan pas/_/'di yi don ni 'bad la gzung /_/man ngag 'di la rim ji ltar/_/grub thob pa ni bde bar nges/_/de bas gzhung ni ma nor bar/_/dam pa'i dpal ldan bla ma la/_/'bad pas btsal nas rang nyid bsgrub/_/'on kyang
[\[271b.5\]]yid ches 'phral la skye/_/de lta min te log pa ni/_/sdug bsngal myong nas lhung ba yin/_/rdo rje 'dzin pa'i bka' yin kyang ni 'grel sogs bral/_/don ni byis pas ma nor shes par nus pa yin/_/de bas 'di byas pa yi dge ba'i bsod nams kyis/_/'gro ba ma lus rdo rje 'dzin
[\[271b.6\]]pa'i gnas thob shog_/dpal ye shes thig le'i rgyud kyi dka' 'grel gsang ba'i de kho na nyid ces bya ba slob dpon A tsar+ya dz+nyA na bar ma yis mdzad pa rdzogs so//_//bod kyi lo tsA ba dge slong byang chub 'byung gnas kyis bsgyur ba'o/_/rgyud rgyal ye shes thig le la/_/
[\[271b.7\]]in+d+ra b+hU ti'i man ngag gis/_/rim gyis brgyud nas legs par bshad/_/dam tshig can gyis rtogs par shog//[{D1204}]@##/_/rgya gar skad du/_shrI a na bi la nA ma tan+t+ra pany+tsi ka/_bod skad du/_dpal rnyog pa med pa zhes bya ba'i rgyud kyi 'grel pa/_dpal rnyog
[\[272a\]]
[\[272a.1\]]pa med pa la phyag 'tshal lo/_/bcom ldan rnyog pa med pa la/_/btud de rnyog med dka' 'grel 'di/_/gzhon nu zla bas dri med pa/_/'dir ni ji bzhin brtsam par bya/_/rnyog pa med pa zhes bya ba la sogs pa la/_rnyog pa ni yid la byed pa'i rnyog pa'o/_/de yang ma
[\[272a.2\]]rig pa dang bcas pa'i phung po ste/_ma rig pa'i bag chags zhes bya ba'i don to/_/rnyog pa med pa ste/_yid la byed pa'i rnyog pa spangs pas ma rig pa'i bag chags med pa zhes bya ba'i don te/_'di bag chags dang bcas pa'i sdig pa ma lus pa spangs pa zhes bya ba'i tha tshig
[\[272a.3\]]go/_/'di ltar nyon mongs pa dang shes bya'i sgrib pa bag chags dang bcas pa rab tu spangs pa'i ched du 'bad par bya'o zhes bya ba'i don to/_/ma rig pa'i bag chags dang bcas pa ni nyes pa thams cad kyi gleng gzhi yin pa'i phyir ro/_/gang la ma rig pa'i bag chags dang
[\[272a.4\]]bcas pa med na de la ji ltar nyes pa'i bag chags gzhan dag 'byung ste/_de med na nyes pa gang zhig yod pa yin/_de'i phyir rnyog pa med pa ste/_sgrib pa gnyis bag chags pa thams cad med pa nyid do/_/rnyog pa de yang dpal rdo rje sems dpa' ste/_brjod par bya ba bstan la/_
[\[272a.5\]]rang gi don phun sum tshogs pa ston to/_/phan 'dod pas zhes bya ba la rdo rje 'dzin pa nyid thob pa ni dgos pa ste/_gang gi phyir bcom ldan 'das kyis 'gro ba'i rdo rje 'dzin mdzad pa'o/_/de dag gis ni gzhan gyi don phun sum tshogs pa zhes brjod do/_/rnyog pa med pa de yang rnyog pa
[\[272a.6\]]med pa'i khyab par snang ba med pa la sogs pa bye brag brgyad kyis ston te/_de la rnyog pa ni khams gsum gyi spros pa la dmigs pa thams cad de/_de 'di la yod pa ma yin pas/_snang ba med pa 'di ni spros pa med pa zhes bya ba'i don te/_mi dmigs pa zhes bya ba'i tha tshig go/_/
[\[272a.7\]]snang ba med pa ma yin pa ste/_shes rab nyid snang ba'i rang bzhin ma yin pa zhes bya ba'i don tam/_'di la snang ba med pa snang ba ma yin pas zhes bya ba'i tha tshig go/_/de la yod pa ma yin zhing /_de rang nyid kyang med la/_de'i rgyur yod pa ma yin pa'i phyir ro/_/rnam pa gsum
[\[272b\]]
[\[272b.1\]]du bshad pa'o/_/dpe med pa ni de dang mnyam pa'i gnyis pa gzhal bya med pa'i phyir dper nye bar gzhag pa med pas mnyam zhing mtshungs pa med pa ste/_dpe med pa zhes bya ba'i don dang /_de las gzhan pa'i gzhal bya med pa'i phyir/_dpe med pa zhes bya ba'i don gyis de dang
[\[272b.2\]]mnyam pa gnyis med pa'o/_/de'i bdag nyid kyis 'gro ba ste/_'gro ba de'i bdag nyid yin pa'i phyir/_ci ste dpe dang ldan/_brjod du med pa ni brjod par bya ba ma yin pa ste/_tshig gi spyod yul ma yin zhing rtog pa dang dpyod pa'i yul las 'das pas/_rang yang dag pa'i rig pa tsam gyi
[\[272b.3\]]rang bzhin gyi lus kyi phyir ro/_/brjod du med pa ma yin zhing brjod pa ma lus pa med pa nyid ces bya ba'i don te/_brjod par mi nus pa dang /_bstan du med pa nyid ces bya ba'i don to/_/yul gyi bdag nyid ma yin la/_sangs rgyas kyi yang blo'i yul ma yin pa'i don to/_/rig pa mi nus
[\[272b.4\]]pa'i phyir ro/_/yul gyi bdag nyid yod pa ma yin pa'ang 'di ni yul can rang bzhin med pas 'dzin pa'i don to/_/'khrul ba med pa'i phyir ro/_/gzung ba med pas 'dzin pa med pa can ni/_'dzin pa 'khrul pa can te/_rang rig pa'i mngon sum gyi rang bzhin ni/_bcom ldan 'das
[\[272b.5\]]ma 'khrul pa'i mtshan nyid du bshad do/_/bzod pa nyid nas bzung ste ngo bo nyid kyis dri ma med pa ltos pa med pas ngo bo nyid kyi skyon thams cad sgrib g.yogs spangs pas nye bar zhi ba ste/_gzod ma nyid nas ngo bo nyid kyis yongs su dag pa zhes bya ba'i don to/_/'dis ni lhan cig skyes
[\[272b.6\]]pa'i rdo rje 'dzin pa'i lus bstan to/_/glo bur gyi dri ma med pa yang gnyis te/_nyon mongs pa'i dri ma med pa dang /_shes bya'i sgrib pa'i dri ma med pa'o/_/de la nyon mongs pa'i sgrib pa spangs pas bdag med pa zhes bya ba ste/_spangs ba phun sum tshogs pa brjod do/_/shes bya'i
[\[272b.7\]]sgrib pa spangs pas dag pa zhes bya ste/_thob pa phun sum tshogs pa'o/_/'di dag gis ni bcom ldan 'das kyis spangs pa dang /_thob pa'i bye brag gis gnyis te/_rang gi don phun sum tshogs pa ston to/_/mtshan gzhi brtag par bya'o/_/de dag spangs pa ni rnam par mi rtog
[\[273a\]]
[\[273a.1\]]pa'i zhes bya ba'i don te/_mtshan gzhi yang mtshon par bya ba'i dngos pos brtag par byed pa'i mtshan nyid kyang rnam par rtog pa yin pas brtag pa ste/_de dag spangs pa'o/_/de nyid rang nyid gang gis kyang rtag par bya ba ma yin te/_gzhan gyi rtog pa po yang ma
[\[273a.2\]]yin zhes bya ba'i don to/_/'dis ni rtog pa dang bral ba bstan to/_/chos kyi sku la ltos nas kyang mtshon par bya ba'i dngos po yin pa dang /_mtshan nyid kyis kyang gzugs kyi sku skyes bu chen po'i mtshan dang sku spangs pa'o/_/dang gi sgra ni nges par gzung ba'i don gyi rim pa bzhin du
[\[273a.3\]]sbyar ba ste/_de nyid snang ba med pa zhes bya ba la sogs pa khyad par gyi khyad par du byas pa'o/_/de nyid dpal rnyog pa med pa'i bcom ldan 'das zhes bya ba'i don te/_rdzogs pa'i sangs rgyas kyi rang bzhin ngo bo nyid kyi chos rnal 'byor ma'i de kho na nyid de bzhin gshegs pa thams
[\[273a.4\]]cad kyi ngo bo nyid can/_rdo rje sems dpa' zhes bya ba'i tha tshig go/_/de skad du yang rgyal ba'i sras po de ni sangs rgyas rjes su dran pa'i gzugs las ma mtshon pa'i chos las ma yin te/_gang na sems med pa yid kyi rgyu ba med pa der/_de ltar sangs rgyas dbyer med rjes su dran
[\[273a.5\]]par bya'o zhes gsungs pa dang /_gang gis nga la gzugs su mthong /_/gang gis nga la sgrar thos pa/_/log par song la zhugs pa ste/_/skye bo de yis nga mi mthong /_/'dren pa rnams ni chos kyi sku/_/chos nyid du ni sangs rgyas lta/_/chos nyid shes par bya bar ni/_/rgyal bas kyang
[\[273a.6\]]ni mi bskyod do/_/zhes gsungs so/_/gzugs ni 'dir mtshan dang dpe byad do/_/chos nyid ni bstan pa'i chos so/_/sems ni rnam par shes pa'i tshogs bdun no/_/yid ni nyon mongs pa can gyi rnam par shes pa'i tshogs so/_/gzugs ni mtshan dang dpe byad kyis te/_gnyis
[\[273a.7\]]kas kyang bcom ldan 'das nyid la 'jug par byed pas spong ba ste/_de kho na nyid ma yin par mthong bas thams cad 'dis spong bar byed pas chos rnams kyi chos nyid do/_/chos nyid ni chos kyi de kho na nyid do/_/chos kyi sku ni chos kyi sku'o/_/shes par bya ba'i nye bar
[\[273b\]]
[\[273b.1\]]mtshon par bya'o/_/gang rgyal bas kyang mi dpyod pa ni gang zhig blo'i yul ma yin pas gang yin pa mtshon par bya ba ma yin te/_de dag gis chos kyi sku bshad do/_/phan pa'i sgras longs spyod rdzogs pa dang sprul pa'i sku gnyis te/_de dag gis 'gro ba'i don byed pa'i phyir sku
[\[273b.2\]]gsum bstan pa'o/_/sku gsum gyi tshig gis kyang 'di dag dbyer med par 'jug pa'i ye shes lnga bshad de 'di ni 'bras bu bstan pa'o/_/rnyog pa med pa zhes bya ba la sogs pa 'di nyid kyis bsam gyis mi khyab pa'i mtshan nyid kyi lam yang bstan te/_rnyog pa med pa ni ma
[\[273b.3\]]bslad pa yin pas ma bslad pa'i don to/_/gsal ba'i zhes bya ba'i bar du'o/_/phan pa ni 'dir sku gsum nyid gang du yang bsam du yod pa ma yin te/_gzung bya snang ba med pas 'dir 'dzin pa med de/_bsam gyis mi khyab pa zhes pa'i don to/_/dpe med pa 'di ni rdo rje 'chang
[\[273b.4\]]thob par byed pa'i lam gnyis med pa'o/_/brjod du med pa ste/_bsam gyis mi khyab pa'i phyir ro/_/nang du yang bsam pa'i yul gyi rang bzhin ma yin pa'i don to/_/rgod dang bcas pas zhi ba'o/_/zhum pa dang rmugs pa dang gnyid med pas bdag med pa'o/_/'gyod pa dang the
[\[273b.5\]]tshom bral bas dag pa'o/_/mtshan gzhi bsam par bya ba dang /_mtshan nyid sems par byed pa spangs pa ni bsam du med pa ste/_sems med pa'i don to/_/sngar gyi snang ba med pa dang yul gyi bdag nyid dag las mtshan gzhi dang mtshan nyid spangs pa'i don 'di ni log pa yin
[\[273b.6\]]te/_gang gi lam de gzhan gyis bsam gyi med pa dang /_gzhan du sems pa ma yin pas snang ba med pa'i don to/_/de yang cung zad kyang yul yod pa ma yin te/_yul med pas bdag yul gyi bdag nyid ma yin pa'i don to/_/gzhan sems pa ma yin pas gzhan gyi sgo nas
[\[273b.7\]]tshig snga ma gnyis yin no/_/las 'dis yang rang nyid kyi kun du brtags pa'i dngos po med pas/_rang nyid med pa'i don te/_mtshan nyid med pa'i tha tshig go/_/rang nyid rgyud la gnas pa'i kun du rtog pa med pa'i don te/_rang gis brtag par bya ba ma yin pas mtshan nyid med
[\[274a\]]
[\[274a.1\]]pa'i don gyis rang nyid kyang brtag par bya ba ni rang bzhin med par bya ba'i tha tshig go/_/rgyun gyi snga ma dang phyi ma'i tshul gyis rgyun du gnas pa la bsam bya dang sems pa gnyis la rag las pa med pas na rang la sems pa dang bsam bya'i rang bzhin med de/_rang gi
[\[274a.2\]]sgo de dag gi mtshan gzhi med pa dang /_mtshan nyid med pa'i tshig dag go/_/rang gi sgo'i don gyis kyang gnyis su rig par bya ste/_rgyun la ltos pa dang /_skad cig ma la ltos pas ni/_rang dang gzhan gyi sgo nas byas pa'i khyad par ro/_/tshig 'di gnyis kyis ni bsam gyis mi khyab pa'i
[\[274a.3\]]lam gyi lus bstan pa ste/_'dis ni lam bshad pa'o/_/sangs rgyas te sgro 'dogs pa'o/_/de nyid de ni bsam par bya ba min zhing bsam du med pa'o/_/'o na ci zhig bya snyam pa la/_sangs rgyas zhes bya ba la sogs pa la ji ltar sangs rgyas bcom ldan 'das rnams sngon gyi smon
[\[274a.4\]]lam gyi shugs kyis dmigs pa med pa'i snying rje chen pos de dang de ltar 'gro ba sna tshogs pa'i phan pa la dmigs nas/_sprul pa rnams 'bad pa med par rang gis rab tu 'jug par bya ba nyid do/_/rgyun mi 'chad pa zhes bya ba ni mdzad pa'o/_/de kho na nyid la gnas nas rnam par
[\[274a.5\]]mi rtog pa'i ting nge 'dzin grub par bya ba'i phyir/_lhun gyis grub pa'i sbyor bas gnas par bya ba'i don to/_/kha cig ces bya ba la sogs pas ni mngon par mi 'dod pa 'gegs pa ste/_stong pa nyid shin tu stong pa nam mkha'i me tog lta bu de dang mi 'jigs pa la sogs pa spangs
[\[274a.6\]]pas so/_/grag ces bya ba ni mi 'dod pa'o/_/de bzhin zhes bya ba ni stong pa la sogs pa bar ma chod pa'i rang bzhin no/_/rgyu'i zhes bya ba ni blos gzhag pa'o/_/'bras bu zhes bya ba la sogs pa lhan cig skyes pa'i rdo rje 'chang thams cad du bsam gyis mi khyab pa'i chos dbyings
[\[274a.7\]]kyi rang bzhin te/_ngo bo nyid kyi sku dang de kho na nyid kyi rang bzhin mthong ba'o/_/byang chub ni 'bras bu ste/_mngon du bya ba zad pa dang mi skye ba shes pa'o/_/bsgom pa ni lam mo/_/'bras bu ni bya ba'o/_/rgyu ni byed pa'o/_/de dag ma grub pas lhan cig skyes pa ma yin pa dang /_
[\[274b\]]
[\[274b.1\]]rdzogs pa ma yin pa dang /_dngos po med pa dang /_tshad mas bkag pas de dag nyid rang bzhin med pa 'di des brjod pa'o/_/'bras bu la ltos nas rgyu yin la rgyu la ltos nas 'bras bu'o/_/ltos nas grub pa gang yin/_ma grub pa ste/_'di lta ste/_bcom ldan 'das thog ma ste skye ba
[\[274b.2\]]yin la/_tha ma ni 'gag pa'o/_/gang la de dag med pas de nyid kyi rang bzhin gang yin pa de la de skad brjod de/_rgyu dang rkyen dang bral ba'i phyir ro/_/mthong ba zhes bya ba la sogs pas phyag rgya chen po 'di dngos grub kyi sprul pa ston pa yin te/_sgyu ma lta bu'i ting nge 'dzin gsal ba'i
[\[274b.3\]]mtha' las byung bas/_chos thams cad sgyu ma lta bu'i rdzogs pa'i byang chub mngon sum du bya ba'i rang bzhin chos thams cad sgyu ma lta bur mkhyen pa nyid sgyu ma lta bu'i ye shes so/_/ye shes de bsgoms pa'i stobs kyis rnam pa sna tshogs pa'i sgyu ma lta bu'i ye shes 'byung ste/_
[\[274b.4\]]ye shes de dang ldan na de dang der sprul par byed do zhes bya ba'i don to/_/brtag pa ste nye bar brtags pa'i cha'o/_/sangs rgyas ni de bzhin gshegs pa'o/_/rdo rje can ni rdo rje 'dzin pa'o/_/sogs pa'i sgras ni byang chub sems dpa' la sogs pas so/_/de dag gis brtags pa
[\[274b.5\]]ste sprul pa 'gyed pa'o/_/da ni dkyil 'khor rnam par gzhag pa brjod par bya ste/_de la legs par gnas nas zhes bya ba la sogs pas bsgom par bya ba'i dkyil 'khor gyi rnam par gzhag pa re zhig ston to/_/legs par gnas pa ni gnas pa ste mi g.yo ba'o/_/the tshom la sogs
[\[274b.6\]]pa'i skyon spangs pa'i don to/_/de bzhin nyid kyi rnam pa ni gzod ma nas ma skyes pa thog ma nas zhi ba dang /_nam mkha'i mnyam pa zhes bya ba la sogs pa de'i chos thams cad bsdus pa'i phyir ro/_/rnam pa de'i spyod yul yin pas na yul te/_dmigs pa'i chos thams cad gang
[\[274b.7\]]yin pa de ni de bzhin du'o/_/chos zhes bya ba ni dmigs pa'o/_/ngo bo nyid de rang bzhin gyis 'od gsal ba stong pa'o/_/gdod nas dag ces bya ba ni bstan pa'o/_/rnyog pa med ces bya ba ni bshad pa ste/_rang bzhin gyis yongs su dag pa'i don to/_/'di ni rnam par brjod pa'o/_/rang dang
[\[275a\]]
[\[275a.1\]]gzhan la phan par 'dod pa'i rnal 'byor pas so/_/de nyid kyis na sems kyi dkyil 'khor dang /_rdul tshon gyi dkyil 'khor gsungs so/_/phung po la sogs pa ni rdul tshon gyi'o/_/sogs pa'i sgras ni skye mched do/_/khyad par ni rtogs pa'i khyad par ro/_/phung po
[\[275a.2\]]la sogs pa mtshon par byed pa bstan pa'i phyir/_lus zhes bya ba la sogs pa gsungs te/_phung po la sogs rnams la lus la sogs pa tha mi dad pa zhes bya ba'i don to/_/lus la sogs pa la gsum ma gtogs par khams dang skye mched rnams yod pa ma yin pa'i phyir
[\[275a.3\]]te/_rdo rje gsum po nyid ni phung po dang skye mched dang khams kyi don to/_/de zhes bya ba ni dkyil 'khor de nyid do/_/brjod pa ni bshad ma thag pa'i tshogs kyi dkyil 'khor du bstan to/_/de nyid kyis ni phung po la sogs pa bshad pas gnyis su med pa bstan te/_sogs
[\[275a.4\]]pa'i sgra ni gcig gis ni skye mched du gzung zhing gnyis pas ni khams te/_zag pa dang bcas pa yang lam gyi rang bzhin dkyil 'khor du brjod do/_/'bras bur gyur pas yang zag pa med pa'i dkyil 'khor 'di dag nyid zag pa med pa'i phung po rnams lta ba de la tshul
[\[275a.5\]]khrims dang /_ting nge 'dzin dang /_shes rab dang /_rnam par grol ba'i ye shes mthong ba ni phung po'o/_/thod rgal la sogs pa ni skye mched la sogs pa'o/_/skye mched de byams pa la sogs pa'i khams rnams rang bzhin med pa nyid do/_/'di dag ni rang bzhin bstan
[\[275a.6\]]pa'o/_/me long lta bu la sogs pas ni gang gi phyir de ni dkyil 'khor gru bzhi par gyur pa ste/_'di ni dkyil 'khor gru bzhi par bstan pa'o/_/ye shes bzhi ni rtsibs bzhir bsdus pa'i don to/_/rtsibs kyi sgra 'dis phyogs brdar btags pa'o/_/me long lta bu'i
[\[275a.7\]]ye shes ni dang por shar gyi rtsibs so/_/so sor rtog pa'i ye shes ni lho'i rtsibs so/_/bya ba grub pa'i ye shes ni byang gi rtsibs so/_/mnyam pa nyid kyi ye shes ni nub kyi rtsibs te logs zhes bya ba'i don to/_/de dag ni gru bzhi par brtags pa ste/_rnam par gzhag pa'o/_/
[\[275b\]]
[\[275b.1\]]sangs rgyas thams cad rdo rje 'dzin pas so/_/ye shes nyid go'u ste/_mig gis de dang de'i rang gi yul du mthong bas so/_/spyod yul yang bstan pa ma yin pa'i phyir ram/_ji srid du rang gi yul spyod pas gsungs so/_/lus dang tshor ba dang /_sems dang chos bzhi ni dran pa nye
[\[275b.2\]]bar gzhag pa bzhi ste sgo'o/_/brjod ces bya ba la sogs pa ni gru bzhi ston pa ste/_chos dang zang zing mi 'jigs byams pa dang /_de dag bzhi sbyin pa ni gru bzhi ste/_mtshams kyi don to/_/dbus zhes bya ba la sogs pa ni dkyil 'khor gyi snying por blta ste/_chos kyi dbyings shin tu
[\[275b.3\]]rnam par dag pa'i ye shes nyid dkyil 'khor gyi dbus so/_/'di lta bu'i dkyil 'khor gyi lha thams cad lam gyi dus su nges par grub pa ste/_nges par byas nas nyams su blangs nas/_'bras bu'i dus su nges par 'gyur ro/_/zhi ba'i chos ni lam bsdus pa ste/_tshul khrims dang
[\[275b.4\]]ting nge 'dzin dang shes rab la sogs pa'i phung po lam la sgrib pa nye bar zhi ba'i phyir dang /_sangs rgyas kyi mdzad pa ste/_stobs dang mi 'jigs pa la sogs pa de dag nyid ni don te/_skyes bu'i don to/_/de dag snying po yin pas na dkyil 'khor ro/_/dkyil 'khor zhes bya ba la
[\[275b.5\]]sogs pa nyid kyis kyang chos kyi dbyings nyid don dam pa'i dkyil 'khor du bstan to/_/kun te dus gsum du yang grub pa ni lhan cig skyes pa drug pa ste yongs su gyur pa'o/_/zhi ba ni gdod nas zhi ba ste/_ngo bo nyid kyis dri ma med pa la ltos pa dang /_nyes pa thams cad nye bar zhi
[\[275b.6\]]pa'o/_/chos te chos kyi dbyings so/_/de nyid don gyi dgos pa ste/_ngo bo nyid kyi sku ste dra ba zhes bya ba la sogs pa ni bstan pa ste/_ting nge 'dzin gyi yan lag nyid dra ba la sogs pa'i bsdus pa'i don to/_/rta babs zhes bya ba sogs pa ni ting nge 'dzin gyi yan lag rgyas par bshad
[\[275b.7\]]de/_sems kyi ting nge 'dzin gsal ba'i mtha' phyin pa nyid ni rta babs so/_/sems kyi ting nge 'dzin mngon par 'du byed pa med par 'jug pa nyid ni do shal te/_'bab pa zhes bya ba'i tha tshig go/_/gal te mngon par 'du byed pa dang bcas par 'jug pa la/_gal te mngon par
[\[276a\]]
[\[276a.1\]]'du byed pa med pa ni dra ba phyed pa'o/_/brag ca lta bu thams cad kyi chos rtogs pa nyid dril bu'o/_/lhag par mos pa'i chos thams cad skyed pa ston pa nyid rdo rje'i phreng ba'o/_/chos thams cad ni gnyis te/_ston pa'i lung dang lhag par rtogs pa'i bdag nyid kyi tshul
[\[276a.2\]]gyis so/_/dngos po med pa la sogs pa'i 'dzin pa las grol bas/_nam mkha'i khams kyi mtha' klas pa mnyam pa nyid du 'jug cing khebs pa sems nyid bla re'o/_/da ni skad cig ma dang dga' ba bzhi bshad par bya'o/_de la phreng ba zhes bya ba la sogs pas dge ba bstan te/_
[\[276a.3\]]rnam pa sna tshogs pa'i skad cig la nye bar mtshon par dga' ba'i rang bzhin bde ba'i rnam pa'i snang ba nyid thams cad du phreng ba dang gos dang rnga yab la sogs pa'o/_/rdo rje zhes bya ba la sogs pa ni mchog tu dga' ba'i ye shes te/_rnam par smin pa'i skad cig ma la mtshon pa'o/_/rdo rje
[\[276a.4\]]pad+ma rig pa la sogs pa'i dus su dga' ba bde ba'i rnam pa'i sems nyid kyis dga' ba rnams grwar son rdo rje'i don de'i zhes bya ba la sogs pa ni lhan cig skyes pa ste/_de dag gis brtag par bya ba ma yin pa'i don gyis bems po ste/_mtshan nyid dang bral ba zhes bya'o/_/lhan cig
[\[276a.5\]]skyes pa'i mkha' 'gro ma'i phyag rgya rnams ni bsgom par bya ba ste/_rang gi cha'i rang bzhin ni bsgom pa ste bde mchog 'byung ba'o/_/bsgom pa las skyes pa'i bde mchog ces bya ba'i don to/_/mkha' 'gro ma ni bcom ldan 'das ma'o/_/sdom pa ni bcom ldan 'das te rdo rje sems
[\[276a.6\]]dpa' 'am gzhan dag kyang ngo /_/de dag shar bas ni bzhengs pa ste mtshan nyid dang bral ba'i skad cig la lhan cig skyes pa nyid mkha' 'gro ma dang bde mchog shar bas dang zhes bya ba'i don to/_/grwa dang zhes bya ba la sogs pas ni dga' bral te/_rdo rje ste rin po che ni nor bu ste bde ba la
[\[276a.7\]]spyod pa'i bdag nyid can yin pas dmigs kyis dgar ba'i phyir/_rnam pa med pa'i skad cig ma la dga' ba'i dga' ba rtogs pa nyid/_gra ba'i mtshams thams cad du rdo rje rin chen gyis spras pa ste zur thams cad du nye bar mtshon pa nyid du pad+mo rnams 'dus te/_nang du chud pa'o/_/
[\[276b\]]
[\[276b.1\]]rdo rje rin chen spras pas mdzes pa nyid ni dkyil 'khor te/_rdo rje rin po che'i tog go/_/gal te zhes bya ba la sogs pa la don ni don dam pa de kho na nyid do/_/shes rab kyi de nyid mthong ba ni zla ba'o/_/thabs kyi de nyid mthong ba ni nyi ma'o/_/shes rab la sogs pa nye bar sdud pa ste/_
[\[276b.2\]]de'i bdag nyid ni de'i rang bzhin no/_/de ltar bshad ma thag pa ye shes ni thams cad rtogs pa'o/_/mnyam sbyar te 'dus pa'o/_/mtshan nyid med pa ste/_de dang de ltar rnam pa tha dad pa'i mtshan nyid spangs pas dkyil 'khor du zhugs pa'o/_/de nyid bshad ma thag pa'i rtog pa
[\[276b.3\]]thams cad de brjod pa ni sangs rgyas thams cad kyi rdo rje 'dzin pa'i sa'o/_/des na dkyil 'khor bstan nas/_sbyin sreg ces bya ba la sogs pa la/_rnam par mi rtog pa ste tha mal pa'i rtog pa ma lus par spangs pa'o/_/mtshon pa ni dran pa'o/_/dpyod pa ste rang rang gi rang bzhin
[\[276b.4\]]las so sor rtogs par gyur pa ste/_dngos po thams cad bdag nyid gang yin pa des dpyod pa'o/_/dngos po kun gyi 'joms par byed pa stong pa nyid kyi shes rab ces pa'i don to/_/rnam par 'byed pas dpyod pa ste rnam par phye ba nyid do/_/rang rang gi rnam par shin tu stong pa
[\[276b.5\]]nyid me ste/_dngos por 'dzin pa thams cad bsregs pa'i phyir ro/_/bsreg par bya ba ni rang bzhin med par byed pa ste/_de ltar rab tu gnas par bya ba'i don to/_/sems las byung ba ni sems kyis gzhag pa'o/_/gzugs la sogs pa'i dngos po ni sems kyis sbyar ba
[\[276b.6\]]ste/_sems las byung ba yang gzugs kyi skye mched la sogs pa'o/_/sogs pa'i sgras khams kyang ngo /_/rab tu gnas pa zhes bya ba la sogs pa la/_dang po'i don gyi rkyen can no/_/brtan par gyur par sems mi g.yo ba ste/_sems ni yod do/_/lus ngag yid kyi rnam pa de
[\[276b.7\]]nyid ngo bo sems so zhes gsungs te/_ston pa thams cad kyis mgrin gcig tu'o/_/gcig tu gyur pa chos kyi dbyings kyi rang bzhin nyid do/_/da ni zhes bya ba la sogs pa la/_gsang chen gang yin pa de ni sngags kyi mtshan nyid ces nye bar bstan pa yin no/_/skye ba med cing snang ba
[\[277a\]]
[\[277a.1\]]zhes bya ba la sogs pa ni nges par bstan pa ste/_chos thams cad skye ba med pa gsang ba chen po'i don to/_/lha zhes bya ba la sogs pa ni rang bzhin phung po nyid dang skye ba 'dzin pa nyid rigs so/_/des gang gnas pa'i 'jig rten pa'i blo la yang dag pa'i
[\[277a.2\]]de kho na nyid de yang dag pa'i byang chub bo/_/shes rab kyi pha rol tu phyin pa'o/_/brtags pa ste grub mthar byas pa'o/_/mtshon pa ste nges par ro/_/phyag rgya ni phyag rgya chen po ste de nyid la yang dag pa'i byang chub bo/_/'debs pa ni ro gcig par byed pa'o/_/lha rnams
[\[277a.3\]]zhes bya ba la sogs pa la/_mchod pa ste sgrub pa'o/_/sbyor ba ni ting nge 'dzin te zhi gnas dang lhag mthong ngo /_/stong pa nyid dang snying rje dbyer med pa'i byang chub sems bsgoms zhes pa'i don to/_/gsang chen ni thams cad kyi bdag nyid chos kyi dbyings kyi phyag rgya ste/_e'i cha byad
[\[277a.4\]]kyi rnam pa'o/_/mchog gi dgyes pa ni gzhal yas khang ste/_rtag tu gnas pa ni chos kyi dbyings kyi rang bzhin gyi dus gsum du mi 'gyur ba'i tshul gyi phyir ro/_/sangs rgyas kun bdag ni ye shes gshegs pa lnga'i rang bzhin yon tan rnams nyid 'di la yod pas sems dpa' ste/_
[\[277a.5\]]bla na med pa'i yon tan thams cad kyi gnas zhes bya ba'i don to/_/rdo rje ni stong pa nyid do/_/sems dpa' ni snying rje ste de dag sbyar bas ni rdo rje sems dpa'o/_/sku gang yin pa de gsungs pa/_bde ba'i mchog ste bde ba chen po'i sku'o/_/gsang chen ni chos nyid do/_/mchog ni
[\[277a.6\]]longs spyod rdzogs pa'o/_/dgyes pa ni sna tshogs sprul pa'o/_/thams cad bdag nyid ni ngo bo nyid sku'o/_/rtag tu bzhugs pa ste sku bzhi bor nas gang du yang mi 'gro ba'o/_/sangs rgyas kun bdag nyid chos dang longs spyod dang sprul pa dang /_ngo bo nyid kyi sku'i bdag nyid gang
[\[277a.7\]]yin na sems dpa'o/_/de nyid gang zhe na rdo rje sems dpa'o/_/de lta bu nyid gang bde ba'i mchog ste/_bde ba chen po zhes pa sku lnga par brjod do/_/skyil krung zhes bya ba la sogs pas ni bsam gyis mi khyab pa'i rnal 'byor gsungs te/_chos thams cad stong pa nyid du
[\[277b\]]
[\[277b.1\]]bsgom pa la/_skad cig tsam gyis seng ge'i gdan la bzhugs nas skye ba ni dbyug pa 'dzin pa snying po'i rnal 'byor gyis bsgyings pa'i tshul du rdo rje dril bu 'dzin pa ser po/_/khyab bdag dpal rdo rje sems dpa'i rang bzhin du bdag bsam gyis mi khyab pa sgyu ma lta bu bsgom par
[\[277b.2\]]bya'o/_/ji ltar sgyu ma lta bu bsgom pa ni ma yin no/_/ji ltar 'di ltar bsgom pa'o/_/gang dus gsum du 'byung ba'i ye shes skyes pa dang bskyed pa dang /_skye ba la de bzhin du bdag gis kyang bskyed par bgyi yis sangs rgyas dang byang chub sems dpa' thams cad dang rdo rje'i rnal 'byor ma
[\[277b.3\]]rnams kyis bdag la byin gyis rlobs shig ces bden pa'i byin gyi rlabs brjod de gsol ba gdab par bya'o/_/thams cad de dngos po thams cad kyi rang bzhin mnyam pa nyid bsgoms pa la brten par bya'o/_/de nas de la yang rtog par mi bya ste/_bsam du med pa'i rnal 'byor
[\[277b.4\]]gyis mngon par gnas par bya'o zhes bya ba'i man ngag go/_/'jig rten pa'i don la rtog pa dang /_'jig rten las 'das pa'i don la rtog pa ni gnyug ma ma yin te/_'on kyang gyur pa'o/_/gnyug ma ni gnyi ga'i rtog pa med pa'o/_/rang gi gnyug ma'i rang bzhin gyi rnal 'byor
[\[277b.5\]]gyis chos rnams la rnam par sbyor ba spangs pas gnas par bya'o/_/de kho na nyid rnam par mi rtog pa ni drug ces bya ba la sogs pa la 'di'i don ni 'di yin te/_'khor los sgyur ba drug gis gzugs kyi rang bzhin du bsam par bya ste/_rigs drug kha sbyor bar gyur pa'i blos lag
[\[277b.6\]]pa gnyis thal mo sbyar bar bya'o/_/nam mkha'i khams thams cad khengs pa'i bla ma dang /_sangs rgyas dang byang chub sems dpa' la sogs pa mkhyen cing dgongs par bsams la/_rnam par rtog pa'i rang bzhin kun nas nyon mongs pa thams cad dang /_rnam par byang ba
[\[277b.7\]]thams cad ji snyed pa sna tshogs kyi rtog pa spangs te/_mdun gyi sangs rgyas de dag thams cad bsdus pa ni 'dus pa ste/_rdo rje 'chang gcig tu gyur te/_de dag gcig tu gyur pa'i sku can nyid ces bya ba'i don to/_/'di ni bstan pa'o/_/de la 'di bshad pa ni rang bzhin
[\[278a\]]
[\[278a.1\]]zhes bya ba la sogs pa ni rang ste/_sangs rgyas rdo rje 'dzin pa rnams thams cad mkhyen pa gcig gis gnas shing dgongs pa'o/_/'gyur ba ni bzhugs pa'o/_/'di rgyas par bshad pa ni thams cad ces bya ba la sogs pa ste/_sangs rgyas rnams kyi bdag
[\[278a.2\]]nyid rang bzhin 'dus par gcig pa nyid du 'gyur ba ste/_sangs rgyas kun gyi sdom pa gcig pa'i bdag po'o/_/de'i phyir rnal 'byor pa rdzogs pa'i byang chub nyid do/_/yang gi sgras ni de kho na zhes pa'i don to/_/lhag ma ni go sla'o/_/gang zhig sngon mar me mdzad la sogs pa rnams
[\[278a.3\]]kyis kyang gsungs la/_shAkya thub pa ngas kyang bshad par mdzad pa'o/_/de nyid ces bya ba de nyid sngags kyi bstan bcos las rab tu sgrub pa go ku da ha na la sogs pa'i dam tshig ces bya ba'i don to/_/'di tsam gyis ni ba glang la sogs pa tshad bzung ba ste/_gal te zhes bya ba
[\[278a.4\]]gal te gang gi tshe yin na de'i tshe 'khor ba las khyad par du gyur pa bla na med pa rnal 'byor pa'i kun rdzob bo/_/don dam par bden par 'jog pa'i rgyu mchog tu yongs su dag pa 'dod pa'i yon tan ma lus pas 'dod par bya ba'i rgyur gyur pa gang yin pa ste/_gong na med pa'i
[\[278a.5\]]mya ngan las 'das pa ni ma yin no/_/mya ngan las 'das pa'i tshu rol 'khor ba nyid do/_/phung po bsnan pa ni med pa'i phyir ro/_/da ni dam tshig sgrub pa'i thabs gsungs pa/_shes rab kyi pha rol tu phyin pa ste/_gang dang yang mi rtogs so/_/de la mos pa ni shin tu bstan pa
[\[278a.6\]]bdun pa ste/_mngon par yid ches pa des bsgrub par bya ste/_dam tshig gi don du 'jug pas so/_/'dis mtshon par byed cing mngon sum byed pas na dam tshig ste/_de bzhin gshegs pa'i tshogs lam gyi gnas skabs so/_/bsgrub par bya ba ste/_'bras bu ster ba la mngon
[\[278a.7\]]du phyogs par byed pa'am/_rtogs par bya ba ste/_mngon du bya ba 'di ni dam tshig ste/_de nyid 'bras bu'i gnas skabs so/_/lam las gzhan pa'i rigs kyi 'bras bu med de/_gser gyi tshogs snga ma la/_'di dag ni gser btso ma lta bu yin no/_/gang gi phyir lam
[\[278b\]]
[\[278b.1\]]sgrib pa gnyis bag chags dang bcas pa thams cad rab tu spangs pa sgrib pa gnyis mthar thug gi bar gyi gnas skabs las pha rol nyid 'bras bur gyur nas mngon par gnas so/_/bsgrub bya ste mngon du phyogs par bya ba lam gyi gnas skabs la'o/_/mngon par byang chub pa yang
[\[278b.2\]]'bras bu'i gnas skabs la 'dir dngos grub ni mngon du bya'o/_/kla klo'i brdas tha snyad nyid de rnal 'byor pa'i kun rdzob nyid du'o/_/mnyam pa nyid ces bya ba la sogs pa ni rin chen 'byung ldan gsungs pa ste/_mnyam pa ni mnyam pa nyid kyi ye shes kyi rang bzhin gyis 'jug pa ste/_
[\[278b.3\]]mnyam par sems can thams cad kyi thun mong pa dang /_chos nyid do/_/de la thun mong du bstan pa'i phyir/_chags pa ni sems can thams cad la khyab pa'i snying rje chen pos chags pas ni chags pa'o/_/chos nyid ston pa ni ma chags pa'i yul gyi sems can nyid yod pa ma yin
[\[278b.4\]]no/_/yod pa ma yin pa nyid ni mnyam pa nyid ces bya ba'i grub mtha'o/_/chos nyid la ni sems can dmigs par mi 'gyur la/_de lta na yang snying rje de'i don byed pa'i don to/_/byang chub sems dpa' ni sems dpa' ste/_dang po nas bzhi pa'i sems can mthong ba de yang de'i
[\[278b.5\]]don byed pa zhes bya ba'i tha tshig go/_/'o na snying rje nyid med de yul med pa'i phyir ro zhe na/_yod de ji ltar byed ce na/_de nyid re zhig sems can rang med na de yang sdug bsngal la sogs pa shin tu 'byung ngo zhes bya ba ni ngo mtshar ba ste/_bdag nyid rang mi shes pa de srid du rang gi sdug
[\[278b.6\]]bsngal ba la sogs pas sdug bsngal bas phyin ci log tu byed pa'o/_/phyin ci log tu gyur pa rnams la shin tu snying rjer 'jug pa'o/_/chags pa zhes bya ba ni/_shes rab kyis chags pa'i snying rje rin chen 'byung ldan no/_/spyad pa ste zos shing 'thungs pa ste rtogs pa zhes bya ba'i
[\[278b.7\]]don to/_/chags chen ni mnyam pa nyid kyi ye shes kyi lus te/_'od dpag med ni mtha' yas pa'i sems can rnams dngos po yod pa ma yin pas/_tha dad pa'i blo gang la med pa gang yin pa ste/_de bzhin du mnyam pa nyid kyi ye shes snying po rin chen zhes bya ba'i don to/_/der
[\[279a\]]
[\[279a.1\]]son pa ni rtogs pa ste de'i don du ye shes skye ba med pa ste/_de ni so sor rtog pa zhes bya ba nyid du 'dod pa'i don te/_chos ma skyes pa nyid so sor rtog pa snang ba mtha' yas zhes bya ba'i tha tshig go/_/yang chos de dpal rdo rje'i chos rnams so/_/yod pa ma yin te/_
[\[279a.2\]]bskyed pa gang yin pa ste/_de ni de lta bu'i rang bzhin no/_/de ltar yang /_rtag tu skye med chos ni de bzhin gshegs/_/chos rnams thams cad bde bar gshegs dang 'dra/_/byis pa'i blo can mtshan mar 'dzin pa dag_/'jig rten dag na med pa'i chos la spyod/_/ces gsungs te/_
[\[279a.3\]]skye ba med pa'i rang bzhin snang ba mtha' yas zhes bya bar dgongs so/_/de nyid bshad pa ni skye ba med pa ste/_mngon par rtogs pa ste/_yongs su shes pa'am/_de ste chos rnams kyi rtogs pa'o/_/khu ba ste snang ba mtha' yas za ba ste/_rang gis mngon du byed pa'o/_/mnyam
[\[279a.4\]]pa nyid ces bya ba la sogs pa don yod grub pa ste/_dngos po rnams te sems can rnams kyi dngos po rnams ni/_gang don yod grub pas mnyam pa nyid de/_sems can thun mong du 'jug pas 'dir btags nas mnyam pa nyid ni bya ba grub pa'i ye shes so/_/mnyam pa ni
[\[279a.5\]]sems can thams cad kyi thun mong du bya ba nan tan grub pa'i dngos po la/_brten pa'i ye shes ni mnyam pa nyid do/_/dngos po rnams ni phrag dog ste/_dngos po zhes pa ni dngos po nyid kyi don to/_/bya ba grub pa'i ye shes kyi bdag nyid don yod grub pa'o zhes bya ba'i tha tshig
[\[279a.6\]]go/_/sha ni bya ba sgrub pa'i ye shes kyi bdag nyid don yod pa'i mi dmigs pa'i rnal 'byor gyis zos pa ste/_rang dbang du byed pa'o/_/yang ni dngos po rnams te sems can rnams la mi dmigs pa'i sbyor bas bya ba nyams su len pas sems can yang dmigs pa med
[\[279a.7\]]ces bya ba'i don to/_/rab tu rgyas pas zhes bya ba la sogs pa ni mi bskyod pa ste/_ji srid nam mkha'i khams kyi mthas klas pa ni rgyas pa'o/_/rab tu 'phro ba ni de dang de thams cad du 'gro ba'i sems can shin tu rnam par dag pa'i ye shes kyi bdag nyid mi bskyod pa'o/_/
[\[279b\]]
[\[279b.1\]]rtogs pa ni mngon par bya ba ste/_rdzogs pa'i byang chub nyid kyis so/_/dam tshig ni thams cad 'gro ba'i chos kyi dbyings te/_de nyid kyi don ni mngon par byang chub pa'i yul lo/_/de la gang dag sbyor ba las/_/zhes bya ba ni nye bar bgrod pa las so/_/dam tshig kyang shin tu
[\[279b.2\]]dag pa'i ye shes mngon par byang chub pa'o/_/don yang chos kyi dbyings te mngon par rtogs par bya'o/_/de dang rjes su mthun pa'i rnal 'byor ni ro gcig par son pa ste/_de bdag nyid ces bya ba'i don to/_/de bas na chos kyi dbyings shin tu rnam par dag pa'i ye shes kyi
[\[279b.3\]]bdag nyid mi bskyod pa nyid du zhes bya ba'i don to/_/mthun pa ni rang gi rgyud la 'jug par byed pa'o/_/las ni bya bar brjod de/_ji bzhin pa'i don rtogs pa'o/_/de'i sbyor ba'i las ni yi dam dang rab tu sbyor ba'o/_/cung zad ces bya ba la sogs pas ni rnam par snang mdzad
[\[279b.4\]]bshad pa ste/_cung zad med pa ni de dang 'di yin zhes nye bar 'jog pa'i rnam par 'gog pa'i sems ni me long lta bu'i ye shes so/_/brten pa ni mi bskyod pa ste/_g.yo ba med par gnas pas rgyun du mnyam par gzhag pa ste/_thun mong ma yin pa'i bdag nyid du snang bas
[\[279b.5\]]mngon par snang ba'i rnam par rtog pa ste/_de med pas mngon par mi snang ba ste/_rtog pa nyid kyis sems kyi g.yo bas rnam par mi rtog pa ni me long lta bu'i ye shes so/_/ma chad par snang ba dang /_gsal bar snang ba dang /_yul dang dus rnam par bcad pas gzhal bya nyung
[\[279b.6\]]zad 'ga' zhig tu gsal ba de med pas me long lta bu'i ye shes ji srid du shes bya'i dkyil 'khor gyi mthar gtugs pa'i phyir ro/_/shes bya'i phung po mtha' yas pa thams cad kyi mthar gtugs par rab tu gsal ba'i don to/_/ma bsams par yang shes bya'i dkyil 'khor
[\[279b.7\]]ma lus par mkhyen pa zhes bya bar dgongs so/_/gcig la yang cung zad kyang bsam pa med kyi/_'on kyang thams cad mkhyen pa zhes bya bar dgongs so/_/me long lta bu'i ye shes kyi rang bzhin rnam par snang mdzad nyid sman chen po zhes bya ba'i don to/_/bza' ba ni bla na med pa'i
[\[280a\]]
[\[280a.1\]]ye shes kyis tshim par byas pa'o/_/spangs pa'i don gyis de ma thag par rtog pa dang 'gal bar rtogs pa ni log par rtogs pa ste/_rab tu 'byung ba ma yin pa bzhin no/_/de bzhin te log par rtogs pa med pa ni de dag gi de ma thag par ji bzhin pa rtogs pa'o/_/yang
[\[280a.2\]]'dir bshad ma thag pa'i rnam par snang mdzad kyi lus kyi yang rtog pa med pa ste/_dmigs su med pa'i ye shes kyis dmigs su med pa'o/_/de'i phyir gal te yang mnyam pa nyid de lam dang 'bras bu'i gnas skabs nyid mnyam par gyur kyang snga phyi la khyad par med do/_/de ltar sngar
[\[280a.3\]]ni chos rnams me long lta bu'i ye shes kyis bstan la/_da ni yang chos rnams de bzhin gshegs pa ste/_chos dang chos can gyi sgo nas tshig tu phye ba'o/_/de dag ste gang du bshad ma thag pa'i dam tshig ni ji skad gsungs pa'i ye shes te/_rtogs pa ni phyag rgya chen po ste/_rdo rje
[\[280a.4\]]'chang nyid kyi rnam pa gzhan gyi ming can zhes bya'o/_/mtshan nyid de nges par byas pa'o/_/de dag ces bya ba la sogs pa ni phan yon te/_sangs rgyas kyi chos ni stobs dang /_mi 'jigs pa la sogs pa sangs rgyas kyi chos thams cad kyi chos so/_/go 'phang so sor thob
[\[280a.5\]]pa nyid ni thob par bya ba dang /_rjes su bgrod par bya ba ste/_mi bskyod pa'i don to/_/dpal ni gnyis su med pa gsal ba ste chos kyi sku'o/_/de 'di la yod pas dpal ldan te/_rang bzhin dang /_longs spyod dang /_sprul pa dang /_sku gsum mo zhes bya ba'i don to/_/de la bde
[\[280a.6\]]ba ni des khyad par byed pa'i bde ba chen po'i sku'o/_/sku lnga'i bdag nyid bcom ldan 'das dpal rdo rje 'dzin zhes bya ba'i don to/_/'bras bu mthar thug pa de'i rtogs pa ni gang gis mngon du byas pa dang /_nges par byas pa gang yin pa de ni de lta bu'i rgyud do/_/gzhung ni
[\[280a.7\]]lam ste 'bras bu mngon par rjod par byed pa'o/_/rnyog pa med pa nyid kyang dpal dang ldan pa bde ba chen po zhes gzhan gyi ming can no/_/rnyog pa med pa rnal 'byor chen po'i rgyud kyi rgyal po'i 'grel pa rdzogs so//_//rnyog pa med pa'i dka' 'grel ni/_/
[\[280b\]]
[\[280b.1\]]byas pa las skyes bsod nams gang /_/'jig rten zla ba dri med gzhon nu bzhin/_/ma lus pa ru rnyog med shog_/slob dpon chen po dge slong gzhon nu zla bas mdzad pa'o//_//[{D1205}]@##/_/rgya gar skad du/_shrI ta t+t+wa pra dI paM nA ma tan+t+ra rat+na mA lA pany+tsi kA/_
[\[280b.2\]]bod skad du/_dpal de kho na nyid kyi sgron ma'i rgyud kyi dka' 'grel rin chen phreng ba zhes bya ba/_dpal bde ba chen po la phyag 'tshal lo/_/mi gnas rnam rtog kun bral ba'i/_/sangs rgyas kun gyi bdag nyid dngos/_/rang rig brjod du med pa yi/_/ye shes chen po la phyag 'tshal/_/
[\[280b.3\]]phal pa'i spyod yul ma yin pa'i/_/bla na med pa'i rgyud kyi mchog_/'di la gzhan gyis gsol bskul bas/_/ji bzhin don gyis gsal bar bya/_/drang ba dang ni nges pa'i don/_/rdo rje 'dzin pas gsungs pa la/_/nges pa la ni rim pa bzhin/_/ji bzhin don gyis dbye bar bya/_/
[\[280b.4\]]'di la rdo rje tshig mang ldan/_/de nyid dam pa 'bras bu'i don/_/yid bzhin rin chen nor bu yi/_/phreng ba nyid ni khyab pa'i bdag_/dgos pa'i mtshan nyid sgrub byed pa/_/'grel 'di de bzhin bdag gis khyab/_/'di skad bdag gis zhes bya ba la sogs pa la/_'di skad ni
[\[280b.5\]]skyon dang bral ba'i tshul ji lta ba bzhin ston pa la'o/_/bdag gis thos zhes bya ba ni sdud par byed pa kho nas thos pa yin gyi/_gzhan du brgyud pa dang gzhan nas thos pas byung ba ma yin no/_/'khrul pa bsal ba'i don gyis rdo rje 'dzin pa kho na la thos pa'o/_/dus gcig na zhes bya ba
[\[280b.6\]]ni shes rab kyi b+ha ga la 'khor dang bcas pa bzhugs pa'i dus na'o/_/de yang rjes su mthun pa'i gnas khyad par can ni 'khor dpa' bo dang dpa' mor bcas pa bzhugs pa'i dus gcig go/_/bcom ldan 'das ni bdud rnam pa bzhi bcom pa'i phyir ro/_/yang na legs pa'i
[\[280b.7\]]yon tan rnams dang ldan pa'i phyir na'o/_/de bzhin gshegs pa ni rigs lnga'i bde bar gshegs pa la sogs pa'o/_/rigs kyis phye ba ni bde ba chen po nyid las gshegs pa ste/_gdul bya'i don mdzad pa'i phyir ro/_/yang na de bzhin nyid du gshegs pa ste/_sangs
[\[281a\]]
[\[281a.1\]]rgyas rnam par snang mdzad la sogs pa'o/_/thams cad na ni ji snyed pa bzhugs lus med pa de snyed kyi de bzhin gshegs pa gang+gA'i klung gi bye ma snyed kyis mtshon pa kun bsdu ba yin no/_/sku dang gsung dang thugs rdo rje/_/zhes bya ba ni sangs rgyas thams cad kyi sku gsung
[\[281a.2\]]thugs rdo rje bcom ldan 'das kyi sku gsung thugs rdo rje'i rang bzhin nyid pas na rdo rje 'chang ngo /_/byang chub sems dpa' rnams dang de bzhin du lha mo'i gzugs kyis bzhugs pa ni/_dpa' bo chen po dang dpa' mo'i dbang phyug ma'o/_/sa bcu la gnas pa'i tshul gyis byang
[\[281a.3\]]chub sems dpa' rnams ni nyid las sprul pa'i 'khor gyis bcom ldan 'das la bskor nas bzhugs te/_chos kyi dbyings kyi rang bzhin shes rab kyi b+ha ga'i nang gzhal yas khang khyad par can na bzhugs pa'o/_/sku gsum gyi bdag nyid can bcom ldan 'das 'khor
[\[281a.4\]]dang bcas pa rnams bzhugs zhes bya'o/_/der bcom ldan mo zhes bya ba la sogs pa la bzhugs pa'i gnas de ru bcom ldan 'das la rnam pa sna tshogs pa'i sgo nas mnyes par byas te/_gsol ba 'debs par byed pa'i don gyis so/_/'di skad ces gsol te
[\[281a.5\]]zhes bya ba la sogs pa zhus pa'o/_/gzhan dag ni 'di rnams la nang la sogs pa'i don gyis bshad pa yin zhes smra'o/_/de ni 'gal te rgyud kyi bka' nyams pa'i phyir bstan par mi bya'o/_/bcom ldan 'das kyis bka' stsal pa zhes bya ba la sogs pa gsungs so/_/de
[\[281a.6\]]la e waM ma yA zhes bya ba ni rgyud kyi don thams cad 'dus pa'i phyir na sdom pa yang gsungs so/_/'dir bsdus nas ston pa yin la/_rgyas pa ni 'di nyid kyi 'og nas bstan to/_/rgyud gzhan nas sdom pa'i don gyis shes rab thabs dang /_A li dang kA li dang /_'khor lo
[\[281a.7\]]bzhi dang /_lha mo dang skad cig bzhi dang /_dga' ba bzhi dang /_de kho na nyid bzhi dang /_bden pa bzhi dang /_sde pa bzhi dang /_dbyu gu la sogs par yi ge bzhi po 'di dag rnams sbyar bar gsungs so/_/gzhan nas de bas kyang rgyas par bstan pa yang yod pa yin no/_/'o na
[\[281b\]]
[\[281b.1\]]yang mi 'gal bar bstan dgos so/_/sogs pa'i sgras bzhugs pa yan chad bsdu ba ste/_'di skad bdag gis thos pa dus gcig na zhes bya ba nas shes rab kyi b+ha ga la bzhugs so zhes bya ba'i bar ro/_/khams zhes bya ba'i sgras 'byung ba rnams so/_/sa dang chu dang me dang
[\[281b.2\]]rlung ngo /_/srid pa gsum gyi ngo bo lus ngag yid dang ldan pa ni 'dod khams dang /_gzugs dang gzugs med pa dang rang rang gi yang khams te gsum mo/_/'gro ba ni rnam pa lnga'i rigs kyi sems can/_mi 'gro ba ni snod kyi 'jig rten gyi rang bzhin/_yang na mi 'gro ba
[\[281b.3\]]ni sangs rgyas dang byang chub sems dpa' la sogs pa la bya'o/_/phyag rgya rnam pa bzhi ni shes rab de dang ldan pa'i thabs ni dngos po'i ye shes so/_/rang bzhin gyis zhes bya ba ni rang bzhin dga' ba nyid kyis khyab cing rgyas btab nas bzhugs so/_/de yang kun gyi snying
[\[281b.4\]]po dam pa ste/_kun la gnas pa'i phyir rgyas btab pa'o/_/rnam par rtog pas mi 'phrogs pa rang bzhin gyis 'od rab spros pa dang bral ba la ni/_gzhan gyis ma yin kun rgyas btab/_/ces bya'o/_/de skad du/_tshangs pa'i g.yul sa byed pa mthar/_/legs dgyes
[\[281b.5\]]khyed kyis rab btab nas/_/grangs med pa la rgyas btab ste/_/de bas phyag rgya chen khyod grags/_/zhes gsungs so/_/dri med rdzogs pa'i 'bras bu nyid/_/ces bya ba ni de nyid la 'bras bu zhes bya ba dang /_de kho na nyid dang mchog tu gyur pa dang /_skye ba med pa dang 'gag pa
[\[281b.6\]]med pa la sogs pa rnam grangs su phye na mang yang ngo bo ni gnyis su med pa'i ye shes bde ba chen po nyid do/_/de rgyud 'di nas gsal bar ston pa yin pa'i phyir de kho na nyid kyi sgron mar grags zhes bya'o/_/de'i don rgyas par gsungs pa/_'di skad bdag gis zhes bya ba la
[\[281b.7\]]sogs pa la e waM thabs dang shes rab kyi rgyud ces bya ste/_rgyud ni rgyun gyis rtag par gnas pa thabs dang shes rab ni yab yum sku dang gsung dang thugs rdo rje'i rang bzhin bde ba dang bcas pa'i rnam pa'o/_/sku mtshan dang dpe byad dang gsung yig 'bru'i rnam pa dang
[\[282a\]]
[\[282a.1\]]thugs byang chub sems dpa' rnams kyi gzugs dang /_rdo rje'i rang bzhin bde ba'i bye brag ste/_bcom ldan 'das rdo rje 'dzin pa dang dbyer med pa'i rgyud do/_/thabs ni rdo rje rin po che'i byang chub sems kyi don gyi rnam pa la sogs pa'o/_/shes rab ni pad+ma can gyi
[\[282a.2\]]rnam par te gnas kyi khyad par gyi rim pas so/_/de skad du/_e yi yi ge dbyibs bzang gang /_/de dbus waM gyis rab tu brgyan/_/sangs rgyas rin chen za ma tog_/bde ba thams cad kyi ni gzhi/_/zhes gsungs so/_/ma yA zhes bya ba'i sgras sdud pa po nyid bcom ldan mo bdag gis
[\[282a.3\]]thos pa yin la/_de sku'i rnam pa la sogs pa'o/_/de yang /_'di skad bdag gis de nyid gsum/_/zhes bya ba la sogs pa la/_sku dang gsung dang thugs kyi rang bzhin rdo rje dang bcas pa'i yig 'bru'i rang bzhin zla ba'i rang bzhin ga bur dang gsum du dbye ba'i cha dang /_thig le dang tshul
[\[282a.4\]]sdud pa po dang /_rgyud bcas pa phyi'i gnas la sogs pa'i dbye bas/_bcom ldan 'das la bcom ldan 'das mos sngon bskul ba byas nas rgyud gsungs pa de bzhin du 'dir yang bskul zhing gsol ba btab pa las thos par gyur pa ni gsang ba'i pad+ma'i lte ba las bzhengs te/_
[\[282a.5\]]bde ba chen po'i bcom ldan 'das la bskul ba byas pas/_sku gsung thugs rdo rje'i rang bzhin yin pa'i tshul gyis thos pa'am/_go bar gyur pa ni zla ba bde ba mchog thos pa dga' ba'i rnam pa nyams su myong ba ste/_sku la sogs pa'i don gyis sprul pa dang longs spyod rdzogs pa
[\[282a.6\]]dang /_chos kyi dga' ba gsum mo/_/rang bzhin bde ba chen po dang ldan pa ni/_bdag nyid kyis dang bcas pa ste/_/rang bzhin bzhi yi bye brag tu/_/zhes bya'o/_/rang bzhin dga' ba tshul tsam dang bcas pa'i rdo rje nyid las ma 'phros pa ni 'bras bu'i don dam pa spros pa dang
[\[282a.7\]]bral ba'o/_/de la ni/_don dam par ni shes par bya/_/zhes so/_/shes rab kyi b+ha ga'i gnas su zla ba bde ba mchog gi sgrar bshad de/_phyi la sogs pa'i rim pas phye ba'i gnas so/_/de khyad par can gyi gnas su gshegs pa ni 'gog go/_/ye shes kyi stobs su gyur pas na
[\[282b\]]
[\[282b.1\]]gzhan mchog ste gnas de rang ngo /_/bcom ldan 'das 'khor dang bcas pa thams cad kyi gnas gcig pa ni thos pa'i don to/_/mtha' gnyis la mi gnas pa'i phyir srid pa dang mya ngan las 'das pa spangs pa'o/_/de ni dga' ba gnyis kyi rtog pa med pa yab yum thabs dang
[\[282b.2\]]shes rab dbyer med pa ni gnyis dang bral ba'o/_/bzang ba dang ngan pa dang bral ba bsam du med pa'i dus te/_gnyis su med pa'i ye shes dang ldan pa'i dus so/_/de nyid phyag rgya chen po bskyed pa dang rdzogs pa dang bral zhes de nyid la bya'o/_/'o na yang 'bras bu'i ming rgyu la btags
[\[282b.3\]]pa'o/_/de bas na/_bcom ldan 'das ni mtha' zhes bya/_/rang bzhin dga' ba nyams myong dngos/_/zhes gsungs so/_/yang na rtsa ba'i pad+ma'i gnas mchog tu phra ba dang ldan pas cha/_byang chub sems ga bur gyi gzugs kyis thig le nyid/_ye shes gsal bas de rang nyid tshul
[\[282b.4\]]te de kho na nyid gsum zhes bya'o/_/rnam pa sna tshogs kyi ye shes sbyor ba'i tshul tsam/_de dkar ba'i gzugs bde ba shin tu 'phel ba ni zla ba bde mchog_/de nyid kyis rang bzhin rnams rgyas btab pa'i ngo bos phyag rgya chen po'o/_/de rnams kyi skyon gyis ma gos pa ni gzhan
[\[282b.5\]]mchog_/rang bzhin dga' ba nyid dga' ba kun gyi mthar thug pas ni mtha' ste/_ye shes de rnams kun rdzob pa'i don to/_/de bzhin du yang rkang mthil du cha'i dngos po/_de snying gar thig le bzhugs pa'i gnas su tshul/_/de kho na nyid gsum mo/_/dpag med pa'i gnas
[\[282b.6\]]su tshul tsam zla ba mchog dang ldan pa'o/_/chos kyi 'khor lo'i sems kyi gnas su mchog_/phyag rgya chen po'i rang bzhin/_longs spyod 'khor lo'i dbus kyi gnas su ni gzhan mchog gi ngo bo mtha'/_zla ba rgyas pa'i gnas su rdzogs pa ste/_rang bzhin dga' ba sku gsum gyi bdag
[\[282b.7\]]nyid brjod pa dang bral ba'i don to/_/yang rgyud ye shes thig le las ni de ltar ma gsungs so/_/gzhan dag snying ga'i mi shigs pa'i bdag nyid kyis de kho na nyid gsum la sogs pa'i don gyis bstan pa dang /_de nas rim pas longs spyod 'khor lor bstan pa de nas bde ba chen por
[\[283a\]]
[\[283a.1\]]rdzogs pa'o/_/de yang dang por de kho na nyid gsum gyi bdag nyid snying gar gnas pa las/_gyen la 'od zer spros pa des zla ba zhu bas bde bar gyur pa zla ba bde mchog phyag rgya chen po chos kyi 'khor lor mtha' dang gzhan mchog_/de ni skyed pa'i sbyor drug_/de longs
[\[283a.2\]]spyod la sogs pa sngar bstan pa byas pa ni sbyor ba drug rdzogs pa'i don to zhes smra'o/_/thams cad ye shes gsum stong nyid/_/ces bya ba ni srid pa dang mya ngan las 'das pa'i chos thams cad rnam pa gsum gyi rim pas shar tsam na rnam par rtog pa stong pa'o/_/de yang phung
[\[283a.3\]]po dang rtsa dang khu ba'i gzugs la sogs pa thams cad dang ldan pa'i sems can rnams la yang snang ba gsum gyi rim pas 'byung zhing ldan te 'khor ba'i rang bzhin no/_/'di gsal bar snang ba'i skabs su 'og nas bshad/_'o na yang sku gsung thugs rtsa'i don gyis
[\[283a.4\]]bstan pa'i dga' ba gsum gyi ye shes snang bas thams cad do/_/rnam par rtog pa rim pas chung ba ni stong pa stong nyid ye shes so/_/rnam rtog mtshan ma'i snang ba spangs pa ni stong pa ste/_de nyid kyis ni spangs pa'o/_/zhes bya ba'o/_/de bzhin gshegs pa ni sangs rgyas
[\[283a.5\]]phung po lnga la sogs pa/_phung po'i sgras rnam par shes pa byang chub kyi sems 'od rab kyi gnas nas de bzhin nyid las gshegs pa'i don to/_/de yang snang ba gsum gyi rim pas rang bzhin bzhi pa rdo rje'i sprul par gshegs pa dang /_slar nyid kyi gnas su gshegs pa'o/_/rnam 'byed
[\[283a.6\]]grags zhes bya ba ni gsum po la rtogs pa bag chags yod pa 'byed pa'i rnam par 'byed pa'o/_/dang po'i gnas ni rab 'grub byed/_/ces bya ba ni bde ba chen po las gzugs kyi sku'i mtshan nyid kyis byon nas/_yang bde ba chen po'i rang bzhin 'od rab tu gshegs pa ste/_
[\[283a.7\]]don du bde ba chen po'i 'khor lor gshegs ni dang po'i gnas so/_/de ni phung po la sogs thams cad bde ba chen por gyur pa'o/_/sku ni phyi la sogs pa'i don gyis dbye bar bya/_de bzhin du snga phyi bstan pa spang ngo /_/sku mthong bas dga' ba'i ngo bor gyur to/_/de la thabs dang
[\[283b\]]
[\[283b.1\]]shes rab kyis pho dang mo'i dbang po'i rnam par rtog pa 'gags te/_mi skye bas na bral ba'o/_/byung ba'i sgras khu ba la sogs pa rdzas kyi rtog pa dang yang bral ba'o/_/de bzhin du bde ba'i dga' ba'i rim pa la sogs pa ni phyag rgya bzhi la brten pa'i rnam par rtog pa spangs pa ni
[\[283b.2\]]de bzhin gshegs pa thams cad kyi sku gsung thugs rdo rje ni bcom ldan 'das nyid kyis byas pas phyir na rang bzhin dga' ba'i thugs la sogs pa'o/_/de yang lam gyi rim pas dbye ba ni bya ba yin no/_/lha mo dbang chen nyi ma skyes/_/zhes bya ba la sogs pa la/_dpa' bo chen po'i sgras
[\[283b.3\]]byang chub sems dpa' rnams kyi sku'i gzugs kyis so/_/de bzhin du dpal lha mo rnams kyang bstan pa de rang nyid la bshad pa A li dang rtsa ba'i rim pa dang /_byang chub sems thig le bcu drug_/dpa' mo'i rtsa'i 'khor lo/_/de bzhin lte bar byang chub sems thig le bcu drug_
[\[283b.4\]]/g.yas g.yon bcu drug phrag gnyis dpa' mo rtsa'i dngos po'o/_/dpa' bo mchog gi dga' ba dang dpa' mo bral ba'i dga' ba zhus pa dang 'pho ba dang 'jig pa dang bral ba'o/_/dpa' bo byang chub sems ga bur dpa' mo lte ba'i snying po/_rang bzhin gyis bcom ldan 'das la
[\[283b.5\]]bskor ba'o/_/rnam par bskor ro zhes pas lha la sogs pa'i gzugs rtsa dang byang chub sems kyi yi ge la sogs pas bskor ba'o/_/yan lag ni de rnams thams cad bsdu ba'o/_/khyab pa'i chu yis pad+ma bzhin/_/zhes bya ba ni/_gtso bo'i rang bzhin dang ldan pa'i phyir ro/_/
[\[283b.6\]]dper bstan pa dang mtshungs pa'o/_/shes rab de ni tshangs pa'i gnas/_/zhes bya ba ni gnas dang rten dang bzhi ni rnam grangs so/_/rnam par rtog pa dang bral ba'i gnas kyi khyad par te/_'dir byang chub sems kyi zla ba'i rang bzhin la tshangs pa zhes bya'o/_/de'i phyir/_tshangs
[\[283b.7\]]pa ye shes 'dzin pa'i phyir/_/zhes so/_/ye shes bral ba'i dga' bar 'dzin pa ni rang bzhin dga' bar 'dzin pa'o/_/b+ha ga bdud ni 'joms pa'i phyir/_/zhes bya ba ni gnyid dang rmugs pa dang /_the tshom dang 'gyod pa de dag ni lha'i bu'i bdud do/_/'dod chags la sogs pa ni nyon
[\[284a\]]
[\[284a.1\]]mongs pa'o/_/na tsha la sogs pa phung po'i dang tshe dang dbang po 'gags pa 'chi bdag gi bdud do/_/'dir rnam par rtog pa'i dngos po 'joms pa ni rang bzhin dga' ba'i bcom ldan 'das kyis so/_/yang na longs spyod myong bas so/_/zhes bya ba ni drug dang ldan pa'i
[\[284a.2\]]bdag nyid ro dang ye shes longs spyod na bcom ldan 'das b+ha ga'i don gcig pa ste/_phyi nang gi rim pa'o/_/bzhugs pa nyid kyi mtshan nyid de/_/zhes bya ba ni mtshan dang dpe byad dang yig 'bru la sogs pa sngar bshad pa yin no/_/de bzhin gnas pa yang na gshegs/_/zhes bya ba ni
[\[284a.3\]]dam tshig dbang gis gnas pa dang bzhugs pas mtshungs/_ye shes sems dpa'i don gyis gshegs pa ste/_sku'i rnam pas dbye ba dang /_gsung dang thugs dang rdo rje'i rang bzhin bde bas dbye bar bya'o/_/de lta bu'i don dam par zhes bya ba la sogs pas ni nges pa'i don gyis thabs kyi rim
[\[284a.4\]]pa gang la brten kyang 'bras bu'i don dam pa rnyed de/_'dir 'di skad bdag gis la sogs pa'i don gyis 'thob pa'o/_/thams cad rnal 'byor rgyud du gsang /_/zhes bya ba la sogs pa ni bya ba dang spyod pa dang rnal 'byor du sgras so/_/rnal 'byor bla ma dang /_rnal 'byor bla na med
[\[284a.5\]]pa'i rgyud du nges pa dang drang ba'o/_/gzhan dag go sla'o/_/e waM zhes bya ba la sogs pa ni yab yum thabs dang shes rab kyi rin po che dang pad+mar ldan pa'i rtsa'i 'khor lo'i gnas kyi rim pa 'dab ma drug cu rtsa bzhi dang /_brgyad dang gsum dang de dag rnams dang bcas pa'i ye shes
[\[284a.6\]]bskyed pa'o/_/'di ni rdo rje 'dzin pa bzhugs pa'i sa'i chos kyi 'byung gnas zhes bya'o/_/byang chub kyi sems rang bzhin dga' ba spros pa dang bral ba'i sa thams cad la dbang byed pa yin no/_/rgyud las ni rtag tu sprul pa sku'i sa bcu gcig pa zhes brjod pa'o/_/longs spyod rdzogs
[\[284a.7\]]pa bcu gnyis pa/_/chos kyi sku ni bcu gsum pa/_/bcu bzhi bde ba chen po ste/_/gang zhig bco lnga pa yi sa/_/de ni ye shes sar bstan yin/_/bcu drug sa ni brtag pa mi/_/de bzhin du rgyas par gsungs so/_/de kun dga' ba'i bye brag gis/_/sa yi sgra yis kun du btags/_/zhes
[\[284b\]]
[\[284b.1\]]gsungs so/_/der gang zhig de kho na nyid gsum gyi bdag nyid de ni zhes bya ba la sogs pa'i rim pa ni sngon du ji skad smras pa dang /_gnas skabs kyis shes par bya ste/_dga' ba dang mchog gi dga' ba'i lan gsum shukra dang ldan pa'i rnam par shes pa'i ye shes skye ba ni sems dang
[\[284b.2\]]sems las byung ba dang ma rig pa'i don gyis de nyid la gsungs pa'o/_/de'i 'bar ba dang zhu ba dang 'dzag pa dang /_longs spyod pa dang /_dga' ba rnams dang /_de bzhin du thun tshod dang 'pho ba rnams dang chu tshod dang /_dbyug gu'i don rnams dbye ba ni nang gi rim pa'i dbang du byas nas
[\[284b.3\]]bshad pa yin no/_/ma rig pa'i ye shes kyi rang bzhin skye bar 'gyur te/_de dag rim pas 'byung ba las de kho na nyid ni gsal ba'o/_/yang na bral ba'i dga' ba las de nyid der gsal bar bstan te/_de yang bzang ba dang ngan pa gnyis te/_bzang po'i don rnyed pa ni bzhi
[\[284b.4\]]pa'o/_/de skad du/_ji ltar mun pa'i rin po che/_/mar me med na mthong ba med/_/de bzhin de kho na nyid ni/_/lam la sogs pa'i rim pas rnyed/_/ces gsungs so/_/chos thams cad rnam par rtog pa'i dngos po ste/_'di rnams ni de kho na nyid gcig pus bcom zhing dben pa'o/_/rgyu la
[\[284b.5\]]'bras bu'i ming btags pa'o/_/srog gi rlung yin pa/_dbyug pa yang ni/_byang chub kyi sems la kha cig 'dod do/_/la la ni byang chub kyi sems ni srog la/_dbyug pa yang rtsa yin no zhes smra'o/_/'dir ni phyi dang nang gi rtsa la dbye bar bya ba ni rang bzhin dga' ba'i gnas su/_srog gi
[\[284b.6\]]rlung gzung zhing dgug pa tsam gyis kyang rtsa mdud sum cu rtsa gnyis la sogs pa ye shes myong ba'i ror gcig pas na/_de la de kho na nyid de bzhin du spros pa dang bral ba'o/_/dga' ba gsum gyi rim pas 'byung ba ni bskyed pa'i rim pa gsum/_gyen du rdzogs pa'i rim pa gsum ni sbyor ba
[\[284b.7\]]drug gi don to/_/yang na ut+pa la'i gnas su rdzogs pa'i rim pa'i don to/_/mchog gi dga' ba dang bral ba'i dga' ba'i don gyis shar ba dang nub pa dang /_mi snang ba dang longs spyod rlung dang byang chub sems kyi mtshan nyid dang bcas pa'o/_/yang rang bzhin dga' ba nyid la bshad
[\[285a\]]
[\[285a.1\]]do/_/rlung dang byang chub sems phrad pa las ni dga' ba'i bye brag rang bzhin dga' ba dang ldan nas steng dang 'og gi 'dab mar 'pho ba ni dga' ba'i gnas su sems la dbang ba/_mchog gi dga' ba la sogs pa'i rim pas bde ba chen po shar ba'o/_/rtsa dang byang chub sems su ldan
[\[285a.2\]]nas gnas khyad par can du bzhag pas ni rang bzhin dga' ba rnyed pas/_de lus la sogs pa'i yan lag rgyas pa yin no/_/bum pa'i dbang dang gsang ba dang /_/shes rab ye shes dang /_bzhi pa'i gnas kyi rim pa dga' ba la sogs pa dang ldan pa dbang gi rim pa'o/_/dga' ba'i rnam pa'i
[\[285a.3\]]sems la dbang bzhi pa'i 'bras bu dang bcas pas chad pa'i dga' ba'i bdud rang bzhin dga' bas 'joms pas srung ba'i 'khor lo mchog tu bshad pa ste/_rdo rje dang rin po che la sogs pa'i mtshams de bzhin gshegs pa'i thugs mtshan no/_/de yang re re'i dbye bas zur brgyad
[\[285a.4\]]pa yang rim pas rgyas pa slob dpon kha cig gzhung gis 'dod pa yin te/_dad pa yin na gzung bar bya'o/_/kho bos ni de bzhin mi 'dod de/_de'i don 'di nas mar gsal bar ston to/_/gsang ba chen po'i ye shes mchog_/ces bya ba la sogs pa ni bstan par bya ba ma yin pa la gsang ba/_
[\[285a.5\]]spros pa thams cad las rnam par grol ba'i ngo bo/_ye shes chen po'i mchog nyan thos la sogs pa'i spyod pa'i yul ma yin pa 'di ni thos shing shes pa tsam gyis kyang sa'i bdag por 'gyur ba yin na/_bsam pa dang bsgom pa smos kyang ci dgos te/_brjod du med pa'i sa thob par
[\[285a.6\]]'gyur ro/_/brtson 'grus dang mi ldan na yang 'thob na brtson 'grus dang ldan na smos kyang ci dgos te/_gdon mi za ba'i tha tshig go/_/gang zhig snying po'i sngags 'di nyid/_/de ni bdag nyid bcu drug bde/_/zhes bya ba la sogs pa ni A li dang kA li'i sngags las oM la sogs pa'i snying po'i
[\[285a.7\]]sngags dang /_de bzhin du lus la sogs pa'i gnas rnams la bkod pa'i byang chub kyi sems kyi yi ge'i gzugs kyi snying po'i sngags dang /_de bzhin du dga' ba la sogs pa las byung ba'i yid kyi snying po'i sngags dang /_de bzhin du shes rab dang thabs gnyis phrad pa'i sa'i don dam
[\[285b\]]
[\[285b.1\]]pa'i sngags so/_/gang zhig sku brgyad mchod sbyin ni/_/de ni mtshan ma brgyad mchog go/_/zhes bya ba la sogs pa ni gnas dang zhing la sogs pa'i dzA lan+d+ha ra la sogs pa'i gnas kyi dbang du bskyed rim bsgom pa'i mtshan ma dang /_spyi bo la sogs pa lus kyi gnas brgyad du/_byang chub kyi sems
[\[285b.2\]]kyi sku brgyad kyi mtshan ma brgyad dang /_'dab ma brgyad pa'i ge sar dang bcas par sku brgyad kyi ye shes kyi mtshan ma rnams ni yab yum thabs dang shes rab gnyis las byung ba'i don to/_/gang zhig mi snang longs spyod dbang /_/de ni bskyed pa'i rim pa bzhin/_/zhes bya ba la sogs pa
[\[285b.3\]]ni sku'i don gyi bskyed pa dang de bzhin du byang chub kyi sems rnams las lus la bskyed pa dang /_dga' ba la sogs pa gsum rdo rje rin po che gsang ba'i rim pas skyed pa ste/_rang bzhin de kho na nyid shar ba la sogs pa'i don to/_/de nyid ni 'bras bu'i bde ba chen po nyid do/_/skal ldan mo gang ye
[\[285b.4\]]shes sku/_/da ni rim sogs yan lag spangs/_/zhes bya ba la sogs pa ni bcom ldan 'das bde ba chen po'i ye shes kyi sku bskyed pa la sogs pa bsnyen bsgrub dang /_yan lag drug dang bral ba dang /_lus kyi 'khor lo la sogs pa'i yan lag dang /_sprul pa'i 'khor lo la gsang ba'i
[\[285b.5\]]rdo rje rin po che la sogs pa'i dga' ba dang sbyor ba'i yan lag kun gyi bdag nyid spangs pa can gyi ye shes chen po'i sku/_mchog tu phra ba mi 'gyur ba mi zad pa/_skye ba dang 'gag pa ma yin pa rnam par rtog pa thams cad spangs nas/_bde ba'i ye shes chen po nyid las rol pa'o/_/lha mo
[\[285b.6\]]gang zhig gsang ba'i sgra/_/de ni ye shes gsum dang bral/_/zhes bya ba la sogs pa ni dam tshig med pa'i spyod yul ma yin pa la sogs pa ni gsang ba/_sku dang gsung dang thugs gsum dang bral ba'i gsum gyi bdag nyid ye shes sems dpa' dang /_sku'i 'khor la sogs pa'i bdag nyid
[\[285b.7\]]dang bcas pa dang srog ma'i rtsa la sogs pa gsum ga bur dang bcas pa las de dag gi bdag nyid rtog pa med pa'i mtshan nyid kyi ye shes dang /_sku'i gsang ba'i rdo rje'i rtsa ba'i dag pa thabs dang shes rab las byung ba rnam pa sna tshogs/_mgrin par mchog gi dga' ba mchog tu gsang
[\[286a\]]
[\[286a.1\]]ba rnam par smin pa/_rtse mo'i gnas su bral ba'i dga' ba shin tu gsang ba rnam par 'joms pa la/_lte ba'i gnas su rang bzhin dga' ba snang ba la sogs pa'i ye shes gsum dang bral ba'i gsum gyi bdag nyid rnam pa'i mtshan nyid do/_/yang na de rnams kun kyang gsum
[\[286a.2\]]pa'i bdag nyid rang bzhin pa de rang nas rnyed pa'o/_/lha mo gang zhig dam tshig ni/_/bsrung ba la sogs nges par bstan/_/zhes bya ba la sogs pa ni sku rdo rje la sogs pa'i dam tshig bsrung zhing bdud rtsi lnga la sogs pa bza' ba dang /_snying gar mi shigs pa nyi zla'i dbus su byang chub sems kyi
[\[286a.3\]]bdud rtsi dam tshig bsrung zhing bza' ba dang /_ye shes kyi dam tshig rang bzhin dga' ba mchog dang bral ba dga' ba'i dbus su bdud rtsi ye shes kyi dam tshig bsrung ba dang bza' zhing tshim par bya'o/_/'khor la yang gsungs pa yin te/_bla ma'i kha las so/_/gang zhig sbyin sreg don dam
[\[286a.4\]]par/_/de ni ha zhes glo bur pa/_/zhes bya ba la sogs pa ni/_zhi ba dang rgyas pa la sogs pa'i las rnams kun ji ltar rigs pa bzhin bya ste/_bza' ba dang btung ba la sogs pa'i sbyin sreg dang /_yang na chu rgyun pa las pa'i don gyis bstan pa'am/_'khor lo rnams la mkha' 'gro ma'i
[\[286a.5\]]sngags ha'i yi ges sbyin par bya ba'i sbyin sreg dang tshul dang cha de'i dbus rnam par rtog pa'i sreg rdzas btsal te/_rtsa'i mkha' 'gro ma'i sngags kyis mchod pa'i ha'i sngags kyi thig le'i dbus su mchod sbyin byas pas sbyin sreg gi dga' ba'i 'bras bu bde ba chen po de kho na nyid do/_/gang
[\[286a.6\]]zhig bsrub dang bsrub thabs ni/_/de ni thog ma'i dga' dang bral/_/zhes bya ba la sogs pa ni bskyed pa'i thabs dang shes rab las 'byung ba'i dga' ba'i rim pa las rang bzhin dga' ba/_rkan gyi pad+ma dang rdo rje'i dga' ba'am/_'khor lo'i bsrub pa dang bsrub thabs dam tshig gi
[\[286a.7\]]phyag rgya dang /_de bzhin gnas kyi rim pas bstan te/_thog ma dang tha ma gnyis su med pa'i rang bzhin dga' ba mchog dang bral ba'i bsrub pa dang bsrub thabs te/_de dag rnams spangs pa'o/_/lha mo'i gang zhig sngags kyis bzlas/_/de ni srid pa 'das pa'i yid/_ces bya ba la sogs
[\[286b\]]
[\[286b.1\]]pa sngags kyi sgras ni thabs shes skyes so/_/shes rab ni yum thabs ni yab nyid srid pa dang /_mya ngan las 'das pa gnyis sbyor ba gnyis dang bral ba dang /_srog dang rtsol ba'i rlung 'gog pas de dag bza' bar byas nas de bzhin du mnyam par byas te srog dang rtsol ba la
[\[286b.2\]]blta bar bya'o/_/yang na sngags kyi bzlas pa'i don ni dga' ba gsum po srid pa dang mya ngan las 'das pa'i mtshan nyid can du gsum po'i bdag nyid mchog dang bral ba gnyis kyi ngo bo gnyis dang bral ba'o/_/'di skad du yang 'byung ste/_thig tshul cha dang bral ba dang /_/thig le tshul dang
[\[286b.3\]]cha yi nang /_/rnal 'byor pa yi der yid bsam/_/cha yi nang du bsam bya ste/_/yang na tshul gyi nang du'o/_/tshul yang thig ler bsgom par bya/_/thig le yang ni stong par 'gro/_/stong pa rang bzhin dga' ba nyid/_/gsum dang bral ba bsam skyes mchog_/ces gsungs so/_/lha mo gang zhig
[\[286b.4\]]gnas brgyad ni/_/de ni nyi skyes ma'i ni rgyas/_/zhes bya ba la sogs pa la/_gnas brgyad ni dkyil 'khor gyi gdan pad+mo'i gdan shar phyogs la sogs pa'i gnas dang zhing la sogs pa brgyad du lha dang lha mo'i dngos pos bskyed la gsal bar shar ba de bzhin du gnas kyi dkyil
[\[286b.5\]]'khor rdzogs pa'o/_/nyi ma skyes pa'i ni pad+ma'i gdan rnams dang bcas pa dang /_spyi bo'i rtsa'i pad+ma'i gdan dang ldan pa brgyad dam 'dab ma brgyad pa pad+ma dang lte bar bcas pa'i lhag pa'i byang chub sems kyi dkyil 'khor ba dang ye shes kyi bye brag gis gnyis su med pa'i ye shes rgyas shing
[\[286b.6\]]shar ba'o/_/gang zhig dga' ba la sogs rim/_/de ni rim gyis gnyis su dbye/_/zhes bya ba la sogs pa ni mkha' 'gro ma la sogs pas lung bstan pa'i phyag rgya rnyed pa las sbyor ba'i ye shes dang bcas pa'i dam tshig sna tshogs pa byas pas sa dang po nas sa brgyad pa'i bar ro/_/
[\[286b.7\]]phyag rgya dang bral nas so sor spyod pa'i khyad par mi 'dra ba sna tshogs pa byas mod kyi/_'on kyang mtshan ma med pa'i dbang gis rnam pa dang bral ba sa bcu pa'i dbang phyug thob pa'i bdag nyid do/_/de skad du yang /_la lar chang gis ra ro dang /_/zhes pa la sogs pa'i spyod pa dang /_yang /_
[\[287a\]]
[\[287a.1\]]rnal 'byor dbang phyug chen po nyid/_/rang dbang gis ni kun du brtags/_/zhes gsungs so/_/yang slob dpon a wa d+hU tI pa'i gzhung gis las dang po pa'i rnal 'byor pas las kyi phyag rgya la brten par bya ba yin te/_dbang po'i rim pa dang sbyor la/_de nas dam tshig la sogs pa'i
[\[287a.2\]]rim pa'i phyag rgya la brten te/_sa brgyad pa mtshan ma med pa'i don gyis sa bcu'i dbang phyug rnyed pa'o zhes bshad do/_/'di rang gi 'og nas ni dang po dga' ba dang bcas pa las dang po la sbyin par bya ba la sogs pa gsungs so/_/gang zhig dur khrod rnam rtog bral/_/dbugs dbyung la sogs rnam
[\[287a.3\]]par spangs/_/zhes bya ba la sogs pa'i don to/_/shi ba'i ro la dbugs la sogs pa'i rnam par rtog pa bral ba'i dur khrod kyi bye brag bsgom pa dang /_byang chub kyi sems kyi gnas mchog tu gyur pa'i sa'i dur khrod dang rdzogs pa'i rim pa'i dur khrod du gzung ba dang /_'dzin pa'i rnam par rtog pa
[\[287a.4\]]tshig cing bde ba'i ye shes kyi ro myang ba rlung 'byung bas rdul dang bral ba'i ga pur zhu bas bskyed pa dang /_rdzogs pa'i mtshan nyid kyis gnyis su med pa'o/_/lha mo gang zhig chu yi ngogs/_/de ni rtog med ma yi mthar/_/zhes bya ba la sogs pa la ye shes thob par bya ba'i gnas kyi dbye ba ni
[\[287a.5\]]gsang ba'i rin po che snye ma'i kha dang /_tshangs pa'i yul sa'i lte ba'i snying po'i gnas de'i don gyis rtog pa med pa'i mtha' ma byang chub kyi sems bde ba'i chu bo 'bab pa'o/_/yang na srog pa rtsa gsum pa dang ldan pa'i gnas nas bde ba'i chu bo 'bab pa'i gnas te/_dga' ba bcu drug
[\[287a.6\]]gi gnas bgyid pa'i phyir ro/_/rtog med ma nas ni rtag tu byang chub sems kyi chu 'bab pa ste/_srog pa rtsa'i dbus na bzhugs pa'o/_/dur khrod dang chu ngogs kyi gnas der ni bzhi pa ye shes kyi sku bsgom mo/_/gang zhig snang ba sogs ye shes/_/sa dang chu dang zhes bya ba la sogs
[\[287a.7\]]pa ni/_rang bzhin rnams rim pas phung po dang khams la sogs pa la thim/_de snang ba dang snang ba mched pa dang snang ba thob pa la thim pa las 'od rang la thim pa'i ye shes spros pa dang bral ba mthong ba'o/_/'di'i don ni 'og nas rgyas par gsungs so/_/gzhan ni 'di skad du 'byung ba'i
[\[287b\]]
[\[287b.1\]]bzhi yis mtshon pa tsam ste/_snang ba bzhi'i ye shes skye ba'i rim pa bstan pa'i rim par bstan zer ro/_/gang zhig dngos po rten la sogs/_/de ni bde ba dang por rig_/ces bya ba la sogs pa la/_dngos po ni shes rab ma'i lte ba la sogs pa'i sbyor thabs rnams dang po'i dga' ba/_rten ni rtsa'i mdud
[\[287b.2\]]pa'i lte ba rnams dbus kyi dga' ba/_ye shes ni rlung dang dga' ba rnams kyi bdag nyid tha ma'i dga' ba/_rnam par 'byed pa ni 'od la sogs pa'i thig le rnams bzhi pa'i dga' ba'o/_/gzhan yang dngos po ni bde ba chen po'i 'khor lo srog ma'i lte ba dang bcas pa dga' bzhi'i rnam pa'o/_/
[\[287b.3\]]rten ni longs spyod rdzogs pa'i 'khor lo rtsa ro ma'i lte ba dang bcas pa mchog gi dga' ba'o/_/ye shes ni chos kyi 'khor lo 'dzin ma'i lte ba dang bcas pa bral ba'i dga' ba'o/_/rnam par 'byed pa sprul pa'i 'khor lo rtog med ma dang bcas pa rang bzhin gyi dga' ba'o/_/'dir ni
[\[287b.4\]]gsang ba'i gnas kyi bye brag gis dga' ba dang /_mchog gi dga' ba la sogs pa'i bye brag gis gsungs te/_bzhi pa rang nyid las spyod pas nges par dbye ba yin no/_/lha mo gang zhig dur khrod brgyad/_/de ni bde ba la thim zhes bya ba la sogs pa ni mi zad pa dang mi sdug pa dang /_ce spyang
[\[287b.5\]]gi tshogs dang 'jigs su rung ba dang /_sha za'i khwa dang /_ha har dgod pa dang /_nag po'i me 'bar ba dang /_'jigs byed kyi dur khrod brgyad do/_/kha dang sna la sogs pa brgyad dang /_'dir ni ga bur kyi rnam pa la dbye ba bya'o/_/rdo rjer gnas pa rus pa dkar po'i kha dog can dang /_de rang tsha
[\[287b.6\]]bas na nag po'i me 'bar ba dang /_bde ba chen po gnas pas mi brten pa ma yin pa dang /_sbyor ba dang dga' ba rnams ni dum bu dang /_mgo bo la sogs pa dang /_dga' ba gnyis gong 'og tu 'pho bas swa swa tseg tseg dang /_rang bzhin dga' bas ma grub pas phyed tshig pa dang /_srog
[\[287b.7\]]gi rlung phyir mi rgyu bas shin tu tshig pa dang /_rtsa'i yan lag kun la ri bong can rgyas pas rus pa dkar po bkram par bstan te/_de rnams kyang 'dab ma brgyad pa'i lte ba'i rang bzhin dga' ba'i bde bar ro gcig pa'i phyir rnam par rtog pa'i nyon mongs pa thams cad dang bral ba'i/_dur
[\[288a\]]
[\[288a.1\]]khrod brgyad kyi don bde ba chen po bdag med pa'o/_/gang zhig shing la sogs pa'i don/_/zhes bya ba la sogs pa ni dur khrod brgyad kyi don gyis shing brgyad pa'i don go sla ba'o/_/gang /_rlung de kho na snying po'i don/_/de yi rin chen gdu bu'i bde/_/zhes bya ba la sogs pa
[\[288a.2\]]ni srog ma la sogs pa'i snying po'i don ni phyag rgya rnams la brten te/_rlung ma dang gnyid mar ldan pa'am/_bde ba'i byang chub sems bzhu nas bcas pa'i ye shes rin po che gsang ba'i gnas su rang bzhin dga' bas de kho na nyid kyi don gsal ba'i rlung gis so/_/lha mo gang zhig 'jug
[\[288a.3\]]la sogs/_/de ni gyen du gzung ba'i rlung /_/zhes bya ba la sogs pa la/_'jug pa ni g.yon phyogs kyi 'dzin ma/_byang chub sems dang ldan nas srog gi rlung gyen du dgug pas rang bzhin dga' ba'o/_/gnas pa ni rtog med ma nyid la dus rtag tu gnas pa'o/_/'gro ba g.yas phyogs kyi
[\[288a.4\]]ro can ma/_longs spyod dang dbang mi snang ba'i ngo bos so/_/yang na gtum mo 'jug pa'i bya ba byed pa/_rtog med ma gzung 'dzin dang bral ba'i don gyis gnas pa/_bya gdong ma dang rang bzhin dga' ba ye shes 'gro ba'o/_/de yang rang bzhin gyi rlung gyen la bzung bas nyams su myong ba'i
[\[288a.5\]]gnas su bsten pa ni goms pa'i sbyor bas bde ba chen po rnyed pa'o/_/gang zhig nyer 'gro'i bsam gtan ni/_/de ni zla ba gyen du byed/_/ces bya ba la sogs pa'i don to/_/rin po che'i pad+ma'i gsang ba'i pad+ma'i snying ga'i 'og gi sgor gnas pa'i ri bong can rang bzhin dga' ba'i
[\[288a.6\]]snying gar 'gro ba'o/_/yang na snying ga'i nyi zla'i bar na mo'i bde ba'i byang chub sems rim pas bde ba chen po'i 'khor lo nas bde bar spros pa dang bral ba'i gnas su gshegs su gsol ba'o/_/phyag rgya la brten pa'i rgyu'i phyir na zhes man ngag go/_/gnas nas ni bskyed pa dang
[\[288a.7\]]rdzogs pa'i man ngag gis yang dag pa'i gnas bde ba can gyi thams cad mkhyen pa'i nye bar 'gro ba'i bsam gtan zhes grags so/_/gang zhig ye shes thig le ni/_/de ni drug phyed gsum dang bral/_/zhes bya ba la sogs pa ni thams cad kyi bdag nyid ye shes thig le nyid/_phyi la
[\[288b\]]
[\[288b.1\]]sogs pa'i don gyis bsdus pa rang bzhin dga' ba gsum dang bral ba/_dga' ba bco lnga dang yang bral ba bcu drug pa brjod du med pa'i rang bzhin bco lnga sa'i dbang phyug 'pho ba med pa bzhugs so/_/sngar khungs drangs pa 'di la dgongs pa yin no/_/gang zhig bdag gi rang ngo mchog
[\[288b.2\]]de ni stor yang nyams su myong /_/zhes bya ba la sogs pa ni bcom ldan 'das kyi don phyi nas bstan pa bzhin bcom ldan 'das ma yang bstan pa/_lha mo mkha' 'gro ma'i rang bzhin rtsa ba'i gzugs kyis sam/_'od kyi ngo bos gsang ba'i pad+ma'i snying ga nas bskul ba'i don la
[\[288b.3\]]gshegs te/_bde ba chen po'i rdo rje 'dzin pa dang bcas nas rang bzhin dga' ba'i gnas su byon pa'i tha tshig go/_/de nas yang gnyis su med pa'i bde ba chen po'i gnas su gshegs nas sems can thams cad kyi byang chub sems la bzhugs shing rgyas btab pa yin no/_/
[\[288b.4\]]gnyis su med pa'i phyag rgya chen po zhes gsungs so/_/gang zhig sa rnams dbang byed pa/_/de ni de nyid drug rang bzhin/_/zhes bya ba la sogs pa ni de kho na nyid drug ni/_sbyor ba drug gi don gyis de kho na nyid bzhi bcu'i bdag nyid drug dang sbyar bas na/_sa rnams dang rim pas sbyar
[\[288b.5\]]ba'o/_/de skad du/_gzhan mchog tshig gis brjod du med/_/rnam par dag pa kho na nyid/_/thams cad kho na'i bdag nyid phyir/_/de bas bye brag mi bya'o/_/zhes gsungs so/_/de yang 'dir rang gi 'og nas gsungs so/_/gzhan nas dga' ba'i rim pa dang sbyar ba dang sa'i
[\[288b.6\]]rim pas bshad par bzhugs so/_/gang zhig de bzhin gshegs pa'i sku'o/_/de ni dga' ba dga' dang bral/_/zhes bya ba la sogs pa ni phung po dang nyon mongs pa'i 'dod chags la sogs pa kun ye shes lnga las grub pa'i sku yin te/_byang chub sems bde ba dkar po
[\[288b.7\]]dang /_nag po la sogs pa'i rim pas dga' ba bzhi'i dga' ba'i de kho na nyid do/_/yang na de bzhin gshegs pa mya ngan las 'das pa'i sgras bral ba'i dga' ba nye bar brtags pa tsam/_de las yang rang bzhin dga' ba bde ba chen po nyid mya ngan las 'das pa'i don to/_/lha
[\[289a\]]
[\[289a.1\]]mo gang zhig rgyud bstan pa/_/de ni bde ba shin tu 'phel/_/zhes bya ba la sogs pa ni rtsa ba'i rgyud la sogs pa'i rim pa pas don rgyas shing zab pa de bzhin du/_phyi la sogs pa'i bde ba'i ye shes rim pas nyams su myong bas 'phel ba dang rgyas pa'i don yin no
[\[289a.2\]]'dir gzhi dang bcas pa'i rang bzhin bde ba'i snang ba mar me de'i ngo bo nyid gzhi med pa'i bde ba chen po nyid gsal ba zhes pa'o/_/yang na rgyu'i rgyud nyid 'bras bur grub pa'i tha tshig go/_/gang zhig phyag rgya che rang bzhin/_de ni mi snang tshogs yid 'das/_/zhes bya ba la sogs pa
[\[289a.3\]]la sku gsum gyi bdag nyid phyag rgya chen po'i rang bzhin dga' ba brjod pa la sogs pa'i mtshan ma dang bral ba/_rin po che'i gdu bu'i rang bzhin dga' bas mtshon pa'i nyams su myong bas kun gyi bdag nyid kun gyi ngo bo kun spangs pa'o/_/'di skad du yang /_shar ba ma yin
[\[289a.4\]]nub ma yin/_/ma skyes cha ni rtag tu shar/_/yang dag dri med rnam pa'i 'od/_/dus dang gnas skabs grol ba'o/_/zhes pa dang /_yang /_rnal 'byor pa yis rnyed dka' ba/_/de yang thabs rab kyis rnyed la/_/thabs rab med na rnam yang min/_/zhes gsungs so/_/ji ltar bskur
[\[289a.5\]]ba'i thabs dang bcas pa'o/_/gang zhig gsang ba don dam par/_/de ni nang gi reg bya ste/_/zhes bya ba la sogs pa ni mchog gi gsang ba rnyed par dka' ba ni gsang ba'i rdo rje'i rin po che'i nang du byang chub kyi sems bstan pas nang gi reg bya 'jam pa phra ba'o/_/de la mtshan ma'i rnam
[\[289a.6\]]pa dang bral ba'i reg bya dang bral ba'i rang bzhin dga' ba gsang ba rab tu gyur pa'o/_/yang na dga' ba'i bye brag gi mtshan ma spangs pa brjod du med pa'i dga' ba dag cing dri ma med pa'o/_/de skad du/_ji ltar gzhon pa'i chags dga' dang /_/ji ltar lkugs pa'i rmi lam bzhin/_/
[\[289a.7\]]zhes bshad pa yin no/_/de nas thams cad kyi bdag nyid rang bzhin dga' ba nam mkha' bzhin gos pa med pa'o/_/gang zhig bskul ba'i mchod pa'i don/_/de ni dri med bde ba 'byung /_/zhes bya ba la sogs pa ni rang bzhin dga' ba nyid du gyur pa la/_mkha' 'gro ma'i
[\[289b\]]
[\[289b.1\]]'khor rnams kyis mgrin gcig tu drug ldan la sogs pas bskul ba ni mthong ba'i thabs so/_/de nas ji lta ba bzhin rang bzhin dang tha dad par mthong ba dang /_yang nyid rang bzhin dga' ba'i don gyis bzhugs pa bzhin/_/bde ba chen po'i bcom ldan 'das la rtsa'i 'khor
[\[289b.2\]]lo rnams dang bcas pa'i 'od zer bcas pa'i sgras bskul bas/_'khor lo la sogs pa'i khyad par can gyi dga' ba'i gnas su bzhugs pa mthong ba ni dri med 'byung ba'o/_/de skad du/_rdo rje 'dzin pa bde ba chen/_/gnas mchog dam pa kun na bzhugs/_/bcom ldan 'das ni
[\[289b.3\]]bde chen gnas/_/sprul sku rdo rje gdan gnas bzhugs/_/zhes gsungs so/_/de rang bzhin dga' ba'i don la gzigs te/_sku gsum dbyer med pa'o/_/'das pa la ni yang skye ba/_/zhes bya ba ni rang bzhin gyis sngar gshegs pa'i lam yang skyes pa ste/_kun du rgyas pa'i phyir ro/_/
[\[289b.4\]]phyis slar la bde ba chen po'i 'khor lo'i gnas su gshegs pa ni skye ba de la 'phel ba'o zhes bya ste/_mchog gi dga' ba'i don gyis rtsa'i mkha' 'gro ma la sogs pa kun bde ba chen po'i skur bzhugs pa'o/_/lha mo shes rab ye shes gang /_/de ni kha dang snying gar bde/_/zhes
[\[289b.5\]]bya ba la sogs pa ni sngar bshad pa bzhin shes rab dang ye shes dbye'o/_/'di rin po che kha'i gnas su shes rab kyi dbang de'i snying gar ye shes kyi don to/_/de nas gzhi dang rang bzhin dga' ba'o/_/yang shes rab kyi khar shes rab/_de nas slar gyi thabs kyi snying gar ye
[\[289b.6\]]shes de'i rang bzhin bzhi pa'o/_/gang zhig gsang ba yi dkyil 'khor/_/de ni ga pur 'pho med bde/_/zhes bya ba la sogs pa la gsang ba'i dkyil 'khor gyi sgras rdul tshon dang /_me tog dang dri zhim pa sna tshogs pa'i 'khor lo de rnams kyi don gyi khu ba/_steng 'og gi gnas su mi
[\[289b.7\]]'pho ba rang bzhin dga' ba me tog la sogs pa dang bcas pa'i dkyil 'khor gsang ba'o/_/yang na bde chen la sogs pa'i sgras ni rang bzhin dga' ba'i don bde ba chen po'o/_/ye shes rnam par rtog pa spangs pa bde chen byang chub sems zhes rgyu dang 'bras bu'i bye brag gis
[\[290a\]]
[\[290a.1\]]bshad pa'o/_/de yang tshangs pa'i yul sa'i sgras so/_/lha mo gang zhig tshig rgyas pa/_/de ni bya gdong khong du chud/_/ces bya ba la sogs pa ni/_rdo rje dang pad+ma'i lte bar gnyis kyi bye brag dbyer med par byas la/_rang bzhin byang chub sems rgyas pas de kho na nyid do/_/
[\[290a.2\]]yang na mchog gi gnas gang yang rung ba'i tshig rgyas pa zhu ba la sogs pa dang bral ba'i bde ba'i ye shes dngos po spangs pa'i de nyid do/_/'byung ba bsrung don gtor ma gtang /_/de ni srog chags gsad pa'o/_/zhes bya ba la sogs pa la/_'dis 'byung ba'i sgras ga pur te/_sems
[\[290a.3\]]can kun gyi snying po'i rang bzhin can 'di rin po che'i 'khor lor bsrung bar bya/_gzung bar bya zhes pa'o/_/sems can sna tshogs pa'i srog bcad pa'i sha la sogs pa mkha' 'gro ma'i tshogs la gtor ma gtang zhing sbyin par bya'o/_/'gro ba ris drug gi rgyud bcad cing 'gog par
[\[290a.4\]]bya ba ni snying po dang ldan pa'i sems can thams cad de zhes brdar bshad do/_/de dag ni mchog gsang ba chen po'i gsang chen zhes bya ba la sogs pa'o/_/de skad du/_ji ltar nor bu rin po che/_/sems can rnams kyi bsam pa bzhin/_dbul zhing phongs pa dang bral
[\[290a.5\]]nas/_/phun sum tshogs pa thams cad 'byung /_/zhes pa dang yang ji ltar nam mkha'i ngos dag la/_sprin med ri bong can gsal ni/_/skyon dang bral ba'i chu snod du/_/de ltar de yi gzugs su mthong /_/de bzhin tshogs ni bsags pa la/_/bde ba chen po'i rgyal po nyid/_/chos
[\[290a.6\]]dang longs spyod rdzogs pa dang /_/sku dang gsung dang thugs rdo rje/_/byin rlabs yid bzhin nor bur 'char/_/de bzhin sprul dang yang sprul sogs/_/ji ltar chos rnams de rnyed pa/_/sems can rnams la so sor snang /_/zhes pa dang /_yang /_de nyid sngags kyi bzlas pa dang /_/
[\[290a.7\]]de nyid dka' thub bye brag go/_/de nyid dkyil 'khor de dkyil 'khor/_/kun bsdus pas na sems 'dus bsdus/_/zhes pa dang /_yang /_gzugs dang tshor ba 'du shes dang /_/'du byed rnams dang rnam shes dang /_/khams dang skye mched la sogs kun/_/thams cad
[\[290b\]]
[\[290b.1\]]sems nyid gsal bar snang /_/zhes pa dang /_yang /_phyi nang bdag nyid 'di kun ni/_/sems las gzhan na yod ma yin/_/dngos po rnams kyi nges pa ni/_/rnam par dag pa de bzhin nyid/_/ces pa dang /_phyi yi don kun skad cig ma/_/dga' ma sems kyi rdzu 'phrul lo/_/gzhan
[\[290b.2\]]med sems kyang de bzhin min/_/sems nyid nam mkha' lta bu nyid/_/ces pa dang /_yang /_'jig rten khams ni gang nas kyang /_/sangs rgyas gzhan nas rnyed pa med/_/sems nyid rdzogs pa'i sangs rgyas pas/_/gzhan du sangs rgyas rnyed pa min/_/gzhan nas sangs
[\[290b.3\]]rgyas yod ma yin/_/rang gi byang chub sems nyid do/_/de gsal rin chen rnyed pa bzhin/_/dbul po thams cad med par byed/_/de bzhin byang chub sems kyi gter/_/dbul po kun las grol bar 'gyur/_/zhes gsungs pa'i phyir ro/_/'dir sngar gyi don gsal bar bstan
[\[290b.4\]]te/_lha mos gsol pa/_bzhi bcu'i bdag nyid de kho na nyid ces bya ba la sogs pa ni sa dang sbyar ba'i don zhus pa'o/_/rnam pa sna tshogs sum cu drug_/bcu gcig pa yi bdag po'o/_/zhes bya ba la sogs pa ni lan bka' stsal ba'o/_/sum cu rtsa gnyis kyis bdag la/_/
[\[290b.5\]]sum cu rtsa gnyis chu tshod kyi/_/bar du srog dang sos pa'i rlung /_/gnyis shar ba yi kun spyod do/_/zhes bya ba la/_sum cu rtsa gnyis ni/_de kho na nyid sum cu rtsa gnyis kyi bde ba chen po'i rtsa sum cu rtsa gnyis so/_/bdag nyid ni zung brgyad kyi rnam pa de kho na nyid lte ba dang ge sar
[\[290b.6\]]bcas pa'i bdag nyid la zhen pa'o/_/sum cu rtsa gnyis chu tshod ni nang la sogs pa'i chu tshod dang /_'pho ba dang /_thun tshod dang /_dbyu gu'i don gyis rtsa dang byang chub sems dang rlung dang bcas pa'i mtshan nyid du gsungs so/_/srog dang sos pa'i rlung gnyis ni/_dbus kyi
[\[290b.7\]]rtsa'i g.yas g.yon nas rlung dang bcas pa'i bde ba chen po'i gnas nas/_bde ba chen po'i bar du srog gi rlung dang /_sos pa'i rlung yan lag kun la 'byung ba'o/_/snying ga'i rlung dang lte ba'i rlung gi don gyis 'dir gsal bar bstan pa ni 'di skad du/_srog rlung snying gar
[\[291a\]]
[\[291a.1\]]gnas pa ste/_/de bzhin lte bar sos pa'i rlung /_/gang zhig rkang mthil las rlung ni/_/'byung bar gyur pas de yi tshe/_/srog gi rlung ni gyen la 'gro/_/sos pa'i rlung ni lte bar gnas/_/yang na gang zhig srog gi rlung /_/spyi gtsug las ni thur 'gro na/_/sos
[\[291a.2\]]rlung de ni rang gnas 'gro/_/sos rlung lte bar bstan pa'o/_/zhes gsungs so/_/shar ba ni gnyis yan lag thams cad la nye bar longs spyod par byed pa'i don gyis so/_/kun ni phung po dang khams dang skye mched dang rtsa dang khu ba'i rnam par rtog pa thams cad do/_/dpyid kyi dus ni
[\[291a.3\]]de thams cad bde ba'i ye shes kyi bye brag gi ngo bo la spyod pa'i phyir ro/_/'di skad du/_ngan pa'i dus ni bral bar bshad/_/bzang po'i dus ni mchog gi dga'/_/gnyis dang bral ba 'dir ni dus/_/kun la bde ba'i ye shes spyod/_/ces gsungs so/_/sos pa'i rlung 'byung ba'i
[\[291a.4\]]dus su/_/zhes bya ba ni/_srog dang phung po la sogs pa dang lus ngag yid kyis bsdus pa kun sos par byed pa'i rlung gi gnas su 'byung ba'i dus ni/_mtshan ma'i dngos po'i rtog pa las grol ba'o/_/nang gi lte ba'i snying po ni 'khor lo rnams kyi nang gi lte ba'i srog gi rtsa dang
[\[291a.5\]]bcas pa'i snying po bde ba'i byang chub kyi sems 'di nyid do/_/yang na kun gyi lte ba rdo rje rin po che'i dbus so/_/rtsa ba sdong bu'i lam gyis 'jug pa'o zhes bya ba ni srog gi rtsa'i rtsa ba dang /_sdong bu gsum po'i lam nas nang dang gsang ba 'dir dbus ma'i lam nas snying po de
[\[291a.6\]]nyid 'jug pa ni rin po che'i snye ma'i gnas su'o/_/'jug pa tsam gyis zur brgyad pa'i nang nas yod pa'i bde ba chen po srog gi rgyal po la zhes bya ba zur brgyad pa'i nang na ni 'dab ma gsum pa'i lte ba'i dbus kyi gnas ni rten brgyad pa'i don dang ldan pa'o/_/yod pa'i
[\[291a.7\]]bde ba chen po srog gi rgyal po ni byang chub kyi sems spros pa med pa gzhi'i rnam pa can/_nyon mongs pa'i gnyen por gyur pa bde ba'i rgyal po'o/_/la zhes bya ba ni rten gyi don gyis bzhi pa'i rten gyi rgyud nyid kyi phyir ro/_/gang zhig ro gcig pa'i mtshan nyid de ni 'dus pa'o
[\[291b\]]
[\[291b.1\]]zhes bya ba la de kho na nyid du yan lag la sogs pa gsungs pa thams cad gsang ba'i rdo rje rin po che'i dkyil du 'dus pa ste/_de kho na nyid kun gyi rgyal por byed pa'i phyir na zhes bshad do/_/'dzums pa'i don ni gyen po'i lam gyis 'gro ba'o/_/de skad du/_thabs dang
[\[291b.2\]]shes rab bsrubs pa yis/_/legs dgyes shin tu bde ba ni/_/byang chub sems ni bde bar bcas/_/sdong bu dbu ma'i lam nas 'byung /_/srog rlung lte ba'i rtsa bar ni/_/gzhan du 'gro bar mi byed na/_/pad+ma kha sbub gnas pa 'di/_/gyen du gnas par 'gyur ba'o/_/
[\[291b.3\]]de yi lte ba'i dbus su ni/_/byang chub sems ni brtan 'gyur ro/_/zhes gsungs so/_/de'i dus su gang zhig bdag dang gzhan gyi bye brag mi byed cing zhes bya ba la sogs pa ni go sla bas ma bshad do/_/dbang gi don zhus pa lha mos gsol pa zhes bya ba la sogs pa la/_dang po
[\[291b.4\]]dga' bar bcas pa ni las dang po pa la sbyin pa'o zhes bya ba la sogs pa la/_bum pa dang gsang ba dang shes rab ye shes dang /_bzhi pa'i dbang rnams nang la sogs pa'i rim pas 'bras bu dga' ba'i rim pa dang ldan par byas pa la/_sa la sogs pa'i rim pa la
[\[291b.5\]]gnas pa'i bdag nyid can la stobs bskyed par bya ba'i phyir sbyin te/_nang gi bum pa dang gsang ba'i bum pa la sogs pa'i dbang bskur zhing man ngag bstan te/_slob dpon gzhan ni bum pa'i dbang bskur bas sa brgyad pa'i 'bras bu bsgrub cing rgyu la sogs pa'o/_/
[\[291b.6\]]snang ba gsum gyi bcu pa de'i rim pas bde ba chen po'i ye shes spros pa dang bral ba'o zhes zer ro/_/la la ni theg pa chen po dang rdo rje theg pa'i khyad par gyis bstan pa'o zhes gsungs so/_/yang kha cig bzhi pa'i rin po che'i dbang gis sbyin zhes smra/_la la las
[\[291b.7\]]kyi phyag rgya bzhi lung bstan rnyed nas bzhi pa'i dbang thob zer ro/_/bdag gis rgyal po'i gzhung dang 'di mthun par dgongs pa'o/_/ci'i phyir zhe na/_bar ma chad pa'i thos pa las byung ba'i phyir ro/_/lha mos gsol ba zhes bya ba la sogs pas ni zhu ba gsol
[\[292a\]]
[\[292a.1\]]pa'o/_/lan du sa la sogs pa ma rnyed pa rnams la/_thog mar rang gi ngo bos so/_/zhes bya ba ni/_dbang gi sta gon dang dkyil 'khor la sogs pa'i cho ga gsungs pa bzhin du dbang bskur ba la sogs pa'i don gyis rgyas par bstan te/_rdul tshon la
[\[292a.2\]]sogs pa'i dkyil 'khor dang bcas pas so/_/sa la sogs pa rnyed pa rnams la zhes bya ba la sogs pa ni/_skye ba sngon bskal ba dpag tu med pa nas dge ba la gzhol ba dang /_bsod nams bsags pa dang /_/brtson 'grus la sogs pa'i stobs dang ldan pa ste/_/
[\[292a.3\]]'di nyid nas dpe don gyis rgyas par gsungs pa'o/_/'dir mthar phyin pa'i 'bras bu gang yin snyam pa la de 'dir bstan pa ni/_ye shes chen po'i sku dang bral/_/gnyis su med pa nam mkha' bzhin/_/zhes bya ba la sogs pas bshad pa yin no/_/de skad du/_kun
[\[292a.4\]]brtags thams cad rnam bral ba'o/_/gnyis med ye shes 'di nyid yin/_/shes rab thabs bdag zhi ba nyid/_/byang chub sems mchog 'di nyid do/_/'di ni 'jig rten 'das ye shes/_/theg pa chen po chos sku nyid/_/rdo rje rdo rje sems dpa' nyid/_/sangs rgyas byang chub bla
[\[292a.5\]]med yin/_/zhes gsungs so/_/de skad du rgyu la sogs pa kun nas bshad pa yin no/_/khyod kyi rang ngo bdag gis shes/_/zhes bya ba la sogs pa ni khu ba'i tshig go/_/bcom ldan 'das kyis bka' stsal pa/_byang chub rnyed pa las gzhan ci/_/'on kyang de la mthong ba yod/_/
[\[292a.6\]]zas la bdud rtsi ji bzhin no/_/zhes bya ba ni bla na med pa'i byang chub ni bsgrub par bya ba yin te/_kun du 'od mthong ba las gzhan rnyed pa yod/_mdo sde la sogs pa'i theg pa chen po'i 'bras bu mthar phyin pa ni kun du 'od yin la/_gsang sngags rdo rje theg pa'i don ni
[\[292a.7\]]'on kyang gzhan du mthong ba ste/_gnyis su med pa'i bde ba chen po'i rang bzhin gyi bdag nyid skye 'gag spangs pa/_kun dang bral ma yin pa'i ngo bo/_de skad du yang /_bde chen gcig pu nyid las ni/_/bye brag so sor bstan pa tsam/_/rigs lnga la sogs bstan pa
[\[292b\]]
[\[292b.1\]]yang /_/des 'dul don du yod ces pa'o/_/zhes gsungs so/_/ji ltar zas kyi rnam pa gcig nyid kho na yang rnam pa sna tshogs par mthong ba dang /_bdud rtsi'i rang bzhin nyid la yang de rnam par rtog pa'i sems kyi bye brag mang por mthong ba ste/_de bzhin gshegs
[\[292b.2\]]pas bdud rtsir gzigs pa bzhin no/_/de rnams rtog pa dang bral ba'i phyir ro/_/de skad du/_'dod chags la sogs nyon mongs rnams/_/'dzin pa dug tu 'gyur ba ste/_/ye shes rim pas bsams na yang /_/de nyid ye shes nyid du 'gyur/_/zhes gsungs
[\[292b.3\]]so/_/lha mos dbang gi don gsol ba'o/_/de yi lan bka' stsal pa ni/_/bzhi pa de kho na nyid grags/_/zhes bya ba ni dbang bzhi pa ni gnas dang bcas pa'i rang bzhin dga' ba dang /_gnas dang bral ba'i don gyis de kho na nyid mchog go/_/de ltar ye shes 'du
[\[292b.4\]]shes so/_/zhes bya ba ni bral ba'i dga' ba'i ye shes de ltar rang bzhin dga' ba'i ye shes de bstan pa'o/_/de bzhin ye shes las byung shes ni 'dab ma gsum pa'i lte ba'i snying po bzhi po'i gnas so/_/de bzhin du gnas kyi rim pa'i don gyis ye shes dang
[\[292b.5\]]ye shes las byung ba dang bzhi po'i don gyis 'bras bu rdzogs pa yin yang bskyed pa'i phyogs zhes grags so/_/zlas dbye ba'i phyir rdzogs par grags pa ni yang na de bzhin gyi sgras/_ji bzhin shes rab la sngar thal/_/zhes bya ba la sogs pa'o/_/bcom ldan ye shes rin
[\[292b.6\]]chen nyi/_/zhes bya ba la sogs pa ni dpe dang don gyi ngo bo bstod pa'i yon tan brjod par byas nas gsang ba'i gzhi dga' ba'i gzhi la sogs pa'i don la gsol ba btab pa'o/_/bcom ldan 'das kyis bka' stsal pa/_snang ba bzhi la go rims gnas/_/zhes bya ba ni
[\[292b.7\]]snang ba dang /_sems dang stong pa dang zla ba la sogs pa ni rnam grangs te/_sna tshogs pa'i sgo nas dga' ba dang /_snang ba'i don bstan pa yin no/_/de yang mi gsal ba'i phyogs kyis snang ba'i ye shes dga' ba'i sems kyi mtshan nyid kyi khyad par ni gnas skabs dang
[\[293a\]]
[\[293a.1\]]sbyar ba'o/_/sems las byung ba snang ba mched pa'i ye shes te/_mchog gi dga' ba bde ba'i ye shes de bas mchog go/_/ma rig pa'i mtshan nyid ni snang ba thob pa'i ye shes te/_bral ba'i dga' ba bde ba'i ye shes shin tu mchog gi bdag nyid de bas
[\[293a.2\]]lhag go/_/sems ni mtshan ma'i ngo bo nyid/_/ces bya ba la sogs pa la ye shes de rnams kyi khyad par bstan pa yang 'dir dpe dang don dbye bas shes par bya ba ni sems ni snang ba'i ye shes kyi 'du shes can ye shes gsal ba ma yin pa/_'di ltar ston ka'i dus su dri me
[\[293a.3\]]med pa'i nam mkha' la zla ba rdzogs pa'i 'od zer snang bas khyab pa bzhin gyis gsal ba'i phyir dngos po thams cad dmigs pas snang ba'i ye shes so/_/nyin mo'i rang bzhin sems las byung ba zhes bya ba ni snang ba mched pa'i ye shes kyi bdag nyid can/_yang ji ltar
[\[293a.4\]]ston ka'i dus su nyi ma'i 'od zer gyis khyab pa bzhin du shin tu gsal zhing dri ma med pa nyid kyi dngos po ma lus pa thams cad dmigs pa snang ba mched pa'i ye shes kyi ngo bo'o/_/ma rig mtshams kyi 'du shes can/_/zhes pa ni snang ba thob pa'i 'du shes can/_ji ltar
[\[293a.5\]]na nam gyi smag la bab pa phra zhing bdag med pa'i ngo bos khyab pa de bzhin du srog dang rtsol ba rgyu ba med pa/_mi rgyu ba'i bdag nyid snang ba thob pa'i ye shes so/_/yang dag rab 'od gsum dang bral/_/zhes bya ba ni 'od rab ye shes kyi bdag nyid can yang ji ltar mtshams kyi
[\[293a.6\]]mtshan nyid kyi mun pa spangs pa'i skad cig la nyi ma ma shar ba'i rang bzhin du rnam par rtog pa dang mtshan ma la sogs pa las grol ba/_'od rab dri ma med pa'i ye shes su gsal ba'i bde ba chen po kho na'o/_/de la/_rang bzhin dga' ba'i mtshan nyid de/_/zhes gsungs
[\[293a.7\]]so/_/de skad du 'di nyid nas/_dang por dga' ba dang bcas pa/_/las dang po la sbyin par bya/_/zhes pa la sogs pa gsungs so/_/da ni gnas dang bcas pa'i don bshad par bya ste/_gang tshe tshangs pa'i tshigs su sems/_/zhes bya ba la sogs pa gsungs pa/_
[\[293b\]]
[\[293b.1\]]tshangs pa'i sgras ni byang chub sems kyi dga' ba'i yid dang ldan pa'o/_/rdo rje rtsa ba'i gnas ni tshigs de la mchog gi dga' ba'i gnas su 'gro ba ni nyon mongs pa'i sgras snang ba mched pa ste/_lte ba'i gzugs su srog 'phro ba'i don to/_/'dir ni srog la rlung la sogs
[\[293b.2\]]su bstan te/_byang chub sems dang phrad pas 'pho ba'i phyir ro/_/yang na tshigs ni rdo rje dang rin po che gdu bu'i mtshams so/_/de ni dga' ba'i gnas te/_rim pas bshad par bya'o/_/steng yang ma yin 'og ma yin/_/zhes bya ba la sogs pa ni rdo rje dang rin po che'i
[\[293b.3\]]sangs rgyas rin chen gyi kha'i sgo gnyis kyi bar bral dga'i gnas su mtshams so/_/de rnams brdas bshad pa ni snang ba zla bar bstan te/_snang ba las ni shar dus 'gyur/_/zhes pa la/_snang ba'i bde ba'i ye shes nyams su myong ba'i byang chub sems shar ba'i don
[\[293b.4\]]bzang po'i dus ni dga' bar gyur nas 'dun pa 'jug pa'o/_/gang gis nyi ma yod pa dang /_/de ni nyi ma srog 'dzin ma/_/zhes bya ba la/_snang ba mched pa'i ye shes nyi ma bde ba khyad par can du gyur pa/_srog ni byang chub sems kyi rang bzhin gyi rlung shin tu
[\[293b.5\]]bzang zhing mchog gi dga' ba de nyid nyi ma'i sgras bstan pa 'dzin pa ni bstan par gyur pa'o/_/mtshams ni snang ba thob pa nyid/_/de yang me yi rang bzhin grags/_/zhes bya ba ni snang ba thob pa'i ye shes shin tu yang khyad par du gyur pa'i bde ba me'i sgras
[\[293b.6\]]bstan pa'i don to/_/zla ba dang nyi ma dang me'i sgras snang ba gsum dang sbyar ba ni/_dpal in+d+ra b+hU tis dga' ba'i me tog gi phreng bar yang rgyas par gsungs so/_/snang ba'i rim pa shes par 'dod pas kyang de ru blta bar bya zhing gzhung gis kyang sbyar bar bya'o/_/yongs su
[\[293b.7\]]zhu ba ni byang chub kyi sems bde ba chen po'i 'khor lo nas zhu nas dga' ba skye ba'i bar du'o/_/bdud rtsi g.yo ba ni nyon mongs pa rnams las thar pa'i bdud rtsi mchog gi gnas su 'pho ba'o/_/lha mo chen mos g.yo ba'i phyir/_/zhes pa ni go sla'o/_/gang du bral
[\[294a\]]
[\[294a.1\]]dga' mi snang ba/_/zhes bya ba ni dga' bar ye shes ma skyes pa de bzhin mchog tu yang ma skyes par bstan to/_/de rnams kyi don rgyas par bstan pa ni/_de ni snang ba dang po dga'/_/zhes bya ba ni dga' ba bzhi'i dang po dga' ba'i ye shes so/_/de las mchog
[\[294a.2\]]dga' gsal bar ni/_/zhes bya ba ni dga' ba las mchog dga' ba'i rim pa snang ba mched par gyur pa ni gyur pas mchog dga' shar ba'i dus zhes bya ba la sogs pa'o/_/zhu med g.yo med bska ba'o/_/zhes bya ba ni bral ba'i dga' ba'i ngo bo snang ba thob pa'i ye
[\[294a.3\]]shes de la brten pas ni spros pa dang bral ba bzhi pa de kho na nyid 'bras bu'i don rnyed pa'o/_/bska ba las ni phrad pa'i dngos po ni gsum pa nyid kyis bzhi pa gnyis su med pa'i rang bzhin dga' ba yang dag 'od rab rnyed par 'gyur ba yin no/_/kha cig ni/_de yi
[\[294a.4\]]snang ba dang po dga'/_/zhes bya ba la sogs pa ni 'khor lo bzhi dang /_dga' ba'i rim par sbyar la bstan pa dang /_de nas yang sprul ba'i 'khor lo'i rim pas sbyar la bshad zer ro/_/yang na rdzogs pa'i rim par dbye bar bya ste/_gang du bral dga' mi snang
[\[294a.5\]]ba/_/zhes bya ba la sogs pa'i rim pa gsungs pa la/_bral ba'i dga' ba mi snang ba ni rang bzhin dga' bar dang po'i ye shes snang ba rten can bzhi pa'o/_/de nyid la dang por dga' ba zhes sbyar ba yin no/_/de nyid shin tu brtan pa'i rang bzhin dga' ba ni/_mchog
[\[294a.6\]]tu dga' ba gsal bar ni/_/zhes pa'i don to/_/gyur pas mchog dga' shar ba'i dus/_/zhes bya ba ni/_gyur pas zhes pa'i sgra rdzogs pa'i rim pa ste/_mchog dga' gnas su rab 'od kyi/_/ye shes nyi ma shar ba ni/_dus kyi bsam du med pa'i dus/_/bzang dang ngan
[\[294a.7\]]pa spangs pa'o/_/de nyid 'khor rnams kyi rim pas gsal ba la ni/_gsal phyir snang ba chen por grags/_/zhes bya'o/_/gsal phyir de nyid bde ba chen po'i 'khor lo'i ye shes kyi bdag nyid du gnas pa ni/_zhu med g.yo med bska ba'o/_/de nyid rten dang bcas pa
[\[294b\]]
[\[294b.1\]]bde ba chen po'i rang bzhin dga' ba nyid kyis ni/_bska ba la ni phra ba'i dngos/_/zhes bya ba ni mchog tu zab pa de kho na nyid dam pa spros pa thams cad dang bral ba'i bde ba chen po'i rgyal po rnal 'byor gyi dbang phyug gis mthong ba'o/_/bde sbyin yang kun spyod do/_/zhes bya ba ni
[\[294b.2\]]srog gi rlung dang sos pa'i rlung yan lag thams cad la shar ba der bshad pa bzhin no/_/kun spyod las ni zhes bya ba la sogs pa la snang ba'i ye shes kyi rnam pa sna tshogs pa kun/_rang bzhin dga' ba'i ye shes kyi bdag nyid du thob pa'o/_/de rang gi don ni nyin mo dang
[\[294b.3\]]mtshan mo'i bar gyi mtshams so/_/mchog gi dga' ba dang bral bas dga' ba'i gnas kyi bar ni gnas pa'i phyir dbus kyi gnas su yod pa'o/_/de nyid med pa'i mchog gi dga' ba gang sus kyang mi shes so/_/'og nas bshad pa'i don gyis/_dbus kyi
[\[294b.4\]]gnas ni yod pa ni/_/zhes bya ba la sogs pa gsungs pa yin no/_/yang na gang du mtshan mo ni/_/zhes bya ba la sogs pa ni/_gang dang de gnyis 'bral ba'i phyir na 'di'i don ni mtshan mo'i snang ba'i ye shes de spang ba'i phyir nyi ma ni snang ba med pa'i ye shes de yang
[\[294b.5\]]spangs pa de'i phyir/_nyi ma nub pa'i sgras bstan pa'o/_/dbus kyi mtshan nyid bral ba'i dga' ba snang ba thob pa'i ye shes yin la/_de bas na/_rang bzhin dga' ba sbyin byed ma/_/zhes bya ba la sogs pa gsungs so/_/byang chub sems bde ba'i rnam pa de ni sprul pa'i
[\[294b.6\]]'khor lo'i lte ba'i bral ba'i dga' ba snang ba thob pa zhes bshad do/_/thams cad skye ba'i rgyu yin no/_/zhes bya ba ni srid pa dang mya ngan las 'das pa'i chos thams cad skye zhing sprul pa'i phyir ro/_/de dag ni don gsal bar gsungs pa/_gang du dbus mtshams skad cig
[\[294b.7\]]gis/_/zhes bya ba la sogs pa'o/_/'khor ba dang mya ngan las 'das pa gnyi ga yod pa ma yin na yang /_mya ngan las 'das pa'i chos kyi sku srid pa ni gzugs kyi sku ste/_'khrul pa'i rnam par rtog pas 'khor ba la sogs pa'o/_/der yang glo bur du byung zhing gzung
[\[295a\]]
[\[295a.1\]]'dzin gyi dngos po la zhen pa'o/_/de bas khams gsum 'khor ba'i rgya mtshor 'khor ba ste/_de'i rgyu ni don rab yin la/_de bzhin du srid pa dang mya ngan las 'das pa rgyu dang 'bras bu'i tshul gyis gnas pa yin no/_/de rnams kun rdzob dang don dam
[\[295a.2\]]pa'i sku'i gzugs dang /_de dang bral ba gnyis su btags pa ste dpyod pas gang yang ma grub bo/_/de yang bskyed pa'i rim pas byung ba ni/_'od rab las snang ba thob pa'i rim pa'i rnam par shes pa de la rlung dang me dang chu dang sa dang phung po la sogs pa'o/_/rim
[\[295a.3\]]pas 'byung ba ni srid pa'i dngos po gzugs kyi sku nyid snang ba gsum dang ldan pa/_yang dag 'od rab [(]gyi [,]kyi [)]rgyu las byung ba'o/_/yang rgyu srid pa'i dngos po las snang ba thob pa 'bras bu dag pas bde ba chen po nyid thob pa'o/_/de rnams thams cad snang ba gsum gyi rgyu
[\[295a.4\]]can no/_/de dag gi rang bzhin dang bcas pa ma shes pas srid par 'khyam zhing 'khor ba ste/_'khrul pa'i phyir gnyis su med pa mi thob pa'o/_/de'i phyir/_bde ba'i tshor ba ma shes na/_/zhes bya ba la sogs pa gsungs so/_/de rnams kyi rgyu bstan pa'i phyir/_
[\[295a.5\]]bde ba chen po'i bdud rtsi gter/_/zhes bya'o/_/bsrubs las skyes pa yin pa'i phyir/_/zhes bya ba la sogs pa ni srid pa'i dngos po bskyed rim gyi gzugs kyis lha rnams 'byung ba dang /_mya ngan las 'das pa'i mtshan nyid rdzogs rim gnyis ka rim pas bshad
[\[295a.6\]]pa'o/_/de rnams kyi 'bras bu'i don ni 'bras bu thob pa'i grags pa ste/_mtshan dang dpe byad ldan pa'o/_/dngos dang dngos med bral ba'i phyir/_/zhal bzang mtshams kyi ye shes so/_/zhes bya ba ni mya ngan las 'das pa'i phyogs gcig pu la yang gzugs kyi sku
[\[295a.7\]]dang /_gzugs med pa'i sku ste/_de bzhin du dbye bar bya ba'o/_/de rnams kyi don 'dis kyang bshad de/_nyin mo snang ba mched 'khor grags/_/mtshan mo zhes pa snang ba'o/_/mtshams ni snang thob mya ngan 'das/_/zhes bya ba ni srid pa'i thabs nyin mo'i mtshan nyid can
[\[295b\]]
[\[295b.1\]]snang ba mched pa'i dngos po mchog gi dga' ba'i ro can ma'i bdag nyid can no zhes gsungs so/_/mtshan mo zla ba'i don gyis snang ba'i dga' ba dngos po'i bdag nyid srog ma'i rtsa'i gzugs kyis sku'i rang bzhin no/_/mtshams ni mya ngan las 'das pa smag gi mtshan
[\[295b.2\]]nyid can bral ba'i dga' ba'i dngos po 'dzin pa'i bdag nyid can thugs so/_/rdo rje dang pad+ma phrad pa'i mtshams yang na lte ba gnyis ga phrad pa mchog gi dga' ba dang bral ba'i dga' ba'i bar gyi mtshams ni nyi zla dang nyin mtshan gyi mtshams mya ngan las 'das pa'i bde
[\[295b.3\]]ba'i rang bzhin can no/_/de la gnyis su med pa'i ye shes 'byung ba'am yang na de rang nyid la ni/_srid dang mya ngan 'das dang bral/_/gang du yang ni gsal ma byas/_/zhes bya ba ni bya ba dang /_spyod pa dang rnal 'byor dang rnal 'byor chen po dang rnal 'byor bla na med pa'i rgyud
[\[295b.4\]]gang du yang mi gsal ba'o/_/snang ba gzhi la go rims gnas pa'i don ni 'dir bstan pa'i don to/_/de'i phyir/_de lta bu yi gsang chen mchog_/ces bya ba la sogs pa gsungs so/_/lha mos gsol ba/_'bras grags de nyid rin chen gang /_/zhes bya ba la
[\[295b.5\]]sogs pa la/_dga' ba thams cad dang snang ba la sogs pa'i 'khor ba dang mya ngan las 'das pa'i 'bras bu gzhi'i don zhus shing gsol ba btab pa'o/_/de'i lan rten dang bcas pa'i nyams su myong ba'i bdag nyid dang /_de'i rnam par rtog pa spangs pa rang
[\[295b.6\]]bzhin gyis kun la gnas shing kun dang bral ba'i don gyis bcom ldan 'das kyis bka' stsal pa zhes bya ba la sogs pa gsungs pa/_mchog dga' ba'i ngo bor grags pa ni/_nyams su myong ba rnyed pa yin/_/zhes bya ba ni shes rab ye shes kyi dbang
[\[295b.7\]]bskur ba'i dus su ji ltar ye shes nyams su myong zhing gtan la phab pa de bzhin du/_drug cu rtsa bzhi'i sprul pa'i lte ba'i snying gar nyams su myong ba las yang nas yang du rgyun mi chad par goms pas rnyed par 'gyur ro/_/de skad du/_de la de nyid bstan pa
[\[296a\]]
[\[296a.1\]]ni/_/mchog dga' mtha' dang bral dga' dbus/_/rgyud rnams kun du sbas pa'i don/_/'di ru mthar thug gsal bar bya/_/zhes gsungs pa dang /_yang /_de rnams thams cad rab spangs la/_/gnas thob bsam gtan sbyor nges gnas/_/rang
[\[296a.2\]]rig tsam la shes ldan dag_/nyin dang mtshan du goms par bya/_/zhes gsungs pa dang /_yang /_bde chen rang rig tsam la ni/_/shes rab ldan pa bdag gis ni/_/nyin dang mtshan du goms byas nas/_/gnyis med mchog tu gyur pa nyid/_/ces gsungs so/_/
[\[296a.3\]]mchog gi dga' ba dang bral ba/_/zhes bya ba la sogs pa ni/_gnas dang bral ba'i rang bzhin dga' ba nyams su myong ba yin pa'i rdzogs pa'i don mchog gi dga' ba/_rnam par rtog pa thams cad dang bral ba'i de kho na nyid dam pa'o/_/skal ldan ma gang nyams su
[\[296a.4\]]myong /_/zhes bya ba la sogs pa ni der bshad par byas pa'o/_/yang de kho na nyid kyang rab tu gyur pa ni 'di skad du bshad pa/_bla na med pa'i ye shes che/_/gzhi dang bral bar rtag tu shar/_/zhes bya ba 'di nyid kyi gong nas gong du gzhan yod pa ma yin pa'i phyir bla na med pa'i
[\[296a.5\]]mchog ye shes rnam pa lnga la sogs pa'i ye shes thams cad kyi bdag nyid bsdus pa dbyer med pa'i ye shes nyid pas na/_gnyis su med pa'i ye shes chen po'o/_/brjod du med pa spros pa dang bral ba skye ba dang 'gag pa med pa zad pa dang 'phel ba med pa chos
[\[296a.6\]]thams cad kyis ma gos pa'i phyir gzhi dang bral ba'o/_/shar ba yang ma yin nub pa yang ma yin dngos po dang dngos po med pa las grol ba phyag rgya chen po nyid dang bde ba chen po nyid ces bya ba la sogs pas bstan pa'i phyir na rtag tu shar ba'o/_/de skad du/_phyag
[\[296a.7\]]rgya chen po gsang ba mchog_/bde ba chen po nyid ni rab/_/brjod med mi zad ma skyes pa/_/thams cad gzugs can gzugs dang bral/_/dbyibs dang kha dog rnam par spangs/_/gzugs med bdag nyid gzugs kyi mchog_/gzhal du med pa'i rang bzhin no/_/
[\[296b\]]
[\[296b.1\]]gang zhig tu ni gnas par 'gyur/_/shar ba ma yin nub ma yin/_/skye mched cha nyid rtag tu shar/_/yang dag dri med rnam pa'i 'od/_/skye dang 'jig pa'i rgyu yin te/_/dus dang gnas skabs grol ba'o/_/zhes gsungs pa dang /_yang /_rang rig pa yi ye shes 'od/_/
[\[296b.2\]]tshig gi lam gyis brjod du med/_/byin brlabs pa yi rim pa de/_/kun mkhyen ye shes ngo bo nyid/_/ces gsungs pa dang /_yang /_gnyis med brjod du med pa nyid/_/rdo rje sems dpa' rdo rje'i dpal/_/byang chub sems mchog dam pa nyid/_/rdzogs sangs rgyas kyi byang chub
[\[296b.3\]]nyid/_/de nyid shes rab pha rol phyin/_/pha rol phyin pa kun gyi dngos/_/de nyid rig pa gnyis su med/_/de nyid mnyam nyid 'dir brjod de/_/sangs rgyas kun gyi mchog sgom pa/_/zhes gsungs so/_/de bzhin du rgyud la sogs pa thams cad nas 'bras bu'i don 'di nyid gsal bar
[\[296b.4\]]bstan pa yin no/_/de kho na nyid dam pa 'di ma rtogs par rang gzhan gyis mi grub par bstan pa ni rtag tu shar ba las gzhan ci zhes bya ba la sogs pa'o/_/lha mos gsol ba/_rgyud 'di gsang ba chen po ni/_/zhes bya ba la sogs pa ni don gyis bcom ldan 'das rdo rje 'dzin pa
[\[296b.5\]]sku gsum dang bral bar bya ba mya ngan las 'das nas mi gsung ba'i dus ni sems can las dang skal bar ldan pa rnams la bshad pa ci su zhig ces pa ni gang zhig lags zhes bya ba'i don to/_/de'i don gyi lan gsungs pa ni/_bcom ldan 'das kyis bka' stsal pa/_
[\[296b.6\]]ma 'ongs dus na byang phyogs su/_/zhes bya ba la sogs pa ni go sla'o/_/de kho na nyid kyi bdud rtsi'i rgya mtsho'i snying po rab mchog rgyal gyur cig ces bya ba la sogs pa la/_bcom ldan 'das nyid la bstod pa ste/_sku gsum gyi rang bzhin ni rdo rje 'chang chen po'i khams
[\[296b.7\]]gsum gyi sems can thams cad la khyab par gnas pa dang /_bskyed pa'i rim pa la sogs pa'i don gyis/_rgyud kyi rim par zhugs pa dang /_'bras bu'i ngo bo sangs rgyas de bzhin gshegs pa thams cad la bzhugs pa'i tshul gyis dang /_de rnams kun gyi rang
[\[297a\]]
[\[297a.1\]]bzhin dbyer med pa'i bcom ldan 'das la bstod pa'i phyir na/_kun gyi bdag nyid kun dang bral ba'i de kho na nyid kyi bstod pa'o/_/rgyud rnams kun gyi snying po las/_/snying po'i yang snying mchog gyur pa/_/de nyid nges don 'di yi rgyud/_/kun gyi 'bras
[\[297a.2\]]mchog dam pa yi/_/ma rig rmongs par gyur pa dag_/dbang bskur la sogs med pa la/_/'di yi don gsal byed pa gang /_/de kun bdud kyis bslus pa'o/_/gang zhig 'di don sgrub mi byed/_/de yi 'bras bu mi 'thob ste/_/lus sems thang chad nyon mongs la/_/srid pa'i
[\[297a.3\]]rgya mtshor 'khor 'gyur gsungs/_/zab mo'i don rnams brjod pa dang /_/bag med 'khrul par gyur na yang /_/rgyal ba sras bcas tshogs rnams kun/_/'gal ba mchis na bzod par mdzod/_/tshig dang yi ge la brten nas/_/'di yi don ni gsal bar bshad/_/de yi
[\[297a.4\]]bsod nams kyis thob pa'i/_/dge bas 'gro kun sangs rgyas shog_/dpal de kho na nyid kyi rgyud kyi dka' 'grel rin chen phreng ba zhes bya ba/_rgya gar gyi slob dpon chen po'i mchog_/ma hA su kha ta badzras mdzad pa rdzogs so//_//dge slong byang chub 'byung
[\[297a.5\]]gnas kyis bsgyur ba'o//_//[{D1206}#]@##/_/rgya gar skad du/_sa mA d+hi b+hA Sha TI ka[#]/_bod skad du/_dgongs pa'i skad kyi 'grel pa/_dpal rdo rje sems dpa' la phyag 'tshal lo/_/ji snyed rdo rje mkha' 'gro ma/_/kun du rtog pa'i 'ching gcod cing /_/'jig rten bya
[\[297a.6\]]bar rab 'jug pa/_/de snyed rnams la rtag phyag 'tshal/_/brda'i rnam grangs rnam pa bdun gyis bshad pa bshad par bya'o/_/de la chang ni nam mkha'i bdud rtsi yin te/_de rgyun mi 'chad par btung par bya'o/_/stobs ni rlung yin la de bza' ba ni 'gog pa zhes bya bar dgongs
[\[297a.7\]]so/_/ma la ya dzaM [#]'byung ba dang dbang po dang rnam par shes pa rnams gcig tu yang dag par 'dug nas bsgom par bya ba yin te/_lhan cig skyes pa'i dga' bas zhes bya bar dgongs so/_/khe Ta ni rlung 'gro ba yin te/_de yang rnal 'byor bzhi dang ldan pas mi gzung [#]bar
[\[297b\]]
[\[297b.1\]]bsgom pa yin te gtang zhes bya ba'i don to/_/ro ni lus kyi 'khrul 'khor 'od dpag tu med pa yin la/_'du bar [#]der dgod par bya ba yin no/_/ni raM shu ni rang gi rus pa 'di dag nyid bdag gi rgyan yin no zhes mos par bya'o/_/bro k+Shu naM ni rlung 'jug pa yin la/_de yang gang
[\[297b.2\]]ba can la sogs pa'i las kyis rjes [#]su 'gog pas bya ba yin no/_/kr-i pi Ta [#]ni gzhom du [#]med pa'i sgra yin la/_de yang srog dang rtsol ba 'gog pas brdung bar [#]bya zhing mnyam par bya ba yin no/_/du n+du ru [#]ni rnam par rtog pa yin la/_de yang der gzhan ma yin par brjod do/_/
[\[297b.3\]]kA liny+dza ra [#]ni rnam par mi rtog pa'i rang bzhin yin te/_de yang rlung 'jug pa yin pas mi don par bya'o zhes bya bar dgongs so/_/pad+ma b+hany+dza [#]naM ni 'khor lo bzhi yin te/_spyi bo 'am sprul pa'i 'khor lo 'am/_yang na las kyi phyag rgya'i kak+ko la [#]yin no/_/spyi bor chang gis gang
[\[297b.4\]]pa ni rang bzhin gyis grub nas yod pa ste/_des na btung zhes bya ba ni rgyun mi 'chad pas grub pa yin la/_'khor lo bzhi ni pad+ma b+hany+dza [#]naM yin no/_/'khor lo bzhi ni pad+ma'i snod yin la/_sprul pa gcig pu ni rtag pa yin la/[# ]gzhan chos la ni mi bskyod pa yin zhing /_gzhan yang
[\[297b.5\]]longs spyod la ni 'od dpag tu med pa ste/_bde ba chen po ni byang chub kyi sems bdud rtsi yin no/_/rim pa 'dis bdag chang 'thung la [#]yin no zhes gnas par bya zhing bdag nyid de ltar mos par bya'o/_/yang na las kyi phyag rgya'i kak+ko la [#]las byung ba'i chang btung ba ni lce yis blang
[\[297b.6\]]par bya ba yin no/_/tri pi [#]ta bsam gtan de nyid rnal 'byor pa rnams kyis bza' bar bya ba yin no/_/mA la tIn+d+ha [#]naM ni 'byung bzhir brtags pa de bza' bar bya'o/_/bzhi mnyam ni rnam par snang mdzad yin zhing des lus byugs nas yod pa'o/_/gla rtsi ni mi bskyod pa yin
[\[297b.7\]]zhing /_/sih+la ni rin chen 'byung ldan yin no/_/kap+pU ra [#]ni 'od dpag med yin pas rnal 'byor pa rnams la ngo bo nyid [#]'di rnams kyis byugs nas yod do/_/shA liny+dza [#]don yod grub pa ste de nyid kyang yod pa yin no/_/kun+du ruH[#]ni dbang po dang rnam par shes pa 'dus
[\[298a\]]
[\[298a.1\]]pa yin pas 'di dag kyang yod pa yin no/_/bo la ni rnam par shes pa yin pa 'am phyi rol [#]rdo rje yin no/_/kak+ko la ni gsang ba'i pad+ma yin pa 'am/_phyi rol du gsang ba shes rab yin pas 'di dag gis rnal 'byor du bya'o/_/bshad pa'i rnam grangs
[\[298a.2\]]gcig go//_//shes rab la ltos [#]pa'i dga' ba ni/_sha ni shes rab kyi ma mchu gzhi bas pa las mchog tu dga' ba'i mthar thug pa'o/_/'du ba ni lhan cig skyes pa'i dga' ba yin zhing /_'gro ba ni byang chub kyi sems 'phro bas dga' bral lo/_/ro ni gnyis
[\[298a.3\]]ka'i byang chub kyi sems yongs su spangs pa'i lus so/_/rus pa'i rgyan ni rnam par mi rtog pa sgrib pa med cing shin tu rnam par dag pa'i rnam par shes pa'o/_/'ong ba ni shes rab kyi pha rol tu phyin pa'i rjes su zhugs pa'o/_/cang te'u ni rdo rje pad+ma'i sgra yin la/_
[\[298a.4\]]skal med ni sa bon gnyis yin zhing /_skal ldan ni rdo rje yin no/_/reg min ni pad+ma'i nam mkha'i khams la/_thod pa ni shes rab kyi gsang ba'o/_/bza' ba ni der shukra'o/_/tshod ma ni rang 'byung gi me tog yin no/_/bshad pa ni shes rab kyi dri chen no/_/gci ba ni shes
[\[298a.5\]]rab kyi rjes thogs su gci bas [#]gci ba'o/_/rang 'byung ni shes rab kyi rin po che yin la/_kapU ra ni gnyi [#]ga'i shukra'o/_/sha chen ni rdo rje dang kak+ko la gzhi bas pa'o/_/dbang po gnyis sbyor ni rnal 'byor gyis sbyar ba'o/_/rdo rje ni nor bu yin la kak+ko la ni lte ba'o/_/
[\[298a.6\]]bshad pa rnam grangs gnyis pa'o//_//chang ni de bzhin nyid do/_/stobs ni dregs pa ste nga rgyal lo/_/mA la ya dzaM ni 'byung po thams cad rjes su mi dmigs pa nyid do/_/khe Ta maH [#]ni lam de la gzhol ba'o/_/shu kra [#]ni bdag med pa la mos par byed do/_/ni raM shu
[\[298a.7\]]ni bdag nyid ston kha'i nam mkha' dri ma med pa'i 'od ltar rang bzhin gyis bsam par bya'o/_/pro k+Shu [#]naM ni rgyun mi 'chad pa snying rje la spyod cing mos par bya'o/_/kri pi tra [#]ni 'byung po rnams skul bar byed pa'o/_/duM [#]d+hu ra ni de bzhin nyid du rtogs [#]pa'o/_/kA liny+dza ra ni
[\[298b\]]
[\[298b.1\]]rnam par mi rtog pa'i de bzhin nyid la dmigs pa'o/_/DiN+Ti mi [#]ni chos kyi sku dang bde ba chen po'i sku gcig pa nyid do/_/pad+ma b+hany+dza naM [#]ni naM mkha'o/_/tri pi ta [#]ni de bzhin nyid sgom par byed pa'o/_/mA la tIn+d+ha [#]naM ni bde ba chen pos rjes su myong ba'o/_/tsa tuH sa maM ni 'byung
[\[298b.2\]]ba bzhi mnyam pa nyid do/_/kastu ri ni mi bskyod pa'i rang bzhin du bsam par bya'o/_/sih+la ni bsam gtan de'i ye shes kyi 'od 'byung ba'o/_/kap+pU [#]ra ni zla ba'i 'od zer ston par byed pa'o/_/kun du ru ni shes rab dang de'i bdag nyid thabs su rnam par brtag par bya'o/_/bo
[\[298b.3\]]la [#]ni dbyer med pa'i stong pa nyid ye shes so/_/kak+ko la [#]ni chos kyi 'byung gnas shes rab kyi pha rol tu phyin pa zhes bya'o/_/bshad pa'i rnam grangs gsum pa'o//_//la zhes bya ba ni yod do/_/nga zhes bya ba ni 'dul ba'o/_/ya zhes bya ba ni [#]rlung ngo /_/gang du
[\[298b.4\]]zhe na/_rjes 'gro'i dbyangs kyi thig le'i ma zhes bya ba tshangs pa'i bu gar ro/_/aM sa zhes bya ba ni sgra yin te/_sngags kyi sgra'o/_/'di gnyis kyi dbus su yod/_dang rlung 'dul zhes bya ba ste/_rnal 'byor ma'i brda nyid do/_/la zhes bya ba ni spyi bo yin la/_a zhes bya ba ni
[\[298b.5\]]dbang phyug ste/_de nyid du byang chub kyi sems kyi thig le'o/_/la zhes bya ba ni de nyid du sngags kyi sgras thim par bya'o/_/'dis nan zhes bya bas mya ngan las 'das pa thob par 'gyur ba'o/_/ga zhes bya ba ni mgrin pa yin la/_ta zhes bya ba ni gdon par bya ba yin
[\[298b.6\]]zhing /_i zhes bya ba ni song ba'i don te mya ngan las 'das zhes bya ba'i don to/_/pa zhes bya ba ni de bsgrub par bya ba yin zhing /_ba zhes bya ba ni khyed rnams kyis so/_/a zhes bya ba ni 'og min gyi gnas kyi bde ba chen po ste/_sa zhes bya ba ni rnal 'byor
[\[298b.7\]]pa'o/_/gang gis de ltar byas pa/_des na thi zhes bya bas gnas pa yin no/_/a zhes bya ba ni sgrib pa yin la/_ba zhes bya bas bcom pa yin no zhes bya ba ni gang gis zhes pa yin la/_Na [#]zhes bya ba 'gog pa'i tshig yin zhing zhen pa yin yang ji ltar zhen pa
[\[299a\]]
[\[299a.1\]]min par 'gyur pa'o zhes bya ba'i don to/_/don de med pa las sgrib pa dang bral bar gyur pa'o/_/a zhes bya ba ni dmigs pa ste[#]/_ga zhes bya ba nam mkha' la yin zhing /_ta zhes bya ba ye shes kyi mes gdung bas i zhes bya ba bgrod pa nyams pa'o/_/
[\[299a.2\]]da zhes bya ba ni mkha' 'gro ma yin la/_ma zhes bya ba ni phyag rgya'i mkha' 'gro ma'o zhes bya ba 'di gnyis kyi bde ba yin zhing dbyer med par nye bar sbyar ba'i tshul nyid do/_/'di dag gis bdag nyid bsgoms pas rdzogs par byas la/_oM hUM gi sngags kyi sgras
[\[299a.3\]]mgrin pa nas brjod nas spyi bo tshangs pa'i sgor bcug la thim par bya'o zhes bya ba'i bar du'o/_/ka zhes bya ba ni byed pa'o/_/a zhes bya ba ni rnam par ma dag pa ste/_b+ha zhes bya ba 'khor ba yin la/_pa ni rnam par dpyad pas rnam par shes pa yin zhing /_ya zhes
[\[299a.4\]]bya ba rnal 'byor pas rim pa 'dis nan tan du bya'o/_/b+ha zhes bya ba la 'khrul pa yin te/_pa zhes bya ba rnam par shes pa'o/_/ya zhes bya ba rnal 'byor pas rim pa 'dis nan tan du bya ba'o/_/a zhes bya ba ni ma rig pa'o/_/b+ha zhes bya ba ni 'khrul pa'o/_/ba zhes
[\[299a.5\]]bya ba ni rnam par rig pa tsam du bden pa'o/_/ya zhes bya ba ni rnal 'byor pas rim pa 'dis nan tan du bya'o/_/a zhes bya ba ni bcom ldan 'das ma bdag med ma'o/_/b+ha zhes bya ba ni bcom ldan 'das srid pa'i cha'o/_/ba zhes bya ba ni rnam par rig pa tsam mo/_/
[\[299a.6\]]ya zhes bya ba ni rnal 'byor pas rim pa 'dis nan tan du bya'o/_/b+ha zhes bya ba ni 'byung ba yin la/_ba zhes bya ba ni rnam par rig pa'i rang bzhin no/_/ya zhes bya ba ni rnal 'byor pas rim pa 'dis nan tan du bya'o/_/a zhes bya ba ni a'i yi ge ste/_a la la
[\[299a.7\]]la la'o/_/sa zhes bya ba ni thams cad do/_/ba zhes bya ba ni chos kyi 'byung gnas su'o/_/sha zhes bya ba ni de la brten pa'o/_/ra zhes bya ba ni bde ba'i gnas yin pa'i phyir ro/_/de bas na bcom ldan 'das mas bcom ldan 'das la brten pa'o/_/ka zhes bya
[\[299b\]]
[\[299b.1\]]ba ni gang gis te/_pA [#]zhes bya ba ni skyong ba yin la/_la zhes bya ba ni gnas yin te/_chos kyi 'byung gnas zhes bya zhing 'gro ba 'di dag lhag par bsdus [#]pa'o/_/b+ha zhes bya ba ni nyi ma'o/_/ka zhes bya ba ni zla ba yin pas/_bcom ldan 'das ni nyi ma'o/_/bcom ldan 'das
[\[299b.2\]]ma ni zla ba yin te/_rang rang gi sa bon gyis mtshan zhing yi ge gnyis pos nges par sbyar bar bya'o/_/ta zhes bya ba ni sgra gdon par bya ba'o/_/pa zhes bya ba ni so sor byas la tha dad par byas te gnyis kar brjod par bya la/_gcig thim nas gnyis pa nye bar brjod par bya ba
[\[299b.3\]]yin no/_/ya zhes bya ba ni grims pas yin pa'am/_lhod pas yin pa'am/_yaM [#]ni rlung gi sgrar gtogs par byas la tshangs pa'i sgor rab tu gzhug cing thim par bya'o/_/dza zhes bya ba ni chu yin cing /_na zhes bya ba ni rtsa'i sogs btung bar bya ba yin te dub pa zhi
[\[299b.4\]]bar bya ba'i don to/_/ga zhes bya ba ni rdo rje 'dzin pa'i yon tan no/_/u zhes bya ba ni rnal 'byor pas nges par [#]de ltar gyur pa'o/_/tha zhes bya ba ni tha nu ste/_'od dpag med dang mtshungs shing de ltar 'gyur zhes bya ba'i don to/_/ma zhes bya ba ni phyag rgya yin no/_/
[\[299b.5\]]u zhes bya ba ni thabs yin la/_tA zhes bya ba ni skyob pa ste/_bde ba byed bzhin ba'i thabs la bde ba bsrung ba'o/_/swa zhes bya ba ni sems yin no/_/ya zhes bya ba ni rlung ngo /_/b+ha zhes bya ba ni tha dad pas so/_/u zhes bya ba ni nye bar zhi bar gyur pa ste/_mya ngan las 'das
[\[299b.6\]]par nye bar gyur ces bya ba'i don to/_/swa zhes bya ba ni sems yin zhing /_ya ni rlung yin la/_b+hu zhes bya ba ni lus yin zhing gsum char nye bar zhi bar gyur pa'o/_/sa zhes bya ba ni bde ba yin la/_b+ha zhes bya ba ni bye brag yin no/_/ya zhes bya ba ni rtsol ba dang ldan pa yin te/_
[\[299b.7\]]khyad par gzhan med ces bya ba'i don to/_/mya ngan las 'das pa'i khyad par du mi bsam mo/_/b+ha zhes bya ba ni srid pa yin pas u zhes bya ba dang 'di dag gis nye bar zhi bar 'gyur pa'o/_/sa zhes bya ba ni bde ba dam pa'o/_/u zhes bya ba ni bde bar shar ba'o/_/kri zhes
[\[300a\]]
[\[300a.1\]]bya ba ni rim par gyur pa de goms pas thim pa las so/_/ka zhes bya ba ni cha las 'das pa ste/_cha med ces bya ba'i don to/_/de'i rjes thogs sur zhes bya ba ni [#]nyi ma'i ye shes kyi 'od de shar ba'o/_/ma zhes bya ba ni rlung yin zhing /_ha zhes bya ba ni bcom pa
[\[300a.2\]]ste/_thim pa dang /_a zhes bya ba ni yid rlung gi rten to/_/la zhes bya ba ni yid do/_/a zhes bya ba ni yid kyi dmigs pa ste thig le tsam mo/_/sa zhes bya ba ni thig le yin no/_/ma zhes bya ba ni nor bu ste rdo rje yin la/_de na ha'i yi ge yongs su gyur pa nyid do/_/yang nor bu der
[\[300a.3\]]ha'i yi ges sbyar bar byas la/_de ni gang zhig gnas pa ni byang chub kyi sems yin no/_/a zhes bya ba ni pad+ma'o/_/ma zhes bya ba ni de'i lte ba'i nor bu'o/_/de ru gang zhig tu gyur pa de dag gi khu ba'o/_/de dag gis thig le tsam ni rang gi rig pa'o zhes bya ba'o/_/sa zhes
[\[300a.4\]]bya ba ni thams cad du khyab pa'o/_/da zhes bya ba ni 'khor lo bzhi rnams kyi 'dab ma'o/_/ba zhes bya ba ni lte ba yin la/_'khor lo bzhi'i sa bon gyi yi ge ste/_oM AH hUM oM gyi yi ge bzhi'i sgra thim par bya zhing e zhes bya ba ni chos kyi 'byung gnas sprul pa'i 'khor lor
[\[300a.5\]]de'i thig le'o/_/da zhes bya ba ni sbyor ba [#]'dis btul ba'o/_/gzhan yang ra zhes bya ba ni me'i sa bon yin no/_/yang na cig shos gzhan yang ngo /_/ya zhes bya ba ni yaM ngaM /_rnal 'byor bzhi'i sa bon no/_/oM [#]zhes bya ba ni oM mam tshangs pa'i sa bon no/_/ga zhes bya ba ni gau rI
[\[300a.6\]]la sogs pa rnams kyi sa bon te/_gaM tsaM baM g+ham paM saM laM TaM aM A la sogs pa'i yi ge bcu bzhi sa bon te/_sbyor ba 'dis 'di ltar rnam par bsams [#]na rnal 'byor pas rang gi 'dod pa rnyed par 'gyur te/_rdo rje sgrol mdzad kyi bka' drin gyis so/_/pa zhes bya ba ni
[\[300a.7\]]mchog gi ye shes [#]'di'o/_/dza zhes bya ba ni 'gro ba rnams kyis so/_/ra zhes bya ba ni 'di nyid kyis 'gro ba rnams kyis bsrung ba'o/_/ga zhes bya ba ni gang gis so/_/ka zhes bya ba ni gang lag zhes bya ba ni ji ltar te/_oM zhes bya ba ni oM lis o li la/_ji ltar oM li
[\[300b\]]
[\[300b.1\]]la o li'i sgras ni yang dag pa'i rim pas zhes bya ba dang /_yang dag pa'i rim pa la yang dag pa'i rim par thob [#]bo zhes bya ba ste lhag par sdud pa'o/_/la zhes bya ba ni thim pa yin la/_/pad+ma dang rdo rje dang kun+du ru [#]rnams su'o/_/pad+ma ni sprul pa yin la der thim pa'o/_/rdo rje
[\[300b.2\]]ni [#]rtse yin pas der thim pa yin la/_nyungs kar dkar po phra ba'i thig ler rnam par bsam pa'o/_/kun+du ru naM [#]'gro ba dang 'ong ba ste/_der thim pa yin zhing sems bzhag la 'gro 'ong bya ba yin no/_/gzhan yang ka yig gsum gyis lus dang ngag yid gsum nges par
[\[300b.3\]]bstan la/_de rnams gcig pa ni byang chub kyi sems zhu ba yin te/_de yang o'i yi ges rdo rje'i sgo gang du gyur pa de lta ni thim pa yin no/_/bshad pa'i rnam grangs bzhi pa'o//_//chang ni sgom pa ste shes rab ni btung ba'o/_/stobs ni shes rab de'i
[\[300b.4\]]stobs so/_/ma la ya dzaM ni dam tshig sems dpa' dang /_ye shes sems dpa' gcig tu bya'o/_/khe TaH ni rang gi sa bon gyi 'od zer spro ba'o/_/bre k+Sh+ya [#]naM ni slar yang rang gi sa bon bsdu ba'o/_/shra ba swA ni bdag med ma la brten pa'o/_/ni raM shu ni thod pa'i phreng ba la
[\[300b.5\]]sogs pa rus pa'i rgyan no/_/kri pi [#]Ta ni sngags kyi brda'o/_/duM [#]d+hu ra ni nga rgyal phal pa'o/_/kA lany+dzi raM ni lha'i nga rgyal byas pa'o/_/DiN+Di maM ni/_bcom ldan 'das ma'i chos kyi 'byung gnas kyi mtha'i bug pa'o/_/pad+ma b+hany+tsa naM ni [#]bcom ldan 'das kyi thod pa bcu drug
[\[300b.6\]]yin la/_bcom ldan 'das ma'i thod pa gcig po 'am b+ha ga nyid do/_/tri pi ta ga raM ni zung 'jug tu yang dag par sbyor ba'i sbyor ba 'am/_bcom ldan 'das ma'i khu ba'o/_/mA [#]la ti na d+ha naM ni dkyil 'khor gyi dbang phyug dang dkyil 'khor ba tha dad du nges par blta ba'o/_/
[\[300b.7\]]bzhi mnyam ni 'byung ba bzhi mnyam pa yid las yongs su grub pa'i khang bu'o/_/gla rtsi ni zhu bar gyur pa'o/_/sih+lini bcom ldan 'das ma'i sa bon aM ngo /_/kap+pUr ni bcom ldan 'das kyi sa bon hUM ngo /_/sa li dzaM ni slar bzhin gnyi ga'i gzugs rdzogs pa'o/_
[\[301a\]]
[\[301a.1\]]gun+du ru ni mkha' 'gro dang mkha' 'gro ma'i gsang ba gnyis sbyor bzhi pa'o/_/bo la [#]ni mi bskyod pa la sogs pa de bzhin gshegs pas rgyas btab pa'o/_/rim pa 'dis 'gro ba'i rten gyi gnas bde ba chen po bsrung ba bcom ldan 'das kyis sprul pa'i
[\[301a.2\]]sku stong pa'i rang bzhin bde ba can zhes bya ba kak+ko lA zhes bya ba'i brdas so/_/bshad pa'i rnam grangs lnga pa'o//_//chang ni ma rig pas myos pa yin la/_btung ba ni gzhom pa'o/_/sha ni nga rgyal phal bas dregs pa ste/_de yang bza' zhing bldad par bya
[\[301a.3\]]ba'o/_/bsdu ba ni dam pa rnams dang 'tshogs [#]pa'o/_/'gro ba ni bde 'gro'i bya ba'o/_/ro ni bdag med ma'i chos rtogs pa'i bya ba'o/_/rus pa'i rgyan ni dka' ba'i spyod pas lus rus pa'i dra ba tsam 'ba' zhig tu byed pa'o/_/'ong ba ni yul la mi ltos pa'o/_/
[\[301a.4\]]rde'u chung ni 'gro ba 'di dag sgra brnyan lta bur mos par bya ba'o/_/skal min ni mi dge ba bcu'o/_/skal ldan ni dge ba yin no/_/reg min ni stong pa nyid kyi bsam gtan no/_/ka pA la ni sku gnyis skyong ba yin te/_chos dang bde ba srung ba zhes bya ba'o/_/bza' ba ni bla
[\[301a.5\]]ma la gus pas bsten pa'o/_/tshod ma ni gcig dang du ma'i chas rang gi sems yongs su smin pa'o/_/dri chen ni rnam par snang mdzad do/_/gci ba ni mi bskyod pa'o/_/rang 'byung ni rin chen 'byung [#]ldan no/_/kap+pA ra ni 'od dpag med do/_/sha chen ni don yod grub pa'o/_/'di
[\[301a.6\]]rnams gcig tu gyur pa'i dngos po la bdag nyid de'i bdag nyid yin no zhes mos par bya ba ste/_'di dag snyoms par zhugs par bya'o/_/bdud rtsi bza' ba yang 'di nyid kho na'o/_/dbang po gnyis sbyor ni dbang po rnams yid tsam mo zhes sbyar bar bya'o/_/rdo rje ni sgrib pa
[\[301a.7\]]thams cad kyi ngo bo'i phyogs stong pa nyid kyis gcod pa'o/_/pad+ma ni 'khor lo bzhi la kun nas blta ba yin te/_bdag ni rang bzhin gyis sprul pa yin no zhes pa ni/_sprul pa kun nas blta ba'o/_/bdag ni rang bzhin gyis chos so zhes pa ni chos la kun nas
[\[301b\]]
[\[301b.1\]]blta ba'o/_/bdag ni rang bzhin gyis longs spyod rdzogs pa'o zhes pa ni/_longs spyod rdzogs pa la kun nas blta ba'o/_/bdag ni rang bzhin gyis bde ba chen po'o zhes pa ni bde ba chen po ni kun nas blta ba yin pas 'khor lo bzhi la kun nas blta ba ste/_kun nas
[\[301b.2\]]blta ba 'dis rnal 'byor pa rnams gnas par bya'o zhes pa ni/_bshad pa'i rnam grangs drug pa yin la/_gzhung du bshad pa ni bshad pa'i rnam grangs bdun pa'o/_/dgongs bshad rnam grangs bdun pa ni/_/yan lag bdun gyis ngag ster ba/_/mu tig phreng
[\[301b.3\]]bzhin mgrin pa la/_/skyes mchog rnams kyis don gzhol bya/_/mkha' 'gro'i dgongs pa bstan pa la/_/mkhas pa gang zhig nga rgyal gyis/_/rmongs nas sun ni 'don byed pa/_/des smad mkha' 'gro mkha' 'gro ma/_/rdo rje mkha' 'gro ma rnams kyis bshad
[\[301b.4\]]pa rnam grangs bdun gyi le'u slob dpon 'phags pa klu sgrub kyis mdzad pa rdzogs so//_//rgya gar gyi mkhan po many+dzu g+ho Sha dang /_bod kyi lo tsA ba 'bro [#]dge slong shes rab grags kyis yer ba'i dben gnas su bsgyur ba'o//[#{D1207}]@##/_/rgya gar skad du/_
[\[301b.5\]]gI ti tat+t+wa nA ma/_bod skad du/_glu'i de kho na nyid ces bya ba/_dpal kye'i rdo rje la phyag 'tshal lo/_/kol+la i re zhes bya ba ni mgo bo'o/_/Thi a zhes bya ba ni byang chub kyi sems ma bcos pa'o/_/bo la mum+mu Ni zhes bya ba ni lte bar gnas pa thig le'i rang bzhin
[\[301b.6\]]can gtum mo spro ba dang /_bsdu ba kak+ko lA'o/_/re ni bod pa'o/_/de dag 'dus pas g+ha Ni ni rgyun du'o/_/brdungs pas kr-i pi Ta cang te'u dang /_rnga ni bAdz+dza i'o/_/ho ni yang bod pa'o/_/kA ru Ne sa tshangs pa'i gnas bzhi'o/_/gzugs lha mo'i tshogs la ki a i na
[\[301b.7\]]ro lA ni g.yul te na ro lA/_ba la ni dga' ba ste/_ta hiM khAdz+dza i'o/_/gA D+heM ni khong du chud pa'o/_/ma A NA ni mchog tu dga' ba'i rang bzhin can snying rje bAdz+dzi i a i/_ha le ni yang bod pa'o/_/kA liny+dza ra ni chu yang dang yang du pA Ni i i'o/_/du n+du ra ni skad cig
[\[302a\]]
[\[302a.1\]]med pa'i skad cig bAdz+dzi a i'o/_/tsa u sa ma kats+tshu rI/_/sih+la kap+pU ra ni phung po'i rang bzhin de bzhin gshegs pa lA i a i'o/_/mA la i ni byin za'o/_/irnya na ni phung po'o/_/sA liny+dza ni mchog go/_/ta hiM b+ha ru ni mang po'o/_/khA i a i'o/_/
[\[302a.2\]]phreM kha Na ni sdug pa'o/_/khe Ta ni rtse ba/_ka ran+te snying rjes/_shud+d+hA shud+d+ha na mu Ni a i'o/_/ni raM shu aM ge ni zla ba'i 'od zer tsa DA wi'o/_/ta hiM dza sa rA pi pa ni a I/_ma la a dza ni yang gcig tu 'gyur ro/_/kun+du ru ni rgyun mi 'chad par pA Ta i'o/_/DiN+Da ma ta hin+na ni kye kun
[\[302a.3\]]d+har ma'i rnga brdung ba bAdz+dzi a I'o/_/gzhan yang kol+la i re ni spyi bor rang gi g.yas pa'i g.yas pa dang /_kA li dang /_nyi ma dang /_ma bcom pa dang /_'og tu kha dang /_ngag gi rdo rje'i rgyun dang /_thabs dang pad+ma 'bar ba'i gzugs kyis ro ma gnas pa
[\[302a.4\]]ni bo la zhes zer ro/_/mum+mu Ni lte ba ste de las gzhan pa g.yon pa dang /_A li dang zla ba dang /_spro ba dang sdud pa byed pa can dang /_thig le dang /_sku'i rdo rje ma dang /_steng gi kha dang rdo rje khu bar byed pa po'i rang bzhin gyis brkyang ma gnas pa ni kak+ko la zhes brjod do/_/
[\[302a.5\]]de dag gi tha snyad gcig tu 'gyur bar byed pa sems kyi rdo rje'i tshul gyis kun 'dar ma ni lag pa'o/_/de'i yang gang zhig mthe bo dang gang zhig srin lag de dag dang /_ro ma brkyang ma dag dang /_'phel ba dang 'grib pa dang /_thabs dang bdag med ma'i rnal 'byor ma
[\[302a.6\]]dag dang /_kun rdzob dang don dam pa'i rlabs dag gis btsir ba zhes bya ba ni btsir ba dang 'o dang 'khyud pa la sogs pa rnal 'byor pa sbyor ba ro mnyam par byed pa longs spyod pa la rlabs gnyis ni bza' ba'o/_/'di longs spyod rdzogs par bshad do/_/de nas
[\[302a.7\]]ye shes skye bar 'gyur/_/zhes bya ba ni mchog gi gnas so/_/gzhon nu'i dga' ba ji lta ba'am/_/dus gnyis spangs pa zhes bya ba'i don to/_/yang na bo la'i kol+la i re nor bur gnas pa ni bo la ste ro ma dang gsang ba'i rdo rje'o/_/kak+ko lA'i mum+mu Ni lte bar gnas pa
[\[302b\]]
[\[302b.1\]]kak+ko lA dang brkyang ma gsang ba'i pad+ma'o/_/de dag nyid bo la ko lA i re/_kak+ko lA mum+mu Ni zhes bya ba yang de dag nyid ro mnyam par 'gyur ba yang kun 'dar mar 'gyur ba ste/_bo lA ko lA i reM kak+ko la mum+mu Ni mar la mar ji lta ba'o/_/gang yang kun 'dar mar longs
[\[302b.2\]]spyod rdzogs pa dang /_sprul pa'i sku can ma de yang bcom pa dang /_phyin pa gang gis dga' bral gyi mtha' des dga' bral gyi dang po des bdag med pa de yang phyag rgya chen por nges te/_phyag rgya chen po'i bo lA ko i re kak+ko lA mum+mu Ni zhes zer ro/_/rang bzhin gyi thabs
[\[302b.3\]]dang shes rab kyi bdag nyid can zhes bya ba'i don to/_/de dang lhan cig rtag tu kun du de'i rang bzhin yang dang yang du bsams nas/_gang gis 'di myur du nges par 'gyur ba dang /_rgyal ba'i tshogs kyi gtso bor 'gyur ba dang /_rang rig par bya ba dang /_rang rig pa
[\[302b.4\]]po dang /_rang rig pa dag gi lam gyi spyod yul las 'das pa de'i rang bzhin gyis ye shes kyi kun gyi de kho na shes par 'gyur ro/_/yang na kak+ko lA mum+mu Ni lte bar gnas pa dang /_bo lA ko lA i re nor bu'i rtse mor 'dod chags dang /_'dod chags med pa rnam
[\[302b.5\]]par spangs pa byang chub kyi sems bde ba chen po zla ba dang nyi ma dang bral ba bdag med pa rdo rje'i gnas mchog mtshungs pa med pa bde ba'i dga' ba med pa ni kak+ko la mum+mu Ni bo lA i reM/_'dod chags dang 'dod chags dang bral bar ro mnyam par 'gyur ba'o/_/
[\[302b.6\]]de bzhin du yang gsungs pa/_gang phyir thabs ni 'gyur ba nyid/_/'jigs pa shes rab srid mthar byed/_/des na rab 'jigs yod ma yin/_/de nyid la ni chags pa med/_/la la 'jig pas 'jig par 'gyur/_/'jig pa'i dngos med zad med ce'o/_/'di dag
[\[302b.7\]]thams cad med pas de med par 'gyur ba dang /_de med pas thams cad med par 'gyur ro/_/de bzhin du yang ji ltar gtso bo de ni ji ltar sems kyi rdo rje phyi rol du gyur pa dbang po'i don gyi rang bzhin gzugs la sogs pa so sor snang bas sems nyid kyi phyi rol du snang
[\[303a\]]
[\[303a.1\]]ba'o/_/ji ltar/_lus la ye shes chen po gnas/_/rtog pa thams cad yang dag spangs/_/dngos po kun la khyab pa po/_/lus gnas lus las ma skyes pa'o/_/ji ltar/_sems spangs nas ni lus kyis ni/_/gnas pa gzhan du mthong mi 'gyur/_/lus
[\[303a.2\]]spangs nas ni sems kyis ni/_/sgeg pa tsam du mi 'gyur te/_/mchog tu gnas pa de nyid do/_/ji ltar/_'jig rten khams ni gang du yang /_/sangs rgyas gzhan du rnyed mi 'gyur/_/sems ni rdzogs pa'i sangs rgyas nyid/_/sangs rgyas gzhan du bstan du med/_/
[\[303a.3\]]ces bya ba la sogs pas 'di re zhig nges so/_/de yang dbye ba tsam ste/_'di ltar sangs rgyas kyi sras po rnams 'jug pa'i phyir thams cad phye ba ste/_don dam pa la 'byed pa po dang /_dbye ba dang /_dbye bar bya ba nyid yod pa ma yin no/_/ji ltar na sgom pa po
[\[303a.4\]]dang /_bsgom pa dang /_bsgom par bya ba de nyid du yang bstan to/_/gang byang chub kyi sems chen po de nyid la grol ba rnams dang /_gnas rnams 'byung ba dang /_de nyid yongs su mya ngan las 'das pa rnams so/_/de'i phyir dang po'i sangs rgyas mchog tu bde ba nges
[\[303a.5\]]pa kho na dang /_rang rang rig pas rang rig pa dang /_rang rig par bya bas/_rang rig par bya ba dang /_de'i rang bzhin gyis de'i rang bzhin dang /_de nyid kyi gnas kyis de'i gnas phyag rgya chen po dang bdag nyid can bdag gis thogs pa med pa'i rdo rje'i rnam par
[\[303a.6\]]shes te/_bdag dang gzhan dang /_gang zag dang /_bum pa dang /_gos dang bza' ba dang /_btung ba dang /_khrus la sogs pa srid pa'i gzugs kun de dang mnyam par byas pa ji lta ba de ltar 'gro ba dang 'ong ba la sogs pa'i bya ba byed pa yang dang yang du
[\[303a.7\]]rnam par shes pa can bskul ba dang /_bsgom pa zhes bya ba'i don to/_/gang la de la zhes bya ba ni gnas nges pa'am/_gnas ma nges pa'o/_/ji ltar de ltar zhes bya ba ni las kyi phyag rgyas sam/_/gcig pus sam/_/de ltar slong mo ma yin pas so/_/'dis
[\[303b\]]
[\[303b.1\]]ci bstan ce na/_gcer bu'am/_gal te gcer bu ma yin par ji ltar 'dod par bya ba zhes bya ba'i don to/_/'di ltar de ltar de kho na nyid pa'i rnal 'byor pa ni/_bskal ba bye ba phrag brgyas kyang 'grub par mi 'gyur ro/_/'di ltar/_gang phyir yid kyis mi bsgom par/_/
[\[303b.2\]]'gro ba thams cad bsgom par bya/_/thams cad chos ni yongs shes na/_/bsgom pa nyid ni bsgom pa min/_/zhe'o/_/de'i phyir/_dman pa 'bring dang mchog rnams dang /_/gzhan dang gang rnams der rnams kyang /_/ro mnyam de nyid bsgoms pa yis/_/'di kun
[\[303b.3\]]mnyam pa nyid du blta/_/zhe'o/_/'dis ni/_nga las 'gro ba thams cad 'byung /_/nga las gnas gsum po yang 'byung /_/nga yis 'di kun khyab pa ste/_/'gro ba'i rang bzhin gzhan ma mthong /_/de ltar rnal 'byor pas shes nas/_/shin tu mnyam gzhag gang goms
[\[303b.4\]]pa/_/bsod nams chung ba'i mi yis kyang /_/de ni 'grub par the tshom med/_/ce'o/_/de'i phyir 'bad pas de kho na nyid shes nas kak+ko lA mum+mu Ni lte bar gnas pa dang /_bo lA kol+la e raM ni/_nor bu ji ltar nus pa mchog tu dga' ba'i tshul gyis bde ba rnam par
[\[303b.5\]]bzung ste/_glu'i de kho na nyid bsgom zhing gnas te 'gyur bar mi bya'o/_/byang chub kyi sems lhung bar gyur nas gang las grub pa dang /_gang las rdzu 'phrul dang /_gang las bsgom par 'gyur zhe'o/_/glu'i de kho na nyid ces bya ba slob dpon mkhas pa dpal mtsho
[\[303b.6\]]skyes kyi zhal snga nas mdzad pa rdzogs so//_//rgya gar gyi mkhan po rat+na badzra dang /_dge slong shAkya ye shes kyis bsgyur ba'o/_/[{D1208}]@##/_/rgya gar skad du/_badzra gI ti b+ha Sh+yaM nA ma/_bod skad du/_rdo rje'i glu bshad pa zhes bya ba/_bla ma dam pa'i
[\[303b.7\]]zhabs la phyag 'tshal lo/_/rnal 'byor spyod pa dpyod la snying po'i 'bras gsol 'jig rten gsum mgon mnga' bdag dang /_/gnas dang zhing la bzhugs pa'i yon tan phung po dpa' bo dpa' mo'i dbang phyug ma/_/rdo rje slob dpon bla chen yon tan gter
[\[304a\]]
[\[304a.1\]]gyur 'khor ba'i pha rol son pa la/_/phyag 'tshal glu yi khyad par snyed dkar brjod pa bdag gi don phyir bri bar bya/_/kol+la a reT+Th-i a bo lA zhes bya ba ni gnas dang nye ba'i gnas ma lus par bstan pa'o/_/mum+mu Ni re kak+ko lA zhes bya ba ni zhing dang nye
[\[304a.2\]]ba'i zhing ma lus par bstan pa'o/_/g+ha Ni kr-i pi TA ho bAdz+dza i/_kA ru Ne ki a i Na ro lA zhes bya ba ni ts+tshan+do ha ma lus par bstan pa'o/_/ta hiM ba la khAdz+dza i/_gA D+heM ma a na bAdz+dzi a i zhes bya ba ni nye ba'i ts+tshan+do ha ma lus par bstan pa'o/_/ha le ka liny+dza ra pa ni
[\[304a.3\]]a i/_du d+hu ra bAdz+dzi a i zhes bya ba ni 'du ba ma lus par bstan pa'o/_/tsa u sa ma kats+tshu ri sih+lA/_kap+pU ra lA i a i zhes bya ba ni nye ba'i 'du ba ma lus par bstan pa'o/_/ma lA in+d+ha naM shA liM dza ta hiM b+ha ru kha i a i zhes bya ba ni dur khrod ma lus par bstan
[\[304a.4\]]pa'o/_/ni raM shu ang+ga tsa Da wi ta hiM dza sA ra ba pa Ni a i zhes bya ba ni nye ba'i dur khrod ma lus par bstan pa'o/_/phreM kha Na kheT ka ran+te shud+d+hA shud+d+ha N+Na ma Ni a/_i zhes bya ba ni 'thung gcod ma lus par bstan pa'o/_/ma la AM tse kun+du ru ba Da i DiN+Di ma ta hiN+Na bAdz+dza a
[\[304a.5\]]i zhes bya ba ni nye ba'i 'thung gcod ma lus par bstan pa'o/_/'di ni glu'i rim pas gnas la sogs pa bsdus pa'o/_/phyogs gzhan yang nye bar bshad pa yod de/_kol+la e reT+The a bo lnga zhes bya ba la/_ko zhes bya ba ni sku'i rdo rje'o/_/la zhes bya ba ni gsung
[\[304a.6\]]gi rdo rje'o/_/re zhes bya ba ni thugs kyi rdo rje'o/_/T+Thi a zhes bya ba ni bo lar gnas pa'o/_/mum+mu Ni re kak+ko la zhes bya ba mu zhes bya ba ni ro ma'o/_/m+mu zhes bya ba ni brkyang ma'o/_/Ni zhes bya ba ni kun 'dar ma'o/_/re zhes bya ba ni rtsa gsum gsal bar byed
[\[304a.7\]]pa'o/_/kak+ko la ni de rnams kyi gnas pa'i gnas so/_/g+ha Ne kr-i piT ho bAdz+dza i zhes bya ba ni rtsa gsum po rnams su rdo rje gsum mnyam par 'jug pa'o/_/kA ru Ne ki a i na ro lA zhes bya ba ni rdo rje gsum mnyam par gzhug pa las kun 'dar gyi rtsa las
[\[304b\]]
[\[304b.1\]]byang chub kyi sems 'byung ba'o/_/ta hiM ba la khAdz+dza i/_gA D+heM ma a Na pidz+dza a i zhes bya ba ni der ni byang chub kyi sems 'byung ba na ba la bza' ba dang /_ma da naM yang btung ba ste/_shin tu 'byung ba ni 'di ni bsdams pa'i don to/_/ha le kA liny+dza ra pa N-i a i/_
[\[304b.2\]]duM d+hu ra badz+dza a i/_zhes bya ba la ha le zhes bya ba la bod pa'o/_/kA liny+dza ra pa ni skal ba dang ldan pa ste/_de nyid gzhug par bya'o/_/duM d+hu ra ni skal ba dang mi ldan pa ste/_de nyid spang bar bya ste/_dus der ro/_/tsa u sa ma ka ts+tshu ri sih+lA/_/kap+pU ra lA a e i/_zhes bya ba
[\[304b.3\]]ni bshang ba dang gci ba dang me tog dang sa bon bzhi'i rdzas kyis dril ba dang /_bza' bar yang byed de/_der ni dus la rang gi sems rangs pa'i don dang bdag nyid kyi rnam par rtog pa gzhom pa'i don te/_go cha dam pa yin no/_/ma la in+d+ha na shA liny+dza ta hiM b+ha ru khA
[\[304b.4\]]i a i zhes bya ba la mA la in+d+ha naM ni tshod ma'o/_/shA liM dz+dza zhes bya ba ni sha chen no/_/ta hiM zhes bya ba ni dus der ro/_/b+ha ru khA i a i zhes bya ba ni rim par sbyar bar shes nas za ba'o/_/phreM kha Na khe Ta ka ran+te shud+d+ha a shud+d+ha Na mu Ni a i zhes bya ba la/_phreng zhes
[\[304b.5\]]bya ba la gnas las skyes pa dang /_zhing las skyes pa dang /_ming las skyes pa rnams kyi dpa' bo dang dpa' mo'i dbang phyug ma de rnams kyis 'dus pa'o/_/khe Ta ka ran+te zhes bya ba ni dpa' bo dang dpa' mo'i dbang phyug ma de rnams kyi rang gi 'dod pa'i lha'i rnal 'byor
[\[304b.6\]]gcig pa'i rang bzhin no/_/shud+d+ha a shud+d+ha Nan mu Ni a i zhes bya ba ni dus der bgrod pa dang /_mi bgrod pa dang /_bza' ba dang mi bza' ba dang btung ba dang mi btung bar mi brtag ste/_gnas der gang kha cig gdol ba la sogs pa dang /_mtha' 'khob tu
[\[304b.7\]]skyes pa dang /_rigs las skyes pa ngan pa'i bud med dam/_skyes pa de rnams thams cad rang 'dod pa'i lha'i rnal 'byor gyis mchod par bya ste/_'di'i dngos po smad par mi bya'o/_/ni rAM shu ad+ge tsa DA bi a i/_ta hiM dza sA ra wA pa ni a i zhes bya ba ni sgrub
[\[305a\]]
[\[305a.1\]]pa pos rang bzhin med pas rnam par rtog pa thams cad dang yid gnyis med pas bdag nyid dpal he ru ka'i nga rgyal byas te/_mchod pa chen po'i don gyi phyir rang gi sems rangs bas dur khrod dam g.yul gyi sa las skyon med pa'i mi blangs te/_dpa' bo
[\[305a.2\]]dang dpa' mo'i dbang phyug ma la phyag 'tshal te/_'dus pa de la dbul bar bya'o/_/ma la a dze kun+du ru ba Ta i/_DiN+Di ma ta hin+na bAdz+dzi a i zhes bya ba ni de la 'dus pa chen po'i dus su dpa' bo dang dpa' mo'i dbang phyug mas bA la zos pa dang ma ngan 'thungs
[\[305a.3\]]pas yid dga' ba rnams sgrub pa po la shin tu 'dod cing snying la sbyar bar 'dod pas/_bsod nams byas pa'i sgrub pa po rjes su gzung ba'i rgyus rangs pa'i bsam pas gdol ba la sogs pa'i rigs las skyes pa'i shin tu ngan pa skyug bro ba'i lus de nyid
[\[305a.4\]]sgrub pa pos rangs pa chen po dang /_bsam pa dri ma med pas dpal he ru ka'i nga rgyal byas pas dam tshig bdag med ma'i gzugs su rab tu brtags pa mchod par bya zhing spang bar mi bya'o/_/'di ni glu'i man ngag gi don nyung ngu'o/_/kol+la i reT+Thi a bo lA/_
[\[305a.5\]]mum+mu Ni re kak+ko lA zhes bya ba la kol+la i re zhes bya ba ni thabs so/_/gnas pa zhes bya ba ni 'di'o/_/de ltar thabs ni ko lA zhes bya ba brjod do/_/mum+mu Ni zhes shes rab kyi rang bzhin gyis shes rab kyi chos kyi 'byung gnas kak+ko la zhes brjod do/_/yang na ko
[\[305a.6\]]zhes bya ba ni kap+pUr ro/_/l+la zhes bya ba ni thim pa'o/_/kap+pU ra de'i thim pa ni ma la bar brjod do/_/o zhes bya ba ni thabs kyi tshig ste/_rtsa gsum bcu gnyis kyi rang bzhin no/_/gi ri zhes bya ba mgo bo'i gnas so/_/mgo bo de nyid na thod pa brgyad dang ldan pa'o/_/
[\[305a.7\]]ri yang rwa brgyad kyis nye bar brgyan pa'o/_/ri'ang sna tshogs du ma'i su las rgyun mi 'chad par 'dzag go/_/mgo bo de nyid rtsa sum cu rtsa gnyis rnams nyin mtshan du rgyun mi 'chad par 'dzag go/_/ri ni phyi rol dang bcas pa rin po che sna tshogs kyis gang ba'o/_/mgo
[\[305b\]]
[\[305b.1\]]bo de nyid byang chub kyi sems la sogs pa rin po che rnam pa sna tshogs pas brgyan pa'o/_/'di nyid kyi phyir ni lha thams cad kyi gnas so/_/mgo bo yang lha'i gnas so/_/lus la yang dag par yod pa'i don 'di ni lha zhes brjod pa ste/_'di nyid kyi phyir lha thams cad kyi
[\[305b.2\]]bdag nyid rang bzhin ni byang chub kyi sems so/_/rigs pa 'dis mgo bo gi ri zhes bya bar brjod do/_/ba zhes bya ba ni rdo rje'o/_/o zhes bya ba ni rdo rje 'dren pa'o/_/la zhes bya ba ni rgyan 'byung ba'o/_/gnas pa zhes bya ba ni rdo rje'i lte bar gnas pa'o/_/a zhes bya
[\[305b.3\]]ba ni mchog tu dga' ba'i rang bzhin no/_/mu zhes bya ba ni yan lag thams cad do/_/m+mu zhes bya ba ni pad+ma 'dab ma brgyad ze ba dang bcas pa'o/_/Na zhes bya ba ni pad+ma'i lte ba de nyid la kun 'dar gyi rtsa shin tu mi dmigs pa'i gzugs can ma'o/_/ro zhes bya ba
[\[305b.4\]]ni de'i gsal ba dang 'byed pa'o/_/ka zhes bya ba ni bde ba'o/_/k+ko zhes bya ba ni 'dod pa'o/_/la zhes bya ba ni rgyan khu bar gyur pa phyung ba'o/_/a zhes bya ba ni nam mkha'i rang bzhin no/_/g+ha Ne kr-i pi Ta ho bAdz+dza i zhes bya ba ni g+ha Na zhes bya ba rdo rje'o/_/kr-i pi Ta
[\[305b.5\]]zhes bya ba pad+ma'o/_/ho zhes bya ba ni cha rdo rje dang chu skyes kyi de kho na'o/_/bAdz+dza i zhes bya ba ni kun+du ru shin tu mngon par chags pas rdo rje dang pad+ma rdebs pa'i sgra'o/_/kA ru Ne ki a i na ro lA zhes bya ba ni kun+du ru ni mchog tu dga' ba ste/_de nyid kyi kun+du ru'i dus su
[\[305b.6\]]mchog tu dga' ba skye ba'i dus su sen mos 'debs pa dang /_sos btab pa'i rma'o/_/g.yul du ha dang si la sogs pa gang byas pa de nyid rol zhes brjod do/_/ta hiM ba la khAdz+dza I/_gA D+heM ma a Na bAdz+dzi a i zhes bya ba la ta hiM ni g.yul gyi dus der ma mchu bza'
[\[305b.7\]]bar bya ba dang /_bde ba la shin tu mngon par chags pas 'o'i rnam par dgod pa'i sbyor bas ma mchu'i sbyor bas yang dag par 'dzag pa'i btung bar bya ba ste/_sbyor ba 'dis bA la bza' ba dang ma da na btung ba zhes bya ba ni dngos po'o/_/ha le kA liny+dza ra pa ni a
[\[306a\]]
[\[306a.1\]]i/_duM d+hu ra bAdz+dza a i zhes bya ba la ha le zhes bya ba ni bod pa'o/_/kA liny+dza ra zhes bya ba ni skal ba dang ldan pa'o/_/pa Ni a i zhes bya ba ni der skal ba bzang po gzhug par bya'o/_/yang na ha zhes bya ba ni rdo rje'o/_/la zhes bya ba ni rtse ba ste kun+du ru byed
[\[306a.2\]]pa'o/_/i zhes bya ba ni pad+ma'o/_/yang kA liny+dza ra zhes bya ba ni sgrub pa po yang pi tsu'i nga rgyal gyis rnal 'byor dang ldan pa dang /_rig ma bdag med ma'i gzugs can mar rdzogs nas kun+du ru'i dus su sgrub pa po'i dbang pos snying gar zla ba'i dkyil 'khor du hUM
[\[306a.3\]]gi sa bon bsam par bya'o/_/bsams nas 'od zer kha dog nag po lcags kyu'i rnam pa phyung ste/_nam mkha'i dkyil du gshegs pa'i sangs rgyas dpal he ru ka la sogs pa gtso bo rnams spyan drangs nas/_rang gi lus la bcug ste/_byang chub kyi sems ni
[\[306a.4\]]rnam par spros nas rdo rje'i lam gyis rig ma'i chu skyes su bsam par bya'o/_/gnyis gnyis mnyam par sbyor ba'i dag pa la sems rangs pa byung na lha'i rnam par spro zhing bde ba'i gzugs kyis bsdu bar bya'o/_/kA liny+dza ra gzhug pa zhes bya ba'i don to/_/
[\[306a.5\]]yang na ka zhes bya ba ni ga bur ro/_/li zhes bya ba ni legs par byed pas rdo rje dang chu skyes kyi sbyor ba'o/_/dza zhes bya ba ni rdo rje dang chu skyes sbyor ba des skyed par byed pa dang /_'byin par byed pa'o/_/yang na byang chub kyi sems de nyid kyis khams gsum bskyed
[\[306a.6\]]pa dang ji srid du gnas pa dang /_g.yo ba dang sangs rgyas thams cad dang /_byang chub sems dpa' rnams skyed par byed pa ni dza zhes bya'o/_/re pha zhes bya ba ni 'dod chags chen po'i rjes su chags pa las/_sangs rgyas thams cad dgyes par byed de/_gang gi
[\[306a.7\]]phyir 'dod chags chen po las byung ba de'i phyir kA liny+dza rar brjod do/_/sbyor ba 'dis mchog tu dga' ba mdzes pa las de ma thag tu 'khor ba'i byang chub kyi sems bde ba chen po'i gzugs can rigs kyi bdag po'i khar gsal bar mi gnas pa dang ma
[\[306b\]]
[\[306b.1\]]byung ba'i dus na ji srid du 'jig rten gsum dang khams gsum dang /_gnas pa dang g.yo ba'i rnam pa'i chos thams cad rtag tu ro gcig pa'i rang bzhin gyis dus der zhugs pa dang nang du phyin pa dang /_rang bzhin gang zhig thim par gyur pa zhes bya ba de
[\[306b.2\]]nyid kA liny+dza ra gzhug pa zhes brjod do/_/du d+hu ra zhes bya ba'i du zhes bya ba ni gti mug go/_/d+hu zhes bya ba ni zhe sdang ngo /_/ra zhes bya ba ni 'dod chags so/_/'dod chags dang zhe sdang dang gti mug gtso bo rnams dang /_nyon mongs pa ma lus par bgrang
[\[306b.3\]]ba yongs su gsal zhing spang ba ni btang snyoms kyi dngos po zhes bya'o/_/ka ni 'dod pa zhes brjod do/_/thu ni 'dod pa'i gzhir brjod do/_/ra ni cung zad 'tshod pa ste/_dga' ba ni ka thu rir brjod do/_/si NaM bde bar brjod do/_/h+lA ni dga' bar byed pa po
[\[306b.4\]]ste/_sems kyi rangs pas chen po ni dam pa zhes brjod do/_/tsa ni b+ha ga zhes brjod do/_/u ni gsal bar byed par brjod do/_/sa ni gdong mnyam por shes par bya'o/_/ma ni 'du ba'i bdag nyid do/_/ka ni khu ba'i gzugs so/_/p+pU ni pad+ma skyes zhes
[\[306b.5\]]brjod/_/ra ni pad+mar dga' ba ste/_/kap+pU ra ni dga' bral zhes brjod do/_/kA liny+dza rar gzhug pa'i dus der don dam pa byang chub kyi sems kyi rang bzhin 'byung ba dga' ba bzhi'i rang bzhin gyis gang bstan gtad pa dam tshig gzhi'i rtse brjod pa de bstan to/_/ma
[\[306b.6\]]la in+d+ha naM shA liM dza/_ta hiM b+ha ru kha u a i zhes bya ba la ma zhes bya ba ni mgo bo'o/_/la zhes bya ba ni bcom pa'i gnas so/_/in+d+ha NaM zhes bya ba ni gsal bar byed pa'o/_/shu ni zhes bya ba ni bde ba ste/_byang chub sems so/_/liM zhes bya ba ni 'dzag pa'o/_/ta hiM
[\[306b.7\]]zhes bya ba ni skad cig bzhi'i dus der ro/_/b+ha ru zhes bya ba ni rgyun de nyid mtshan du'o/_/khA i a i zhes bya ba ni ma chad par bde ba myang ba dmigs pa'o/_/yang na dus rer byang chub kyi sems rnam par bor ba de nyid bza' bar bya ba dang /_yongs su
[\[307a\]]
[\[307a.1\]]spang bar mi bya ba zhes bya ba'i dngos po'o/_/pa zhes bya ba ni pad+ma snying po dang /_ze bar ldan pa'o/_/e zhes bya ba ni e'i cha byad do/_/ra zhes bya ba ni rdo rje rtse gsum pa'i cha byad de pad+ma gsal bar byed pa'o/_/kha zhes bya ba ni mkha' 'gro'i
[\[307a.2\]]gdong phye ba ste kun 'dar gyi rtsa phye ba zhes bya ba'i dngos po'o/_/Na zhes bya ba ni byang chub kyi sems kyi thig le'i rang bzhin bde ba rdo rje dang pad+ma'i rtse mor gsal bar gnas pa'o/_/khe Ta ka ran+te zhes bya ba ni rdo rje dang chu skyes gnyis kyis gnyis sbyor bas thig le
[\[307a.3\]]gnyis 'du ba gnyis med par byed pa zhes bya ba'i dngos po'o/_/shud+d+hA shud+d+ha na mu Ni i zhes bya ba ni thig le gnyis gnyis su med par 'gyur ba'i bde ba bzang po'i dus der dngos po dang dngos po med pa dang /_bdag dang bdag gi dang gzung ba dang 'dzin pa ste/_
[\[307a.4\]]ma ni a i zhes bya ba ni mi 'dod do zhes bya ba'i dngos po'o/_/ni rAM shu aM ge tsa DA bi a i zhes bya ba la ni rAM shu zhes bya ba ni sangs rgyas lnga'i rang bzhin gyi phyag rgya ste/_rnam par snang mdzad dang /_mi bskyod pa dang /_rin chen dang /_a ro l-i ka dang /_
[\[307a.5\]]don yod kyi mthar thug pa'o/_/ang+ga tsa Da bi zhes bya ba ni sangs rgyas kyi gzugs 'dis phung po lnga'i nga rgyal bya'o/_/ta hiM zhes bya ba ni gnyis gnyis 'khyud pa'i dus der ro/_/dza zhes bya ba ni ji tsam gnas pa dang g.yo ba'i chos thams cad do/_/sa zhes
[\[307a.6\]]bya ba ni lhan cig skyes pa'i dga' ba'o/_/rwa zhes bya ba ni gsal ba'o/_/ba zhes bya ba ni bag chags gnyis kyis zin pa'i sems kyi 'khor ba rnams so/_/de ni lhan cig skyes pa'i dga' bas yang dag par sbyangs pa g.yo ba dang gnas pa thams cad kyi
[\[307a.7\]]rang bzhin gcig tu 'byung ba'i sbyor bas btang ba'i sgom par byed pa gang zhig gi rang bzhin de gzhug pa zhes bya ba'i dngos po'o/_/ma la a dze kun+du ru ba TA i/_DiN+Di ma ta hiM naM bAdz+dza a i zhes bya ba la/_ma la a dze zhes bya ba ni dpa' bo dang dpa' mo'i
[\[307b\]]
[\[307b.1\]]dbang phyug ma thams cad 'du ba'o/_/dpa' bo thams cad kyi sgras ni rtag pa la sogs pa 'khor los sgyur ba drug go/_/dpa' mo'i dbang phyug ma thams cad kyi sgras ni gti mug rdo rje ma la sogs pa'i 'khor los sgyur ma drug go/_/ji srid du rdul phra rab
[\[307b.2\]]dang mnyam pa'i dpa' bo dang dpa' mo'i dbang phyug ma de'i bdag nyid las skyes pa dpa' bo de rnams thams cad sgrub pa pos rang gi lus kyi nang du bsgom mo/_/gang dpa' mo'i dbang phyug ma de rnams thams cad de nyid kyi nang du bsgom mo/_/sbyor ba 'dis sgrub
[\[307b.3\]]pa po'i dbang pos rang dang 'dra ba dang lhan cig mnyam par sbyor bar byed pa'i sgom pa ni ma la a dze zhes bya ba'i dngos po'o/_/rdo rje dang pad+ma mnyam par gzhug par byed pa'i sgom pa ni kun+du ru yin no zhes bya ba'i dngos po'o/_/DiN+Di ma zhes bya ba ni lhan cig
[\[307b.4\]]skyes pa'i gzugs can gyi byang chub sems ma reg pa'i phyir DiN+Di ma'o/_/lhan cig skyes pa'i gzugs can byang chub kyi gzugs kyang reg par byed pa dka' ba rang rig pa tsam gzung ba dang 'dzin pa las 'das pa ste/_rgyu 'dis don dam pa byang chub kyi sems
[\[307b.5\]]DiN+Di ma zhes brjod do/_/ta hiM zhes bya ba ni lhan cig skyes pa 'byung ba'i dus der byang chub kyi sems ji ltar nus pa gzung ba dang mi spang ba zhes bya ba'i don to/_/'di ni pi tsu rdo rje'i rgyud las gsungs pa glu'i mchog rnyed par dga' ba gsang ba chen po'i shin tu gsang ba'i don bzang po'i
[\[307b.6\]]don yongs su bsdu ba'i phyir dang /_the tshom bsal ba'i phyir rnal 'byor ma'i gtso mo bdag med mas 'dod chags chen po'i rjes su chags pas rdo rje mchod pas yang dag par mchod pa'i dus su bcom ldan 'das la zhus pa dang /_shin tu dgyes pa
[\[307b.7\]]thugs kyi rnal 'byor ma rnams kyis rtogs par bya ba'i phyir gang gsungs pa glu'i rgyal po mchog gsungs pa'i snyems pa med pa'i don bshad pa'o//_//de nas gar bshad pa brjod do/_/dran pa mi 'phrogs rnal 'byor las/_/he ru ka yi gzugs kyi
[\[308a\]]
[\[308a.1\]]gar/_/chags bral mi gos sems kyis ni/_/'dod chags sems kyis bsgom pa nyid/_/shrI ni gnyis su med pa'i ye shes te/_stong pa dang snying rje gnyis su med pa'i sbyor bas byang chub kyi sems gang byung ba de nyid gnyis su med pa'i ye
[\[308a.2\]]shes so/_/he zhes bya ba ni rgyu la sogs pas stong pa ste/_he zhes bya ba ni rdo rje'o/_/e zhes bya ba ni pad+ma ste/_rdo rje dang pad+mar rgyur gyur pa des bde ba gang 'byung bas rtog pa med pa de nyid rgyu la sogs pas stong pa'o/_/ru zhes bya ba ni tshogs pa dang bral ba ste/_'dod
[\[308a.3\]]chags la sogs pa'i nyon mongs pa dang bral ba'o/_/ka zhes bya ba ni gang du'ang mi gnas pa ste/_rab tu bcug pa dang bral bar gyur pa ni rnam par grol ba nyid de/_chos thams cad ro gcig pa'i rang bzhin gyis thams cad kyi na bdag nyid la gnas so/_/
[\[308a.4\]]'di ni gang du yang mi gnas pa'o/_/dpal he ru ka'i rang bzhin 'dis rgyu bas gar zhes bya'o/_/dpal he ru ka'i gzugs kyis sems kyi dran pa mi phyed pa rnyog pa med pa 'dis ni rnal 'byor dran pa mi 'phrogs pa las zhes bya ba'i don to/_/sgom pa 'dis ni
[\[308a.5\]]'dod chags kyi sems te/_chags pa dang bral ba ma yin pa'i sems kyis so/_/rdo rje chos dang sangs rgyas dang /_/rnal 'byor ma dang ma mo yis/_/'di dag gis dpal he ru ka'i gzugs kol+la gi rir bzhugs pa zhes bya ba la sogs pa'i glu dang gar dag
[\[308a.6\]]gis nges par glu blang ba dang gar bya'o/_/'di nyid kyis ni tshogs bsrung zhing /_/de bzhin dag kyang bsrung ba nyid/_/'dis ni 'jig rten dbang du byed/_/'dis ni sngags kyi bzlas pa nyid/_/gang du gus bcas glu len dang /_/gang du gus bcas gar byed pa/_/
[\[308a.7\]]tshogs kyi bdag pos sngon byas nas/_/de la dri ni mtshon par bya/_/gang du gus bcas glu dang gar/_/zhes bya ba la/_bcas zhes bya ba ni bde ba'o/_/gus pa zhes bya ba ni bde ba mngon par 'dod pa ste/_de nyid bde ba mngon par 'dod pa'o/_/gang la glu len pa
[\[308b\]]
[\[308b.1\]]dang /_gar byed pa ni bla ma'i man ngag gis lhan cig skyes pa bskyed pa'i don gyi phyir kun du ru byed pa zhes bya ba'i dngos po'o/_/tshogs kyi bdag pos sngon byas te/_dpa' bo dang dpa' mo'i dbang phyug ma'i tshogs te mang po'o/_/bdag po zhes bya ba
[\[308b.2\]]ni dpa' bo dpa' mo'i dbang phyug ma de rnams kyi nang du gtso mo dang 'dren pa dang 'khor lo can zhes bya ba'i don to/_/sngon du byas te zhes bya ba ni sgrub pa po bdag nyid dpal he ru ka'i nga rgyal dang /_rig ma bdag med ma'i gzugs kyis
[\[308b.3\]]rdzogs pa de dang lhan cig snyoms par zhugs pa'i sbyor ba byed pa zhes bya ba'i dngos po'o/_/de la zhes bya ba ni kun du ru'i snyoms par zhugs pa la mngon par chags pa'i dus der ro/_/dri ni mtshon par bya zhes bya ba ni dga' ba bzhi dang skad cig ma
[\[308b.4\]]bzhi'i rab tu dbye bas byang chub sems mi zad pa'i rang bzhin de mtshon par bya ste/_blta bar bya zhes bya ba'i don to/_/sgog pa'i dri ni dang po nyid/_/de nas yang ni bya rgod dri/_/ga bur ma la ya dza rjes/_/glu yi byin brlabs mtshan nyid ni/_/ru ni taM haM sa s+ya b+h+ra
[\[308b.5\]]ma ra s+ya/_glu yi mthar ni mnyan par bya/_/go ma yor gyi sgra dang ni/_/phyi rol tshal du mtshon par bya/_/glu yi byin brlabs mtshan nyid do/_/sgog pa'i dri zhes bya ba ni dga' ba'o/_/bya rgod kyi dri zhes bya ba ni mchog tu dga' ba'o/_/ga bur ma la ya dza zhes bya
[\[308b.6\]]ba ni mchog tu dga' ba mdzes pa las nang du 'khor ba'i byang chub kyi rigs kyi bdag po'i khar thig le'i gzugs kyis bsdus pa gsal bar brjod pa ni kap+pU ra ma ya dza zhes bya ba'i dngos po'o/_/de rjes su glu yi byin brlabs mtshan nyid do/_/zhes bya ba ni
[\[308b.7\]]de'i rjes su ga bur dang ma la ya dza skad cig der glu'i byin brlabs rang rig pa'i byin gyi rlabs lhan cig skyes pa'i dga' ba brtag pa zhes bya ba'i don to/_/ru taM haM sa s+ya b+h+ra ma ra s+ya/_glu yi mthar ni mnyam par bya/_/zhes bya ba'o/_/ha zhes bya ba ni spros
[\[309a\]]
[\[309a.1\]]pa'i byang chub kyi sems so/_/sa zhes bya ba ni spros pa dang byang chub kyi sems te/_bde ba yang dag par rig pa tsam mo/_/b+ha zhes bya ba ni de rnams kyi bsgom pa'o/_/ma zhes bya ba ni bdag rig pa'o/_/ra zhes bya ba ni dga' ba ste/_des bsgrub
[\[309a.2\]]pa po sdig pa dang bral bar gyur pa'o/_/ru ta zhes bya ba ni brjod pa zhes bya ba'i dngos po'o/_/sgra zhes bya ba ni rtog pa zhes bya ba'i dngos po'o/_/'di ni ngang ba dang bung ba'i mnyan par bya zhes bya ba'i dngos po'o/_/go zhes bya ba ni rnam par snang mdzad do/_/ma zhes bya ba ni mi bskyod
[\[309a.3\]]pa'o/_/yo zhes bya ba ni 'od dpag tu med pa'o/_/ra zhes bya ba ni rin chen 'byung gnas so/_/pi zhes bya ba ni don yod grub pa'o/_/sgra zhes bya ba ni de bzhin gshegs pa lnga po de rnams kyis rtogs pa'o/_/phyi rol tshal du mtshon bya ba/_/zhes bya ba ni byang chub kyi sems rnam par
[\[309a.4\]]dga' ba bor ba rig ma'i chu skyes su gnas pa de nyid dkyil 'khor gyi 'khor lo'i rang bzhin du bsams te bza' bar bya'o/_/zos nas bdag nyid dkyil 'khor 'khor lo'i gzugs su brtag par bya ba ste/_bsgom par bya ba zhes bya ba'i dgos pa'o/_/sngags kyi rgya mtsho'i pha
[\[309a.5\]]rol son/_/grags bzang bsod nams can bzod mdzod/_/bdag nyid dran pa tsam du ni/_/ji ltar thob pa bris pa'o/_/rdo rje'i glu bshad pa zhes bya ba slob dpon sgrol ma can gyi sdes mdzad pa rdzogs so//_//rgya gar gyi mkhan po ga ya d+ha ra dang /_dge slong
[\[309a.6\]]shAkya ye shes kyis bsgyur ba'o//[ {D1209}]@##/_/rgya gar skad du/_a b+hi sa ma ya kra ma nA ma/_bod skad du/_mngon par rtogs pa'i rim pa zhes bya ba/_dpal kye'i rdo rje la phyag 'tshal lo/_/dpal u D+yan nas 'ongs pa'i kye'i rdo rje'i rgyud kyi rin po
[\[309a.7\]]che'i mngon par rtogs pa bstan par bya ste/_byang chub kyi sems sum cu rtsa gnyis 'bab pa'i rtsa rnams ni kun rdzob dang don dam pa'i bdag nyid can no/_/de rnams kyi gtso mo ni gsum ste/_brkyang ma dang /_ro ma dang /_kun 'dar ma'o/_/brkyang ma ni shes rab kyi rang
[\[309b\]]
[\[309b.1\]]bzhin no/_/ro ma ni thabs kyi rang bzhin no/_/kun 'dar ma ni skye gnas kyi 'khor lor gnyis su med pa'i de kho na'i gzugs so/_/mi bskyod 'bab pa ni brkyang ma'o/_/khrag 'bab pa ni ro ma'o/_/byang chub kyi sems 'bab pa ni kun 'dar ma'o/_/chos rnams thams cad kyi
[\[309b.2\]]shin tu phra ba nyid ni brkyang ma'o/_/chos rnams thams cad kyi spros pa med pa nyid ni ro ma'o/_/mi phyed pa'i bdag nyid can ni kun 'dar ma'o/_/rtsa sum cu rtsa gnyis po de rnams kyi gnas dang /_rang bzhin brjod par bya ste/_rkang pa g.yon pa'i mthe bong la mi phyed ma ni rang bzhin
[\[309b.3\]]med pa'i phyir ro/_/byin pa phra gzugs ma ni nam mkha' dbyings kyi rang bzhin no/_/brla g.yon par brtse ba ma ni 'dod pa lnga'i bdag nyid can gyi phyir ro/_/skye gnas kyi g.yon pa'i ngos kyi rtsa la g.yon pa ma ni bzang po'i de kho na 'dzin pa shes rab kyi gnas kyi phyir ro/_/lte ba ru thung ngu ma
[\[309b.4\]]ni rgyal chen po'i rgyu mthun pa'i bdag nyid can no/_/snying gi ze 'bru la g.yon pa'i cha la rus sbal skyes ma ni srid pa dang mya ngan las 'das pa kha sbyar gzugs kyi phyir ro/_/nu ma g.yon par bsgom pa ma ni bde ba chen po'i bsgom pa'o/_/mgul pa g.yon pa'i cha la dbang ma
[\[309b.5\]]ni dri ma med par byed pa'i phyir ro/_/lag pa g.yon pa'i mthil du skyon ma ni thal lcag la sogs pas 'gyur bar byed pa'i phyir ro/_/chu la 'jug ma ni bde ba chen po 'jug pa'i phyir ro/_/mkhur tshos sum mo ni kun bzhi mthong bar byed pa'i phyir ro/_/mig g.yon par
[\[309b.6\]]mtshan mo ni bde ba chen po'i 'khrus pa'i bdag can no/_/rna ba g.yon pa'i rtsa bar bsil sbyin ma ni rlung rab tu 'byung ba'i phyir ro/_/klad pa g.yon pa'i ngos su tsha ba ma ni me dang ldan pa'i phyir ro/_/spyi bor rdo rje 'dzin pa chen po'i g.yon ngos su brkyang ma ni rnam par rtse ba'i rang
[\[309b.7\]]bzhin gyi phyir ro/_/mdun du kun 'dar ma ni spros pa dang bral ba'i phyir ro/_/g.yas par ro ma ni myang bar 'dod pa'i phyir ro/_/rgyab nas tshad ma ni sku la sogs pa'i tshad ma'i phyir ro/_/glad pa'i g.yas ngos su mdog nag ma ni mi bskyod pa gnag pa'i phyir ro/_/rna ba g.yas
[\[310a\]]
[\[310a.1\]]pa'i rtsa bar spyi ma ni thams cad du rjes su 'gro ba'i phyir ro/_/mig g.yas pa la rgyu sbyin ma ni byed rgyur gyur pa'i phyir ro/_/mkhur ba la sbyor bral ma ni dga' ba spangs pa'i phyir ro/_/ya mchu la sdu gu ma ni gnas thams cad phangs par byed pa'i phyir ro/_/
[\[310a.2\]]lkog ma la grub ma ni thog ma med pa'i rang bzhin gyi phyir ro/_/lag pa g.yas pa 'tshed ma ni sgeg pa'i ro rgyas par byed pa'i phyir ro/_/nu ma g.yas pa la yid bzang ma ni lus kyi 'bras bu 'byung ba yid bzangs 'thob pa'i phyir ro/_/snying ga g.yas ngos su sum skor ma
[\[310a.3\]]dang sku dang gsung dang thugs kyi bdag nyid kyi phyir ro/_/lte ba g.yas pa'i yul du 'dod ma ni 'dod pa la sdug pa'i phyir ro/_/skye gnas su khyim ma ni 'byung ba thams cad kyi gnas kyi phyir ro/_/brla la gtum bdag ma ni bde ba chen pos thams cad du khyab pa'i phyir ro/_/
[\[310a.4\]]byin pa la ka ta ya nA ni bgegs gcod par byed pa'i phyir ro/_/g.yas pa'i mthe bong la bdud 'dral ma ni sdug bsngal thams cad 'jug pa med pa'i phyir ro/_/rtsa sum cu rtsa gnyis po la gnas ji lta bar yi ge bcu drug dang /_tshes gcig la sogs pa nyin mo yang
[\[310a.5\]]rim pa dang /_rim pa las bzlog pa'i phyir ro/_/rtsa de rnams ni srid pa gsum yongs su gyur pa/_sku la sogs pa'i rang bzhin gyis bde ba chen pos yongs su gyur pa'o/_/A li ni a'i rnam pa la sogs pa'o/_/kA li ni ka'i rnam pa la sogs pa'o/_/rdo rje dang
[\[310a.6\]]pad+ma dang thabs shes rab bo/_/chos dang longs spyod rdzogs pa dang /_sprul ba dang /_lhan cig skyes pa dang /_dga' bral dang mchog dang /_thugs dang gsung dang /_sku'o/_/e waM ma ya ni/_e'i rnam pa ni chos kyi 'byung gnas dang /_stong pa nyid dang /_
[\[310a.7\]]dga' ba dang lha mo spyan no/_/waM gyi rnam par rdo rje dang /_mtshan ma med pa dang /_mchog tu dga' ba dang /_mA ma kI'o/_/ma'i rnam pa ni che ba dang /_smon pa med pa dang /_dga' bral gyi dga' ba dang /_gos dkar mo'o/_/yA'i rnam pa ni gsher ba nyid dang /_
[\[310b\]]
[\[310b.1\]]mngon par 'dus ma byas pa dang /_lhan cig skyes pa dang /_sgrol ma'o/_/skye gnas su sprul ba'i 'khor lo 'dab ma drug cu rtsa bzhi la ka la sogs pa'i yi ge sum cu gnyis po rnams ni rim pa dang rim pa ma yin pas yi ge drug cu rtsa bzhi'o/_/pad+ma 'dab ma bzhi po re re
[\[310b.2\]]la sogs pa rnams kyi stong pa nyid bcu drug gi yi ge rnam par dag pa spyan la sogs pa rang bzhin gyis yongs su gyur pa 'dab ma drug cu rtsa bzhi'i rnam par skyes pa gnas kyi 'khor lo'o/_/snying gar chos kyi 'khor lo 'dab ma brgyad par yi ge brgyad de a ka tsa Ta ta pa ya sha 'byung
[\[310b.3\]]ba dang 'byung ba las gyur pa/_gzugs shin tu phra ba'o/_/pad+ma 'dab ma brgyad pa'o/_/lkog mar longs spyod rdzogs pa'i 'khor lo 'dab ma bcu drug la a A i I u U r-i r-I l-i l-I e ai o au aM aH/_stong pa nyid bcu drug rnam par dag pa ni lo bcu drug ma longs spyod
[\[310b.4\]]rdzogs pa'i rnam pa'i shes rab bo/_/de nyid longs spyod rdzogs pa'i 'khor lo 'dab ma bcu drug pa'o/_/spyi bor bde ba chen po'i 'khor lo 'dab ma sum cu rtsa gnyis la ka kha ga g+ha nga /_tsa tsha dza dz+nya nya/_Ta Tha Da d+ha Na/_ta tha da d+ha na/_pa pha ba b+ha ma/_ya ra la wa/_sha Sha sa/_
[\[310b.5\]]skyes bu chen po'i chos kyi mtshan rnam par dag pa ni 'dab ma sum cu rtsa gnyis so/_/'khor lo bzhi la grangs ji lta bas skad cig ma bzhi ni rnam pa sna tshogs dang /_rnam par smin pa dang /_rnam par nyed pa dang /_mtshan nyid dang bral ba'o/_/bden pa bzhi ni sdug
[\[310b.6\]]bsngal ba dang /_kun 'byung ba dang /_'gog pa dang /_lam mo/_/de kho na bzhi ni bdag gi de kho na dang /_sngags kyi de kho na dang /_lha'i de kho na dang /_ye shes kyi de kho na'o/_/dga' ba bzhi ni dga' ba dang /_mchog tu dga' ba dang /_dga' bral gyi dga' ba dang /_lhan
[\[310b.7\]]cig skyes pa'i dga' ba'o/_/sde pa bzhi ni gnas brtan pa dang /_thams cad yod par smra ba dang /_kun gyis bkur ba dang /_dge 'dun phal chen no/_/de rnams skad cig ma dang /_bden pa dang /_de kho na dbye ba dang /_sde'i rang bzhin gyi chung ngu dang /_'bring dang lhag ma dang /_
[\[311a\]]
[\[311a.1\]]ches lhag pa nyid kyis gnas bzhi la rnam par gnas so/_/zla ba g.yon pa/_nyi ma g.yas pa/_A li phra ba/_kA li sbom po'o/_/'pho ba bcu drug ni lug dang /_ba glang dang /_'khrig pa dang /_karka Ta dang /_seng ge dang /_bu mo dang /_srang dang /_sdig
[\[311a.2\]]pa dang /_gzhu dang /_chu srin dang /_bum pa dang /_nya dang /_zla ba gzas zin pa dang /_nyi ma gzas zin pa dang /_thig le 'gog pa dang /_nam mkha' 'gog pa ste/_de rnams ni 'pho ba bcu drug la sogs pa sbom po'o/_/yang na khu ba'i g.yon skor dang /_g.yas skor gyi
[\[311a.3\]]dbye bas gnas bcu drug tu 'pho bar gyur pa'o/_/mthe bong la tshes gcig la a'i rnam pa dang /_byin pa la gnyis la A'i rnam pa/_brla la gsum la i'i rnam pa/_skye gnas su bzhi la A'i rnam pa/_lte bar lnga la u'i rnam pa/_snying la drug la U'i rnam pa/_nu ma
[\[311a.4\]]la bdun la r-i'i rnam pa/_lkog ma la brgyad la r-I'i rnam pa/_lag pa'i rtse mor dgu la l-i'i rnam pa/_mkhur tshos la bcu la l-I'i rnam pa/_mig tu bcu gcig la e'i rnam pa/_rna ba'i rtsa bar bcu gnyis la i'i rnam pa/_bcu gsum la dpral bar o'i rnam pa/_
[\[311a.5\]]spyi bor bcu bzhi la au'i rnam pa/_mchan gyi g.yon dang g.yas su gang ba la aM aHde dang de'i chang gi shin tu phra ba'i rnam pas 'pho bar gyur pa'o/_/dbyi gu drug cu rtsa bzhi ni dus kyi rnam pa'i cha la rgyu skar nyi shu brgyad dang /_nyin par bco lnga dang /_gza' dgu dang /_cha
[\[311a.6\]]bcu gnyis dus kyi rnam pa'i cha yis dbyi gu blang bar bya'o/_/mtshan mo dang /_nyin par dag la/_sbu gu can drug cu dang /_de dag nyid la zad pa dang /_'phel bas bzhi'o/_/de nyid kyi phyir dus kyis dbyi gu drug cu rtsa bzhi gzung bar bya'o/_/yang na shes rab dang /_
[\[311a.7\]]thabs dag la don dam pa dang /_kun rdzob kyi dbye bas de dang de la gnas nyid du rnam par dag pa 'pho ba bcu drug gis myos byed kyi dbye bas dbyi gu gzung ngo /_/de rnams ni rtsa sum cu rtsa gnyis rnams so/_/de rnams thams cad ni 'khor lo bzhi la bsdu ba rnams so/_/yang
[\[311b\]]
[\[311b.1\]]bzhi ni lte bar gtum mo 'bar ba zhes bya ba phyag rgya chen mor thim mo/_/mngon par rtogs pa'i rim pa rdzogs so//_//[{D1210}]@/_/dbyu gu drug cu rtsa bzhi'i bshad pa bzhugs/_@##/_/dbyu gu drug cu rtsa bzhi'i mtshan nyid ni nyi ma phyed kyi dbugs kyi grangs lnga stong dang bzhi brgya'o/_/de ltar grangs
[\[311b.2\]]bgrangs pas nyin dang mtshan mo stong phrag nyi shu rtsa gcig dang lhag pa brgya ste/_ji ltar grangs kyis bgrangs pa shes par bya'o/_/chu tshod gcig la dbugs sum brgya dang drug cu'o/_/dbyu gu drug cu rtsa bzhi'i mtshan nyid brjod do/_/chu tshod ni nyin mo dang mtshan mo bcu drug dang /_de nyid kyi 'phel
[\[311b.3\]]ba dang 'grib pa bzhi ste/_de ltar drug cu rtsa bzhi blang bar bya'o zer/_zangs srang bcu gnyis las brdungs pa rgyar sor bcu gnyis kha dang dpangs su sor brgyad pa la/_gser man cha gsum las brdungs pa'i mgo mjug mnyam pa sor drug pas phug pa'i bug pa can chu'i kha ru
[\[311b.4\]]gzhag pa'i bu ga nas byung ba'i chus khengs nas gting du nub pa chu tshod do/_/dbyu gu yang de dang 'dra'o/_/rgya gar gyi mkhan po rat+na badzra dang /_dge slong shAkya ye shes kyis bsgyur ba'o//_//[{D1211}]@/_/kye rdo rje'i de kho na nyid rnam par phye ba bzhugs/_@##/_/kye'i rdo rje'i de kho na nyid rnam par phye ba
[\[311b.5\]]las gsungs pa/_de bzhin stong pa bcu drug ni/_/bcu drug phyag tu rab tu grags/_/glang po gti mug chos yin pas/_/glang po rnam par snang mdzad brjod/_/zhe sdang chos ni rta yin pas/_/rta ni mi bskyod par rab brjod/_/bong bu nga rgyal chos yin pas/_/bong bu rin chen
[\[311b.6\]]'byung gnas brjod/_/ba glang 'dod chags chos yin pas/_/ba glang pad+ma skyes par brjod/_/rnga mo phrag dog chos yin pas/_/rnga mo don yod grub pa nyid/_/las dang nyon mongs sdug bsngal la/_/mi dang sha ra b+ha byi la/_/stong pa brgyad du yang dag 'byung /_/thod pa brgyad du
[\[311b.7\]]yang dag gnas/_kye'i rdo rje de kho na nyid rnam par phye ba las gsungs pa/_rdo rje gsum ngos mi phyed phyir/_/de ni mi phyed mar rab grags/_/skra yi rtse sogs rab dbye bas/_/de nyid kyang ni phra bar skye/_/mo gsham bu yi ngo bo'i phyir/_/de nyid kyang ni gzugs zhes
[\[312a\]]
[\[312a.1\]]bsgrags/_/gang phyir lus las 'byung ba'i phyir/_/de la brtse ba mar rab grags/_/gang la g.yon du 'khor 'gyur ba/_/de la g.yon pa ma zhes brjod/_/gang tshe zlum po'i lha mo ni/_/thung ngu ma zhes rab tu brjod/_/gang tshe rus sbal rnam skyes pa/_/
[\[312a.2\]]rus sbal skyes zhes mngon par brjod/_/gang la srid pa'i mngon gnas pa/_/de la bsgom pa ma zhes brjod/_/bsil ba bsil sbyin ma yi rtsa/_/tsha ba yang ni tshe sbyin ma/_/tri pa ta med rang bzhin gyis/_/de la brkyang ma zhes byar brjod/_/rang bzhin med pa'i ngo bos ni/_/
[\[312a.3\]]kun 'dar ma zhes rab tu bsgrags/_/thams cad ro ni ster ba'i phyir/_/de la ro ma zhes su brjod/_/gang tshe zla ba'i rnam pa'i gzugs/_/mkhas pas tshad ma zhes su bsgrags/_/'jigs pa mun pa'i gzugs su ni/_/kha dog nag po'ang skye bar 'gyur/_/mnyam
[\[312a.4\]]pa'i sems kyi sbyor ba yis/_/spyi ma zhes ni mngon par brjod/_/gang tshe rgyu kun sbyin pa yang /_/rgyu sbyin ma zhes rab tu grags/_/rgyu yi sbyor bral sdug bsngal gyis/_/de la sbyor bral ma zhes bsgrags/_/gnyen gyi tshul gyis sdug pa yang /_/sdu gu ma zhes
[\[312a.5\]]bya bar grags/_/yid la 'dod pa grub pa'i phyir/_/grub ma zhes ni rab tu brjod/_/me yi khams kyi rang bzhin gyis/_/'tshed ma zhes ni nges par brjod/_/chu yi khams kyi rang bzhin gyis/_/de bzhin yid bzangs ma zhes brjod/_/gtum pa'i las gnas lha mo
[\[312a.6\]]ni/_/de bzhin gtum mo zhes su bsgrags/_/gzhon nu ma ni g.yo ba'i phyir/_/gzhon nu ma ni 'dral mar brjod/_/'di rnams rtsa yi dbye ba yis/_/lha mo 'di rnams rab tu grags/_/yang dag par ni sbyor ba dang /_/rdo rje mkha' 'gro las gsungs pa/_/mgrin pa
[\[312a.7\]]nas brtsams g.yon pa'i rtsa/_/longs spyod pa yi sku can ma/_/lte ba'i nang du ngal bsos shing /_/kha ni 'og tu myos byed 'bab/_/gang zhig lte ba nas steng rtsa/_/de bzhin kha ni steng du 'bab/_/mgrin pa'i nang du ngal sos shing /_/khrag 'bab par ni rab tu
[\[312b\]]
[\[312b.1\]]grags/_/'dir ni myos byed zla bar bshad/_/khrag ni nyi ma zhes su gsungs/_/'di dag zla ba nyi ma gnyis/_/rtsa gnyis su ni rab tu grags/_/zhe'o/_/yang dag par sbyor ba las gsungs/_/snying gi nang son pad+ma ni/_/'dab ma brgyad par snying por bcas/_/de yi
[\[312b.2\]]nang du son pa'i rtsa/_/mar me rang gi ngo bo can/_/ka ta la yi me tog mtshungs/_/nar zhing kha ni 'og tu'o/_/de yi nang nas dpa' bo ni/_/yungs kar gyi ni sbom phra tsam/_/gzhom med hUM gi sa bon ni/_/snying po lta bu 'dzag pa nyid/_/'gro dang 'ong bar byed pa
[\[312b.3\]]'di/_/thams cad lus la rnam par gnas/_/dngos med rnam pa'i gzugs su ni/_/thung ngu ru ni yongs su grags/_/snying gar hUM gi rnam pa ni/_/ring po ma mo gnyis dang gnas/_/mgrin par oM gyi gzugs kyis ni/_/ma mo gsum dang pu lu ta/_/dpral bar haM
[\[312b.4\]]gi rnam pa 'di/_/sgra dang thig le gzhom med pa'i/_/rdo rje sems dpa'i gzugs kyis ni/_/'dir ni ji ltar bde bar rol/_/'dab ma rnams kyi bzhi la yang /_/phyogs bzhi dag tu rnam par gnas/_/'byung ba bzhi yi rtsa rnams ni/_/mar me'i rang bzhin lta bu'o/_/
[\[312b.5\]]mi phyed ma ni spyi bor gnas/_/so dang sen mo 'bab mar brjod/_/spyi bo'i gtsug tu phra gzugs ma/_/skra dang ba spu 'bab par brjod/_/rna ba g.yas par brtse ba ma/_/pags pa dang ni dri ma 'bab/_/rgyab kyi ngos su g.yon pa ma/_/sha ni 'bab pa nyid du brjod/_/
[\[312b.6\]]rna ba g.yon par thung ngu ma/_/chu rgyus 'bab par brjod pa'o/_/smin ma'i dbus su rus sbal skyes/_/rus pa'i phreng ba 'bab pa'o/_/mig dag tu ni bsgom pa ma/_/mkhal ma 'bab par brjod pa'o/_/lag pa'i rtsa bar dbang ma ni/_/snying ni 'bab par brjod
[\[312b.7\]]pa'o/_/skyon zhes bya ba skyon ldan ma/_/mchan khung dag tu mig 'bab ma/_/'jug ma zhes bya'i 'jug chen mo/_/nu ma dag tu mkhris pa 'bab/_/lte ba ma mo glo ba 'bab/_/sna yi rtse mor mtshan mo ni/_/rgyu ma'i phreng ba 'bab pa nyid/_/kha dag la ni bsil sbyin
[\[313a\]]
[\[313a.1\]]ma/_/ngos kyi chu rgyus 'bab pa nyid/_/mgrin pa ru ni tsha ba ma/_/lto ba dag ni 'bab pa nyid/_/brkyang ma dang /_ro ma dang /_kun 'dar ma zhes pa 'di gsum ni gong du bshad pa nyid do/_/snying gar gzhol ma bshang ba 'bab/_/rangs ma zhes bya rangs
[\[313a.2\]]ma'i gdong /_/'khyud ma mtshams kyi mtha' nang son/_/rtags la shin tu gzugs can ma/_/bad kan 'bab pa nyid du brjod/_/bshang ba'i lam du gci ma ni/_/rnag 'bab par ni brjod pa yin/_/brla dag tu ni rgyu sbyin ma/_/khrag 'bab par ni brjod pa'o/_/
[\[313a.3\]]byin pa dag tu sbyor bral ma/_/rdul ni 'bab pa ru ni brjod/_/rkang pa'i sor mo sdu gu ma/_/tshil bu 'bab par brjod pa nyid/_/rkang pa'i rgyab tu 'grub ma ni/_/mchi ma 'bab par brjod pa nyid/_/mthe bor 'tshed ma mchil ma 'bab/_/pus mo gnyis su yid
[\[313a.4\]]bzangs ma/_/sha dang snabs ni 'bab pa nyid/_/snying gi pad+ma'i ze 'bru ni/_/phyogs 'dab rim pa ji lta ba/_/sum skor 'dab ma khyim ma dang /_/gtum mo dang ni bdud 'dral ma'o/_/brkyang ma ro ma kun 'dar ma/_/gsum ni bdag med rnal 'byor ma/_/mi phyed
[\[313a.5\]]ma dang phra gzugs ma/_/rgyal bas rdo rje ma ru bshad/_/brtse ba ma dang g.yon pa ma/_/gnyis ni gau rI nyid du brjod/_/thung ngu ma dang rus sbal skyes/_/chu yi rnal 'byor ma zhes zer/_/sgom pa ma dang dbang ma nyid/_/rdo rje mkha' 'gro mar ni bshad/_/skyon
[\[313a.6\]]ldan ma dang 'jug chen ma/_/gnyis ni puk+ka sI ru brjod/_/ma mo dang ni mtshan mo yang /_/ri khrod mar ni rab tu grags/_/bsil sbyin ma dang tsha ba ma/_/gdol pa mer yang brjod pa nyid/_/gzhol ma dang ni rangs ma'i gdong /_/'di gnyis g.yung mor brjod pa
[\[313a.7\]]nyid/_/shin tu gzugs can spyi ma gnyis/_/gau rI sgo ni skyong ba mo/_/sgyu sbyin ma dang sbyor bral ma/_/chom rkun ma ru thub pas gsungs/_/sdu gu ma dang grub ma yang /_/ro langs mar ni mngon par brjod/_/'tshed ma dang ni yid bzangs ma/_/g+ha sma rI ru dran par bya/_/sum
[\[313b\]]
[\[313b.1\]]skor ma dang 'dod ma nyid/_/gnyis ni sa spyod ma ru brjod/_/khyim pa gtum mo bdud 'dral ma/_/rtsa rnams gsum ni mkha' spyod ma/_/mkha' 'gro mar ni 'dod pa yi/_/bco lngas thams cad bsdus pa nyid/_/kye'i rdo rje'i de kho na nyid rnam par phye ba dang /_
[\[313b.2\]]kye'i rdo rje'i bshad pa'i rgyud yang dag par sbyor ba dang /_rdo rje mkha' 'gro las/_rtsa'i 'khor lo'i skabs/_dge slong shAkya ye shes kyis bsgyur ba'o//[ {D1212}]@##/_/rgya gar skad du/_aSh+TaSh+ma shA na nA ma/_bod skad du/_dur khrod brgyad ces bya ba/_kye'i
[\[313b.3\]]rdo rje la phyag 'tshal lo/_/zhing brgyad la sogs pa rnams 'jig rten skyong ba brgyad po dang /_klu'i rgyal po rigs brgyad dang /_zhing gi bdag po'i lha dang /_shing dang /_char sprin rim pa ji lta ba bzhin blta bar bya'o/_/dang por re zhig shar du nA ga puSh+pa'i shing dang /_
[\[313b.4\]]aT+Ta ha sa dang /_dbang po dang /_klu'i rgyal po pad+ma chen po dang /_char sprin g+ho ra zhes bya ba gur gum gyi mdog lta bu'o/_/lho ru a mra'i shing dang /_tsa ri tra dang /_gshin rje dang /_klu'i rgyal po rigs ldan dang /_char sprin tsaN+Da zhes bya ba sngon po'o/_/
[\[313b.5\]]nub tu shing a shwat+tha dang /_ko la gi ri dang /_chu bdag dang /_klu'i rgyal po stobs kyi rgyu dang /_char sprin g+ha na zhes bya ba mdog dkar po'o/_/byang du shing pun+nA ga ra dang /_dza yaN+Ti dang /_lus ngan po dang /_klu'i rgyal po dung skyong dang /_char sprin a pa rto zhes bya ba
[\[313b.6\]]kha dog ser po'o/_/dbang ldan du shing n+ya gro d+ha dang /_udz+dza ya ni dang /_drag po dang /_klu'i rgyal po 'jog po dang /_char sprin gardzi ta zhes bya ba kha dog nag po'o/_/me ru shing ka rany+dza dang /_pra yA ga dang /_me dang /_klu'i rgyal po pad+ma zhes bya ba dang /_char
[\[313b.7\]]sprin g+harmi ta zhes bya ba kha dog sna tshogs so/_/bden bral du la ta dza ta'i shing dang /_rna 'chus sa ma dang /_srin po dang /_klu'i rgyal po mtha' yas dang /_char sprin 'bab pa zhes bya ba nag po'o/_/rlung du shing u dum+WA ra dang /_lha mo'i mkhar dang /_rlung
[\[314a\]]
[\[314a.1\]]dang /_/klu'i rgyal po nor rgyas kyi bu dang /_char sprin pu rA Na zhes bya ba dkar nag gi mdog go zhes bya ba la sogs pa'i zhing rim pa ji lta bas shes par bya'o//_//rgya gar gyi mkhan po rat+na shrI mi tra dang /_dge slong shAkya ye shes kyis
[\[314a.2\]]bsgyur ba'o//[ {D1213}]@##/_/rgya gar skad du/_aSh+Ta Sh+ma sha na nA ma/_bod skad du/_dur khrod brgyad ces bya ba dpal he ru ka la phyag 'tshal lo/_/he ru ka dpal dpa' bo ni/_/lhan cig skyes dga' mdzes pa dang /_/bza' dang grol ba'i 'bras rab
[\[314a.3\]]stsol/_/bla ma'i zhabs pad phyag 'tshal nas/_/dur khrod shing dang phyogs skyong dang /_/klu bdag chu 'dor rnams kyi ni/_/ming dang phyogs dbye gnas pa ni/_/bdag nyid dran phyir bri bar bya/_/g.yon gyi shar sogs phyogs rnams su/_/g.yas kyi dbang ldan
[\[314a.4\]]phyogs rnams la/_/rdo rje gur gyi nang du ni/_/bzhi bzhir sbyor bar bya ba nyid/_/gtum mchog ga ha ra nyid dang /_/'bar ba 'khyim pa thod pa can/_/rnam 'jigs shar la sogs pa yi/_/phyogs su g.yon gyis yang dag gnas/_/aT+Ta ha sa dbang ldan du/_/
[\[314a.5\]]byin za ru ni lak+Shi can/_/'jig pa'i mun pa bden bral du/_/rlung du kI li kI la'i sgras/_/ro langs 'byung po'i tshogs kyis dang /_/ce sbyang sgra yi 'jigs pa yis/_/rdo rje gur gyi nang du ni/_/dur khrod rnams ni 'jigs pa'i gzugs/_/'di nyid kyi ni rim pa
[\[314a.6\]]'dir/_/dur khrod brgyad po rnams ni gnas/_/shing dang /_phyogs skyong dang /_klu'i dbang po dang /_char sprin gyi dbang po de rnams gang zhe na/_shi ra sha dang a shwad+tha/_/kaM kel+le shing tsu ta nyid/_/gong mtshungs ba ta ka rany+dza/_/dbang po dang ni nor sbyin nyid/_/klu
[\[314a.7\]]dbang de nas gshin rje bdag_/dbang ldan de nas byin za bdag_/srin po'i dbang po rlung bdag nyid/_/nor rgyas bu dang 'jog po nyid/_/stobs kyi rgyu dang pad+ma nyid/_/pad chen hu lu hu lu dang /_/rigs ldan dang ni dung skyong ngo /_/gardzi g+hurmi to 'jigs dang /_/a ba to dang g+ha na nyid/_/baR+Sha na dang bu ra Na/_/gtum
[\[314b\]]
[\[314b.1\]]pa 'di rnams char sprin bdag_/rgya gar gyi mkhan po rat+na shrI mi tra dang /_dge slong shAkya ye shes kyis bsgyur ba//[ {D1214}]@/_/brda nges par gzung ba bzhugs/_@##/_/dpal dgyes pa'i rdo rje la phyag 'tshal lo/_/brda nges par gzung bar bya ste/_dang po sgra
[\[314b.2\]]ji lta ba bzhin du shes par bya zhing /_de nas yang man ngag gi rim pa bzhin du shes par bya'o/_/brda zhes bya ba ni lus dang ngag gi spyod pa'o/_/lus ni rdo rje dang pad+ma ste/_de'i spyod pa'o/_/ngag ni yi ge ste/_des mkha' gsang byin gyis brlabs pa ni/_de'i spyod pa
[\[314b.3\]]ste/_de lta bu'i brda shes na spun dang sring mor nges so zhes bya ba'i tha tshig go/_/spun zhes bya ba ni dam tshig gcig pa'i skyes bu'o/_/sring mo zhes bya ba ni dam tshig gcig pa'i bud med do/_/yang na spun dang sring mo zhes bya ba ni dpa' bo dang rnal 'byor ma'o/_/yang na spun
[\[314b.4\]]dang sring mo zhes bya ba ni thabs dang shes rab bo/_/yang na spun dang sring mo zhes bya ba ni rdo rje dang pad+ma ste/_de shes pa ni the tshom med pa'o/_/sor mo gcig ston pa zhes bya ba ni g.yon gyi mthe'u chung ston pa ste/_zab mo'i don dang ldan nam zhes bya ba'o/_/gnyis kyis zhes
[\[314b.5\]]bya ba ni bdag nges pa'i don dang ldan pa zhes bya ba'o/_/g.yon pa'i zhes bya ba ni shes rab ste pad+ma'o/_/mthe bo zhes bya ba ni rdo rje pad+ma bcangs pa ste snyoms par zhugs pa'o/_/bsnyun gyi zhes bya ba ni rdo rje dang pad+ma las skyes pa'i bde ba dang ldan pa zhes bya'o/_/srin
[\[314b.6\]]lag ces bya ba ni rdo rje ste/_pad+ma rgyas par byed pa'i phyir ro/_/ster ba la zhes bya ba ni de bstan pa la'o/_/mthe chung zhes bya ba ni 'og gi cha yin pa'i phyir pad+ma ste/_de bstan par bya zhe'o/_/gung mo zhes bya ba ni nyan thos la sogs pa'i mya ngan las 'das pa'i mtha'
[\[314b.7\]]dang 'khor ba'i mtha' gnyis dang bral bar byed pa'i phyag rgya chen po'i rig pa'o/_/mdzub mo zhes bya ba ni bsdigs par byed pa'i nus pa dang ldan pa'i phyir rdo rje ste/_de bstan par bya zhes bya ba'o/_/srin lag ston pa la zhes bya ba ni gus pa dang ldan ma zhes bya ba'o/_/mgrin
[\[315a\]]
[\[315a.1\]]pa rab tu bstan zhes bya ba ni gus par bgyid de/_mgo bo dbul lo zhes bya ba'o/_/gos ni ston pa la zhes bya ba ni/_sgrib pa dag gam zhes bya'o/_/rtse gsum rab bstan bya zhes bya ba ni bdag ni sku gsung thugs dang ldan te sgrib pa dag pa'o zhes
[\[315a.2\]]bya ba'o/_/nu ma ston pa la zhes bya ba ni byang chub sems kyi rnam pa dang ldan nam zhes bya ba'o/_/mtshams ni zhes bya ba ni byang chub sems kyi rnam pa ste/_bco lnga dang bcu bzhi pa'i dus su spyod cig ces bya ba'o/_/yang na nu ma zhes bya ba ni khu ba'i rnam pa'i lam
[\[315a.3\]]du gyur pa'i phyir rdo rje ste/_de ston pa la'o/_/mtshams la zhes bya ba ni pad+ma ste/_de 'byed pa zhes bya ba'o/_/sa zhes bya ba ni dga' ba la sogs pa'i rten du gyur pa'i pad+ma'o/_/ston pa la zhes bya ba ni rgyas par gyis shig ces bya ba'o/_/kha zhes bya ba ni hUM la
[\[315a.4\]]sogs pas byin gyis brlabs la rgyas par bya zhes bya ba'o/_/khro gnyer ston pa la zhes bya ba ni/_nga'i bka' nyan nam zhes bya ba'o/_/gtsug phud grol bar bya zhes bya ba ni bka' nyan no zhes bya ba'o/_/dpral bar ston pa la zhes bya ba dang /_rgyab ni rab tu
[\[315a.5\]]bstan zhes bya ba ni sgra ji bzhin pa'o/_/rkang mthil zhes bya ba ni pad+ma ste yi ge pa ni pad+ma zhes bya ba'i dang po'i yi ge yin pas ta phyis la mar shes par bya'o/_/de bas na 'dab ma brgyad dang ldan pa'i pad+ma ni rkang mthil zhes bya ba'o/_/ston pa la zhes bya ba ni de
[\[315a.6\]]dang sbyor cig ces bya ba'o/_/rdo yis rnam par rtse bar bya/_/zhes bya ba ni hUM phaT dang ldan pa'i rdo rjes bskyed par bya'o zhes bya ba'o/_/sa ni bcu gnyis te zhes bya ba ni tshogs kyi lam dang /_sbyor ba'i lam dang /_mthong ba'i lam dang /_bsgom pa'i lam dang /_
[\[315a.7\]]rnam par grol ba'i lam mo/_/de bas na lam bzhir gyur pa'i dga' ba dang /_mchog tu dga' ba la sogs pa ni sa bcu gnyis so/_/sa bcu'i dbang phyug ces bya ba ni blo dang ldan pa'i rnal 'byor pa ste/_des na dga' ba dang mchog tu dga' ba la sogs pas
[\[315b\]]
[\[315b.1\]]bgrod par bya'o/_/yi dgas zla phyed ces bya ba ni mar gyi ngo bo'i tshes brgyad dang bcu bzhi'o/_/legs 'du ba'i zhes bya ba ni 'du ba nye ba'i 'du ba la sogs pa'i gnas su 'du ba'o/_/yang na yi dgas zla phyed ces bya ba ni rdo rje nor bu'i cha ste der byang chub kyi sems kyi rnam
[\[315b.2\]]pa 'du ba ni rnal 'byor ma 'du ba'o/_/yang na yi dgas zla phyed ces bya ba ni dga' bral gyi dga' ba ste/_der rnal 'byor ma 'du ba zhes bya ba'o/_/rgyal mtshan zhes bya ba ni gsal shing la btsugs pa'o/_/mtshon bsnun nyid ces bya ba ni ral gri la sogs pas brgyab pa
[\[315b.3\]]ste/_de'i sha ni rnal 'byor pas dngos grub kyi don du bza' bar bya zhes bya ba'i tha tshig go/_/bshad par bya ba gzhan yang rgyal mtshan zhes bya ba ni mi skye ba'i sngon rol du srog khugs par gyur pa zhes bya ba'i don to/_/mtshon bsnun nyid ces bya ba ni ma skyes pa'i 'og
[\[315b.4\]]rol du nam mkha'i khams su gyur pa zhes bya ba'i tha tshig go/_/lan bdun pa'ang zhes bya ba ni skye ba bdun du mir skyes pa ste/_de'i sha kha na ma tho ba med pas bza' bar bya zhes bya ba'i don to/_/bshad par bya ba gzhan yang lan bdun pa'ang zhes bya ba ni byang chub
[\[315b.5\]]sems dpa' ste/_dga' bral gyi dga' bas bsdus pa'i rang rig pa'i bde ba'i ye shes ni byang chub ste/_de yid la byed pa ni byang chub sems dpa'o/_/bza' bar bya zhes bya ba ni lhan cig skyes pa'i dngos grub kyi don du de bsgom par bya zhes bya ba'i don to/_/e zhes
[\[315b.6\]]bya ba ni rnam par thar pa'i sgo gsum gyi rang bzhin du gyur pa'i phyir pad+ma zhes bya ba'i tha tshig go/_/waM zhes bya ba ni rdo rje ste/_rigs kyi bdag po zhes bya ba'i tha tshig go/_/blta bar bya zhes bya ba ni tha mal pa'i gzugs spangs te byin gyis brlabs la zhes bya ba'i don to/_/
[\[315b.7\]]e zhes bya ba ni rjes su chags par bya zhes bya ba'i don to/_/de'i phyir nyin mo zhes bya ba ni kun rdzob kyi gzugs te zla ba'i rnam pa'o/_/de ni bcom ldan 'das te thabs zhes bya ba'i tha tshig go/_/mtshan mo zhes bya ba ni don dam pa'i ngo bo ste/_bde ba'i ngo bo ste/_de ni
[\[316a\]]
[\[316a.1\]]shes rab ste mtshan ma med pa'i rig pa zhes bya ba'i don to/_/gang dang gang rnams kyi sha zhes bya ba ni g.yul du mtshon gyis bsad pa'i sha'o/_/de zos na 'brel pa de dang de dbang du gyur ces bya ba ni de'i rigs dbang du gyur pa'o/_/yang na sha ni zhes
[\[316a.2\]]bya ba ni gnyis su mngon par zhen pa'i rtogs pa'o/_/bza' zhes bya ba ni gnyis su mngon par zhen pa spangs pa'o/_/de de'i rigs dbang du gyur ces bya ba ni gnyis su med pa'i mi dmigs pa mngon sum du gyur ces bya ba'i don to/_/bshad pa gzhan yang sha ni zhes bya ba
[\[316a.3\]]ni b+ha ga'i khu ba'o/_/bza' zhes bya ba ni rnal 'byor pas lce yis blang zhing bdud rtsi'i ting nge 'dzin gyis blang bar bya'o zhes bya ba'i don to/_/de de dbang du 'gyur zhes bya ba ni rnal 'byor ma rjes su 'gyur ba'o/_/bla chen gyi la/_lha mnga' bdag ye shes rgyal mtshan gyis
[\[316a.4\]]'gyur bcos pa'o/_/[{D1215}]@##/_/rgya gar skad du/_pI ThA di nir+N+Na ya/_bod skad du/_gnas la sogs pa gtan la dbab pa/_dpal kye'i rdo rje la phyag 'tshal lo/_/dpal ldan rdo rje rnal 'byor ma'i/_/zhabs pad dang por rab btud nas/_/gnas
[\[316a.5\]]sogs gtan la dbab pa ni/_/mdor bsdus gsal bar bdag gis bri/_/de la bcom ldan 'das kyis brtag pa gnyis pa las/_gnas dang nye ba'i gnas dang ni/_/zhing dang nye ba'i zhing nyid dang /_/'dun rtog nye ba'i 'dun rtog dang /_/'du ba de bzhin nye 'du ba/_/
[\[316a.6\]]'thung gcod nye ba'i 'thung gcod nyid/_/dur khrod nye ba'i dur khrod de/_/'di rnams sa ni bcu gnyis so/_/sa bcu'i dbang phyug mgon po'o/_/'di rnams gzhan gyis brjod mi bya/_/zhes gsungs so/_/de la gnas zhes pa la sogs pas mdor bstan
[\[316a.7\]]gsungs so/_/'di rnams zhes pas gnas la sogs pa rnams rab tu dga' ba la sogs pa rnams te/_mos pas spyod pa'i sa dang lhan cig bcu gnyis so/_/sangs rgyas dang byang chub sems dpa' rnams kyi ye shes kyi gnas skabs kyi khyad par ni sa
[\[316b\]]
[\[316b.1\]]rnams te/_sangs rgyas dang byang chub sems dpa' rnams kyis rab tu bsgoms pas lhag par rtogs pa'i phyir ro/_/de nyid kyi phyir gsungs pa/_sa bcu'i dbang phyug byang chub sems dpa' ste/_/mgon po ni sangs rgyas so/_/'di rnams gnas la
[\[316b.2\]]sogs pa rnams kyis brjod par bya'i gnas la sogs pa las tha dad pa gzhan gyis ma yin no/_/gang gi phyir nang gtso bor gyur pas gnas la sogs par gzhag go/_/de la sa dang po rab tu dga' ba ni gnas te/_thog ma med pa'i dus nas ma mthong ba'i de kho na nyid
[\[316b.3\]]mthong ba'i phyir rab tu dga' ba mang ba'i phyir dang ting nge 'dzin dang mngon par shes pa la sogs pa rnams dang sbyin pa'i pha rol tu phyin pas sems can tshad med pa yang dag par tshim par byed pa'i rten du gyur pa'i phyir ro/_/sa dri ma med pa na/_gnas dang nye bas
[\[316b.4\]]na nye ba'i gnas te/_tshul khrims kyi pha rol tu phyin pa rab kyi mthar phyin pas dge ba bcu rnam par dag pa'i phyir dang /_ting nge 'dzin dang mngon par shes pa la sogs pa'i dbang du gyur pa'i phyir ro/_/gnas dang nye ba'i gnas dag phan tshun phan gdags bya dang
[\[316b.5\]]'dogs byed kyi 'brel ba'i sgo nas nye ba yin gyi/_yul dang dus ches nye bas ni ma yin no/_/gang gi phyir/_rgyu dang 'bras bu nye bar byed pa ni 'bras bu skyed par byed pa'i nus pa nyid kyis tha snyad kyi spyod yul nyid kun 'byung ba'i phyir ro/_/phyi rol du gnas dang nye ba'i gnas dag
[\[316b.6\]]phan 'dogs pa ni brten pa rnal 'byor ma rnams phan tshun phan 'dogs pa'i nye bar spyod pa nyid las so/_/de bzhin du zhing dang nye ba'i zhing la sogs par yang rtogs par bya'o/_/sa 'od byed pa ni zhing de bzod pa'i pha rol tu phyin pa rab kyi mthar phyin pas/_ting nge 'dzin
[\[316b.7\]]nyams pa med pa la brten pa dang /_chos chen po'i snang ba bskyed pa dang /_mngon par shes pa la sogs pa rab kyi mthar phyin pa'i phyir ro/_/sa 'od 'phro ba ni/_nye ba'i zhing ste brtson 'grus kyi pha rol tu phyin pa gtso bor gyur pas nyon mongs pa'i bud shing bsreg par
[\[317a\]]
[\[317a.1\]]bya ba'i phyir/_ye shes kyi me lce 'phro bar gyur pas byang chub kyi chos kyi snang ba bskyed pa'i phyir ro/_/sa shin tu sbyang dka' ba ni 'dun rtog ste/_'dun pas don du gnyer bas rang dang gzhan gyi don sgrub pa'i phyir dang /_rtog pa nyid kyis de ltar byed
[\[317a.2\]]pas rnam par rtog pa'o/_/gang gi phyir shin tu sbyang dka' ba'i sa la byang chub sems dpa' bsam gtan gyi pha rol tu phyin pa phul du byung bas/_rdzu 'phrul chen pos thabs sna tshogs pa'i sbyor bas kyang sems can yongs su smin par byed cing /_de nyid sems can
[\[317a.3\]]yongs su smin pa la mngon par brtson pa dang /_sangs rgyas 'byung ba'i rjes su song ba'i sems kyi rgyud phyir mi ldog pa'i dge ba'i rtsa ba rab tu sbyor bas/_khyad par can gyi chos tshol ba la mngon par brtson par byed do/_/sa mngon du gyur pa ni nye ba'i 'dun rtog ste
[\[317a.4\]]shes rab kyi pha rol tu phyin pa mngon du gyur pa'i ngo bos 'dun rtog dang ldan pas phul du byung ba'i lam dang ldan pa'i phyir ro/_/ring du song ba'i sa ni 'du ba ste 'dus shing 'dres par gyur pas na/_'di ni thabs kyi pha rol tu phyin pa rab tu gyur pa'i phyir ro/_/tshad med pa
[\[317a.5\]]bzhi dang bsam gtan dang rnam par thar pa dang ting nge 'dzin dang snyoms par 'jug pa dang mngon par shes pa la sogs pa rnams la/_mtshan ma dang rtsol ba med par 'dre ba'i phyir ro/_/mi g.yo ba'i sa ni nye ba'i 'du ba ste bsam gtan gyi pha rol tu phyin pa'i 'bras bu
[\[317a.6\]]yang dag par 'byor pas/_mtshan ma dang rtsol ba med par byams pa la sogs pas sems can dang snod kyi zhing yongs su dag cing g.yo ba med pa nyid kyis rab tu 'jug pa'i phyir ro/_/sa legs pa'i blo gros ni dur khrod de bdag med pa nyid kyi dur khrod dang mtshungs pa'i
[\[317a.7\]]phyir dang /_stobs kyi pha rol tu phyin pa nyid kyis byang chub sems dpa' chos thams cad bdag med pa chos kyi dbyings lhag par rtog pa nyid sems can rnams kyi lhag par rtogs par bya ba'i phyir ston pa dang /_'khor bar rtsol ba med par sems can gyi don
[\[317b\]]
[\[317b.1\]]dang /_yang dag par rdzogs pa'i byang chub sgrub par byed pa'o/_/chos kyi sprin gyi sa ni nye ba'i dur khrod de ye shes kyi pha rol tu phyin pa nyid kyis chos thams cad rang bzhin med pa lhag par rtogs pa ston pas phul du byung zhing rab kyi mthar phyin pa grub pas
[\[317b.2\]]sprin chen po bzhin du chos kyi char gyis sems can rnams yang dag par tshim par byed pa'i phyir ro/_/de skad du yang kha sbyor thig le las/_/gnas ni rab tu dga' ba'i sa/_/de bzhin nye gnas dri ma med/_/zhing ni 'od byed shes par bya/_/'od 'phro ba ni nye ba'i
[\[317b.3\]]zhing /_/'dun rtog mngon du gyur pa ste/_/nye ba'i 'dun rtog sbyang dka' ba'o/_/'du ba ring du song ba ste/_/nye ba'i 'du ba mi g.yo ba/_/dur khrod legs pa'i blo gros te/_/nye ba'i dur khrod chos kyi sprin/_/pha rol phyin bcu sa rnams te/_/rnal 'byor ma yi kla klo'i skad/_/
[\[317b.4\]]pu yig la sogs gang gsungs pa/_/phyi dang nang du rnam bsam bya/_/zhes gsungs so/_/sa 'di rnams kyang byang chub kyi sems kyi rab tu skye ba de dang der sa bcu gnyis kyi rang bzhin rgyu dang 'bras bu nyid kyis 'thung gcod dang nye ba'i 'thung gcod la sogs par bzhag pa'i
[\[317b.5\]]dbang las rtogs par bya'o zhes gsungs so/_/de nyid kyi phyir sdom par dkyil 'khor dang lus la yang 'thung gcod dang nye ba'i 'thung gcod dag ma bstan to/_/b+hA wa b+ha drar ni dur khrod dang nye ba'i dur khrod nang du 'dus pa nyid kyis sa dag tu 'gal lo/_/saM pu
[\[317b.6\]]Tar legs pa'i blo gros dang chos kyi sprin dag dur khrod dang nye ba'i dur khrod nyid du rnam par gzhag go/_/de la pI nga btung ba la'o/_/'thung bar byed do zhes pas las la kwe pa ste pIH'o/_/lu nA ti dge ba sgrub par byed do zhes pas la wa'o/_/nyon mongs pa'i phung po 'thung
[\[317b.7\]]zhing gcod par byed pas na 'thung gcod de/_'dis ni rab tu dga' ba la sogs pa'i sa bskyed pa'i rim pas nyon mongs pa spong bar byed do/_/bag chags dang bcas pa'i sgrib pa lhag ma ma lus pa spangs pa ni sa bcu gnyis pa kun du 'od sangs rgyas kyis nye ba'i 'thung
[\[318a\]]
[\[318a.1\]]gcod do/_/de ltar ni 'bras bu mtshungs pas pha rol tu phyin pa bcu'i rang bzhin byang chub kyi rang gi ngo bo rnams las bcu gnyis kyis ji ltar rigs par rnal 'byor ma rnams kyi rten du rnam par gzhag par bya'o/_/kla klo'i skad ces pa brda'i skad kyis so/_/
[\[318a.2\]]phal cher ni phyi rol gyi 'thung gcod dang gnas la sogs pa nye ba'i 'thung gcod kyi mthar thug pa rim pa ji lta ba bzhin mos pas spyod pa la sogs pa'i dbang phyug gi rnal 'byor ma rnams 'byung ngo /_/de skad du dpal rdo rje mkha' 'gro'i rgyud las/_yul dang yul du mngon
[\[318a.3\]]byung ba/_/ye shes ldan pa'i rang skye gnas/_/mkha' 'gro ma rnams der bshad pa/_/rdo rje'i dkyil 'khor gtso mo'o/_/zhes bshad do/_/de'i phyir de'i rten byed pa'i grangs la sogs pa rnams dang /_pul+lI ra mA la ya la sogs pa rnams byed pa'i grangs la sogs pa rnams
[\[318a.4\]]dang /_nye ba'i sa rnams kyang mos pas spyod pa la sogs pa'i sa rnams su lhag par mos par bya'o/_/zhib tu na phyi'i 'dzin pa bslu bar mos pa'i ji ltar sems can dman pa la sogs pa rnams phyi rol gyi yul du zhen pa rigs pa bsal ba'i phyir/_phyi'i 'thung gcod gnas
[\[318a.5\]]la sogs pa rnams mos pas spyod pa la sogs pa'i sar mos par bstan to/_/de'i phyir 'di thams cad dgongs pa'i skad kyis pu yig la sogs zhes bya ba la sogs pa gsungs te/_pu yig la sogs pa ni pul+lI ra mA la ya la sogs pa phyi rol gyi gnas 'chad par 'gyur
[\[318a.6\]]ba khang pa brtsegs pa'i sa gzhi dang /_nang du lus kyi byang chub kyi sems so/_/da ni gnas la sogs pa mdor bstan pa brtag pa gnyis pa nyid du nges par bstan pa/_gnas ni dzA lan+d+ha rar bshad/_/de bzhin o Di ya na nyid/_/gnas ni pur+N+Na gi ri nyid/_/de bzhin kA ma rU pa
[\[318a.7\]]yang /_/nye gnas mA la wa ru brjod/_/sin+d+hu na ga ra nyid dang /_/zhing ni mum+mu ni ru bshad/_/zhing ni byed pa'i brang nyid do/_/de wI ko Ta de bzhin zhing /_/zhing ni lcags pa'i brang nyid do/_/nye zhing ku la tA ru brjod/_/de bzhin arbu da yang ngo /_/go dA wa rI gangs kyi ri/_/nye ba'i zhing ni
[\[318b\]]
[\[318b.1\]]mdor bsdus pa'o/_/'dun rtog ha ri ke la dang /_/lan tshwa'i rgya mtsho'i nang son pa'o/_/lam+bA ka dang kAny+tsi ka_/de bzhin yul 'khor bzang po'o/_/nye ba'i 'dun rtog ka ling+ga/_/'di rnams ldan pa gling nyid do/_/nye ba'i 'dun rtog kong+ka Na/_/mdor bsdus pas ni mngon par
[\[318b.2\]]brjod/_/'thung gcod grong gi mtha' dang ni/_/na ga ra yang 'thung gcod do/_/tsa ri tra dang ko sha la/_/'bigs byed gzhon nu ma yi grong /_/nye ba'i 'thung gcod de dang nye/_/rdo rje snying po snying rje che/_/dur khrod yi dgas 'dus pa dang /_/rgya mtsho'i 'gram yang dur khrod
[\[318b.3\]]do/_/skyed tshal rdzing bu'i 'gram nyid ni/_/nye ba'i dur khrod nges par brjod/_/zhes gsungs so/_/de la kol+la gi ri ni pUr+N+Na gi ri'o/_/de yang kol+la gi ri dang pul+lI ra mA la ya dang /_rdo rje'i gnas zhes pa rnams rnam grangs so/_/kha sbyor thig le las/_gnas ni kol+la
[\[318b.4\]]gi ri nyid/_/de bzhin arbu da yang ngo /_/zhes bshad pa ma yin nam/_arbu da gnas su yang bstan pa 'dir nye ba'i zhing du brjod/_de bzhin du kA ma rU pa 'dir gnas nyid du bstan/_phyag rgya chen po thig le'i rgyud du yang /_gnas dzA lan+d+ha ra dang au Di ya na dang pUr+N+Na gi
[\[318b.5\]]ri dang kA ma rU pa yang ngo zhes so/_/sam+pu Tar ni/_de bzhin kA ma rU par brjod/_/o tre zhing nyid du yang brjod/_/gnas nyid la sogs par rnam par gzhag pa yang thig le dang /_rdo rje mkha' 'gro phal cher mtshungs pa nyid do/_/de ci ltar mi 'gal zhe na/_gnas dang nye ba'i
[\[318b.6\]]zhing dag tsha grang dang dngos po dang dngos med bzhin du phan tshun 'gal ba ni ma yin te gcig la yang ming sna tshogs ji ltar mi 'gal zhes so/_/'dir na ga ra dang /_pA Ta li pu Ta dang /_mA la wa sogs gsum ni nye ba'i zhing du gsungs so/_/sam+pu Ta las ni/_nye gnas go dA
[\[318b.7\]]wa rir brjod/_/rA me shwa ra'ang de bzhin no/_/de wI ko Ta de bzhin bshad/_/mA la wa yang de bzhin brjod/_/ces so/_/phyag rgya chen po thig le las ni/_nye ba'i zhing ni mA la wa/_/na ga ra dang sin+d+hu dang /_/saM haM la yang de bzhin no/_/de wI ko Ta ba'i mchog sbyin/_/'dir ni
[\[319a\]]
[\[319a.1\]]zhing dang nye bas bstan/_/'dir yang de ma thag tu brjod pa nyid yang dag par brjod do/_/mum+mu ni zhes pa mum+mu ni'i yul lo/_/byed pa'i brang zhes pa ka ra Ni waDa zhing bzhi nges par bstan no/_/phyag rgya chen po thig le las ni/_zhing mum+mu ni dang de wI ko Ta yang
[\[319a.2\]]ngo /_/su m+mu Tar ni sngar bshad pa gnyis so/_/sngar bzhin de ltar arbu da yang zhes pa urbu da ri'i rtse mo'o/_/phyag rgya chen po thig ler yang /_/nye ba'i zhing ku la tA dang urbu da zhes pa gnyis bshad do/_/sam+pu Tar ni nye ba'i zhing tri sha ku ne dang /_ko sha la yang zhes bshad
[\[319a.3\]]do/_/'dir yang ko sha la ni 'thung gcod nyid du bstan te sngar bzhin no/_/ha ri ke la la sogs pa dang /_so rASh+Ta'i mthar yang 'dun rtog bzhi'o/_/lan tshwa rgya mtsho'i nang zhes pa ha ri ke la'i khyad par ro/_/ka ling+ga la sogs pa gsum ts+tshan+do ha 'o/_/gser byed pa dang ldan
[\[319a.4\]]pa'i gling ni gser gling ste/_gser gling zhes pa'i don to/_/sam+pu Ta las ni ka ling+ga dang lam+bA ka yang 'dun rtog go/_/gser gling dang mA la ya nye ba'i 'dun rtog go/_/phyag rgya chen po thig le las ni ts+tshan+do ha ni go dA wa ri dang ha ri ke la'o/_/nye ba'i 'dun rtog ni
[\[319a.5\]]gser ldan dang lam+bA ka zhes bshad do/_/rgyud 'dir ni 'du ba dang nye ba'i 'du ba ma bstan to/_/sam+bu Ta las ni/_yi dgas gnas su rab brjod pa/_/khyim gyi lha dang yul 'khor bzang /_/gser gling yang ni 'du bar 'dod/_/yi dgas gnas ni yi dgas grong /_/gr-i ha
[\[319a.6\]]de wa'ang 'du ba'o/_/gzhan gnyis nye ba'i 'du ba'o/_/phyag rgya chen po thig le las ni/_'du ba lcags pa'i brang nyid de/_/nye ba'i 'du ba gser gling ngo /_/kong+ka Na dang 'bigs byed bstan/_/de la yi dgas kyi grong dang /_gr-i ha de wa tA 'dir yang 'du ba nyid kyis legs par
[\[319a.7\]]bsdus so/_/so rASh+Ta dang gser gling yang 'dun rtog dang nye ba'i 'dun rtog nyid kyis bstan to/_/phyag rgya chen po thig ler yang nye ba'i 'du ba nyid kyis gang bshad pa/_kong+ka Na dang 'bigs byed de dag kyang 'dir nye ba'i 'dun rtog dang 'thung gcod nyid kyis bstan to/_/de'i
[\[319b\]]
[\[319b.1\]]phyir brtag pa gnyis pa las/_nye ba'i 'du bar bstan pa rgyud gzhan gyi rjes su 'brang bar bya'o/_/'thung gcod grong gi mthar gnas pa/_/'thung gcod na ga ra yang ngo /_/zhes dang /_grong gi mtha'i sa ni na ga ra'i mtha'i sa'o/_/tsa ri tra yang tsa ri tra'i gnas so/_/'bigs
[\[319b.2\]]byed ni 'brog dgon pa'o/_/gzhon nu ma'i grong ni gzhon nu ma'i gnas so/_/sam+pu Tar ni byed pa'i brang dang lcags pa'i brang /_ha ri ke la 'bigs byed dang /_/gzhon nu'i grong dang rnam pa lnga/_/'thung gcod du ni yang dag brjod/_/'dir ni 'di dag zhing du bstan to/_/
[\[319b.3\]]ha ri ke la ni ts+tshan+do ha nyid do/_/nye ba'i 'thung gcod ni de'i mtha'i gnas so/_/'thung gcod de dang nye ba'i sa'o/_/phyag rgya chen po thig ler ni rnam pa lnga 'thung gcod dang kha che'i dkyil 'khor dang mon gyi dkyil 'khor dang nye ba'i 'thung gcod dang bal po dang kan+ya ku zhes
[\[319b.4\]]mngon par brjod do/_/yi dgas 'dus pa zhes pa dur khrod kyi sa ste dur khrod do/_/rgya mtsho'i 'gram yang rdzing bu'i 'gram ring po'o/_/phyag rgya chen po thig ler yang 'dir ni dur khrod gnyis so/_/nye ba'i dur khrod ni tsa ri dang gzhon nu'i grong zhes bstan to/_/sam+pu
[\[319b.5\]]Ta'i rgyud kyi rab tu byed pa las na ga ra dang sin+d+hu dur khrod du bstan pa ma yin na/_ma ru dang ku la tA dag nye ba'i dur khrod du bshad ce na/_lU yI zhabs kyis mngon par rtogs pa las kyang dkyil 'khor gyi 'khor lo dang lus la de bzhin kho nar rnam par gzhag go/_/sam+pu
[\[319b.6\]]Ta'i thig le las ni/_si n+d+hu na ga ra dur khrod/_/nye ba'i dur khrod yi dgas 'dus/_/de bzhin rgya mtsho'i 'gram yang ngo /_/skyed tshal rdzing bu'i 'gram yang ni/_/nye ba'i dur khrod rnam par bshad/_/'di yang rgyu dang rgyud gnyis kyi don rab tu gsal ba nyid kyis gnyis ka yang
[\[319b.7\]]dag par bsdus pas bshad par nus te/_bla ma rnams kyis man ngag snye ma las/_sin+d+hu dang na ga ra dag dur khrod dang nye ba'i dur khrod nyid dang ma rU dang ku la tA dag gtso bo nyid kyis yi dgas 'dus pa dang /_rgya mtsho'i 'gram dag dang skyed tshal rdzing bu'i 'gram dag dur khrod dang
[\[320a\]]
[\[320a.1\]]nye ba'i dur khrod du bshad pa yang dgongs pa can du bshad de/_gang gi phyir 'di dag tu 'ga' zhig gi tshe lha dang rnal 'byor ma rnams 'dres pa de nyid kyi phyir phyi nas 'di bstan te/_gtso bor pul+lI ra mA la ya sogs pa gnas nyi shu rtsa bzhi'i nang du 'dus pa
[\[320a.2\]]pul+lI ra mA la ya la sogs pa'i yul du bram ze la sogs pa'i skye gnas su skyes pa'i dkyil 'khor pa'i lha rnams kyang ngo zhes so/_/de'i phyir bde mchog gi rab tu byed pa las/_phyi dang nang du yang gnas la sogs pa'i rnam par gzhag pa mtshon par byed do/_/de bzhin rgyud
[\[320a.3\]]gzhan rnams las kyang gnas la sogs pa phyi dang nang dang gzhan du yang rnam par gzhag go/_/ri gi a ral+li'i rgyud las kyang /_shar gyi lus 'phags 'dzam bu gling /_/nub kyi ba lang spyod dang ni/_/byang gi sgra mi snyan yang gnas/_/gnas bzhir lha mo bzhi rnams te/_/ri rab
[\[320a.4\]]rtse mor ri gi gnas/_/zhes gsungs so/_/thams cad du bshad ces pa nges pa'i rnam pa'i ngo bor blta bar bya'o/_/gzhan yang gdul bya dang rjes su mthun par brtse ba'i rang bzhin gyis bcom ldan 'das kyi sku bstan pa ni rnam pa sna tshogs so/_/gdul bya yang chung ngu dang
[\[320a.5\]]'bring dang chen po'i chung ngu dang chen po'i 'bring dang chen po'i chen po'i dbye bas so/_/de la chung ngu'i dbang du byas nas phyi'i gnas la sogs pa bstan pa de bzhin du yang /_dri ma med pa'i 'od las gsungs pa/_'dir thun mong gi yul du 'khyam par bya ba'i don du dzA lan+d+ha
[\[320a.6\]]ra la sogs pa rnams gnas la sogs pa nyid gsungs so/_/de yang thams cad du khyab par byed par mi 'gyur te/_bram ze dang rgyal rigs dang /_rje'u rigs dang /_dmangs rigs rnams kyi khyim du skyes pa'i rdo rje mkha' 'gro rnams grong khyer gcig na yang gnas
[\[320a.7\]]pas/_bod dang rgya nag la sogs pa'i yul na yang gnas la sogs pa yod do/_/de rnams kyang bsdus pa'i rgyud kyi nang nas bstan to/_/rgyud rgyas pa'i nang du ni yul thams cad du khyad par dang grong khyer thams cad du gnas la sogs pa bshad do/_/'bring gi dbang
[\[320b\]]
[\[320b.1\]]du byas nas kyang gzhal yas khang gi sa la gnas la sogs pa dkyil 'khor pa'i lha mo rnams su rnam par gzhag go/_/dper na dpal sdom pa'i dkyil 'khor du rdo rje phreng ba sngon pos bskor ba'i rtsibs brgyad sngon por dang po thugs kyi 'khor lo'i shar dang /_byang dang /_
[\[320b.2\]]nub dang /_lha mo'i rtsibs rnams la/_pul+lI ra mA la ya/_dzA lan+d+ha ra/_au Di ya na/_arbu da gnas kyi rang bzhin rnams su/_rab gtum ma/_gtum mig ma/_'od ldan ma/_sna chen ma rnams so/_/me dang /_bden bral dang /_rlung dang /_dbang ldan rnams su go da wa rI/_
[\[320b.3\]]rA me shwa ra/_de wI ko Ta/_mA la wa ste nye ba'i gnas kyi bdag nyid rnams su/_dpa' bo'i blo can ma dang /_mi'u thung ma dang /_lang+ka'i dbang phyug ma dang /_shing grib ma rnams so/_/pad+ma dmar po'i phreng bas yongs su bskor ba rtsibs brgyad dmar po gnyis pa gsung gi
[\[320b.4\]]'khor lo'i shar dang byang kA ma rU pa dang o tre ste/_zhing dag tu sa srung ma dang /_'jigs byed chen mo dag go/_/nub dang lho tri sha ku ne dang ko sha la nye ba'i zhing dag tu rlung shugs ma dang /_chang 'thung ma dag go/_/me dang bden bral ka ling+ga dang /_lam+bA ka/_ts+tsha n+ngo ha dag
[\[320b.5\]]tu/_sngo bsangs lha mo dang /_shin tu bzang mo dag go/_/rlung dang dbang ldan kAny+tsi dang /_hi mA la ya nye ba'i 'dun rtog tu/_rta'i rna ba ma dang /_mkha' 'gro gdong ma dag go/_/rdo rje phreng ba dkar pos yongs su bskor ba rtsibs brgyad dkar po gsum pa sku'i 'khor lo'i
[\[320b.6\]]shar dang byang /_pre ta pu rI dang /_gr-i ha de wa tA 'du ba dag tu/_'khor lo'i shugs can ma dang /_dum skyes ma dag go/_/nub dang lho sau rASh+Ta dang /_gser gling nye ba'i 'du ba dag tu/_chang 'tshong ma dang /_'khor lo'i go cha ma dag go/_/me dang bden bral na ga ra dang /_
[\[320b.7\]]sin+d+hu dur khrod dag tu shin tu dpa' mo dang /_stobs chen ma dag go/_/rlung dang dbang ldan ma ru dang /_ku la tA nye ba'i dur khrod dag tu 'khor los sgyur ma dang /_brtson 'grus chen mo dag go/_/rab gtum ma la sogs pa'i lha mo 'di rnams kyang rang rang gi rten gyi
[\[321a\]]
[\[321a.1\]]'khor lo dang kha dog mtshungs pa zhal gcig spyan gsum ma/_gdong mche ba gtsigs pa/_dpral bar rdo rje'i phreng bas mtshan pa/_skra grol ba/_phyag gnyis kyi g.yon pas khrag gis gang ba'i thod pa/_g.yas pas gdug pa bsdigs par byed cing
[\[321a.2\]]gri gug 'dzin pa/_gcer bu g.yas brkyang gi stabs kyis gnas pa/_phyag rgya lnga 'dzin cing /_'dzag pa'i mgo bo'i phreng ba can du bsam par bya'o/_/chen po'i chung ngu'i dbang du byas nas lus la gnas la sogs pa bstan te/_dper na sdom pa'i dkyil 'khor bzhin no/_/
[\[321a.3\]]pu_dzA_o_a_go_rA_de_ma_o_tri_ko_kA_la_ka_hi_pre_gr-i_sau_su_na_si_ma_ku_spyi bo pul+lI ra mA la yar rab gtum ma'o/_/spyi gtsug dzA lan+d+ha rar gtum mig ma'o/_/rna ba g.yas pa au Di ya nar 'od ldan ma'o/_/ltag pa arbu dar sna chen ma ste gnas so/_/rna
[\[321a.4\]]ba g.yon pa go dA wa rIr dpa' bo'i blo can ma'o/_/smin ma'i dbus rA me shwa rar mi'u thung ma'o/_/mig gnyis de wI ko Tar lang+ka'i dbang phyug ma'o/_/phrag pa gnyis mA la war shing grib ma ste nye ba'i gnas so/_/mtshan khung gnyis kA ma rU par sa srung ma'o/_/nu ma zung o trer 'jigs
[\[321a.5\]]byed chen mo ste zhing ngo /_/lte ba tri sha ku ner rlung shugs ma'o/_/sna rtse ko sha lar chang 'thung ma ste nye ba'i zhing ngo /_/kha ka ling+gar sngo bsangs lha mo'o/_/mgrin pa lam+b+hA kar shin tu bzang mo ste 'dun rtog go/_/snying kAny+tsir rta'i rna ba ma'o/_/mdoms bar hi mA la yar bya gdong ma ste
[\[321a.6\]]nye ba'i 'dun rtog go/_/mtshan ma pre ta pu rir 'khor lo'i shugs can ma'o/_/bshang lam gr-i ha de wa tAr dum skyes ma ste 'du ba'o/_/brla gnyis sau rASh+Tar chang 'tshong ma'o/_/byin pa gnyis gser gling du 'khor lo'i go cha ma ste nye ba'i 'du ba'o/_/sor mo na ga rar shin tu
[\[321a.7\]]dpa' mo'o/_/rkang pa'i bol sin+d+hur stobs chen ma ste dur khrod do/_/mthe bong ma rur 'khor los sgyur ma'o/_/pus mo gnyis ku la tAr brtson 'grus chen mo ste nye ba'i dur khrod do/_/'di la 'di ni man ngag yin te/_puM dzAM zhes pa la sogs pa thams cad rjes su nga ro dang
[\[321b\]]
[\[321b.1\]]bcas pa nges pa nyid do/_/puM yig la sogs pa'i yi ge yongs su gyur pa las 'khor lo'i rtsibs rnams kyi stong pa'i nang du gnas la sogs pa'i gnas rnams spyi bo la sogs pa rnams su blta bar bya'o/_/gnas la sogs pa de rnams su de de'i gnas su son
[\[321b.2\]]pa'i rtsa rnams de dang de'i lta'i gzugs kyis yongs su gyur pa rnam par gzhag ste bsgom par bya'o/_/dper na phyi rol du gnas la sogs pa dang /_nye bar gnas pa'i chu klung gi chu yis gso bar byed pa de bzhin du/_lus la yang rtsa rnams kyis sen mo la sogs pa gso bar
[\[321b.3\]]byed do zhes pa mtshungs pa nyid do/_/chen po'i 'bring gi dbang du byas nas bskyed pa'i rim pas sa bon gyi yi ge la sogs pa med par yang /_lus la ji ltar gnas pa'i spyi bo la sogs pa gnas la sogs pa/_de dang der son pa rtsa'i rang bzhin rnams rdo rje lha mo rnams so zhes
[\[321b.4\]]lhag par mos pa'i don du rnam par gzhag go/_/chen po'i chen po'i dbang du byas nas bskyed pa'i gnas kho na nang ste/_stong pa nyid dang snying rje dbyer med pa byang chub kyi sems lus la sogs pa/_so sor snang ba'i rang bzhin gnas pas dang pha rol tu phyin pa'i bdag nyid do/_/
[\[321b.5\]]dkyil 'khor gyi 'khor lo bdag la bsre ba de'i dbang du byas nas gsungs te/_ye shes chen po rang lus gnas/_/rtog pa thams cad yang dag spangs/_/zhes dang /_sa bcu'i dbang phyug mgon po ste/_/'di rnams gzhan gyis brjod mi bya/_/zhes so/_/dpal ldan
[\[321b.6\]]mngon par brjod pa phyi ma'i rgyud du yang gsungs pa/_'di nyid mkha' 'gro ma kun gyi/_/nges par gnas pa snying brtser ldan/_/'di nyid rdzogs sangs rgyas kun dang /_/byang chub sems dpa' 'gro ba gsum/_/nyi shu rtsa bzhi'i dbye ba yis/_/gnas sogs nyid du yang dag gnas/_/
[\[321b.7\]]de'i phyir/_de nyid ldan na der 'khyam pas/_/dal bar 'gyur gyi dgos pa med/_/gal te de nyid med gyur na/_/de rnams bskor bas cung zad min/_/gal te de nyid ldan gyur na/_/de rnams bskor yang ci zhig dgos/_/phyi rol rnal 'byor pa de rnams/_/bskor bas khams rnams
[\[322a\]]
[\[322a.1\]]zad par 'gyur/_/de phyir phyi rol rnam spangs nas/_/rnal 'byor rol pas gnas par bya/_/rnam dag ye shes spyan ldan pa'i/_/rdo rje rnal 'byor ma rnams kyis/_/dpal ldan rnal 'byor can rnams la/_/ring nas thugs rje'i thugs kyis gzigs/_/
[\[322a.2\]]dngos grub mchog ni bzhi rnams kyang /_/de rnams la ni ci 'dod stsol/_/des na rje btsun ye shes ni/_/rab tu 'bad pas bsgrub par bya/_/sna tshogs rtsol ba dang ldan pa/_/spyod pa'i brtul zhugs su ni brjod/_/spyod pa'i brtul zhugs 'di nyid ni/_/brtul zhugs de nyid
[\[322a.3\]]dga' bas bya/_/rnam pa gang des byas nas ni/_/zas dang gnas kyi brtul zhugs ldan/_/bsam gtan zas mchog gyur pa yi/_/smyo med sems kyis gnas par bya/_/gcer bu 'am gal te gcer bu min/_/gang der ji ltar de bzhin du/_/rang gi lhag pa'i lha dmigs nas/_/
[\[322a.4\]]de nyid gcig tu rnam par bsam/_/zla drug tsam gyis de nyid ni/_/lkugs par gyur kyang dbang du 'gyur/_/rnal 'byor che dang rnal 'byor ma'i/_/gzugs kyis de la gsal bar byed/_/ye shes gsal ba mchog mthong nas/_/rnal 'byor can rnams nye bar gnas/_/ji ltar
[\[322a.5\]]pad ma'i nyams dga' bar/_/ngang pa'i tshogs ni 'jug pa bzhin/_/dpal ldan rdo rje 'dzin pa ni/_/'di la mngon gyur the tshom med/_/mig 'phrul bzhin du 'jig rten du/_/sems can kun don byed pa po/_/de ltar bdag dang sems can don/_/dag pa'i sems kyis
[\[322a.6\]]byed pa nyid/_/zhes gsungs so/_/de nyid kyi phyir/_chung ngu la sogs pa rnams la gnas la sogs pa bstan pa yang drang ba'i don to/_/rab tu dga' ba la sogs pa'i rang bzhin nyid gnas la sogs pa ni nges pa'i don to/_/gang yang phyi rol dang dkyil 'khor gyi 'khor lo dang /_lus la
[\[322a.7\]]yang rab tu dga' ba la sogs pa'i rnam par gzhag pa de'ang drang ba'i don to/_/ci ltar de dang der lhag par mos pa las/_/de dang de 'jig rten las 'das pa'i sar gsal bar 'gyur ba'i phyir/_'bad par byed do zhes pa ste/_spros pas chog go/_/da ni sam+pu Ta'i thig le la sogs
[\[322b\]]
[\[322b.1\]]pa'i rgyud las gsungs pa'i/_rnal 'byor ma rnams kyi phal cher 'du ba'i gnas dang shing la sogs pa la gnas pa brjod par bya ste/_de la/_bi ra dzar ni tsu ta'i shing /_/'du gnas lha mo aM bi ka_/zhing skyong a na la zhes bya/_/kang+ka Nar ni zla 'khri shing /_/zhes bstan
[\[322b.2\]]nges par bsam par bya/_/tsa ri trar shing ka rany+dza/_/lha mo ka rany+dzar gnas ma/_/zhing skyong dril bu chen po'o/_/de wI ko Tar b+ha Ta'i shing /_/lha mo kar+Na mo DI'o/_/ha ri ke lar a ru ra'i shing /_/auT+ya ya nar mya ngan med pa'i shing /_/gang der lha mo gsang ba ma/_/zhing skyong stobs
[\[322b.3\]]po che zhes bya/_/dzA lan+d+ha rar gser shing ste/_/gang der lha mo gtum mo ste/_/zhing skyong dza ne tA zhes bya/_/sam+pu Ta yi thig le las/_/bi ra dza sogs nye bar mtshon/_/rdo rje mkha' 'gro la sogs pa'i rgyud las gsungs pa'i gnas rnams so/_/de la pur+N+Na gi ri dang /_ri yi rtse mo
[\[322b.4\]]'du ba'i gnas/_/gang der lha mo dpal chen mo/_/zhing skyong me yi gdong pa can/_/mchog ldan du ni ta la'i shing /_/gang der lha mo bde byed ma/_/zhing skyong gyen du skra brdzes pa'o/_/dmar ser grong du shing ral can/_/gang der lha mo dmar ser ma/_/zhing skyong byin pa chen po'o/_/
[\[322b.5\]]e lA'i grong du a ya tan/_/gang der lha mo bong gnas ma/_/zhing skyong glang po'i rna ba'o/_/kha che'i ri yi rtse mo ni/_/gang der lha mo go kar+N+Na/_/zhing skyong byin pa'i rtsa can no/_/mya ngan gyi ni gnas chen po/_/gang der lha mo kra ma Ni/_/zhing skyong gtsigs pa zhes bya'o/_/skye bo'i bu yi
[\[322b.6\]]sba yi dong /_/gang der lha mo ro langs ma/_/zhing skyong byi na spu can no/_/bu ram shing 'phel grong gi gnas/_/gang der lha mo tsA muN+DI/_/zhing skyong bum pa can zhes bya/_/rgyal byed khang pa brtsegs pa ni/_/gang der lha mo rab dngas ma/_/zhing skyong ral pa gsum pa'o/_/kr-iSh+Na'i grong gi
[\[322b.7\]]gnas khyad par/_/gang der lha mo glog gdong ma/_/zhing skyong dril bu sgra can no/_/sa pA ri'i shing shAl+ma lI/_/gang der lha mo me gdong ma/_/zhing skyong lha ni chen po'o/_/'o ma can gyi shing shA la/_/gang der lha mo 'jig rten yum/_/sgyu ma'i grong gi shA kho Ta/_/gang der lha mo
[\[323a\]]
[\[323a.1\]]'dod ldan ma/_/zhing skyong 'jigs sde zhes bya'o/_/e kA mU ka'i A mra ni/_/gang der lha mo lus srul ma/_/zhing skyong brtul zhugs chen po'o/_/rgyal po'i khab kyi gnas khyad par/_/gang der lha mo rna rgud ma/_/zhing skyong dril chung sgra can no/_/bod kyi brag
[\[323a.2\]]gi rtse mo ni/_/gang der lha mo lhan skyes ma/_/zhing skyong longs spyod can zhes bya/_/mA la ba yi sbrang rtsi'i shing /_/gang der lha mo dbang bskur ma/_/zhing skyong skyes pa'i dbang phyug go/_/de dang de yi gnas rnams su/_/rdo rje rnal 'byor ma rnams 'du/_/rnal 'byor can 'dus rjes su
[\[323a.3\]]'dzin/_/zhes so/_/de bzhin du rdo rje mkha' 'gro'i rgyud du yang /_zhing 'di rnams su bu mo gang /_/dpa' bo rnams la grub sbyin ma/_/rtag tu ri yi 'gram dag tu/_/mtshan mo rab tu 'du bar byed/_/mkha' spyod rnams su rnyed dka' ba/_/dngos grub yangs pa sbyin par byed/_/
[\[323a.4\]]sgrub pa po la las rnams kun/_/the tshom med par 'grub par byed/_/ces gsungs so/_/ri'i 'gram zhes pa ni sgrub pa po'i phyir du'o/_/mkha' spyod rnams su zhes pa'i don to/_/de ltar chung ngu rnams phyi'i gnas la sogs par yang dag par song ste/_de dang der song nas de dang
[\[323a.5\]]der gnas pa'i lha mo dang zhing skyong rnams mchod pa dang /_gtor ma dang nye bar spyod pa la sogs pa rnams kyis yongs su mnyes par byas te/_gnas de dang der gnas pa'i rdo rje btsun mo rnams/_bsam gtan dang /_gtor ma dang /_mchod pa dang /_sngags bzlas pa dang /_bskor ba
[\[323a.6\]]la sogs pa rnams kyis kun nas mgu bar bya'o/_/gang rnal 'byor pa 'bring po rnams kyis phyi'i gnas la sogs pa bskor ba las phyir phyogs te/_dkyil 'khor gyi 'khor lo bsgom pa la mngon par 'jug par byed do/_/gang yang chen po'i chung ngu rnams dkyil 'khor gyi
[\[323a.7\]]'khor lo bsgom pa la mi ltos par/_rang gi lus nyid kyi spyi bo la sogs pa rnams su rang rang gi yi ge dang po yongs su gyur pa las/_gnas la sogs pa de dang der gnas pa'i rtsa de dang der lha'i gzugs su bsgom pa la mngon par dga' bar byed do/_/gang yang chen po'i
[\[323b\]]
[\[323b.1\]]'bring rnams sa bon gyi yi ge la ltos pa med pa nyid du bskyed pa'i rim pas spyi bo la sogs pa'i gnas rnams su/_de dang der gnas pa'i rtsa rnams rdo rje lha mo de dang der lhag par mos te bsgom pa la dga' bar byed do/_/gang yang blo gros chen po rnams/_/bskyed pa'i rim pa la gnas
[\[323b.2\]]te rang gi sems kho na/_lus dang longs spyod la sogs par so sor snang ba stong pa nyid dang snying rje ro gcig pa'i gnas la sogs pa'i rang bzhin/_sa dang pha rol tu phyin pa'i bdag nyid dkyil 'khor gyi 'khor lo ma tshang ba med pa sgom par byed do/_/bshad pa'i rim pa de thams cad kyis
[\[323b.3\]]dkyil 'khor nyid gnas la sogs pa de dang der gnas pa'i rdo rje lha mo rnams kyi rang bzhin du brtags te/_de dang der bsgom pa goms par bya'o zhes 'di thams cad bde bas bsgrub par bya'o/_/ji ltar rigs par kho bo yis/_/bla ma'i man ngag gis bsdus te/_/gnas sogs
[\[323b.4\]]mdor bsdus pa yi ni/_/gtan la dbab pa skyon med byas/_/gnas sogs gtan la dbab pa 'di bkod las/_/dge ba zla mdzes ltar mtho gang thob pa'i/_/bsod nams de yis skye bo mtha' dag ni/_/gnas sogs de nyid mthar phyin sangs rgyas gyur/_/gnas la sogs pa
[\[323b.5\]]gtan la dbab pa rnam par grags pa'i paN+Di ta gnas brtan shAkya rak+Shi ta'i zhabs kyis mdzad pa 'di rdzogs so//_//zhes pa 'di nyid 'gro ba mtha' dag gi rnam par 'dren pa lha dang bcas pa'i skye dgu'i gtsug rgyan dam pa spyan snga rin po che'i bka' bzhin gnam
[\[323b.6\]]lha brgyad gangs kyi ra bas bskor ba'i dbus/_ri 'brang rgyas kyi ngogs dpal bde chen yangs pa can gyi gtsug lag khang du/_zha lu lo tsA ba dge slong d+harma pA las bsgyur ba'o//[ {D1216}]@##/_/rgya gar skad du/_aSh+Ta sh+ma sha nA khya ta nA ma/_
[\[323b.7\]]bod skad du/_dur khrod brgyad kyi bshad pa zhes bya ba/_bcom ldan 'das 'jig rten dbang phyug la phyag 'tshal lo/_/de la dur khrod brgyad bshad par bya ste/_shar phyogs kyi dur khrod ni gtum drag ces bya ste/_der a ru ra'i shing la bdag nyid chen po gtum drag
[\[324a\]]
[\[324a.1\]]ces bya ba mdog dkar po glang po che'i mdog can no/_/shing gi drung du ni phyogs kyi bdag po dbang po mdog ser po lag pa g.yas g.yon na rdo rje dang sdigs mdzub thogs pa glang po che sa srung dkar po la zhon pa ste/_der klu ba su ki mdog ser po dang /_sprin sgra
[\[324a.2\]]sgrogs zhes bya ba mdog sngon po'o/_/byang phyogs kyi dur khrod ni/_tshang tshing can zhes bya ba ste/_der ni byang chub kyi shing la/_bdag nyid chen po ba ga ra zhes bya ba/_mi mgo'i gdong can/_mdog ser po'o/_/shing gi drung du ni phyogs kyi bdag po lus ngan mdog ser po/_lag pa g.yas
[\[324a.3\]]g.yon gyis mi 'jigs pa dang /_g+ha ha thogs pa thung zhing gter la bzhon pa ste/_der klu 'jog po/_mdog dmar po dang /_sprin rmugs pa zhes bya ba mdog dkar po'o/_/nub phyogs kyi dur khrod ni 'bar bas 'khrigs pa'i keng rus zhes bya ste/_der shing mya ngan med la bdag
[\[324a.4\]]nyid chen po 'bar bas 'khrigs pa'i keng rus zhes bya ba/_chu srin gyi mgo can/_mdog ser po'o/_/shing gi drung du ni phyogs kyi bdag po ba ru na mdog dkar po chu srin la zhon pa/_lag pa g.yas g.yon gyis sdigs mdzub dang zhags pa thogs pa ste/_der klu stobs kyi
[\[324a.5\]]rgyu mdog ljang gu dang /_sprin drag po zhes bya ba mdog dkar po'o/_/lho phyogs kyi dur khrod na 'jigs sde zhes bya ste/_der ba ru ra'i shing la bdag nyid chen po 'jigs sde zhes bya ba'i mi'i gdong can mdog nag po'o/_/shing gi drung du ni phyogs kyi bdag po gshin rje mdog nag po
[\[324a.6\]]lag pa g.yas g.yon gyis dbyig pa dang zhags pa thogs pa ma he la zhon pa ste/_der klu pad mdog dkar po dang /_sprin 'khrigs pa zhes bya ba mdog ser po'o/_/me lha'i mtshams kyi dur khrod ni dpal gyi nags zhes bya ste/_der shing ka rany+dza zhes bya ba la bdag nyid chen po dpal
[\[324a.7\]]gyi nags zhes bya ba ra'i gdong can mdog dkar po'o/_/shing gi drung du ni phyogs kyi bdag po byin za mdog dmar po lag pa g.yas g.yon na bgrang phreng dang ril ba spyi blugs thogs pa ra'i steng la zhon pa ste/_der klu pad+ma chen po mdog dkar po dang /_sprin 'khyil pa zhes bya ba
[\[324b\]]
[\[324b.1\]]mdog dmar po'o/_/bden bral gyi dur khrod ni 'jigs pa'i mun pa zhes bya ba ste/_der u dum+WA ra'i shing la bdag nyid chen po 'jigs pa zhes bya ba ma he'i gdong can mdog nag po'o/_/shing gi drung du ni phyogs kyi bdag po srin po bden bral mdog nag po lag pa g.yas
[\[324b.2\]]g.yon gyis sdigs mdzub dang mi mgo thogs pa mi ro la zhon pa ste/_der klu mtha' yas mdog sngon po dang /_sprin sgra sgrogs zhes bya ba mdog ser po'o/_/rlung gi mtshams kyi dur khrod ni kI li kI lar sgrogs pa zhes bya ste/_der ni shing srid sgrub ces bya ba la bdag nyid chen po kI
[\[324b.3\]]li kI lar sgrogs pa zhes bya ba ma he'i gdong can du ba'i mdog can no/_/shing gi drung du ni phyogs kyi bdag po rlung lha mdog dkar po lag pa g.yas g.yon gyis rlung gi snam bu 'dzin pa ri dgas sha ba la zhon pa ste/_der klu rigs ldan khra bo dang sprin 'bebs pa zhes bya ba mdog
[\[324b.4\]]ljang gu'o/_/byang shar gyi dur khrod ni ha har dgod pa zhes bya ba ste/_der shing n+ya gro d+ha la bdag nyid chen po ha har dgod pa zhes bya ste khyu mchog gi gdong can mdog dkar po'o/_/shing gi drung du ni phyogs kyi bdag po dbang ldan mdog sngo skya lag pa g.yas g.yon gyis mdung
[\[324b.5\]]rtse gsum pa dang thod pa thogs pa khyu mchog la zhon pa ste/_der klu dung skyong ser po dang /_sprin gtum mo zhes bya ba mdog sna tshogs pa'o/_/phyogs kyi bdag po thams cad ni mi'i gdong can lag pa gnyis pa'o/_/phyogs kyi klu rnams ni gdengs ka bdun pa mche ba yid
[\[324b.6\]]tsam gtsigs shing 'dod pa'i gzugs can no/_/sprin rnams kyang kha dog sna tshogs pa'i mdog can no/_/gtum drag dang ni tshang tshing dang /_/'bar bas 'khrigs pa'i keng rus te/_/'jigs sde rnams ni shar la sogs/_/phyogs su yongs su bskor te gnas/_/ha har
[\[324b.7\]]dgod pa dang ldan te/_/dpal gyi nags na byin za'o/_/'jigs pa'i mun pa bden bral te/_/rlung mtshams kI li kI lar sgrogs/_/'di ni dur khrod brgyad po ste/_/dpal ldan rdo rje rnal 'byor pas/_/rdo rje ra ba'i nang logs su/_/rab tu 'bad de bsam par bya/_/slob
[\[325a\]]
[\[325a.1\]]dpon rnal 'byor pas mdzad pa'i dur khrod brgyad kyi bshad pa rdzogs so//_//rgya gar gyi mkhan po bud+d+ha ka ra badzra dang /_bod kyi lo tsA ba 'gos kyis bsgyur ba'o//[ {D1217}]@##/_/rgya gar skad du/_shrI rat+na many+dza rI nA ma TI ka/_
[\[325a.2\]]bod skad du/_dpal rin po che snye ma zhes bya ba'i rgya cher 'grel pa/_dpal chos kyi dbyings la phyag 'tshal lo/_/rnal 'byor rnal 'byor ma bye brag_/gang zhig 'di skad bdag sogs don/_/dpal rin rdor zhabs la phyag 'tshal te/_/shes rab dpal bdag des gsal
[\[325a.3\]]bshad/_/'di ltar gsang ba chen po ni/_/gsal bar byed pa lugs min yang /_/de lta mod kyi bod yul du/_/skyes pa rang gi slob ma mchog_/gus pas zhus pa'i ngor byas so/_/'di skad bdag gis thos pa dus gcig na/_bcom ldan 'das de bzhin gshegs pa thams
[\[325a.4\]]cad kyi sku dang gsung dang thugs rdo rje dpa' bo chen po dang dpa' mo'i dbang phyug mas rnam par bskor nas shes rab kyi b+ha ga la bzhugs so zhes bya ba ni mdo'o/_/de las dang po brjod pa dang brjod par bya ba dang 'brel ba dang /_dgos pa dang /_dgos pa'i yang dgos pa'i don gyi
[\[325a.5\]]yan lag 'jug pa'i phun sum tshogs pa nges par bshad pa'o/_/gang gi phyir zhe na 'dis rgyud kyi don gsal bar shes pa de'i phyir ro/_/dang po ni bdag po phun sum tshogs pa/_bdag po ni thams cad skye ba'i rgyu'i rang bzhin gyi phyir ro/_/ji ltar sa bon no/_/gnyis pa gnas
[\[325a.6\]]phun sum tshogs pa ni sa bon la yang bzhi dgos pa'i phyir ro/_/gsum pa 'khor phun sum tshogs pa ni bzhi la yang chu la sogs pa dgos pa'i phyir ro/_/bzhi pa dus phun sum tshogs pa ni chu la sogs pa la yang gnas dgos pa'i phyir ro/_/lnga pa sdud pa po phun sum tshogs pa
[\[325a.7\]]gnas skabs la yang byed pa po dgos pa'i phyir ro/_/drug pa rgyud phun sum tshogs pa 'dir byed pa po yang thams cad rdzogs pa la 'dus pa phyed pa'i phyir ro/_/'di ltar rigs pas bskyed pa'i rim pa'o/_/de la brjod pa la sogs pa'i don gyi rim pas rdzogs pa'o/_/de'i phyir
[\[325b\]]
[\[325b.1\]]bskyed pa dang rdzogs pa'i ngo bo nyid kyi rgyud dpal ye shes thig le rgyud kyi rgyal po las nyid mchog gi dbang phyug gis de skad gsungs so/_/da ni brjod pa la sogs pa'i don gyis phun sum tshogs pa drug bshad de/_gang rgyud phun sum tshogs pa de ni brjod pa'o/_/gang sdud pa po dang
[\[325b.2\]]dus phun sum tshogs pa gnyis ni brjod par bya'o/_/gang 'khor phun sum tshogs pa ni 'brel pa'o/_/gang gnas phun sum tshogs pa ni dgos pa'o/_/gang bdag po phun sum tshogs pa de ni dgos pa'i dgos pa'o/_/da ni 'di la ji lta bar sgra'i rim pa gsal bar bshad de/_
[\[325b.3\]]'di skad ces bya ba ni rgyud de/_bdag gis thos pa zhes bya ba ni sdud pa po'o/_/dus gcig na zhes bya ba ni dus so/_/bcom ldan 'das de bzhin gshegs pa thams cad kyi sku dang gsung dang thugs rdo rje zhes bya ba ni bdag po rdo rje 'dzin pa chen po'o/_/dpa' bo chen po dang dpa'
[\[325b.4\]]mo'i dbang phyug mas yongs su bskor ba zhes bya ba ni 'khor ro/_/shes rab kyi b+ha ga la bzhugs zhes bya ba ni gnas so/_/da ni e waM ma yA yi ge bzhi la dang po re zhig rnal 'byor rgyud kyi rim pas don bshad de/_rnal 'byor ni bskyed pa'i rim pa'i mtshan nyid kyi phyir ro/_/rnal
[\[325b.5\]]'byor ma ni rdzogs pa'i rang bzhin no/_/de bas na rnal 'byor ni dang por bshad par rigs so/_/e'i rnam pa zhes bya ba ni sa'o/_/sangs rgyas rin po che'i snod kyi rten gyi gzugs so/_/rtsub pa'i mtshan nyid kyi phyir sra ba'o/_/waM gyi rnam pa ni chu'o/_/gzhan min ni sangs rgyas rin
[\[325b.6\]]po che'i snod do/_/gsher ba'i mtshan nyid kyi phyir 'jam pa'o/_/ma zhes bya ba ni me'o/_/nyid byang chub kyi sems rin po che'o/_/tsha ba'i mtshan nyid kyi phyir shin tu 'od gsal ba'o/_/ya'i rnam pa ni rlung ngo /_/yang dag pa byang chub kyi sems zla ba'i gzugs so/_/g.yo ba'i mtshan
[\[325b.7\]]nyid kyi phyir sprin dang 'dra zhes bya ba'i don to/_/da ni 'byung ba chen po'i bdag nyid kyi yi ge bzhi la rnam pa dang bcas pa'i lha mo'i dbang bshad de/_e'i rnam pa ni las kyi phyag rgya'i rang bzhin sangs rgyas spyan no/_/thams cad bde ba 'byung ba'i rgyu sbyor thabs byed pa'o/_/waM gyi
[\[326a\]]
[\[326a.1\]]rnam pa ni chos kyi phyag rgya'i rang bzhin mA ma kI'o/_/sbyor thabs las byung ba'i bde ba phyi'i 'dod chags kyi me'i tsha ba las bsil bar byed pa'o/_/yang na nye bar zhi bar byed pa'o/_/me'i rnam pa ni dam tshig gi phyag rgya'i rang bzhin gos dkar mo'o/_/dga'
[\[326a.2\]]ba dang skad cig thams cad kun myong ba'i phyir ro/_/yA'i rnam pa ni phyag rgya chen po'i rang bzhin sgrol ma'o/_/spros pa thams cad dang bral ba'i rmad du byung ba'i bde ba chen po gsal bar byed pa'i phyir ro/_/yang na khyab par byed pa'i phyir zhes dgongs pa'o/_/da ni de rnams la tshangs pa'i
[\[326a.3\]]gnas dang bcas pa'i gnas kyi rim pa bshad de/_byams pa dang snying rje dang dga' ba dang btang snyoms zhes bya ba ni tshangs pa'i gnas bzhi'o/_/yang na tshangs pa'i sgra ni byang chub kyi sems so/_/spyod pa'i phyir na gnas so/_/des na tshangs pa'i gnas so/_/de la gnas ni sprul pa dang
[\[326a.4\]]chos dang longs spyod dang bde ba chen po'i 'khor lo bzhi'o/_/de la 'di ni dgongs pa'o/_/gang zhig e waM ma yA yi ge bzhi po de ni byang chub kyi sems kyi rang bzhin lha mo'i rnam pa'i gzugs kyis sprul pa la sogs pa'i gnas na bzhugs so/_/de yang lha'i rnam pa'i gzugs
[\[326a.5\]]shes rab dang thabs gnyis su med pa'i rang bzhin te/_steng 'og sbyor bas zhes dgongs pa'o/_/'og gi gnas na yod pa e'i rnam pa'i gzugs shes rab bo/_/steng gi gnas na yod pa'i waM gyi rnam pa'i gzugs thabs so/_/dgongs pa gang gis steng dang 'og gi sbyor ba de
[\[326a.6\]]bshad de/_rten dang brten pa'i rang bzhin gyi phyir zhes dgos pa'o/_/gang gi tshe e'i rnam pa'i gzugs shes rab rten yod pa de'i tshe thabs la ngal so'i gnas yod do/_/thabs ngal so bas thabs bskyed pa dang gnas par 'gyur ro/_/bskyed pa la ni rdzogs pa yang dag par
[\[326a.7\]]shes so/_/de lta ma yin na gzhan gang nas 'ong /_gang gi phyir zhe na/_rdzogs pa'i rang bzhin nam mkha' bzhin du chos kyi sku'i rang gi ngo bo'o/_/de ni skyed pa'i rten med pas mi shes so/_/ji ltar mun nag nang du mar me med par mu tig la sogs pa mi rnyed ces 'brel pa'o/_/da ni
[\[326b\]]
[\[326b.1\]]ma'i sgra'i don bshad de/_ma yA zhes bya ba ni longs spyod rdzogs pa'i sku'o/_/ma'i rnam pa'i bde ba chen po'i grub pa 'od kyi bdag nyid byang chub kyi sems so/_/yA'i rnam pa ni rang bzhin gyi rlung gi mtshan nyid des mnan pa g.yo ba med par byas pa zhes bya ba'i don to/_/g.yo ba
[\[326b.2\]]med pas thams cad dga' ba skad cig ros yongs su rgyas pa de'i phyir longs spyod rdzogs pa'i sku'o/_/yang na dngos po thams cad kyi ro gcig pa'i rang bzhin gyi phyir longs spyod rdzogs pa'i sku zhes bya ba'i don to/_/yang na ma'i rnam pa ni srog_/yA'i rnam pa ni nye ba'i srog_/de dag sbyor bas
[\[326b.3\]]mnyam pa'o/_/gang zhig mnyam pa de ni 'gro ba dang 'ong ba dang bral ba'o/_/gang zhig srog de ni sum cu rtsa gnyis phyi nang chu tshod sum cu rtsa gnyis dbyu gu drug cu rtsa bzhi thun tshod brgyad kyi phyed kyi bar du brgyad brgyas lhag pa'i stong phrag bcu snang ba mched pa'i gzugs kyis bde ba
[\[326b.4\]]chen po'i longs spyod myong ba'i don du snying ga nas 'ongs nas khyad par 'byung ngo /_/phyed kyi snang ba thob pa'i gzugs kyis lte ba'i dbus nas 'ongs nas gyen du 'byung ngo /_/de dag 'byung bas gang zhig skad cig gis bde ba chen po chu skyes kyi snying por 'od rab chen po'i snang ba de ni ma yA zhes
[\[326b.5\]]bya ba'i don to/_/da ni thos pa'i sgra'i don bshad de/_thos pa zhes bya ba ni rdzogs pa'o/_/ci zhig sprul pa'i sku'o/_/gang las rdzogs pa de nyid don bshad de/_bde ba chen po grub pa'i 'od kyi bdag nyid gang gi tshe grub pa zla ba'i rnam pas yongs su smin pa de'i tshe yongs su smin pa'i dus su rlung dang me'i khong
[\[326b.6\]]du chud pas mtshan dang dpe byad ldan pa'i sku chu las nya bzhin bzhengs par rdzogs pa zhes bya ba'i don to/_/yang na thos pa de ni gzhan min rdzogs pa'o/_/ci zhig de rang don bshad de/_dngos po thams cad la snang ba thob pa'o/_/snang ba zhes bya ba ni tha mar grol ba'i lta ba'o/_/
[\[326b.7\]]thob pa ni de rang len pa/_yang na gzung ba zhes bya ba'i don to/_/da ni 'di skad bdag gis thos pa zhes bya ba'i tshigs bcad la sbyor ba drug gi don gyis ji ltar rang bzhin bshad de/_e'i rnam pa dngos po'i rnam par shes pa dngos po thams cad kyi rten gyi phyir ro/_/yang na
[\[327a\]]
[\[327a.1\]]lam mo/_/waM gyi rnam pa rten gyi rnam par shes pa'o/_/thob pa dang ma thob pa rnams la ngal so ba'i sa'o/_/yang na rgyur gyur pa'o/_/rgyu 'dir rnyed pa la 'byung ba ma yin pa zhes bya ba'i don to/_/ma'i rnam pa ni ye shes kyi rnam par shes pa'o/_/thob pa'i bde ba la sogs pa
[\[327a.2\]]skyabs sbyin no/_/yang na 'dus par byed do/_/ya'i rnam pa ni rnam par 'byed pa'i rnam par shes pa'o/_/sbas pa la bye brag byed do/_/yang na 'gro bar 'dod pa ni mi ster ba'o/_/shro'i rnam pa ni mtha'i rnam par shes pa'o/_/grangs med pa'i 'jig rten la yod pa'i srog gi grags pa'o/_/yang na
[\[327a.3\]]khyab par byed pa'o/_/de'i rnam pa ni snang ba'i rnam par shes pa'o/_/mi gsal ba'i bde ba'i ye shes kun la gsal bar byed do/_/yang na spong bar byed pa zhes bya ba'i don to/_/da ni dus gcig na zhes pa'i don bshad de/_dus kyi sgra ni gnas skabs so/_/yang na yongs su smin pa'i dus so/_/de yang 'dir
[\[327a.4\]]gnyis su dbye na ni shin tu dus dang /_ngan dus so/_/shin tu dus ni sna'i 'phar ba gnyis kyi 'ong ba/_ngan dus ni de bzhin du 'gro ba shin tu dus kyis ji ltar 'dod pa'i 'bras bu rnyed do/_/ngan pa'i dus kyis mi rnyed do/_/yang na dus ni dga' ba gnyis mnyam par 'byung ngo /_/yang na gnyis kyi rin
[\[327a.5\]]po che kha sprad pa'o/_/yang na bla ma'i man ngag gis rin po che'i ske'i nang gi lte ba'i rtsa bar bzung ba'o/_/de nyid gzung ba tsam gyis ni gang zhig zla ba nyi ma'i stan 'dzums pa de ni gcig ces bya ba'i don to/_/yang na gang zhig 'gro ba dang 'ong ba dang bral ba de ni gcig go/_/yang na gang zhig grags
[\[327a.6\]]pa dang bral ba de ni gcig go/_/yang na gang zhig chags pa dang bral ba de dag gcig tu gyur pa mar gyi nang du mar bzhin du de ni dus gcig brjod ces bya ba'i don to/_/de'i skad cig la phyis bshad pa'i shes rab kyi b+ha ga la bcom ldan 'das de bzhin gshegs pa thams cad kyi sku dang gsung dang
[\[327a.7\]]thugs rdo rjer bzhugs so/_/chags pa la sogs pa'i nyon mongs pa'i dra ba bcom pa'i phyir bcom ldan 'das/_yang na dbang phyug la sogs pa'i yon tan dang ldan pa'i phyir bcom ldan 'das/_yang na srid pa'i mun nag bcom pa'i phyir bcom ldan 'das/_yang na srid pa'i rgya mtsho
[\[327b\]]
[\[327b.1\]]gting ring ba'i zab pa chags pa la sogs pa'i nyon mongs pa'i chu srin gyis khyab pa sgrol bar byed pa'i phyir bcom ldan 'das/_yang na stong pa nyid kyi b+ha ga la bzhugs pa'i phyir bcom ldan 'das so/_/bzhugs bzhin du gang gi phyir 'gro ba dang mi 'gro ba dbyer med pas gzigs pa de'i
[\[327b.2\]]phyir thams cad do/_/ji ltar sus kyang ma gshegs pa de ltar gshegs pas de bzhin gshegs pa zhes bya ba'o/_/yang na de bzhin gshegs pa'i sgras rnam par snang mdzad la sogs pa de rnams kyi gang zhig sku gsung thugs de ni rdo rje'o/_/rdo rje ni rang bzhin bde ba'i mtshan nyid do/_/bde ba'i
[\[327b.3\]]mtshan nyid kyi phyir mi shigs pa'o/_/yang na thams cad kyi sgras 'byung ba chen po las skyes pa phung po la sogs de ni ji ltar sngon 'ongs pa de bzhin du 'gro ba de ni de bzhin gshegs pa zhes bya ba'i don to/_/de rnams la gang zhig sku de ni sku'i mtshan nyid kyis 'das so/_/nyon mongs pa'i
[\[327b.4\]]sgrib pas skyon mi bgyid pa'i phyir lus po la rgas pa la sogs pa yod pa'o/_/de med pas lus po yod pa ni yang med de/_ji ltar chu'i zla ba bzhin du chu zla'i mtshan nyid kyi phyir de nyid rdo rje'o/_/de yang chos kyi dbyings kyi rang bzhin no/_/chos rnams kyi dbyings chos kyi dbyings bya ba chos kyi
[\[327b.5\]]sgra ni sku gsung thugs/_dbyings kyi sgra ni sa bon sems las byung ba/_yang na nam mkha'/_de nyid shes rab kyi pha rol phyin ma/_de'i b+ha ga ni stong pa nyid do/_/de yang shin tu gting ring ba zab pa tshad med bsam du med do/_/yang na mya ngan las 'das pa'i 'dzin pa'i gzhi bcom pa'i
[\[327b.6\]]phyir b+ha ga'o/_/de la bzhugs pa su zhig bcom ldan 'das de bzhin gshegs pa thams cad kyi sku dang gsung dang thugs rdo rje 'dzin pa chen po zhes bya'o/_/da ni 'di skad bdag gis thos pa la sogs pa nas bzhugs pa yan chad gnas dang nye ba'i gnas la sogs pa'i don gyis ji lta
[\[327b.7\]]ba'i rang bzhin bshad de gang gi phyir zhe na/_bcom ldan 'das rdo rje 'dzin pa chen po la e waM gyi rnam pa gnas pa de'i phyir gnas dang nye ba'i gnas la sogs pa'i don gyis nges par smra bar bya'o/_/zla ba grags pa'i zhal snga la sogs pa nas sems can gyi phyogs la snying rje med/_
[\[328a\]]
[\[328a.1\]]yod na 'di skad bdag gis la sogs pa ci'i don gyi phyir yang dag par ma bshad/_gang zhig bshad pa de ni rgyud rang gi rim pa bor nas gal te 'dus pa la gnas la sogs pa'i don ma bshad ces dgongs nas de la smra'o/_/gang 'dus pa ma bshad na de ni 'dus pa chen po la bcom
[\[328a.2\]]ldan 'das kyis ma bshad dam ci/_gal te rgyud mthong ba yin na de lta yin na thos pa che ba'i mtshan nyid gang /_thos pa chung ba des 'grel pa la sogs pa mi bya/_mang po smra bas ci bcom ldan 'das kyis bshad pa'i go rims kyis bdag gi der don bshad de/_'di skad ces bya ba'i gnas
[\[328a.3\]]dngos po thams cad kyi rten gyi phyir/_yang na 'ongs pa rnams la gnas bgyid pa'i phyir ro/_/bdag gis zhes bya ba ni nye ba'i gnas/_gnas pa la 'phel bar byed pa'i phyir yang na yongs su smin par byed pas so/_/thos zhes bya ba ni zhing thams cad skye ba'i rgyu'i phyir yang na rdzogs par byed pas so/_/
[\[328a.4\]]dus gcig ces pa ni nye ba'i zhing thams cad la thams cad yan lag gis thams cad rgyas par byed pa'i phyir/_yang na khyab pa'i phyir ro/_/de bzhin gshegs pa thams cad ces pa ni 'dun pa/_rten dang 'phel ba dang 'byung ba dang yan lag rgyas pa la gzung ba'i phyir/_yang na lta ba'i phyir ro/_/sku ni nye
[\[328a.5\]]ba'i 'dun pa/_bzung ba'i dngos po la 'du byed bgyid pa'i phyir yang na dag par byed pa'i phyir ro/_/gsung ni 'dus pa/_chos thams cad la sbyor bar byed pa'i phyir yang na bye brag gsal bar byed pa'i phyir ro/_/sems ni nye ba'i 'dus pa/_dngos po thams cad la nye ba ma yin pa'i phyir/_ji ltar
[\[328a.6\]]pad+ma'i 'dab ma ni nang na chu/_yang na thams cad kyi nang na yod pa'i phyir/_ji ltar shing la sogs pa'i nang na me'o/_/rdo rje zhes bya ba ni dur khrod/_dngos po thams cad la dngos po med par byed pa'i phyir/_yang na rlag par byed pa'i phyir ro/_/dpa' bo chen po zhes pa ni nye ba'i dur khrod/_brlag pa 'grub
[\[328a.7\]]pa la sngon gyi bag chags kyi stobs kyis gzhan ma'i dngos pos myu gu 'byung bar byed pa'i phyir/_yang na rang gi mtshan nyid gsal bar byed pa'i phyir ro/_/dpa' mo'i dbang phyug ma ni ring ba chos thams cad la ye shes kyi lta bas khyab par byed pa'i phyir/_yang na khong du chud par byed pa'i phyir ro/_/
[\[328b\]]
[\[328b.1\]]yongs su bskor ba zhes bya ba ni nye ba'i ring ba/_ye shes kyi lta bas khyab pa'i dngos po la yang dag par dran par byed pa'i phyir ro/_/yang na nyams su myong ba'i phyir ro/_/shes rab ces bya ba ni sbyor ba/_ye shes thams cad las gzhan ma yin pa spyod pa'i phyir/_yang na rnam par dpyod
[\[328b.2\]]pa'i phyir ro/_/b+ha ga zhes bya ba ni nye ba'i sbyor ba/_rnam par dpyod pa'i ye shes la yang dag par mtshan nyid mi dmigs par byed pa'i phyir/_yang na btang snyoms byed pa'i phyir ro/_/bzhugs so zhes bya ba ni lam/_chos thams cad la 'gog pa grol ba'i phyir/_yang na dag par byed pa'i phyir
[\[328b.3\]]ro/_/bcom ldan 'das zhes bya ba ni nye ba'i lam/_skad cig gcig gis bcu bzhi dbang byed pa'i phyir/_yang na rnyed pa'i phyir zhes pa'i don to/_/da ni rnal 'byor ma'i rgyud kyi go rims kyi don bshad de/_rnal 'byor dang rnal 'byor ma gnyis su med pa'i phyir ro/_/rnal 'byor ni thabs/_rnal
[\[328b.4\]]'byor ma ni shes rab/_shes rab dang thabs gnyis su med pa'i sbyor bas ye shes chen po thob bo/_/e'i rnam pa zhes bya ba ni char yang thams cad bde ba bskyed pa'i phyir/_gleng gzhi'i rang bzhin ye shes kyi gzugs so/_/waM gyi rnam pa zhes bya ba ni thig le bde ba la tshim par byed pa'i
[\[328b.5\]]phyir/_'byung ba'i rang bzhin ye shes kyi gzugs so/_/ma'i rnam pa zhes bya ba tshul/_bde ba la yangs par byed pa'i phyir gnas kyi rang bzhin gyi ye shes kyi ngo bo'o/_/yA'i rnam pa zhes bya ba ni tshul tsam bde ba la nang gi reg bya byed pa'i phyir stong pa nyid ye shes kyi mtshan nyid do/_/de ltar rang
[\[328b.6\]]bzhin ye shes gzhi'i bye brag tu 'di skad bdag gi don dpal de kho na nyid kyi sgron ma'i rgyud kyi 'di ru zhes bstan to/_/da ni ye shes bzhi la rtsa'i don gyis rang gi ngo bor bshad de/_'das pa dang ma 'ongs pa dang /_da ltar yod pa dga' ba rnams la gnas sbyin pa'i phyir/_yang na rtsa ni thams cad
[\[328b.7\]]la rtsa ba'i rten la gnas/_rtsa ba'i rten gnas las bde ba thams cad la sogs pa rnyed do/_/e'i rnam pa zhes bya ba ni lus kyi mtshan nyid srog ma/_lus gsal ba'i gzugs kyi phyir ngag la sogs pa bzhi'o/_/waM gyi rnam pa zhes bya ba ni ngag gi mtshan nyid ro ma/_ngag ni ro thams cad kyi dbang
[\[329a\]]
[\[329a.1\]]byed pa mi gsal na yang gsal ba'i snang ba byed do/_/ma'i rnam pa zhes bya ba ni sems kyi rang bzhin 'dzin ma/_bde ba thams cad dang ro las 'byung ba'i ngo bo 'dzin pa'i phyir/_yang na tshor ba'i phyir ro/_/yA'i rnam pa zhes bya ba ni sems las byung ba'i ngo bo nyid rtog med ma
[\[329a.2\]]gsal ba rten la sogs pa ni khyad par bye brag ngo bo zhes pas/_yang na spros pa dang bral bar byed pa'i phyir zhes pa'i don to/_/da ni rtsa'i mtshan nyid can yi ge bzhi la gnas bshad de/_e'i rnam pa zhes bya ba ni 'dab ma brgyad pa'i nang du rnam pa sna tshogs kyi mtshan nyid can 'dab ma gsum
[\[329a.3\]]pa'i 'dab skyes so/_/waM gyi rnam pa zhes bya ba ni de'i nang na yod pa rnam par smin pa'i mtshan nyid can lte ba/_ma'i rnam pa zhes bya ba ni lte ba'i nang na yod pa rnam par 'joms pa'i mtshan nyid can sgur mo'i rnam pa'i bya gdong ma gtum mo'o/_/yA'i rnam pa zhes bya ba ni rnam pa'i mtshan nyid
[\[329a.4\]]can yon po'i gdub bu'i rnam pa any+dza ka'o/_/de la 'di ltar dgongs pa'o/_/gnas gsum gyi dbus su gang zhig yon po'i gdub bu'i rnam pa any+dza ka de ni kun rdzob dang /_don dam pa gnyis su med pa'i rang bzhin byang chub kyi sems zhes bya ba'i don to/_/da ni dga' ba bcu drug gi bye brag tu thos
[\[329a.5\]]pa la sogs pa'i don gsal bar bshad de/_gang gi phyir e waM zhes bya ba ni bde ba'i zhing de bdag gis thos zhes bya ba ni 'brel pa/_de'i phyir ji ltar thos pa la sogs pa'i don dga' ba la sogs pa'i don gyis gsal bar byed pa de ni rgyu 'bras mthun par 'gyur ro/_/thos pa zhes bya ba ni
[\[329a.6\]]'dod pa'i mtshan nyid zla ba'i bde ba/_bde ba la sbyor bar byed pa'i phyir ro/_/gcig ces bya ba ni 'dar ba'i grags pa mchog sbyor ba tsam gyis ni steng gnas na yod pa'i byang chub kyi sems 'og nas 'gro ba'i rab g.yo ba'i phyir ro/_/dus zhes bya ba ni 'gro ba'i rang gi ngo bo phyag rgya chen po rang
[\[329a.7\]]gi gnas reg bya nyams su myong ba'i dus shes nas phyi nas gyen du 'gro ba'i phyir ro/_/phyag rgya chen po'i sgra ni rtog med ma bdag gis dgongs pa'o/_/thams cad ces bya ba ni dga' ba'i mtshan nyid ye shes gsum gcig pu yin na yang rlag pa longs spyod dbang byed pa'i phyir ro/_/de bzhin
[\[329b\]]
[\[329b.1\]]gshegs pa zhes bya ba ni rgyas pa'i ngo bo nyid rnam par 'byed pa dbang la sogs pa byed pas skad cig dang /_ro la sogs pa khengs pa las chad pa la rnam par 'byed pa byed pa'i phyir ro/_/sku zhes bya ba ni mdung gi ngo bo nyid dga' ba las kyi phyag rgya las 'byung /_bde bar rang gis
[\[329b.2\]]dpyod pa'i stobs kyis yongs su bor bas mtshan nyid med par byed pa'i phyir zhes bya ba'i don to/_/gsung zhes bya ba ni 'byung ba'i grags pa mchog gi dga' ba dam tshig phyag rgya las 'byung ba'i bde ba myong nas bcos ma zhes yongs su bsgoms te/_dpe med gsar du 'byung ba'i bde ba
[\[329b.3\]]byed pas so/_/sems zhes bya ba ni mchog gi dga' ba'i ngo bo nyid chad pa'i ngo bo de ru smra ba mang po yod/_man ngag gi phyir smra ba lugs ma yin na yang de lta mod kyi skal ldan sems can gyi ngor mdzad pas bstan bcos kyi gzhi la bdag gis bri zhes 'brel pa'o/_/mchog gi dga' ba 'di
[\[329b.4\]]med na de la ji ltar chad pa'i dga' ba las rang bzhin dga' ba rnyed de/_chad pa'i dga' ba zhes bya ba ni dga' ba'i dngos po las rlag pa srog dang bral ba'i dngos po 'thob bo/_/ji ltar snum zad pa'i mar me'i sdong bu de ni 'dod pa'i dngos po rnyed pa yun ring po yod dam ci/_chad pa'i dga'
[\[329b.5\]]ba yang de bzhin no/_/med pas na gcig pu chad pa'i mun nag go/_/mun nag la shin tu phra mo'i dngos po sus rnyed par nus/_de bas na mchog gi dga' ba'i mar me dgos so/_/gang gi phra mo'i dngos po rang bzhin dga' ba rnyed pa zhes bdag gis dgos pa'o/_/ji ltar rnyed pa'i man
[\[329b.6\]]ngag gi don bdag gis bshad de/_dang po srub dang bsrub thabs kyi gtum mo'i sbyor ba las rdo rje rtsa bar dga' ba tshor bar bya'o/_/rtsa ba las rke ru mchog gi dga' ba rke las snying gar chad pa'i dga' ba de ni bskyed pa'i rim pa'i phyogs so/_/rdzogs pa'i phyogs su snying ga'i
[\[329b.7\]]gnas su bde ba chen po sleb pa tsam gyis bla ma'i man ngag las de ru gang zhig gzung ba de ni mchog tu dga' ba'o/_/cung zad tsam gyen du 'gro bar byed pa rang bzhin dga' ba'o/_/de ltar min na rang bzhin dga' ba thob par mi 'gyur zhes bdag gis dgongs so/_/rdo rje zhes
[\[330a\]]
[\[330a.1\]]bya ba rdo rje 'bar ba'i ngo bo nyid kyi rang bzhin spros pa thams cad lhan cig skyes pa'i phyag dang mdog la sogs pa bral ba'i 'od kyi ngo bo'i phyir ro/_/dpa' bo chen po zhes bya ba ni dpa' bo chen po byang chub kyi sems thig le'i ngo bo nyid du zhu ba dang chad pa dang bral
[\[330a.2\]]ba'i phyir thig le'i sgras bshad pa'o/_/dpa' bo chen po'i dbang phyug ma ni myos pa'i rang bzhin gtso/_/bde ba thams cad la sogs pa khong du chud pa'i phyir ro/_/yongs su bskor ba zhes pa ni chad pa'i dga' ba'i mtshan nyid kyi yan lag thams cad chad pa dang bral ba'i phyir ro/_/de
[\[330a.3\]]la 'di ni dgongs pa'o/_/chad pa'i mtshan ma'i mtshan nyid dga' ba ni nyin mo'i mtshan nyid mtshan mo 'das pas nyin mor 'gyur ro/_/nyin mo'i yan lag thams cad 'od dang ldan pa mchog gi dga' ba mthong ba mdzes pa zhes bya ba'i don to/_/sa zhes bya ba ni shes rab oM d+ha'i rang bzhin sangs rgyas rin po che'i
[\[330a.4\]]snod ro thams cad dang /_reg bya la sogs pa la gzhi'i phyir ro/_/yang na ngal so ba zhes bya bar dgongs pa'o/_/b+ha ga zhes bya ba ni tshul gyi ngo bo nyid longs spyod tha ma'i dngos po bcom pa'i phyir/_yang na 'jig rten las 'das pa'i ro myong ba'i phyir ro/_/bzhugs zhes bya ba ni nyid kyi mtshan nyid kyis bzhugs so/_/
[\[330a.5\]]phyi'i chags pa la sogs pa ma tshor ba'i phyir ro/_/ji ltar skyes bu gnyid du 'gro ba ci yang mi tshor ro/_/bcom ldan 'das zhes bya ba ni rang bzhin dga' ba'o/_/nam mkha'i ngo bo nyid kyi phyir ro/_/yang na thams cad la khyab pa'i phyir zhes dgongs pa'o/_/de ni mchog gi gsang chen po/_/thams cad rgyud kyi don snying po/_/
[\[330a.6\]]mchog gi bla ma mngon par gces/_/ye shes bdud rtsi rgya mtsho'o/_/dri med bdag gis bshad pa yis/_/gang zhig 'bras mchog dge ba rnyed/_/srid pa'i sgrog gis bcings pa la/_/de yis grol bar 'gro bar shog_/bdag nyid dran pa'i don phyir dang /_/mkhas pa ya mtshan 'gyur ba dang /_/slob ma dga'
[\[330a.7\]]ba'i don gyi phyir/_/bdag gis rin chen snye ma byas/_/rgya gar gyi slob dpon chen po shrI gup+ta'i zhal snga nas mdzad pa/_dpal rin po che'i snye ma zhes bya ba'i rgya cher 'grel pa zhes bya ba rdzogs so//_//nyid kyi zhal snga nas mdzad cing gtan la phab pa'o//_//