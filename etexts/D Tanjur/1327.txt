[\[1a\]]
[\[1b\]]
[\[1b.1\]{D1346}]@##/_/rgya gar skad du/_pa ra ma A di bud+d+ha ud+d+h+r-i ta shrI kA la tsakra nA ma tan+t+ra rA dzA/_bod skad du/_mchog gi dang po'i sangs rgyas las phyung ba rgyud kyi rgyal po dpal dus kyi 'khor
[\[1b.2\]]lo zhes bya ba/_dpal dus kyi 'khor lo la phyag 'tshal lo/_/thams cad mkhyen pa ye shes sku dang nyin mor byed pa'i sku ste pad+ma'i 'dab ma rgyas pa'i spyan/_/sangs rgyas seng ge'i khri la
[\[1b.3\]]bzhugs pa lha mchog rnams kyis btud la rgyal po zla ba bzang po yis/_/mgo bos rab tu phyag 'tshal lag pa'i pad+ma sbyar ba yan lag mchog la bzhag nas zhus pa ni/_/rnal 'byor dpal
[\[1b.4\]]ldan dus 'khor ka phreng ldan pa'i a 'dus la ste mi rnams dgrol ba'i don du'o/_1_/stong pa ye shes kyang ste thig le mchog mchog rdo rje 'dzin pa sangs rgyas lha dang lha min yang /_/phyi dang
[\[1b.5\]]lus dang gzhan la yang ste rang bzhin rnams la skyes bu nyi shu lnga pa'i bdag nyid dang /_/lus la sna tshogs tshad dang srid pa gsum gyi bkod pa lha dang lha min rnams kyi longs spyod dang /_/
[\[2a\]]
[\[2a.1\]]dkyil 'khor dang ni dbang ste skabs gsum pa dang mi yi bla mas 'di dag yang dag bshad du gsol/_2_/zla ba bzang po khyod la bdag mgu gang zhig khyod kyis dris pa 'di ni rab mchog lha rnams
[\[2a.2\]]dang /_/mi dang srin po lha min klu dang chags bral thub mchog rigs rnams dag gis shes pa min pas so/_/mya ngan 'das pa la sogs 'dzin ma'i mthar thug tshig gi bgrod pa dang bcas sbyor ba mtha' dag
[\[2a.3\]]ni/_/lus dbus su ste dkyil 'khor dag dang dbang ni bshad par bya yis mi yi bdag po bzang po nyon/_3_/dus kyis stong pa rnams las rlung dang 'bar byed chu dang 'dzin ma gling dang ri bo rgya mtsho dang /_/rgyu skar
[\[2a.4\]]dang ni nyi zla skar ma gza' yi tshogs dang drang srong lha dang 'byung po klu rnams dang /_/dud 'gro skye gnas rnam pa bzhi dang sna tshogs sa dang 'og tu mi rnams dang ni dmyal ba yang /_/stong pa'i dbus su yang dag 'byung ste chu
[\[2a.5\]]la lan tshwa dang ni sgo nga'i dbus su sgong skyes bzhin/_4_/lus dang ye shes nam mkha' dang ni rlung dang me dang chu dang sa dang brtan dang g.yo ba dang /_/lha ni mthong ba skyed min dag dang srid pa rnam bcur gsungs pa rdo yi ni
[\[2b\]]
[\[2b.1\]]lus dag las/_/sngags kyi skye gnas dag ni 'byung bar 'gyur zhing mi yi bdag po slar yang 'di nyid du grol te/_/de ltar gang gis yang dag rig pa de ni phyugs min sems kyis kun du rtog pa dag las grol/_5_/g.yon gyi yan lag tu ni dkar po 'bar ba 'gro ba'i
[\[2b.2\]]bdud rtsi'i cha dang g.yas su dmar po'i mdog_/sgra gcan dus me zla ba nyi ma ri bong can gyi bu dang sa skyes dkar po bla ma dang /_/mjug rings dman pa char dang glog dang chu dang rtse mo can te 'bar ba rnams ni zung bdun po/_/'jig rten la ni gnas pa nyid de mun pa
[\[2b.3\]]med pa zung gcig dag ni mun pa'i mtha' la'o/_6_/rgyab tu ser po yang ni skar ma lha gzhu sa ste de ni rnam bzhi gnyis kyi dbye bas so/_/srog ces bya ba gcig pu'i rlung ni rnam bcur 'gyur te spyi bo rtsa ba dag dang mdun du'o/_/dbus kyi rdo rje'i steng du sa bon rang gi nus pa yon
[\[2b.4\]]tan tshogs dang bcas pa 'og tu gnas/_/kun du ye shes dang ni stong pa'o zhi ba gnas dang bcas pa dngos po kun gyis rnam par grol/_7_/a sogs sum cu'i dbyangs gang ha ya ra wa lar ldan de dag zla ba'i cha dang nyin byed kyang /_/ka la sogs pa'i sde rnams dbyangs dang bcas
[\[2b.5\]]pa nyin zhag stong drug me yi tshad kyis spyod par byed/_/ha sogs dbyangs rnams dag kyang chu tshod lha min gdengs can 'byung po'i skye gnas dag kyang sngags shes pa/_/a sogs ka sogs ldan pa dag las de ltar khams gsum dag ni nges par skyed 'gyur mi yi bdag_/dbyangs
[\[2b.6\]]ni ka tsa Ta pa tar ldan ng+ka la sogs pa yang dag sbyar ba rnams kyi skye ba'i gnas/_/mgrin rkan steng gi cha ni mkha' rlung bsreg bya las skyes mchu dang so ni chu dang sa dag go/_/a sogs rnams ni gtsug tor 'khor lo snying mgrin mgo bo lte ba'i 'khor lo dag la rim pa ste/_/sna
[\[2b.7\]]tshogs gnag dmar ri bong can dang gser 'dra phung po khams kyi lhag pa'i lha dang ldan pa la'o/_9_/rlung gi mtha' nas lhun po'i mtshams su dmyal ba gdengs can grong khyer la ni dpag tshad 'bum phrag gnyis/_/lhun po'i tshad ni 'bum phrag gcig ste gza' yi tshogs
[\[3a\]]
[\[3a.1\]]kyi gnas nas stong phrag dag ni nyi shu lnga/_/mgrin pa'o gdong la lnga bcu brtan pa'i go 'phang g.yo med dag la de bzhin nyid du nyi shu lnga/_/de yi phyi rol stong pa gcig pu srid pa gsum bral yon tan med cing de nyid kyis dman pa'o/_10_/rlung gi mtha'
[\[3a.2\]]nas rlung gi mtshams dang brtan pa 'dzin ma'i gzhi la gling dang ri dang rgya mtsho rnams/_/bzhi phyed 'bum phrag gnyis te rtse mo can dang g.yo ba'i dkyil 'khor dpag tshad dag ni 'bum phrag gnyis/_/dbus na lhun po gang gi steng du khyim gyi 'khor lo skar bcas nyin dang mtshan
[\[3a.3\]]mor 'khor ba ste/_/cha drug la ni 'bum phrag gnyis gnyis srid gsum mtha' dag dus kyi sbyor ba dag las rab tu skyes/_11_/'jig rten khams kyi kun nas 'khor yug tu ni thad ka'i tshad kyi sum 'gyur du yang 'gyur ba ste/_/sa yi 'khor yug 'bum phrag gsum dang
[\[3a.4\]]chu me rlung rnams kyi ni drug dgu nyi ma rim pas so/_/mi yi dbang po phyi rol srid pa gsum gyi gnas la dpag tshad 'bum phrag gcig nyid gang yin pa/_/de ni sa yi steng gi gnas su lus la rang rang dag gi tshad kyis yang dag khru gang ngo /_12_/phra rab brgyad rnams dag gis phra mo 'di
[\[3a.5\]]gcig phra mo brgyad kyis skra yi rtse mo phra mo ste/_/'di rnams kyis ni ske tshe shig dang nas te ltos 'gro nas kyis sor te sor mo nyi ma ni/_/zung gis khru'o khru bzhis gzhu ste 'dir ni stong phrag gnyis kyi gzhu yis rgyang grags dag tu 'gyur/_/rgyang grags bzhi rnams dag gis dpag
[\[3a.6\]]tshad de yis lha yul sa dang nam mkha' dag la tshad yin no/_13_/dang por chos bzang bskal pa zung ni zung dang ldan pa dag ste tshangs dang 'jig rten 'das pa dang /_/dpal gyi bskal pa dkar po'i bskal pa yang ste shin tu dbang gyur gnas nas 'dod pa bcu gcig go/_/gzugs
[\[3a.7\]]med dag ni a sogs bzhi po ha 'khrig bral ba rnams te i la sogs pa bcu drug gzugs/_/ha sogs la mtha' yang ni 'dod pa rnam bcur rab tu gsal te gsal byed gcig pa ka sa'o/_14_/srid pa sum cu rtsa gcig dag gis 'dir ni srid gsum du 'gyur khams kyi dbye
[\[3b\]]
[\[3b.1\]]bas khams gsum mo/_/srid gsum ma lus 'di yang rdo rje gsum du 'gyur te a sogs ka sogs rab tu dbye bas so/_/rin chen snang nas gseg ma'i chu ni dmyal bar nges par brjod de bye ma'i chu ni gnyis pa'o/_/'dam gyi chu dang mi bzad du ba dag dang me dang mun pa dang ni du
[\[3b.2\]]'bod bdun pa dang /_15_/lan tshwa chang dang chu dang 'o ma zho dang mar dang sbrang rtsi'i rgya mtsho bdun te ri bo ni/_/'od sngon man+da ra ri ni Sha Ta dang nor bu'i 'od dang dro Na bsil ri rdo rje'o/_/gling ni zla ba 'od dkar dag na rab mchog ku sha dang ni mi'am ci dang khrung khrung dang /_/drag po yang ni
[\[3b.3\]]longs spyod sa ste bdun pa 'dzam bu mi rnams gnas pa dag ni las kyi sa/_16_/shar du rlung ni shin tu zlum por 'gyur te mi yi bdag po lho ru me ni gru gsum mo/_/byang du chu ni phyed kyi zla ba dag dang nub tu gser mchog sa ni chu yi gter gyi zur/_/ri rab lhun po stong pa'i rnam pa rdo rje
[\[3b.4\]]mchog gi rang bzhin dkyil 'khor rnams kyi dbus su ste/_/sa yi steng du dpag tshad stong phrag rnams ni ri dang klu dang gza' dang phyogs rnams dag tu 'gyur/_17_/lhun po yi ni steng gi rgya dang sa gzhi dag gi gnas la dpag tshad rnams kyi stong phrag ni/_/lnga bcu bcu drug dag go
[\[3b.5\]]gcig ni rab mchog sa yi gzhi la khor yug dag gi yang dag ste/_/rwa ni lnga po rnams dag steng dang sa gzhi dag gi gnas la phyogs kun du ni khor yug go/_/de yi phyi rol gling dang ri bo dag dang chu gter rnams te phyogs rnams kun du me dang rlung /_18_/chu gter drug po thams cad dag
[\[3b.6\]]kyang zla ba zla ba gcig gis dman pa'i stong phrag re re ste/_/gling rnams dang ni ri rgyud mchog rnams dag kyang de lta'i stong phrag stong phrag nyi shu rtsa lnga ni/_/'dzam bu'i gling gi yangs pa dag dang lan tshwa'i chu yi gter ni 'bum phrag phyed kyi tshad yin te/_/srid pa gsum po 'dzin
[\[3b.7\]]pa yi ni mtha' ma dag gi me dang rlung gi tshad dag de bzhin no/_19_/tshangs pa'i gnas su dus kyi 'khor lo rgyal ba mchog bcas lha yi tshogs kyis yang dag bstod pa ste/_/lhun po la ni tshig mda'i tshogs dang sa gzhi'i 'og na gnas pa klu rnams dag ni rigs lnga'o/_/dpal ldan
[\[4a\]]
[\[4a.1\]]lhun po'i phyogs rnams kun du sa yi dkyil 'khor la son gnas rnams kun dang nye ba'i gnas/_/zhing dang 'dun pa dag dang 'dus pa can dang ro khang gnas ni me dang rlung gi mtshams kyi mthar/_20_/shar du brgya byin mer ni me lha gshin rje bden bral nub phyogs
[\[4a.2\]]su ni gshin rje srin po chu/_/rlung dang nor sbyin 'phrog byed phyogs su rlung dang gnod sbyin drag po steng gi cha dang 'og tu yang /_/tshangs dang khyab 'jug mtshon ldan 'khor gyi skye bo dang bcas rang rang phyogs ni srung zhing skyong ba ste/_/de dag dbus su dus kyi 'khor lo rgyal ba mchog gi
[\[4a.3\]]skyed mdzad gzhom du med pa rdo rje'i sku/_21_/lhun po'i rgyab kyi phyogs rnams su ni sa gzhi dag la lha min rnams kyis rgyal bar dka' ba 'khor/_/gang du chos ni rnam par nyams shing rtsod dus 'jug pa de dang der ni rab tu bgrod par byed/_/kla klo rnams kyang g.yul du bcom ste rang
[\[4a.4\]]gi chos la dgod pa byas nas mdun du rnam par rgyu/_/rdzogs ldan gsum ldan gnyis ldan dag dang rtsod dus gzhan ni dus kyi sbyor ba dag gis 'byung bar 'gyur/_22_/dum bu gang du stobs ldan 'khor lo can de rab tu zhugs pa der ni rdzogs ldan dus bgrod de/_/rgyal po'i rgyab tu
[\[4a.5\]]gsum ldan rtsod pa'i dus kyang mdun dag tu ste gnyis kyi bar du gnyis ldan no/_/dus rnams dag gi lo yi tshad ni stong phrag nyi shu rtsa gcig ro brgya dag dang bcas pa ste/_/re re dag gi tshad ni dus dang mda' yis bsgyur ba'i mi rnams dag gi lo brgya gang yin pa'o/_23_/phra dbugs
[\[4a.6\]]d+h+ru dang chu tshod nyin zhag d+h+ru dang dus bzhi dag ni stong phrag nyi shu rtsa gcig dang /_/drug brgya rnams ni rim pas lus skyes phra dang mi dang 'byung po lha dang lha min rnams dang ni/_/nus dang gtso bo'i nyin zhag gcig gi tshad de sa gzhi dag la dus bzhi nus pa'i tshad du 'jug_/dum bu dum
[\[4a.7\]]bur zhi ba'i go 'phang 'khor lo can bgrod nyin zhag gcig la nyi ma bcu gnyis so/_24_/_phyogs dang zla ba mtha' dag dang ni dus dang dus bzhi dang ni me dus bgrod pa rnam pa gnyis/_/rgyal po lo ni mtha' dag rjes su nyin zhag dus sbyor chu tshod dag dang chu yi srang rnams te/_/'di
[\[4b\]]
[\[4b.1\]]rnams de ltar bgrod pa lus skyes phra dang mi dang 'byung po lha dang lha min rnams dang ni/_/nus dang gtso bo'i zhag re la ste srid pa gsum gyi gnas dang lus kyi dbus su de bzhin no/_25_/lo 'di nas ni drug brgya'i lo yis gsal bar mi bdag grags pa sham+b+ha la zhes bya bar 'byung /_/
[\[4b.2\]]de nas klu yi lo brgya rnams kyis nges par ma kha'i yul du kla klo'i chos dag rab tu 'jug_/de yi dus su 'dzin ma la ni nyung ngu'i byed pa gsal bar mi rnams dag gis rig par bya/_/mtha' dag sa gzhi la ni grub pa'i mtha' rnams rnam par nyams pa dus kyi sbyor ba la 'byung 'gyur/_26_/
[\[4b.3\]]me mkha' rgya mtsho rnams la rab byung la sogs 'das pa rnams bsres kla klo'i lor ni rab tu grub/_/kla klo'i dbang po'i lo ni lag pa gdengs can zla bas dman pa'i lhag ma dag kyang nyi mas bsgyur/_/nag pa la sogs zla ba bsres te 'og tu dus kyis bsgyur ba mkha' me zla bas rnam par dbye/_/
[\[4b.4\]]rnyed pa steng du bsres pa dag ni mi yi bdag po zla ba'i tshogs pa rnam par dag par 'gyur/_27_/zla ba gnas gsum gyur pa'i dbus ma'i phung po dag la gang gnas lag pa rtse mo can gyis bsgyur/_/rtsa ba dag la drug gi chas rnyed de yang bu lon du 'gyur dbus ma la ni sbyang bar bya/_/steng 'og
[\[4b.5\]]dag las mig dang sum cu'i nor ni bsres pa gsal bar bya ste drug cu'i cha dag gis/_/rnyed pa steng du rab bsres thub pa mchog rnams dag gis bcad pa'i lhag ma dag ni gza' ru 'gyur/_28_/gnas gnyis nyi zla bsres pa dag las dus dang nyi mas thob la 'byung ba bsres pa mtha' dag ni/_/
[\[4b.6\]]de yi steng gi phung por sbyin te dang po lag pas bsgyur la'o brgyad dang gnyis kyis phye ba tshogs/_/gnas gsum dbu ma dag ni dbang phyug gis bsgyur 'og ma dgu dang yon tan rnams kyis cha thob par/_/gnyis bsres dman pa'i dbu mar chu tshod dag gis thob pa nor te steng gi phung por
[\[4b.7\]]gnyis kyis ni/_29_/bsgyur nas byin la skar mas bgos lhag mi bdag nyi ma'i skar ma la sogs longs spyod dag tu 'gyur/_/gza' la gza' ni rab sbyin mi bdag nyis 'gyur chu tshod rnams te 'og tu tshogs dag la yang gnyis/_/skar mar gnyis dang chu tshod drag po nor du rab gsal
[\[5a\]]
[\[5a.1\]]nyi ma'i longs spyod dag la rab tu sbyin/_/'di dag zla ba'i nges par 'gyur te slar yang zla ba zla ba dag la rab tu sbyin par gsungs/_30_/tshes rnams sbyin dang dor dang slar yang sbyin pa dag ni gza' dang chu tshod rkang pa rnams su ste/_/tshogs kyi cha la chu gter zla
[\[5a.2\]]bas mnyam dang mi mnyam thob pa dag la sbyin dor rkang pa'i don/_/stong la stong pa rnam dag bcu gsum zla ba'i rkang par lnga ste mig dang nyi ma dag la phyogs/_/bcu gcig me la tshes zhes bya ste bcu dang chu gter rkang par nyi shur gcig gis dman pa'o/_31_/lnga dang bug par nyi
[\[5a.3\]]shu rtsa gnyis dus dang nor la rgyal ba bdun par nyi shu rtsa lnga ste/_/de la nyi ma'i rab tu dbye bas gsal byas nyi ma'i rkang pa dag ni sbyin dang dor bar 'gyur/_/'byung dang 'byung ba mda' dang rig byed me lag ri bong can ni snga ma'i cha dang gzhan la yang /_/tshogs kyi cha la chu gter zla
[\[5a.4\]]bas mnyam dang mi mnyam thob la rgyu ba rnams ni sbyin dang dor/_32_/rgyu zhing yod pas lhag ma bsgyur ba las ni dus dang nyi mas cha thob dag kyang de bzhin no/_/de nyid la ni nyi ma'i rab tu dbye bas nyi ma'i rkang pa'i chu tshod sbyin dang dor bar 'gyur/_/gang zhig rig byed rnams kyis tshes
[\[5a.5\]]bsgyur gsal bar nor te de yi sum cha dag gis bsres pa'o/_/dus kyi rgyu skar rkang pa gsum bcas bu lon dag ste nyi ma'i longs spyod dbus nas sbyang bar bya/_33_/bya ba lhag ma mig dmar ji bzhin ro dus ri bong can rnams dal ba'i las la rkang pa ste/_/longs spyod kyis ni chu tshod
[\[5a.6\]]bsgyur nas mda' dang yon tan zla bas cha thob longs spyod dang bcas pa/_/bgrod pa 'gro ba'i dbang gis nyi ma la ni sbyin dang dor te gzhan du dag pa yod ma yin/_/nyi ma la ni dus ro sbrul dang bcu dang 'phrog byed 'phrog byed drag po phyogs dang klu dang drug_/34_/me dang nam mkha'
[\[5a.7\]]dag kyang bgrod pa'i mthar te byang dang lho ru nor dang bu lon dag tu 'gyur/_/zla ba 'pho ba'i dbye ba dag las phyogs kyi dbye bas zla ba drug ni nyin mor byed pas spyod/_/nyi ma la byin tshes grangs dag kyang 'og tu ro yis bsgyur la gza' yi longs spyod bsres pa dag_/dman par gyur pa
[\[5b\]]
[\[5b.1\]]ri bong mtshan mar 'gyur te mi yi bdag po nyi zla bsres pa sbyor ba'o/_35_/byed pa dag ni tshes la mig gis bsgyur ba zla bral gang zhig bdun gyi cha yi lhag ma'o/_/dag pa'i lo la klu bsres mkha' dang nam mkha' chu gter gyis bsgyur klu bsres rnams kyis sbyangs pa dag_/ri zla
[\[5b.2\]]me yis rab tu phye ste nam mkha' ros bsgyur ri la sogs pas bgos pa chu tshod de/_/gnyis dang sum cu'i gza' dang chu tshod nges pa 'dir ldan zla ba dag la lo yis 'pho ba'o/_36_/lug sogs rnams kyis snon byed dag la gza' dang chu tshod rim par yongs bkod bcu gnyis
[\[5b.3\]]'di dag ste/_/zla ba ri 'byung rig byed dag dang yon tan mda' ste ri bong can dang ri zla gsum pa la'o/_/rig byed me 'byung zla ba mig dang lag pa dus dang rig byed mig ni drug pa dag la'o/_/drug dang zla ba mda' dang zla ba ri dus me dang drug zla rig byed ri dang 'jig rten dang /_37_/
[\[5b.4\]]drug dang rig byed stong pa dag ste stong pa mig mda' nyi ma'i go 'phang nya yi khyim la'o/_/zla drug 'phel dang 'grib par 'gyur te nyin dang mtshan mo dag kyang nyi ma rab tu rgyu bas so/_/chu gter srog dang chu srang me ni nyin zhag so so'i dus su 'phel 'grib bgrod pa'i yan lag gis/_/lho
[\[5b.5\]]phyogs su ni mtshan mo dag kyang 'phel bar 'gyur te kha ba'i ri yi byang du nyin mo'o/_38_/zla ba dag la mig dang nyi ma bsres pa mig gi rnam bsgyur zla ba'i tshigs la gcig bsres te/_/mkha' dus chu yis rab phye thub pa lag pas bsgyur ba las kyang mkha' sogs cha yis skar ma'o/_/
[\[5b.6\]]lhag ma drug cus bsgyur ba gang yin de las chu tshod slar yang de bsgyur ba las chu srang ste/_/thob pas dman pa'i 'khor lo gdong du 'gyur te mun can mjug ma dag kyang rgyu skar phyed bsres pa'o/_39_/zla ba sum cus bsgyur ba nyin zhag so so dag dang bcas pa las ni ri mkha' ris thob pa/_/
[\[5b.7\]]gnas gsum dbus su rnam par bsres pa las kyang chu gter ros thob dman pa mi gsal nyin zhag go/_/ri dus gcig gis bsres pa dag kyang gsal ba'i nyin zhag tshogs te ri klu dus kyis bgos pa yi/_/lhag ma skar mas bsgyur thob slar yang nam mkha' ro yis bsgyur las ri
[\[6a\]]
[\[6a.1\]]la sogs pas bgos pa chu tshod do/_40_/mig dmar la ni phyed bcas dgu sbyang gal te bu lon lhag na 'khor lo bsres la rnam par sbyang /_/phyed pas lhag par gyur na'ang 'khor lo phyed ni dor bar bya ste dor ba'i lhag ma rim min 'gyur/_/skar ma drug cus bsgyur te chu
[\[6a.2\]]tshod dag dang rab tu ldan par gyur pa 'byung me zla bas bgo_/gang thob dal ba'i las dag la yang nor dang bu lon dag ni rim pa min dang rim pas so/_41_/de nyid bco brgyad ri ni rab tu gsal bar ro rkang 'khor lo phyed la steng dang 'og tu ste/_/longs spyod kyis ni chu tshod bsgyur las
[\[6a.3\]]mda' dang yon tan zla bas 'khor lo phyed las cha thob pa/_/snga ma phyed la gzung byar 'dod de rkang pa'i dbang gis de bzhin phyi ma phyed la dor byar 'gyur/_/zos pa tshogs gcig byas nas gza' yi bgrod pa'i dbang gis sbyin dang dor ba dag kyang chu tshod la'o/_42_/de nas nyi mar sa skyes
[\[6a.4\]]rnam par sbyang ste bla ma nyi skyes dag kyang myur ba'i las la'o/_/zla skyes dkar po la yang nyi ma dag ste myur ba'i las la nges par rim pas nor du 'gyur/_/sbyangs pa'i lhag mas 'dir ni rkang pa dag ste bza' rgyu rkang pa rnams kyis lhag ma'i chu tshod bsgyur/_/drug cu'i cha yis thob pa bza' rgyu
[\[6a.5\]]rkang pa dag las gzung bya dang ni dbrog bya de bzhin nyid/_43_/zos pa dag ni tshogs gcig byas nas gza' yi bgrod pa'i dbang gis sbyin dang dor ba mtha' dag ste/_/sa skyes la ni rkang pa rgyal ba sogs te rab gsal ma nu'i gnas la mtha' dag gzhag par bya/_/de ltar gza' rnams
[\[6a.6\]]thams cad kyi ni rim par yongs su brtsi ba rig par bya'o mi yi dbang /_/zla skyes dkar po las ni nyin mor byed pas rnam dag zla skyes dkar po dag tu yang dag 'gyur/_44_/stong dang nam mkha' zla bas bsgyur ba'i mtha' dag nyin zhag tshogs la me dang nyi ma ri yis dman/_/ri nas phug pa ri dang klu
[\[6a.7\]]yis bgo ste slar yang lhag ma skar ma la sogs dbye bas bsgyur/_/rab brjod cha yis rgyu skar dag dang slar yang chu tshod rnams ni zla skyes longs spyod dag tu 'gyur/_/zla skyes dor te nyi ma'i dbus nas mi bdag bzang po mi bdag skar ma phyed kyang yang dag spangs/_45_/lhag ma'i bya ba nor dang
[\[6b\]]
[\[6b.1\]]bu lon dal dang myur ba'i las kyang mig dmar ji lta bzhin du 'gyur/_/zla skyes rkang pa dal ba'i las la bcu ri me ste myur ba'i las la mi bdag la sogs so/_/nyin zhag tshogs ni mkha' mkha' ro dang mig gis dman par byas nas so me chu gter dag gis bgo_/lhag ma
[\[6b.2\]]skar mas bsnun las skar ma slar yang chu tshod bla ma yi yang dal ba'i las la'o/_46_/rgyu skar nyi ma sbyang ste 'phrog byed dgu dang rtse mo can ni dal ba'i las la rkang pa'o/_/slar yang myur ba dag la rkang pa rab gsal ma nu'i gnas la phyogs rkang la sogs de dag go/_/nyin zhag
[\[6b.3\]]mkha' dang zla bas bsgyur nas chu gter nor gyis dman pa ri dang rgyal ba mig gis bgo_/skar mas bsgyur ba las kyang skar ma'i longs spyod slar yang chu tshod myur ba'i las la pa sangs kyi/_47_/rgyu skar dus ni nyi ma la sbyang mda' dus ri bong can ni dal ba'i las la rkang pa ste/_/myur
[\[6b.4\]]la de nyid la sogs dbye bas rab gsal ma nu'i gnas dag las te sbyin nor mig dmar bzhin/_/mkha' mig klu dang rig byed kyis dman gsal ba'i nyin zhag tshogs ni drug ro ri mkha' zla ba yis/_/bgo zhing skar mas bsgyur las skar mar 'gyur te spen pa yi ni dor bya dag kyang
[\[6b.5\]]bco brgyad do/_48_/rkang pa nyi shu rtsa gnyis tshes dus rab gsal ro yi gnas la'o myur ba'i las la ro la sogs/_/myur dal rgyu ba dag kyang rim pas rkang pa bgrod pa la ste 'khyog po nyid ni rim min gyis/_/phyed snga ma dang phyed phyi mar yang nyi ma 'gro ba'i dbang gis gza' rnams kyi
[\[6b.6\]]ni 'byung ba yang /_/sum cu rtsa bdun lag pas bsgyur ba'i zla ba rnams kyis mjug rings dag ni myur dang 'khyog por 'gyur/_49_/gang dag su zhig nyi ma'i longs spyod la ni rab zhugs gza' de dag kyang nges par nub par 'gyur/_/nyi ma btang nas 'char bar 'gyur te de yi lam yang bgrod
[\[6b.7\]]pa 'gro ba'i rnam par dbye bas so/_/g.yon pa'i lam la gnas pa gang yin de ni nyi ma 'gro ba'i dbang gis g.yon nas 'gro ba ste/_/g.yas la gnas pa dag ni g.yas kyis slar yang gsal bar 'dir ni phan tshun 'thab ste dgra yin phyir/_50_/rang gi zhing la yang dag gnas rnams gal te de la
[\[7a\]]
[\[7a.1\]]dgra dag 'gyur na nges par 'thab pa'o/_/skar ma la ste gzhan la 'thob pa min par nges shing 'dir ni phan tshun mtshungs pa dag tu ldan/_/gal te nyi ma yi ni g.yon du zla ba rab zhugs gyur cing 'byung ba yang ni g.yon pa yis/_/byang gi rwa ni mtho bar 'gyur te kha cig
[\[7a.2\]]tu ni bgrod pa'i dbang gis lho ru g.yas pa yang /_51_/tshigs mtshams su yang sgra gcan gdong dang mnyam par 'gro ste mngon du phyogs par 'dzin pa kho na'o/_/g.yon du rgyu ba dag la g.yas min du ste nyi ma'i bgrod pa'i dbang gis g.yas la g.yas pa'i char/_/de ltar sgra
[\[7a.3\]]gcan gyis ni phyogs mtshams su 'dzin ri bong 'dzin pa 'byung ba dag ni rgyab tu mang /_/tha skar la sogs nag pa phyed du nyin dang mtshan mo mnyam pa'i dbus su go la'i ri mo'o/_52_/rgyu skar g.yas dang g.yas min dag la nges par srid pa'i gnas su khyim gyi dbye bas yang dag gnas/_/
[\[7a.4\]]gzhu yi rnam pa'i dus khyim dag la go la'i dbus nas lhor ni me yi dkyil 'khor la gnas shing /_/byang du de ni bsil ba'i ri ste pad 'dab bzang po bzhin du shar du lug dang srang sogs la'o/_/me nas bsil ba'i ri yi mtshams su dpag tshad stong phrag mkha' dang nam mkha' mkha' dang
[\[7a.5\]]mda' ri'o/_53_/dbus su 'khor lo phyed kyi ri mo nyi ma'i bgrod pa dag kyang mtshan mo gcig ni mnyam pa la'o/_/phyi nas g.yas dang g.yas min dag tu rgyu ste nyin dang mtshan mo rgyu skar dbye bas rim pa yis/_/lam rnams mkha' klu zla ba 'dor zhing nyin dang mtshan mo dag kyang ji srid bgrod pa
[\[7a.6\]]dag gi mthar/_/nyi ma ri bong can gyi nyin mtshan chu tshod drug cu dag las 'grib dang 'phel ba drug chas so/_54_/gang phyir ri la skye bo rnams kyi nyin mtshan mnyam par 'gyur te lug nyi srang gi nyi ma la'o/_/de phyir gnyis brgyad dum bu dag la nges par glang la gnas dang sdig pa la gnas de
[\[7a.7\]]bzhin no/_/bug pa zhes bya me grangs dag la 'khrig pa gzhur gnas phyogs kyi tshad dang bzhi pa dag la ni/_/nyi ma karka Ta la gnas pa dag dang chu srin la gnas lnga pa bcu gcig pa la yang /_55_/seng ge bum par rab bzhugs bcu gnyis ro yi sar ni nya dang bu mor gnas pa dag la'o/_/'dir ni
[\[7b\]]
[\[7b.1\]]g.yon bgrod du 'gyur nyi ma chu srin gnas pa la ste bum par nyi mas gnyis pa la/_/nya la dum bu gsum par mi rnams kyi ni bgrod pa dag kyang lug gi nyi mas bzhi par ro/_/'byung ba zhes byar nyi ma glang la gnas pas 'khrig par nyi gnas sa ni drug pa bdun par yang /_56_/nyi ma karka Ta la
[\[7b.2\]]gnas pas 'gyur te seng ge la gnas sa yi dum bu brgyad par ro/_/bu mos bug par srang gi nyi mas bcu par 'gyur te sdig pa yis kyang drag po'i dum bu la'o/_/gzhu la gnas pas bcu gnyis par 'gyur mi rnams bgrod pa dag kyang bcu gnyis rtsibs kyi sa la'o/_/de bzhin lhor bgrod
[\[7b.3\]]du 'gyur nyi ma bgrod pa'i dbang gis karka Ta sogs khyim rnams dag la'o/_57_/steng du drug dang klu yi grangs ni nyi ma'i gdung byed dag kyang byang du bgrod pa dag gi mthar/_/de nas g.yas phyogs su yang zad par 'gyur te mi yi bdag po stong phrag dag ni drag po'i grangs/_/stong phrag brgyad
[\[7b.4\]]cu rtsa gcig mda' ni brgya dang bral bar gyur pa dbus nas go la'i ri mo ste/_/de las gang zhig 'phel dang 'grib par 'gyur ba mkha' mkha' mda' dang mda' ni byang dang lhor yang ngo /_58_/lan tshu'i rgya mtsho 'gongs nas nyin mor byed pa dag ni lho ru me yi bar du 'gro bar byed/_/kai la sha
[\[7b.5\]]yi byang du 'gro ste gangs kyi ri la byang du yang ni byang la gnas pa'o/_/mda' rnams tshes kyis bsgyur ba'i dpag tshad stong phrag rnams ni phyogs kyis bgrod pa dag la 'gro bar byed/_/phyed bcas mig klu zlas thob nyin dang nyin las 'dor ba lnga dang sa 'dzin stong phrag dag las so/_59_/khyim
[\[7b.6\]]gcig la ni nyi ma gnas pas mtha' dag dus kyi tshogs dang zla ba dang ni phyogs rnams byed/_/dum bu dum bu dag tu zla bar 'gyur te sa gzhi bcu gnyis rtsibs rnams la ni rim pas so/_/tshad gang dum bu gang du nyin mo'i dbang gis yin pa de ni bdun pa dag tu mtshan mo la'o/_/lam
[\[7b.7\]]phyed 'bum phrag gsum po dag la nyi ma'i mdun du nyin mo dang ni rgyab tu mtshan mo'o/_60_/ri yi rgyal po dag ni skye bo thams cad kyi yang byang na gnas par 'gyur ro mi yi bdag_/nyi ma 'char ba shar du 'gyur te ri dang mnyam pa bgrod pa dag dang de ni nub pa nub/_/dus dang thun mtshams
[\[8a\]]
[\[8a.1\]]bzhi dang thun tshod nyin dang mtshan mo dus kun tu ni yang dag rgyu ba rnams/_/dus sbyor dbye bas phye bar gyur pa lhun po'i phyogs rnams su ni rab gsal nyi ma'i sa la 'khor/_61_/chu tshod dus la dpag tshad stong phrag drug ni rkang pa dang bcas nyin
[\[8a.2\]]mor byed pa 'gro ba ste/_/drug cu la ni me 'bum dag dang lnga dang ri bo'i stong phrag nyin dang mtshan mo dag tu 'khor/_/nyin dang mtshan mor go la phyed la mkha' me chu tshod bgrod de go la dag la g.yas dang ni/_/g.yas min dag tu 'grib dang 'phel ba lnga ste nyin zhag
[\[8a.3\]]so sor de ni dbugs zung chu srang gsum/_62_/lug gi dus sbyor la ni chu srang du 'gyur mkha' dgu lag ste mkha' dus mig ni glang la 'gyur/_/zung dag la yang mkha' mkha' gnyis te mda' ro'i chu tshod du 'gyur ku lI ra dang seng ge la'o/_/bu mo la ni phyed bcas
[\[8a.4\]]drug ste nges par srang sogs rim pa min pas de bzhin thams cad 'gyur/_/dus sbyor drug gis de nub gang phyir 'char ba dag kyang de bzhin nyi ma'i rgyu skar dbye bas so/_63_/stong phrag nyi shu rtsa gcig ro brgya ldan pa dag las so yi cha yis nges par phyung gyur pa/_/lus la
[\[8a.5\]]dbugs lhag gang dag nyin zhag so so'i dus su 'byung ba ri dang dus rnams dag gi grangs/_/stong phrag sum cu rtsa drug dag gis bsgyur ba rnams kyang lo brgya'i tshad du rab tu grags pa ste/_/stong dus me yis rab tu phye ba dag ni chu tshod du 'gyur drug cu'i cha yis nyin zhag kyang /_64_/
[\[8a.6\]]zla ba'i phyogs te nyi ma'i bgrod pa dag dang sa skyes zla ba dgu rnams dag gis mtshan mo'o/_/bla ma'i lo drug tu 'gyur pa sangs kyi yang bgrod par 'gyur te zla skyes kyi yang bgrod pa'o/_/tshes zhes bya ba'i lo ni nyi skyes kyi ste de bzhin mun can gyi dgu rgyal po mjug rings dang /_/
[\[8a.7\]]de dag thams cad gcig tu bsdus pa nor gyis bsgyur ba'i dus kyi lo dang phyed bcas zla ba gsum/_65_/phyed dang bcas pa'i nyin zhag grangs dag las kyang lo brgyar 'gyur te dus kyi 'khor los dman no 'dir/_/srog ni snying stobs la 'bab rdul gyi bar dang mun pa la
[\[8b\]]
[\[8b.1\]]yang lus ngag sems kyi dbye bas so/_/lha mi lag 'gro rnams ni de nas lnga pa nyid 'gyur zla ba phyed bcas mtshan mo dag gis kyang /_/grangs ni shin tu nges pa 'di dag dus kyi 'khor lor rab tu grags pa yin no mi yi dbang /_66_/ma bcad dus kyi 'khor lo'i
[\[8b.2\]]bgrod pa dag la bu lon dgu ni bsres par gyur pa mtha' dag rnams/_/bkra shis la sogs gza' ni lnga po rnams kyis myur ba'i las dag la yang rkang pa'i chu tshod de/_/sa skyes la ni rig byed dus mer rab 'gyur srid pa'i gnas rnams dag la rgyu ba'i dbye
[\[8b.3\]]ba yis/_/snga phyi phyed la mtshungs par bu lon nor gyi bgrod pa dag la gnas kyi dbye bas nges par sbyar/_67_/dang por rgyal dbang grangs kyi chu tshod dag ste me dang mig ni rnam gsum dag tu rab tu 'gyur/_/gnas gnyis dag la gcig dang mig ste bcwa brgyad tshes
[\[8b.4\]]dang drag po me dang rtsa bar drag po dang /_/sum cu rtsa brgyad brgyad cu dag dang brtan pa srid pa'i gnas la 'dir ni gsum bcas lnga bcu'o/_/de yis nyi ma rnam dag gyur la bu lon dag dang nor yang rim pa min dang rim pas so/_68_/rig byed dag dang bug pa zla
[\[8b.5\]]ba'i grangs ni gza' lag myur ba'i las la chu tshod dag tu 'gyur/_/gnas gnyis la ni bcu drug gzhan la tshes dang ma nu myos byed drag po ri dang dbang po mkha'/_/rtsa ba dag las rig byed drag po dang ni rab gsal nges par bcu gnyis pa la nyi shu ste/_/nyi shu brgyad
[\[8b.6\]]dang sum cu rtsa bzhi dag kyang ma nu'i gnas la rgyu ba'i dbye bas yang dag gnas/_69_/chu gter nam mkha' dag dang zla ba'i grangs te 'di dag rnams ni bla ma'i chu tshod tshogs su 'gyur/_/gnas gnyis dag la phyogs kyi tshad dang dgu nor dus drug lag pa zla ba
[\[8b.7\]]dag dang rtsa bar ni/_/me drug bug pa dang ni drag po mi bdag thub pa rnams te rgyu ba thams cad rim pas so/_/myur dal 'khyog po la yang gza' yi tshogs ni nges par nyi ma'i dbye ba dag gis rgyu bar byed/_70_/drug dang zla ba chu gter grangs kyi chu tshod dag ni
[\[9a\]]
[\[9a.1\]]pa sangs kyi yang myur ba'i las la 'gyur/_/gnas gsum dag la nyi shu lnga ste gnyis ni rgyal ba zhes dang de bzhin lag mig rnam pa gnyis/_/skyon dang tshes dang brgyad de rtsa bar drug dang nam mkha' yon tan dag dang gcig gis dman pa'i brgya/_/
[\[9a.2\]]mthar ni me dang ri yi grangs te brtan pa srid pa'i gnas la pa sangs rgyu ba rim pas so/_71_/nyi ma'i bu la drug dang 'byung ba'i grangs kyi chu tshod tshogs pa 'di dag tu 'gyur mi yi dbang /_/drug dang 'byung ba dag dang 'byung ba rig byed chu gter mid dang zung dang stong pa
[\[9a.3\]]rtsa bar ni/_/phyogs dang rig byed dag dang 'byung ba ro dang nor dang rtse mo can ni rim pas gzhag par bya/_/de ltar gza' rnams kyi ni rgyu ba mtha' dag dus kyi 'khor lo dag las shin tu nges par 'gyur/_72_/sum cu rtsa drug phyed bcas zla ba nges par nor gyis bsgyur
[\[9a.4\]]ba dag ni bkra shis la sogs pa/_/gza' rnams dag gi dal ba'i las la rkang par 'gyur te mig bug mig gi grangs kyi chu tshod do/_/de nyid bcwa brgyad ri dag brtan pa sa yi bu yi phyi ma dang ni snga ma'i cha la ste/_/phyogs ri me ni gza' lhag gi 'o dbang phyug dgu
[\[9a.5\]]me bla ma'i snga cha dag dang gzhan la yang /_73_/dkar po'i mda' dang chu gter zla ba spen pa yi yang mig bcas mig dang nyin zhag dus su 'gyur/_/zla ba la ni sa skyes longs spyod chu tshod dgu bcu dag ste lnga dang 'jig rten zla ba'i grangs/_/pa sangs kyi ste de bzhin
[\[9a.6\]]gza' lag gi yang gcig tu bsdus pa mkha' ro bsreg za dag tu 'gyur/_/'di dag zla ba gsum gyis lo yi nyin zhag bu lon chu tshod longs spyod 'di ni gsum gyi'o/_74_/zla bar bla ma'i longs spyod du 'gyur rab gsal chu tshod drag po'i grangs ni rkang pa dang bcas te/_/
[\[9a.7\]]chu srang sum cu rnams dang gsal bar dus kyi chu tshod dag ni nyi ma'i bu yi longs spyod do/_/gcig tu gyur pa nyin zhag ces bya gsum gyis bsgyur ba de yang zla ba phyed bcas mtshan mor bcas/_/gtso bo'i longs spyod la ni nyin zhag rnams kyi nyin bzhin bu lon gza'
[\[9b\]]
[\[9b.1\]]drug gi yang longs spyod do/_75_/zla gcig lhag pa gang zhig dal ba'i las la khyab bdag rjes su gza' rnams kyis ni longs ma spyod/_/de las rab tu gsal bar phyed bcas bdun gyi chu tshod dag ni zla ba 'di nyid la spyod de/_/sgra gcan zla ba'i longs spyod nyi ma dang bcas zla
[\[9b.2\]]ba'i rkang pa chu tshod phyed kyis rnam par dman/_/nyi ma'i bgrod pa dang po la gsum zla ba myos byed nyin zhag dag la zla ba'i chu tshod lnga/_76_/gang zhig ma spyad phyed kyi chu tshod de ni dus kyi nyin zhag dus la cha dman zla ba ste/_/de ni nyi ma'i lhag par 'gyur te nges par dus
[\[9b.3\]]kyis bsgyur ba nyi ma'i zla bar nyin zhag de'o/_/sgra gcan zla ba'i longs spyod mig gis rnam par bsgyur te phyogs kyi longs spyod dag gis bgos pa las/_/thob pa dag ni mjug rings chu tshod nyin zhag so so'i dus su sgra gcan zla ba'i longs spyod las/_77_/chu srang
[\[9b.4\]]bdun dang phyed phrogs nges par yon tan gyis bsgyur nyi ma'i longs spyod dag la sbyang bar bya/_/mjug rings nyi ma dag dang lhan cig rnam par rgyu ste myur 'khyog dag la mdun dang rgyab nas so/_/rgyu bar chu srang phyed bcas gnyis spyod nyin dang nyin la nyi ma'i longs spyod dag
[\[9b.5\]]las rim pa ste/_/rang gi zla ba sum cu drug gis de rgyu chu tshod dag kyang 'jig rten gyis ni tshes grangs bsgyur/_78_/phyed bcas zla bar chu tshod gnyis ni nyin zhag so sor 'char te myur 'khyog dag la mdun rgyab tu'o/_/phyed bcas zla ba'i bar dag tu ni de yi 'char ba
[\[9b.6\]]mi yi 'jig rten dag tu mthong bar 'gyur/_/slar yang dpal dus 'khor lor rab 'jug de ni gang tshe lo yi longs spyod dag la mthong mi 'gyur/_/de yi 'char ba'i cha dag shes par gyur na de yi 'char ba mtha' yas dus kyang shes par 'gyur/_79_/lo yi nyin
[\[9b.7\]]zhag lnga yis bsgyur te slar yang mdas bsnun bgrod pa'i nyin zhag dag gis rab tu dman/_/bug pa bsres pa rnams ni rang gi bgrod pa'i yon tan dbang gis gza' rnams dkyil 'khor dag tu 'gyur/_/sa skyes la ni ri klu drug gi nyin zhag tshogs su 'gyur te ri bug
[\[10a\]]
[\[10a.1\]]ri klu zla skyes la'o/_/lha yi bla ma dag la so me rig byed du 'gyur pa sangs la ni ri dang rgyal ba mig_/80//_nyi ma'i bu la drug drug ri dang nam mkha' gcig gi nyin zhag tshogs ni dkyil 'khor du 'gyur ro/_/sa skyes la ni ri dus gcig kyang nges par
[\[10a.2\]]nor du 'gyur te zla ba'i bu la brgyas bsnun pa/_/me dang nyi ma ri yis dman zhing pa sangs dag la nyin zhag bcus bsgyur chu gter brgyad kyis dman/_/stong mkha' dus mig dag dang mkha' lag gdengs can dus rnams blon po nyi skyes dag la bu lon 'gyur/_81_/
[\[10a.3\]]sa skyes la ni phyed bcas dgu ste lag la phyed lhag mi bdag rgyu skar nyi ma bla ma la'o/_/pa sangs la drug nyi skyes la skyon bu lon du 'gyur mtha' dag longs spyod dbus nas sbyang bar bya/_/phyi nas de dag rnams ni dag par 'gyur te mi yi bdag po skye ba'i rgyu skar rgyu ba las/_/
[\[10a.4\]]dma' ba rang gi yan lag dag las dag 'gyur bgrod pa'i dbang gis mthon po nyi ma'i dbus gnas so/_82_/zla ba drug gis zla ba'i longs spyod bsgyur ba las kyang dus kyi 'khor lo'i lo yi zla ba yis/_/cha thob dag kyang bu lon du 'gyur nyi ma ri bong can gyi rjes su ma spyad chu tshod
[\[10a.5\]]phyed/_/slar yang mjug rings kyi ni gang zhig lhag pa nyin zhag so so'i dus su zla ba'i nyin gyis bsgyur/_/drug cu'i cha yis chu tshod nyin zhag so so'i dus su myur dang 'khyog por 'char ba dag la yang /_83_/zla skyes blon po myur ba dag la stobs dang ldan par 'gyur te
[\[10a.6\]]sa skyes mjug rings 'khyog po la/_/dman pa pa sangs dal ba la ste rang bzhin yon tan dbang gis rgyu ba lhag ma la stobs med/_/myur la shar du kha phyogs 'gyur te slar yang 'khyog por rgyu la rab zhugs gzhan du mngon par phyogs/_/dal la lho ru bzhin phyogs
[\[10a.7\]]'gyur te rang bgrod yon tan dbang gis 'byung ba la yang byang du gdong /_84_/zla ba'i nyin zhag sum cu gang dag chu gter gyis bsgyur mkha' mig zla ba zla ba'i rkang pa ste/_/khyim ni bcu gnyis po rnams dus kyis bsgyur ba brgyad dang rig byed dag kyang nyi ma'i rkang pa'o/_/de
[\[10b\]]
[\[10b.1\]]yi nang du 'grib dang 'phel ba dag kyang bgrod pa 'gro ba'i dbang gis rim min rim pa ste/_/'khor lo phyed phyed dag la mtha' dag nor dang dus kyi grangs rnams rig par bya'o mi yi dbang /_85_/tshigs mtshams su ni ri bong can gyi dkyil 'khor dag la sgra gcan rab tu
[\[10b.2\]]'jug ste dkyil 'khor yang /_/rnam dag gyur na thams cad 'dzin te ri bong ldan pa'i dbang gis dkyil 'khor chu tshod drug cu'o/_/phyed dag gyur na phyed 'dzin ri bong can gyi dbang gis chu tshod dag ni ji snyed yod pa ste/_/gnag dang dkar ba'i tshigs mtshams dag
[\[10b.3\]]la nyin dang mtshan mo'i dus su nyi ma dang ni zla ba 'dzin/_86_/mi rnams kyi ni lo brgya dag kyang gza' rnams dag gi lo yi longs spyod kyis ni bsgyur bar bya/_/gnas gnyis phyogs kyi chas thob de ni bu lon du 'gyur steng gi phung po dag la sbyang bar bya/_/'bum phrag nyi shu
[\[10b.4\]]gcig dang khri phrag drug gi lo grangs gang dag rnams ni dus kyi phyed la'o/_/slar yang phung po gnyis kyis nges par bzhi po rnams kyi lo yi grangs dag tu ni rab tu 'gyur/_87_/stong pa stong pa nam mkha' klu dang lag pa thub pa ri bong can rnams rdzogs ldan dus kyi tshad/_/
[\[10b.5\]]gsum ldan la ni nam mkha' mkha' stong ro dang dgu dang nyin byed lo yi grangs su rab tu grags/_/stong pa stong pa mkha' dang rig byed ro dang lag 'gro zhes pa gnyis ldan lor ni yang dag ste/_/stong pa nam mkha' mkha' mig yon tan chu gter rnams kyi lo yi grangs
[\[10b.6\]]ni rtsod pa'i dus la 'gyur/_88_/lo ni 'di dag rnams kyis dus kyi mtha' ru gza' tshogs rgyu ba khyim ni stong pa dag la gnas/_/slar yang tha skar la sogs dag dang rab byung zhes dang de bzhin nag pa'i zla ba la sogs dang /_/gza' dang sbyor ba tshes dang byed pa rnams
[\[10b.7\]]kyang de bzhin dang po dag ste de yi dus su ni/_/lha rnams dag dang lha min rnams kyi 'khrug pa drag po sa gzhi'i gnas rnams su ni 'byung bar 'gyur/_89_/sde pa drug ni nyi ma'i dbyangs bcas nges par yon tan gyis bsgyur lo gsum nyi ma dag la ste/_/a sogs thung ngu
[\[11a\]]
[\[11a.1\]]nyin zhag ces bya sum 'gyur ri bong can cha phyed bcas zla ba zla ba la/_/chu tshod ha sogs dbyangs bcas sum 'gyur gang yin de dag rnams kyang sgra gcan gyi ni mtshan mo gsum/_/dpal ldan stong pa gzhom med la sogs sum 'gyur gang de rnams kyang sgra
[\[11a.2\]]gcan gyi ni dus sbyor gsum/_90_/'byung ba nyi ma zla ba'i grangs ni mi yi bdag po phyed bcas zla ba dag dang lo gsum mo/_/phyed dang bcas pa'i zla ba dor nas thub mchog rnams kyis bcad pa dag ni dus kyi 'khor lor 'gyur/_/zla bar bsre ba gza' gcig dang
[\[11a.3\]]ni mi bdag nyis 'gyur chu tshod tshogs la gnyis dang rkang pa mda'/_/'khor lo dag las nges par lha mo drug cu rnams kyis rnam par phye ba dag ni gzar 'gyur ro/_91_/sum cu rtsa gnyis kyis kyang chu tshod thub pa nor gyis bsgyur ba'i lha mo rnams las tshogs la gnyis/_/
[\[11a.4\]]sbyin dor sbyin pa dag dang ri bong can gyi rkang pa dang po lnga ste 'dir ni drug gis so/_/zla ba'i phyogs gsum nyin zhag rnams ni sum 'gyur dag kyang nyi ma'i longs spyod la ni rab tu grags/_/drug cus phye ba'i skar ma gnyis dang nyi ma'i nyin zhag dang por spyod ldan dbang phyug
[\[11a.5\]]chu tshod do/_92_/dpal ldan dus kyi 'khor lo gza' yi tshogs dang bcas pa 'di dag phyi dang lus la dbyer med par/_/bsdu ba dang ni spro ba'i slad du srid pa gsum gyi gnas su nyi ma dus kyi gzugs dang ni/_/shes rab thabs kyi rab dbye dang ni mnyam dang mi mnyam rigs
[\[11a.6\]]dang myur 'khyog la sogs rgyu ba ste/_/chags bral dang ni thub mchog rigs dang tshangs dang drag po la sogs lha rnams kyis ni shes ma yin/_93_/a sogs lnga yis dbyangs gang dang po'i tshes grangs dbang gis dga' ba la sogs lnga dang ldan gyur pa/_/de dag 'dir ni
[\[11a.7\]]'char byed mi bdag gal te de las skyes la sogs gza' dag ma gyur na'o/_/sa skyes mi shis shar bar gyur cing gal te slar yang smin drug dag dang ldan pa nyid gyur pa/_/de la gal te g.yul dang nad du gyur na mi rnams 'chi bar 'gyur te dang po'i dbyangs kyi'o/_94_/
[\[11b\]]
[\[11b.1\]]bzang po zla skyes dag gi gza' 'di la ni gal te mchu nyid ldan na gnyis pa 'chi bar 'gyur/_/rgyal ba bla ma dag la gal te skag tu gyur na gsum pa dag ni 'chi bar 'gyur ba yin/_/stong pa'i tshes dang pa sangs dag la gal te mon grur gyur na bzhi pa dag ni 'chi bar
[\[11b.2\]]'gyur/_/rdzogs pa spen pa dag dang lhan cig tu ni bra nye gyur na lnga pa 'chi ba nyid du 'gyur/_95_/nyi ma dag la dga' ba 'char ba rnams kyis rmar yang 'gyur te gzir ba rnams ni nyon mongs nyid/_/zla ba la ni bzang po 'char ba rnams kyis nges par g.yul dang na ba
[\[11b.3\]]dag la yang de bzhin 'gyur/_/bden par 'char ba lnga po rnams kyi 'bras bu mang por 'chi ba'i sbyor bas dman pa dag la 'gyur/_/nad dang g.yul dang yul du bgrod dang bag ma dag la dge dang mi dge'i 'bras bu shes par bya/_96_/de ltar rgyu skar gza' ste dbyangs
[\[11b.4\]]tshogs tshes rnams dag ni de nyid lnga yi rab tu dbye ba yis/_/phyogs dang zla ba bgrod pa dag dang lo dang drug cu'i lo rnams la yang 'dir ni 'char bar 'gyur/_/nag pa sogs la 'dir ni yan lag bcu gnyis dag gis 'char 'gyur phyogs kyi dbye ba de nyid do/_/
[\[11b.5\]]nyin zhag dbyangs rnams bdun cu rtsa gnyis dag gis 'dir ni 'char bar 'gyur te zla ba'i dbye ba la'o/_/97_/zla ba drug gis bgrod pa'i yan lag dag ste rab byung la sogs bcu gnyis lo rnams dag gis lo/_/de ltar dbyangs ni lnga po rnams dag 'dir ni 'char bar
[\[11b.6\]]'gyur te de ni phyi nas nub pa'o/_/dang po la ni dbyangs rnams byis pa rang tshes yon tan dbang gis dpal ldan gzhon nu gnyis pa la/_/dar bab rgan po rim pas me dang chu gter nyin zhag la ste lnga pa la ni nub par 'gyur/_98_/a sogs dbyangs lnga gang dag nges par
[\[11b.7\]]yon tan gyis bsgyur de dag rnams ni rnams gnyis sum cu nyid/_/ka sogs sde pa'i yi ge rnams la rang bzhin yon tan dbang gis mtha' dag sbyar bar bya ba ste/_/thung ngu rnams ni 'dir yang dkar po'i phyogs la 'char bar 'gyur te de nyid lnga yi dbye bas so/_/
[\[12a\]]
[\[12a.1\]]ring po rnams ni nag po'i phyogs la shin tu nges par 'gyur te spro dang bsdu ba'i sbyor bas so/_99_/nyi shu rtsa bdun rgyu skar de la gsal bar mda' yi chu tshod nyi ma'i dus sbyor cha dgu pa/_/lug gi dus sbyor la sogs 'di dag rnams kyang 'dir ni rang bzhin gsum
[\[12a.2\]]ste brtan g.yo shin tu mnyam/_/lug dang karka Ta srang chu srin 'dir ni g.yo ba dag ste de las gnyis pa brtan pa'o/_/lhag ma gzhan ni gnyis kyi rang bzhin de dag nyin dang mtshan mo'i dus su rtag pa nyid du 'char/_100_/de la yud tsam sum cu rnams dang nyin
[\[12a.3\]]zhag dus la chu tshod dag kyang drug cu kho na ste/_/dang por sum cu'i dbyangs rnams 'dir ni 'char bar 'gyur ba nyid de yud tsam yud tsam dag la'o/_/sde pa'i yi ge sum cu chu tshod rnams la rab tu 'gyur te thung dang ring po rab dbye bas/_/zla ba'i dbus su tshes kyi cha
[\[12a.4\]]la 'char bar brjod de de dag nub pa dag kyang de nyid la'o/_101_/stong pa rlung me chu dang sa rnams dag kyang a la sogs par dbyangs ni lnga po rnams kyi rigs/_/sgra gcan me dang zla nyi zla skyes mig dmar pa sangs bla ma mjug rings spen pa 'dir lhag lha/_/sngar brjod
[\[12a.5\]]dus sbyor re re de la nyin dang mtshan mo'i dbang gis chu tshod rnams ni bsgrub par bya/_/de yi dbus su dbyangs gang byung ba'i gza' zhes bya ba stobs ldan de yis dkyil 'khor bsgrub par bya/_102_/g.yon pa dag nas thung ngu'i dbyangs rnams 'dir ni 'char bar 'gyur te g.yas
[\[12a.6\]]pa nas kyang gzhan dag go/_/g.yon la stong pa la sogs de nyid dag dang gza' tshogs rgyu ba sgra gcan la sogs mtha' dag ste/_/g.yas la de nyid 'dzin ma sogs dang gza' yi tshogs ni nges par nyi ma'i bu la sogs pa nyid/_/phyi rol tu yang dus kyi chu tshod gza'
[\[12a.7\]]yi gnas dang mnyam pa dbyangs bcas dag ni bsgrub par bya/_103_/dris na g.yul gyi slad du 'chi bar 'gyur te stong pa la ni dus dag shar bar gyur pa na'o/_/rlung du nyi ma dag la 'pham zhing me la sa skyes shar ba dag la rma ru 'gyur ba yin/_/chu dang bla ma la ni 'du ma
[\[12b\]]
[\[12b.1\]]par 'gyur te sa la spen pa shar la 'khrug par mi 'gyur ro/_/'chi dang nyon mongs rmar 'gyur bde ba dag dang mnyam pa nyid ni 'dri byed nad pa rnams kyi'o/_104_/g.yul du dgra ni nges par rab tu nyams par 'gyur te sgra gcan stong pa dag la shar na yang /_/rlung dang
[\[12b.2\]]zla ba dag la 'pham dang g.yul du rma yang zla skyes me la shar ba dag la'o/_/chu la pa sangs la ni don rnyed sa la mjug rings shar ba dag la dgra yang dbang du 'gyur/_/de bzhin bgrod pa bag ma dag la g.yon gyi lam la gza' rnams kyis ni dge ba'i 'bras bur
[\[12b.3\]]'gyur/_105_/pho nyas brjod pa'i dbyangs rnams gang dag nges par bcu yis bsgyur te khyim gyi 'khor lo dag gis bsre/_/slar yang de dag 'byung bas bsnun te nye ba'i skye bo dang ldan bdun gyi cha yi lhag ma ni/_/zla me mda' dang ri bo mi mnyam gnas su gyur na mi
[\[12b.4\]]rnams la ni rnyed pa yod ma yin/_/mig dang rig byed ro ste shin tu mnyam pa'i gnas su gyur na bya ba dag kyang 'grub par 'gyur/_106_/lo dang zla ba phyogs dang nyin dang mtshan mo'i dus ni dus sbyor dbus su rab tu zhugs pa ste/_/dus sbyor gcig ni lnga yi dbye bas gza'
[\[12b.5\]]tshogs dang ldan dbyangs dang bcas pa'i de nyid tha dad do/_/de nyid gcig ni dbugs rnams drug cu mngon lhag yon tan brgya yi dus kyi chu tshod dag la gnas/_/chu tshod cha shas chu srang drug cu de yi cha shas shes pa dbugs drug rnams so mi yi dbang /_107_/dbugs
[\[12b.6\]]'byung 'jug pa'i dbus su mi dge dge ba'i 'bras bu dag kyang rnal 'byor ldan pas shes par byed/_/lha shes rnams kyis nyin zhag 'das pa'i dbang gis nyi ma zla ba bsgrubs nas dus kyi chu tshod do/_/da ltar byung ba shes pa min par dge dang mi dge'i 'bras bu 'jig
[\[12b.7\]]rten 'dir ni gang brjod pa/_/de ni long ba yis kyang long ba bzung nas glang chen seng ges gtams pa'i thib por rab tu 'jug 108_/phra mo'i rnal 'byor mi shes pa la gza' yi stobs dang bcas pa'i dus sbyor sbyor ba sbyin pa ni/_/skye dang bdun par gnas pa'i khyim
[\[13a\]]
[\[13a.1\]]la dus me nyi ma sa skyes nyin mor byed pa'i bu rnams kyis/_/de la 'chi dang nad dang rma dang nges par mtha' dag nor ni rnam par nyams pa dag kyang byed/_/de phyir spang bar bya ste nges par bdag gi tshig gis dus sbyor gzhan ni rab tu sbyin par bya/_109_/skye dang
[\[13a.2\]]bdun par gnas pa'i khyim la sgra gcan zla ba zla skyes bla ma pa sangs dang bcas pas/_/dgra nyams rang nyid rgyas shing g.yul du rnam par rgyal te dga' ma dang bcas nor dag thob par 'gyur/_/yang dag dus sbyor thams cad kyis te slar yang gal te rang lus
[\[13a.3\]]g.yon gyi rtsa las gyur pa na/_/nges par don ni thams cad 'grub ste mtha' dag sa yi steng du dag pa'i gza' dang tshes la'o/_110_/rgyu skar rnams ni dgu dang dgu dang dgu yis cha gsum byas te skyes pa'i rgyu skar dang po las/_/gdug pa rnams ni zla ba dag dang
[\[13a.4\]]lhan cig mi mnyam gnas gyur nad pa rnams ni 'chi ba nyid/_/tha skar la sogs rnams kyis rtsa gsum sbrul yang spras par gyur pa nam gru nyid kyi bar du ste/_/sdig zla skyes pa'i rgyu skar gal te rtsa gcig dag la gyur na mi rnams dag ni rnam par nyams/_111_/drug dang
[\[13a.5\]]tshes dang brgyad dang ri zla bcu dang bcu dgu nyi ma nyi shu gcig gi lo bzang rnams/_/nyi zla mig dmar gza' lhag nyi skyes bla ma lag 'gro dkar po rnams kyis de dag rim pas spyod/_/de dang nang gi gnas skabs la yang de las sde ba brgyad po rnams kyis yi ge dag la ni/_/
[\[13a.6\]]drag po rnams kyis zhi ba min pa byed cing mchog tu bde byed zhi ba'i rang bzhin gza' gang dag_/112_/rgyal gyi zla bar nyi ma chu srin la son ma rig pa ste bum par nyi ma mchu la yang /_/'du byed du 'gyur mi yi bdag po nya ru nyi ma dbo ngag la ni rnam par shes pa ste/_/lug tu nyi ma
[\[13a.7\]]nag pa la ni ming dang gzugs so glang 'khrig la son sa ga snron dag la/_/mig sogs dang ni reg pa dag ste nyi ma karka Tar gnas chu zla la ni tshor bar 'gyur/_113_/seng ge nyi ma gro bzhin la yang sred pa bu mo dang ni srang du son pa khrums dang ni/_/tha skar zla ba dag la
[\[13b\]]
[\[13b.1\]]len pa nyid dang srid par 'gyur te smin drug sdig par nyi ma la/_/skye ba dang ni gzhu la nyi ma gnas pa mgo dag la yang de bzhin rga shi rim pa ste/_/de ltar nyi zla'i dbye ba dag las gnyis ka bgrod pa'i dbang gi rgyal po yan lag bcu gnyis so/_/114_/rgyal dang mchu
[\[13b.2\]]yi mtshams su chu srin dag la nyi ma gnas pa'i gza' de la ni ma rig pa/_/de nas gnyis pa la ni shi bar 'gyur te mi yi bdag po de bzhin skye ba gsum pa la'o/_/de bzhin srid pa la sogs thams cad yan lag bcu gnyis bar du rim pa dag gis yongs su 'gyur/_/
[\[13b.3\]]de nas me dang chu gter mda' ste chu srin bgrod pa'i dbang gis res 'ga' yan lag drug pa'o/_115_/tshes zhes bya ba'i gza' yis phyogs te nyi ma rgyu ba'i dbang gis res 'ga' yan lag bcu drug gis/_/'du byed mchu yi mtshams dag tu ste bum par nyi ma son pa de la 'du
[\[13b.4\]]byed kho na'o/_/de nas gnyis pa la ni rnam par shes par 'gyur te nyin zhag gsum pa la ni ming dang gzugs/_/de ltar zla ba gnyis la yan lag tu 'gyur nyi ma'i dbang gis spro dang bsdu ba'i sbyor bas so/_116_/de la ma rig la sogs yan lag mi mnyam pa yang bya ba kun
[\[13b.5\]]la dge bar 'gyur ba ste/_/gang zhig 'du byed la sogs mnyam pa dag kyang rtag tu dbang bgrod bag ma dag la dge ba min/_/de bzhin phyogs kyi dbye ba dag la ri bong can gyis bgrod pa'i dbang gis yan lag bcu gnyis gang /_/dkar dang nag po'i phyogs la dang
[\[13b.6\]]po'i tshes grangs dbang gis spro dang bsdu ba'i sbyor ba dag gis so/_117_/nyi ma mig dmar mjug rings spen pa g.yas sam rgyab tu yang dag gnas pas dgra ni 'chi bar byed/_/g.yon dang mdun du zhi ba'i rang bzhin gza' tshogs mtha' dag g.yul gyi sar ni de bzhin kho na'o/_/
[\[13b.7\]]rnal 'byor ma dang biSh+Ti drag po rlung dang bcas pa g.yas dang rgyab tu bde ba sbyin pa ste/_/g.yon dang mdun du 'chi ba'i rang bzhin mnyam dang mi mnyam gyur pas gnyis ka'i dpung ni 'joms par 'gyur/_118_/tshangs ma drag mo gzhon nu ma dang mkha' 'gro'i bdag gis
[\[14a\]]
[\[14a.1\]]'gro ma phag mo rdo rje lag ma dang /_/tsA mu N+DA nyid dpal mo dag ni nor gyi tshes la 'gyur te dang po'i tshes dang dgu pa la/_/brgya byin du ste gnod sbyin me zur lha min gshin rje chu lha rlung dang dbang ldan sa la'o/_/'di ni 'char ba dag tu byed de slar yang
[\[14a.2\]]tshes rnams la ni brgyad gnyis dbye bas tha dad do/_119_/biSh+Ti rnams ni dkar po'i phyogs la brgya byin gshin rje chu dang gnod sbyin du yang 'dir 'char 'gyur/_/slar yang nag po'i phyogs la rtse mo can dang lha min rlung dang dbang ldan zur du rim pas so/_/drag po shar nas
[\[14a.3\]]gzhan phyed du 'gro nyin zhag dbang gis byang du yang ste byang gi nyi ma la'o/_/chu nas me ldan dag tu de ni nges par 'gro ste lho ru lho yi nyi ma dag la'o/_/120_/shar nas thun phyed dag la rlung du rab tu 'jug ste de bzhin du ni lho ru 'gro bar byed/_/dbang ldan chu dang me dang gnod
[\[14a.4\]]sbyin lha min grong khyer du 'gro rlung du nyi ma nub par 'gyur/_/dpal ldan rtsa ba'i sgra gcan dor nas rlung dag las kyang rnam par rgyal 'gyur 'gran pa'i 'thab mo dang /_/'khrug pa dag la rtsa ba'i sgra gcan gyis ni dgra yi stobs 'joms de dang mtshungs pa gzhan yod min/_121_/
[\[14a.5\]]dbyangs dman 'thab mo pa ni mnyam dang mi mnyam g.yul la lhag pa dag gis 'joms par byed pa ste/_/dbugs la gnyis kyi ming gang snying la rab tu 'jug na de ni 'khrug pa dag las rgyal bar 'gyur/_/pho nyas brjod pa dang po'i ming de rnam par rgyal bar 'gyur te phyis kyi mi
[\[14a.6\]]ni 'pham par 'gyur/_/'du ba kha dog dbyangs la sogs pa mnyam dang mi mnyam gyur pa rnams kyi 'bras med ston pa nyid/_122_/dus ni 'thab mo'i sa la mi bdag rnams kyi g.yas dang gal te g.yas min dag la mun can gyur/_/g.yul du lha yi mgon po dag ni 'phrog
[\[14a.7\]]byed drag po dang bcas mi rnams kyis kyang 'joms par 'gyur/_/de phyir dpal ldan rtsa ba'i sgra gcan 'khyog po drag po lha min rnams las srid gsum rnam rgyal ba/_/g.yul gyi dus su sa yi dkyil 'khor la gnas shes par bya ste gzhan du dgra ni nyams pa med/_123_/sa la
[\[14b\]]
[\[14b.1\]]rgyu skar byas nas thub pa dus kyis bsgyur ba dbang po gnod sbyin chu dang gshin rjer ni/_/de yi 'khor lo 'khor bar byed de nyin zhag bgrod pa'i dbang gis mtha' dag rnams ni rig par bya/_/rgyu skar gang la dus dang mun can du yang rab gyur lta ba lhung na gnyis po dag la yang /_/
[\[14b.2\]]g.yul du sgra yi sde rnams dag ni 'phral la nges par lhung ste lto yi dbus su rgyal bar 'gyur/_124_/sgra gcan dus la gnas pa rnams ni 'chi dang bcas par 'gyur zhing dpung rnams mnyam du ltung ba ni/_/lta ba'i cha la nges song rnams te brang 'gro 'gro ba'i dbang gis der ni sde
[\[14b.3\]]rnams bcom par gyur/_/lta ba'i cha ni spangs pa rnams dag rnam par rgyal bar 'gyur te lto bar zhugs la gnyis po yang /_/de ltar dpal ldan rtsa ba'i sgra gcan bla ma'i gsung la gnas pa dus kyi 'khor lor shes par bya/_125_/rnal 'byor ma dang bi Sh+Ti drag po gza' tshogs
[\[14b.4\]]dang bcas dbyangs ni 'char ba dag dang bcas gyur pa/_/de dag thams cad btang nas rgyal rigs rnams kyis srid gsum rnam rgyal gcig pu gzung bar bya ba ste/_/gang gis zla ba nyi ma za zhing skabs gsum pa dag 'jigs byed drag po'i gzugs can mig sman mdog_/
[\[14b.5\]]sa la gang zhig nyin dang mtshan mor shar dang nub dang lho dang byang du yang ni 'khor ba'o/_126_/g.yul du 'pham pa'i dgra bo dag ni gal te 'phral la rdzong gi nang du zhugs par gyur pa na/_/phyi rol du ni 'khrul 'khor bya ste rgyun chad med par rdo dang me mda' rab tu 'bab pa dang /_/
[\[14b.6\]]ral gri la sogs gcod pa'i 'khrul 'khor dag dang sa gzhi'i gnas la gur dang cog ni dbye ba yis/_/de yi rdzong ni phye mar byas te nyin zhag nyung zad dag gis gdug pa de ni bsgrub par bya/_127_/ka ba bzhi ni brgyad gnyis khru ldan mnyam dang mi mnyam gnas nas gnas brgyad
[\[14b.7\]]du ni phug gyur pa/_/tha dad rnams ni sdong bu chu gter dus dang dus rnams kyis te rgyab tu yang ni gcig gis so/_/rtsa bar 'khrul 'khor tshad ni lag pa bcu ru 'gyur te steng gi cha dag la ni de yi phyed/_/sgyogs mda' khru gnyis dag gis dman par 'gyur te o log bcu
[\[15a\]]
[\[15a.1\]]yi steng gi cha ni lhag pa'o/_128_/zlum por phyed bcas khru gnyis dag ste sor mo thub pa ma nur nges pa'i bug pa gcig tu ni/_/khru gang dor nas sgyogs mda' rab tu gzhug ste o log bcu yi rgyab kyi cha la gzer gyis gdab/_/mgo bor a long dag la
[\[15a.2\]]theg pa lnga bcu gdags par bya ste steng gi tshad ni zlum po phyed/_/sgyogs mda'i mthar ni mdzub mo dang bcas rab tu 'jug ste gnya' non zlum po dag ni mtho gang ngo /_129_/sgyogs mda'i mdzub mo la ni 'ur mthil thag par bcas pa dag las nges par khru gsum dag tu 'gyur/_/
[\[15a.3\]]de yi nang du rdo ba rab tu bcug ste stobs ldan 'then byed rnams kyis 'then par gyur pa dag_/btang ba myur du nam mkhar 'gro ste 'phral la nges par ltung zhing khang steng sogs dang lam srang du/_/mtha' dag phye mar byas nas sa yi 'og tu 'gro ste rdo rje 'bab pa ji lta ba nyid
[\[15a.4\]]bzhin/_130_/de yi mdzub mo zla ba phyed pa sa gzhi'i gnas su tshangs pa'i ri mo ngos gnyis dag tu ni/_/brgyad gnyis btang ba'i gnas rnams dag ste lag pa gnyis ka'i khu tshur bcings pa las ni gtang bar bya/_/gtong ba sa la reg pa nyid de mnyam dang mi mnyam rkang pa
[\[15a.5\]]'khrul 'khor nang du gnas pas ni/_/rang 'dod rdo ba ltung ste rnam gsum bgrod pa'i dbang gis rdzong ni rnam par gzhom pa'i don du'o/_131_/gang zhig bsnun pas glang chen 'phral la nges par ltung ba de la srog chags phra mo dag ni ci/_/rdzong gi steng khang la gnas dgra dpung ma lus
[\[15a.6\]]gang dag phyi rol gnas par ltung bar byed pa ste/_/sa steng gnas su rdzong gi 'thab mo la ni gzhu 'dzin rnams kyis de dang lhan cig su zhig 'gran/_/gang du 'khrul 'khor rab bsnun rdzong der dgra bo su zhig zhugs pa dag ni gshin rje'i kha ru'o/_132_/ka ba dpung pa drug drug dag
[\[15a.7\]]gis gnyi ga'i nang ni mnyam pa khru ni zung gi bar dag la/_/snying po re re nyi ma'i khru ru 'gyur te gnyi ga nang ni mnyam pa lhag chad med pa nyid/_/so so'i re mig kun la spang leb dag dang pags pa spra tshil gos rnams kyis kyang g.yogs pa ste/_/snying po dus dang brgyad dang skyon
[\[15b\]]
[\[15b.1\]]dang sum 'gyur nyin byed kyis kyang 'khrul 'khor gcig ni rab tu bya/_1_/gnyis gnyis snying po'i bar du 'khrul pa dag kyang dpung pa rnams kyis rgya yis btab pa'am kun nas so/_/rgyab tu skye ba 'dzin pa drug ste mdun nas dpung pa gnyis ka mnyam pa 'khrul 'khor 'dren
[\[15b.2\]]pa'am/_/ka ba'i khung bur rab tu btsugs pa'i g.yo ba'i rlung gi dar rnams kyis ni rlung gis bskyod pa ste/_/de la zhon pa rang gi sde ni chu yi rdzong dag nyams pa'i don du chu yi gter la 'gro/_134_/chu gter zur ldan stegs bu gcig la g.yo ba'i rlung gi dar dang rgyal mtshan
[\[15b.3\]]bcas pa ka bar gdags/_/rgyab kyi phyogs nas mi rnams dag gis drangs shing sa las thag pa dag gis steng du 'gro ba ni/_/rlung gis rab tu bskyod par gyur pa nges par brag gi rdzong gi steng du mkha' la 'gro ba ste/_/de nas me yi 'bru mar 'phangs pas dgra yi dpung
[\[15b.4\]]dang rdzong ni thams cad kun nas sreg par byed/_135_/'khor lo'i rtsa bar gnam gdan rtse gcig pa ni gzhug cing steng du yang ni 'khor lo dag la ni/_/sor mo gnyis gnyis bar du rtsibs su 'gyur te zlum po'i mtha' ma ma lus par ni dgod par bya/_/'khor lo khru
[\[15b.5\]]ni phyed dang gsum par 'gyur zhing gnam gdan steng du gzhan yang der ni srog shing ste/_/srog shing steng du ral gri rnon po myur bar 'khor te 'khrul 'khor gyi ni rtsa ba 'khor bas so/_136_/thag pa yis ni rlung gi 'khrul 'khor nam mkha' dag la 'gro ste rang gi phyogs
[\[15b.6\]]nas rim pas so/_/rdzong gi steng dang dgra yi khyim du so sor 'gro bar nges pa nyid du thag pa drangs byas nas/_/sa la tshad kyang de yis brjod par 'gyur te dgra rnams kyi ni rdzong gi rtse mo 'byed pa yis/_/rtse la bkod de dgra yi khang pa'i gzhi dang 'dun sa dag la me ni rab
[\[15b.7\]]tu sbyin par bya/_137_/'khor lo rnams kyi steng gi cha la lcags dang shing rnams dag gis khang pa chen po bkod pa ni/_/spang leb dang ni ma he'i pags pa rnams kyis kun nas g.yogs par gyur pa zlum po'i rnam pa ste/_/mi rnams dag gis bskyod par gyur pa mnyam pa'i
[\[16a\]]
[\[16a.1\]]sa la 'obs ni ji srid nyid du 'gro bar 'gyur/_/'obs de bkang nas mkhar gyi rtsig pa dang ni lam srang dag tu 'phral la rab tu 'jug par 'gyur/_138_/stegs bur phur pa gnyis la nges par rgyud dang bcas pa'i gzhu ni g.yo ba med par btags byas nas/_/
[\[16a.2\]]rgyab tu lcags kyi phur pa gnyis la legs bkod 'khrul shing la ni sor mo lta bu phyed 'khyog rnams/_/sor mo'i rtse mo dag la gzhu rgyud kyis ni mang zhing mnyam pa'i mda' 'am lcags mda' rnon po rnams/_/g.yul gyi dus su 'phangs pas go cha dang bcas glang chen
[\[16a.3\]]lus po phug nas rab tu 'gro bar 'gyur/_139_/ka ba gnyis ni sa yi nang du brtan par btsugs pa thag pa rnams kyis dkris par gyur pa ste/_/thag pa'i dbus su ral gri'i chang gzung tshud pa zlum po dang bcas bskor ba du mas bskor gyur pa/_/de yi dbus su ral
[\[16a.4\]]gri'i chang gzung nges par g.yo ba med par gzer gyis btab par rab tu 'gyur/_/gzer dang thag par bcas pa g.yog par bya zhing ral gri'i so yi rtse mo'i cha yang mnan par bya/_140_/de yi steng du bug pa'i re khA can gyi spang leb las ni bskul bar 'gyur ba 'thon pa'o/_/ral
[\[16a.5\]]gri'i steng du zla ba'i dbus kyi cha la lcags las byas pa chung ngu gcig kyang gzhag par bya/_/zla ba'i steng du gang gi rkang pa gzhag pa de ni 'phral la ral gri yis kyang gcod par byed/_/mkhar gyi sgo yi mtha' rnams dang ni mi yi bdag po'i khang par 'khrul 'khor kho na mtshon
[\[16a.6\]]cha'o/_141_/srog shing steng du nyi ma'i lag pas rtsa ba'i gnas su 'gyur te 'khor lo'i tshad la dgu cha'o/_/zur du ka ba 'phred gdang mnyam dang mi mnyam shing rta gnas las gnyis dang phyed kyi tshad kyis so/_/cha phyed dag la 'thab mo pa yis ste mnyam dang mi mnyam 'dren byed
[\[16a.7\]]rta'am glang po rnams/_/de nas 'khor lo'i phyed kyi sa la steng du me long do shal rgyal mtshan la sogs bkod pa'o/_142_/gcig phyed cha gnyis dag ste zla ba lag pa rtse mo can rnams rtsa ba'i gnas dang gdan rnams kyi/_/zlum po phyed bcas gcig cha pad+ma'i shing rta'i sa ni dga' ba'i dbye
[\[16b\]]
[\[16b.1\]]ba dag la mnyam par 'gyur/_/rten dang bcas pa 'khor lo'i tshad ni rta dang glang po'i dbang gis phyed dang bcas pa rnams gnyis kyang /_/lha rnams kyi ni pad+ma'i rigs te lha yi bu yis bkod pa dga' ba'i rigs ni mi rnams kyi/_143_/brgyad dang chu gter srog shing 'khor lo
[\[16b.2\]]rnams kyis rnams gsum 'dir ni shing rta chen po phyed dang mnyam/_/nyi ma'i shing rta mchog ni 'khor lo gcig pa mi mnyam rta yang lha ma yin rnams rnam par 'joms/_/g.yul du phyir mi ldog par 'gyur ba mi mnyam mnyam pa'i shing rta chen po rgyal rigs rnams kyi'o/_/
[\[16b.3\]]steng dang mngon du phyogs pa 'joms te mnyam dang mi mnyam g.yul du rgyab ni 'joms pa mnyam par 'gyur/_144_/drug lnga chu gter me yi cha rnams dag gis ka ba'i rtse mor bug pa mnyam par rab tu 'gyur/_/rtsa ba dag las steng du phyed kyi cha ni rtseg ma'i dbang gis 'gyur te
[\[16b.4\]]lha rnams gzhal med khang /_/de bzhin sa la mi bdag rnams kyi rnam gsum rtseg ma'i dbang gis yul gyi ltad mo dga' ston la/_/khru nas khru yi bar dag gis ni phyogs rnams kun tu 'khor ba dang ldan chen por rab tu 'gyur/_145_/'khor lo'i steng du ka ba'i rtse mo dag la
[\[16b.5\]]rnam gsum rtseg ma'i dbang gis khyogs rnams phyogs kun du/_/brgyad gnyis brgyad dang de nas phyed de phyogs dang dus dang dus dag lag pa rten nyid sa gsum la/_/steng dang 'og tu 'khor bar byed pa lag pas gzung ba'i 'khrul shing la ni bu mo rnams kyis sten/_/nang dang
[\[16b.6\]]phyi rol dag tu gnas pa 'og dang steng du son cing phyogs brgyad du ni 'khyog pa rnams/_146_/steng dang 'og tu sbubs ni 'khyog por 'gyur te kun nas sbubs kyi rnam pa dag gis 'khrul 'khor ro/_/sbubs kyi rtse mor bum pa'i gzugs la bug pa yang ni sbubs kyi bug pa dag gi tshad
[\[16b.7\]]du 'gyur/_/chu ni 'dren par byed cing drangs pa'i chu ni btang bar gyur pa dag kyang bum pa'i bu ga nas/_/skyed mos tshal dang ldum ra dag gi mnyam pa'i sa la gang du drangs pa der ni 'gro bar 'gyur/_147_/rab mchog sa gzhi dag la gdug pa can rnams sgrub pa'i don dang
[\[17a\]]
[\[17a.1\]]chos dang ldan pa rgyal don du/_/dang po'i sangs rgyas su ni srid gsum bla mas zla ba bzang la thams cad sngon du gsungs pa gang /_/de yi nang nas cung zad tsam zhig 'dir ni de ring yul 'dir khyod la bdag gis gsal bar bstan/_/rang gnas bsrung ba'i
[\[17a.2\]]don du 'di dag mtha' dag gyis shig zhe sdang chags pas min no nyi ma kye/_148_/chang dang lan tshwa'i chu gter dbus su thub pa sa yi dkyil 'khor la ni las sa yang dag gnas/_/dpag tshad 'bum phrag gsum la nyi ma'i dum bu rnams su mi yi bdag po rim pas 'khor bar 'gyur/_/
[\[17a.3\]]dum bu gcig la dpag tshad stong phrag nyi shu lnga ste nor gyi 'dab ma dag dang bcas pa'o/_/de yi dbus na kai la sha ste mchog gi gangs ri yis ni phyogs rnams kun tu bskor ba'o/_149_/sa la kai la sha yi dum du gangs kyi ri dang bcas pa de ni kun nas sum cha ste/_/phyi rol
[\[17a.4\]]du ni 'dab ma re re dag kyang nyin byed yul dang gling gi yul rnams dag gis brgyan/_/g.yas kyi phyed na sham b+ha lar grags thub mchog gi gnas grong ni bye ba lhag par gnas pa ste/_/bye ba'i grong gis nges par bcings pa yul du 'gyur te rgyal khams grong ni 'bum
[\[17a.5\]]phrag rnams kyis so/_150_/gcig gnyis gsum dang chu gter dbye ba mda' ro thub pa lnga dang 'jig rten la sogs dbye ba yis/_/phye ba mi dbang 'khor lo can ni sa gzhi dag la 'khor te rnam shes ldan pas btsal bar bya/_/'khor lo can dang phyed can dum bu can ni yul gyi
[\[17a.6\]]mi bdag phyag rgya'i lag ni de las gzhan/_/phyi rol du ni dus kyi dbye ba nges par 'gyur te ji ltar 'jig rten mgon gyi de bzhin no/_151_/'od zer bdun dang ri gza' thub rnams 'dir ni de bzhin snying stobs ldan pa lha yi skye gnas te/_/nya dang rus sbal phag pa mi yi seng ge dang
[\[17a.7\]]bcas mi'u thung dang dzA mad ag ni dang /_/rA ma nag po de ltar brgyad ni lha min rigs la 'jigs ster rdul gyi 'byung po'i skye gnas so/_/sum cu rtsa gnyis gdan gyi mthar ni lha min dgra bo tshe lo brgya pa phyag na 'khor lor 'gyur/_152_/A dra a no g+ha dang phag ldan lha min lag 'gro'i
[\[17b\]]
[\[17b.1\]]rigs la mun pa can ni gzhan yang lnga/_/byi ba dbang po gos dkar can dang sbrang rtsi'i blo gros 'joms byed brgyad pa gang de mun pa can/_/gsal bar mkha'i yul gyi bA ga da sogs grong khyer du ni bdun pa yang dag skyes pa ste/_/gang du 'jig rten lha min yan lag stobs
[\[17b.2\]]dang ldan par gnas shing brtse ba med pa kla klo'i gzugs/_153_/rnga mo rta dang ba lang bsad nas khrag dang bcas pa'i sha ni cung zad btsos pa 'ba' zhig dang /_/ba lang sha dang dngul chu chu dang mar dang tsha ba mnyam pa 'bras dang lo ma bsres pa ni/_/gcig tu me la btsos pa nags kyi
[\[17b.3\]]'bras bu dag dang bcas pa gang du mi rnams dag gi zas/_/btung ba bya rnams dag gi sgo ngar 'gyur ro mi yi bdag po de ni lha min rnams kyi gnas/_154_/thig le nus ma mig sman dag dang mkha' lding lha yi chu bo mi sbyin dang ni 'dod 'jo dang /_/rdzong dang glog dang rig pa bzang po
[\[17b.4\]]'gyur med mchog gi cha dang lha yi skad dang lus med de/_/yang dag rgyu ba'i gzugs 'di rnams kyis sa la 'jug par 'gyur ro rgyal ba yi ni ye shes sku/_/byung bar gyur dang byung dang 'byung 'gyur rig byed rtog ge la sogs bstan bcos mtha' dag rab tu smra/_155_/dpal ldan
[\[17b.5\]]rgyal po nyi ma 'ga' zhig dag gis sham+b+ha la zhes rab tu grags pa'i ka lA pa/_/phyogs bzhi dag ni ri yis bskor zhing mda' yis bsgyur ba brgya yi dpag tshad rnams kyi tshad du ni/_/lha yi dbang po rab mchog mi yi bdag por bzhag nas khyod ni rang gi gnas su 'gro bar gyis/_/
[\[17b.6\]]dpal ldan shAkya'i rigs la rab gsal mi yi bdag po bdun te brgyad pa dpal ldan grags pa yang /_156_/'di ni dpal ldan 'jam pa'i rdo rje lha yi mchog gis btud pa rdo rje'i rigs kyis rigs ldan te/_/rdo rje'i dbang bskur byin nas mtha' dag thub pa'i rigs rnams
[\[17b.7\]]dag ni rigs gcig dag tu byed par 'gyur/_/yang dag theg par mngon 'dzegs lha min rigs la 'jigs ster dpal ldan grags pa phyag na mdung thung can/_/sems can rnams kyi thar pa'i slad du sa la dus kyi 'khor lo rab tu gsal bar byed par 'gyur/_157_/de yi
[\[18a\]]
[\[18a.1\]]dbus su gdan ni nyi shu rtsa lnga rim par yongs su bgrangs pa dag gi dus kyi mthar/_/rigs ldan rigs la lha yi dbang po lha yi mchog gis btud pa drag po'i rigs ldan 'byung bar 'gyur/_/dam pa rnams la zhi ba'i gzugs te bde ster zhes pa de bzhin
[\[18a.2\]]kla klo'i rigs la mthar byed nyid/_/rdo yi rta bcibs 'khor lo can gyi phyag na mdung thung mtha' dag dgra la snun byed nyi ma'i gzi/_158_/rigs ldan rigs kyi dbus su lag pas bsgyur ba'i dus kyi bu dang tsha bo dag ni 'das gyur pa/_/de yi dus su nges par mkha'i yul du kla
[\[18a.3\]]klo'i chos ni rab tu 'jug pa dag tu 'gyur/_/ji snyed kla klo'i dbang po gdug pa ji snyed lha yi mchog gis btud pa drag po'i sngags ldan yang /_/de yi dus su gnyis po dag kyang sa yi steng gi gnas su 'khrug pa drag po 'byung bar 'gyur/_159_/g.yul du kla klo dag la snun
[\[18a.4\]]byed mtha' dag sa yi steng du rang gi dpung ni yan lag bzhi/_/dus 'dir kai la sha yi ri bo lha yis bkod pa'i grong nas 'khor los sgyur ba 'byung bar 'gyur/_/drag po phung po tshogs kyi dbang po 'phrog byed dag kyang rigs ldan la ni grogs dag sbyin 'gyur te/_/rdo rta
[\[18a.5\]]glang po'i dbang po gser gyi shing rta mi bdag phyag na mtshon ldan dpa' bo rnams kyang ngo /_160_/rdo yi rta ni rlung gi shugs can yon tan gyis bsgyur yon tan bye ba kha dog sna tshogs pa/_/chang gis dregs pa'i glang chen rig byed ces pa'i 'bum phrag grangs dang shing rta 'bum phrag 'byung
[\[18a.6\]]ba dang /_/a k+Shau hi NI drug dang mi yi dbang po cod pan bcings pa'i rigs ni ro dang dgu bcu ste/_/rigs ldan khyab 'jug 'phrog byed dag dang bcas pa sde 'di dag gis kla klo rlag par byed par 'gyur/_161_/mchog tu tsha ba'i dpa' bo rnams kyis kla klo'i tshogs la bsnun bya glang po'i
[\[18a.7\]]dbang pos glang po la/_/rdo yi rta yis rta rnams la ste mnyam dang mi mnyam g.yul du sa skyong rnams kyis sa skyong la/_/rta la gnas pa zla ba chen po'i bu ni ha nu mA na da rnon po'i mtshon gyis bsnun par 'gyur/_/drag po kla klo'i dpa' mgon mtha' dag lha min bdag po byas
[\[18b\]]
[\[18b.1\]]pa'i blo la drag po'i rigs ldan gyis/_162_/dpung ni thams cad dag gis g.yul du kla klo bcom nas khyab 'jug drag po dang bcas rigs ldan ni/_/kai la sha yi ri bo lha yis bkod pa'i grong khyer gang du 'khor lo can dag gnas par 'gro/_/de yi dus su 'dzin ma dag
[\[18b.2\]]la mtha' dag skye bo'i rigs ni chos dang 'dod pa nor rnams rdzogs/_/'bru rnams dgon par skye ba dang ni shing rnams 'bras bu brtan pos dud pa de dag 'byung bar 'gyur/_163_/kla klo'i tshogs ni 'khor gyi skye bo dang bcas rab tu bcad nas mi yi lo ni brgya phyed na/_/rigs ldan
[\[18b.3\]]grub par 'gyur te lha yis bkod pa'i pho brang mtho ba kai la sha yi rgyab tu'o/_/lha dang mi yi bla ma'i sras ni tshangs pa lha yi dbang po zung gi chos la 'byung ba dag_/tshangs pa rgyab tu dum bu gcig la mi yi bdag por 'gyur te sa kun la ni lha yi dbang /_164_/rdzogs ldan
[\[18b.4\]]mtshams su kla klo'i chos rnams mtha' dag srid pa gsum gyi bla ma dag gis bcad byas te/_/bcad nas lo ni brgyad brgya rnams su tshangs pa gzhag pa mdzad nas bde ba'i gnas su 'gro bar 'gyur/_/slar yang de nyid dbus su mi yi bdag po sras rnams dag gi rigs kyi
[\[18b.5\]]dbye ba dag tu 'gyur/_/de rnams dbus su lha min dbang po mi bdag thub pa rnams ni phal pa gzhan rnams 'byung bar 'gyur/_165_/kla klo rnams ni gzhom pa'i slad du lha yi bdag po dbang po bcu gnyis dag dang ldan par 'gro/_/dum bu dum bu dag tu kla klo'i chos ni
[\[18b.6\]]bcom nas 'khor lo can yang bde ba'i gnas su 'gro/_/skabs gsum pa dang mi yi bla ma'i sras ni tshangs dang lha yi dbang po rgyab dang mdun du ste/_/rgyab tu tshangs pa la sogs rigs rnams rnam pa sna tshogs sa yi steng du dbye ba du mar 'gyur/_166_/tshangs pa sogs la
[\[18b.7\]]mi rnams lo ni brgya phrag bco brgyad dang ldan 'di dag mi rnams dag gi tshe/_/de yi phyed ni 'od srung gi'o rab mchog sa yi steng du dpal ldan mi yi seng ge'i phyed/_/drug cus dman pa de bzhin nyid du dus bzhi so so'i dus su mi thung sogs la 'phrog byed kyi/_/rigs ldan
[\[19a\]]
[\[19a.1\]]mthar ni ji srid brgya phrag gcig gi lo yi grangs kyi skye bo'i tshe ru rab tu 'gyur/_167_/de ltar dum bu thams cad du yang dus bzhi'i dus su kla klo'i chos ni rab tu 'jug pa ste/_/lo ni brgyad dang brgya phrag gcig tu nges par gnas te de nas kla klo'i chos ni nyams
[\[19a.2\]]pa'o/_/de nas lo ni stong phrag nyi shu lag pa brgya dang bral ba sangs rgyas chos ni rab tu 'jug_/rdzogs ldan gsum ldan gnyis ldan rtsod pa'i dus ni nus pa'i tshad kyis sa gzhi dag la nges par rgyu/_168_/'jig rten khams ni bskyed pa dag dang gza' yi rgyu ba mnyam pa
[\[19a.3\]]'khor lo can ni 'byung ba dang /_/kla klo rnams kyi chos ni nyams shing mchog gi bde ba'i gnas la rigs ldan gyis ni lam sbyin pa/_/'di dag thams cad bdag gis khyod la don ni ji bzhin bshad do zla ba bzang po dus gsum las/_/slar yang khyod ni skye bo kun
[\[19a.4\]]la phan pa'i don dang thar pa'i slad du bdag la ci zhig 'dri/_169_/dpal dang po'i sangs rgyas chen po las phyung ba/_dpal dus kyi 'khor lo las/_'jig rten gyi khams rnam par bkod pa'i le'u ste dang po'o//_//mi shes sna tshogs tshad ni gang dag
[\[19a.5\]]rgyal ba skyed mdzad khyod kyis bstan pa dag kyang bdag gis te/_/slar yang bdag ni nyan par 'tshal lo srid pa gsum po mtha' dag lus kyi dbus su ji ltar lags/_/zla ba bzang po'i tshig dag gsan nas bde bar gshegs pas legs zhes bya ba byin nas rab gsungs
[\[19a.6\]]pa/_/sems can rnams ni thar pa'i slad du mchog gi thugs rjes sna tshogs tshad rnams dag kyang lus la'o/_1_/sa dang chu me rlung dang rdo rje lha yi gzhu dang rlung rnams dang ni khyim gyi 'khor lo dang /_/zla ba nyi ma sgra gcan lhun po gdengs can mi dang lha yi gnas dang 'khyog po
[\[19a.7\]]skar mar bcas/_/'pho ba zla ba dag dang phyogs dang nyin dang mtshan mo tshes rnams mtha' dag lus kyi dbus su ni/_/rang rang yi ges shes bya rnam gsum khyab bdag bgrod pa rnal 'byor pa yis stong pa'i dbye bas so/_2_/lus 'di la ni khams kyi tshogs su mtha' dag ro drug zos shing
[\[19b\]]
[\[19b.1\]]'thungs pa dag las 'gyur ba ste/_/ro drug rnams kyang 'byung ba las te rab gsal nges par 'byung ba'i tshogs kyang nam mkha'i khams las so/_/stong pa la ni ye shes rnam par bsres pa ro mnyam 'gyur med rtag par yang ni 'gyur ba ste/_/de ltar 'byung ba la gnas zhi
[\[19b.2\]]ba rnam gsum srid pa la gnas rang gi lus la rig par bya/_3_/sa bon pad+mar gnas pa dag ni 'dzin mas 'dzin te de las chu yis sdud do phyi nas ni/_/me yis smin par byed cing ro dang ro ni za bar byed de 'di yi 'phel ba rlung gis so/_/nam mkha' dag kyang 'phel ba'i
[\[19b.3\]]go skabs sbyin byed mi yi bdag po dus las de ltar grub pa ste/_/btsa' bar gyur pa'i dus dang byis pa la sogs dus dag tu yang lha yi gnas skabs rnams byed do/_4_/sa bon dag gis ni gsal bar lci zhing sra ba nyid byed chu ni de bzhin gsher ba nyid/_/mes ni
[\[19b.4\]]smin par byed cing rab mchog rnam pa bcu yi rlung rnams dag ni 'di yi 'phel ba'o/_/'phel ba dag la slar yang nam mkha' nyid ni go skabs sbyin byed dus las de ltar bskyed pa ste/_/sna tshogs dngos po du ma dag gis lus bcas sgra dang yid dang nus pa rnams ni spro
[\[19b.5\]]bar byed/_5_/gsang ba'i pad+mar khrag gi nang du gang tshe lhung ba'i byang chub sa bon srog dang bcas pa dag_/nya dang rus sbal phag par 'gyur te mi yi seng ge mi thung rA ma rA ma dag dang ni/_/nag po sangs rgyas mi dbang rnam bcur 'gyur te 'di dag rnams kyang gnas
[\[19b.6\]]skabs rnam pa bcu yin no/_/mngal du gsum ste de bzhin btsa' ba'i dus su gcig dang byis pa'i dus dag tu yang rnam pa gnyis/_6_/gzhon nu lang tsho dag la gzhan du rab tu 'gyur te rgyas pa gcig dang yang dag de bzhin gcig_/rgan po nyid la zhi ba gcig ste
[\[19b.7\]]mngal skyes rnams kyi srid pa 'chi ba nyid ni tha ma'o/_/nya la nya yi rnam par 'gyur ba nyin zhag 'ga' ste rus sbal la ni rus sbal dngos po yang /_/phag pa la yang de yi skye mched nyi ma 'byung ste mi yi seng ge la ni rab tu skye/_7_/mi thung la ni byis pa'i dngos po rA ma la
[\[20a\]]
[\[20a.1\]]yang mi bdag gnyis kyi so rnams 'byung bar 'gyur/_/slar yang rA ma la ni ltung bar 'gyur te de nyid nag po la ni gsal bar sgyu dag byed/_/sangs rgyas la yang zhi ba dang ni brtul zhugs nges pa byed de rigs ldan la ni 'chi bar 'gyur/_/khu ba
[\[20a.2\]]las ni rkang dang rus pa rgyus par 'gyur te rdul las pags pa khrag dang sha nyid do/_8_/mngal gyi nang du zla ba gcig ni khrag dang sa bon bdud rtsi'i ror gyur rab tu skye ba ste/_/phyi nas sa bon myu gu rang gi snying khar rnam pa bcu yi rtsa ni shin tu phra ba'o/_/lte ba la yang
[\[20a.3\]]brgyad pa brgyad ni gzhan te rkang lag gdong rnams la ni gyen du skyod par byed/_/zla ba gnyis po rdzogs par gyur pa dag la 'dir ni rkang lag gdong gi mtshon pa cung zad do/_9_/zla ba gsum pa rdzogs pa na ni lag pa rkang pa mgrin pa dag gi mgo bo mnyam par
[\[20a.4\]]'gyur/_/phra mo'i rtsa rnams zla ba bzhi pa la ni rkang lag gdong dang mgrin pa dag gi phyogs su ste/_/lnga pa la ni sha dang khrag dang rus pa mkha' ro bsreg za dag ste tshigs rnams dag kyang ngo /_/zla ba drug pa la yang sha dang khrag tu 'gyur te tshor ba bde ba dang ni sdug
[\[20a.5\]]bsngal yang /_10_/smin ma skra dang spu dang bug pa rnams kyang thub mchog la ste rtsa ni lhag mar gyur pa rnams/_/zla ba'i mjug tu nyin zhag so so'i dbang gis stong pa stong pa mig gi grangs ni skye ba ste/_/gnad dang rus pa rkang du 'gyur te ro 'dzin dang ni gci ba bshang ba brgyad
[\[20a.6\]]pa dag la yang /_/bug pa zhes la btsa' ba'i dus su skye gnas kyis ni btsir ba dag gis sdug bsngal drag po'o/_11_/mngal du mngal na gnas pa'i sdug bsngal btsa' ba'i dus dang byis pa'i dngos po la yang sdug bsngal te/_/gzhon nu dang ni lang tsho dag la bud med nor dang
[\[20a.7\]]'byor nyams nyon mongs sdug bsngal chen po gang /_/rgan po nyid la 'chi ba'i sdug bsngal slar yang 'gro ba drug tu 'jigs ster ngu 'bod la sogs te/_/sgyu mas rmongs par byas pa'i mtha' dag 'gro ba 'di ni sdug bsngal dag las sdug bsngal 'dzin par byed/_12_/'khor bar mi
[\[20b\]]
[\[20b.1\]]nyid du ni 'gyur ba dag kyang 'ga' zhig tu ste chos kyi blo ni res 'ga' na/_/de bas sangs rgyas la ni rjes chags dge ba'i dbang gis 'gyur zhing dang po'i theg par rab tu 'jug_/de bas dpal ldan rdo rje theg pa sgom pa la ni blo gros ma lus brgya lam dag ni 'jug_/de las
[\[20b.2\]]sangs rgyas nyid 'dod mchog gi bde ba'i go 'phang dag la 'jug pa e ma shin tu dka'/_13_/mngal du yang dag dag pa'i sku ste btsa' ba'i dus nas so ni skyes pa dag kyang chos kyi'o/_/so rnams rab tu lhung bar 'gyur ba mi yi bdag po rgyal ba yi ni longs spyod rdzogs pa'i sku/_/
[\[20b.3\]]de nas sprul pa'i sku ni rab tu gsal zhing nges par 'chi ba'i mtshams te mi rnams dag gi'o/_/mngal dang phyi rol dag tu slar yang 'di ni ye shes rnam shes dbye bas rnam pa bzhi ru 'gyur/_14_/rnam shes zla ba nyi ma dag kyang pad+mar gnas pa de ni mngal du dag pa'i sku yin te/_/
[\[20b.4\]]khams dang phung po rab tu 'byung ba rnam pa bcu po gang yin rgyal ba yi ni chos kyi sku/_/de nas yon tan dbang gis rna ba sgra sogs skyes pa dag ni longs spyod rdzogs pa'i sku ru 'gyur/_/de nas skra la sogs pa skyes te rab tu btsa' ba'i dus kyang 'dir ni sprul pa dag gi sku/_15_/
[\[20b.5\]]skyes pa na ni nges par dbugs dag gang zhig rab tu 'byung bar 'gyur ba de nyid dag pa'i sku/_/de nas so ni rab 'byung gang zhig tshig ni gsal min dag kyang de bzhin nyid du chos kyi sku/_/de nas gnyis skyes rnams ni ltung bar 'gyur ba mi yi bdag po rgyal ba'i longs spyod
[\[20b.6\]]rdzogs pa'i sku/_/so rnams dag las 'chi ba'i mtshams ni phyi ru rgyal ba'i bdag po dag gi sprul pa'i sku ru 'gyur/_16_/mngal du 'dir ni dang po dpal ldan sku yi rdo rjer 'gyur te gsung gi rang bzhin skyes pa na'o/_/thugs ni so dag rab tu skyes pa nyid na'o slar yang lhung
[\[20b.7\]]nas ye shes rdo rjer rab tu 'gyur/_/ye shes rnam shes bsres shing nyi ma ri bong can dang bcas pa ye shes rdo rje la sogs kun/_/mngal na gnas pa dag ni sku yi rdo rje la sogs rim pa yis kyang stobs dang ldan par 'gyur/_17_/sa yi snying po dag ni bsreg zar 'gyur te
[\[21a\]]
[\[21a.1\]]'dzin ma dang ni rlung dag stong pa'i snying po'o/_/rlung dang sa yi snying po dag ni chu nyid du 'gyur rang bzhin med pa dang ni rang bzhin no/_/sa yi rten ni chu ste 'bar byed dag kyang chu yi rlung ni dag par byed pa dag gi'o/_/rlung gi stong par rab tu 'gyur te
[\[21a.2\]]mi yi dbang po 'byung ba'i rten dang brten pa ji lta bzhin/_18_/phung po'i rten ni 'byung ba rnams su 'gyur te lus mchog dag la 'byung ba'i tshogs kyi rtsa rnams so/_/rtsa rnams kyi ni srog rlung rnam pa bcu por 'gyur te srog gi rlung rnams dag gi sems yin no/_/sems de
[\[21a.3\]]gnyis kyi rang bzhin du 'gyur yon tan dbang gis rang bzhin can dang rang bzhin med pa'o/_/de dag gi yang rten ni gtso bo srid pa gsum gyis btud cing gzhom med kun tu 'gro pa gang /_19_/dri ni 'dzin ma dag las 'byung ste ro yang rtse mo can las gzugs kyi khams ni
[\[21a.4\]]chu las so/_/rlung las reg par 'gyur te zhi ba las kyang sgra dang chos kyi khams ni nam mkha' dag las so/_/stong pa sgra ni 'dzin par byed de nges par rgyal ba skyed mdzad chos kyi khams dang rlung dag ni/_/dri dang me yang gzugs te chu dag kyang ni ro'o de bzhin 'dzin ma dag
[\[21a.5\]]ni reg bya'o/_20_/grub pa gzugs ni 'dzin ma la ste srid pa gsum gyi gnas su chu la yang ni 'du shes grub/_/me la nges pa nyid du tshor bar 'gyur te rlung la yang ni phung po 'du byed kho na'o/_/rnam shes ye shes bsres pa nam mkha' dang bcas rdo rje dag la grub pa nyid
[\[21a.6\]]de lus 'di la/_/khams dang phung po la sogs thams cad 'gyur ba dag kyang rdul dang byang chub sems sogs sbyor bas so/_21_/rna ba rdo rje'i rang bzhin du 'gyur mi yi bdag po sems ni nam mkha' dag gi rang bzhin no/_/sna ni sa yi rang bzhin dag ste de bzhin kho na lce ni me yi
[\[21a.7\]]rang bzhin nyid du 'gyur/_/mig ni chu yi rang bzhin dag ste srid pa gsum gyi gnas su lus kyang rlung gi rang bzhin no/_/de ltar rna ba la sogs thams cad yon tan dbang gis 'gyur te ye shes rnam shes sbyor bas so/_22_/ser sna ye shes khams la 'gyur te lus mchog
[\[21b\]]
[\[21b.1\]]dag la nam mkha' la ni zhe sdang rdo rje'o/_/rlung la phrag dog rdo rje me la chags pa'i rdo rje rab tu gsal mdzad de bzhin nyid du ni/_/chu la dpal ldan nga rgyal rdo rje sa la gti mug rdo rje rang bzhin yon tan dbang gis so/_/ngag dang lag pa rkang pa bshang lam thams cad rlung me
[\[21b.2\]]chu dang sa rnams dag las 'byung bar 'gyur/_23_/thur sel ye shes khams la rnam gsum zhes par 'gyur te srog gi rlung yang stong pa dag la'o/_/rlung gi dbus su mnyam gnas rtse mo can la slar yang gyen rgyu chu la khyab par byed pa nyid/_/sa la klu ste de nas rus sbal
[\[21b.3\]]rtsangs pa dang ni lha sbyin nor las rgyal ba dag gi rlung /_/bzhi po rlung dang me dag dang ni chu dang sa rnams dag la rim pa yis ni yang dag 'gyur/_24_/gtsug tor stong pa'i khams la 'gyur te lha dang mi rnams kyi ni ye shes khams la gsang ba'o/_/snying gi pad+ma rlung
[\[21b.4\]]gi khams la rab gsal rtse mo can la mgrin pa'i 'khor lo gsal bar ro/_/chu la smin ma'i nang gi pad+ma nor ni nor gyi 'dab ldan lte ba'i pad+ma sa la'o/_/rkang pa lag pa dag gi tshigs drug sa dang chu dang bsreg za rlung rnams dag la gsum gyi grangs/_25_/sa sogs
[\[21b.5\]]khams lnga dag la rnam gsum yon tan dbang gis 'byung ba rkang pa lag pa dag gi ni/_/mthe bong la sogs sor mo bcu ni gsum gyis bsgyur ba'i tshigs kyi gzugs dang ldan pa mtha' dag ste/_/de dag sen mo'i mthar thug yang dag gzung bya slar yang so rnams de
[\[21b.6\]]nyid rab tu dbye bas so/_/gzhan yang spu yi mthar ni lus mchog la 'gyur de dang de ni de bzhin du yang khams la'o/_26_/gsang ba gtsug tor lte ba la yang lhan cig skyes pa rgyal ba'i sku ste rang bzhin med rang bzhin/_/snying ga'i chu skyes la ni chos skur 'gyur te
[\[21b.7\]]mgrin pa'i chu skyes la yang longs spyod rdzogs pa'i sku/_/thig le la yang sprul pa'i sku ni yon tan dbang gis lhag pa'i lha ru rim pa dag gis 'gyur/_/snying ga'i 'khor lo mgrin pa'i 'khor lo spyi bo'i pad+ma chos dang longs spyod rdzogs dang dag pa'o/_27_/lte ba mgrin pa
[\[22a\]]
[\[22a.1\]]dag dang gsang ba spyi bo dang ni snying ga de bzhin gtsug tor dbus su ni/_/yum dang gtso bo'i sku dang gsung dang thugs kyi rdo rje rnam pa gsum po dag kyang rim pas 'gyur/_/'khor lo rin chen mkha' yi pad+ma chu skyes ral gri mchog dang rdo rje dang ldan rigs
[\[22a.2\]]drug go/_/de dag steng 'og rtsa gsum rnam gsum lam la gnas pa rnams te nyi zla me yi dbye bas so/_28_/lus la bsam pa rab tu zhugs pa nam mkha' bzhin du ro mnyam bsam pa'i dbus su lus dag kyang /_/rnal 'byor ldan pas shes bya rang bzhin yon tan dbang
[\[22a.3\]]gis khams kyi kha dog la sogs dbye ba ste/_/ser po nag po dag dang kha dog dmar po zhes dang dkar po sa rlung me dang chu la'o/_/ye shes nam mkha' la yang sngon po ljang gur 'gyur te lus dang bsam pa'i rab tu dbye bas so/_29_/shes rab thabs ni rus pa sha dang chu dang
[\[22a.4\]]bcas pa'i khrag dang me dag dang ni gci ba nyid/_/rlung dang bshang ba stong pa khu ba mchog gi lus la dpal ldan rdul dang sems nyid dag tu 'gyur/_/rna ba sgra sogs gzhan rnams rang gi rgyal ba'i rigs kyi dbang gis ngag gi rang bzhin la sogs kyang /_/de ltar lha
[\[22a.5\]]mo sangs rgyas dang bcas yul dang yul can rnams ni dkyil 'khor dag la rig par bya/_30_/rtsa rnams stong phrag drug ni nyin mor byed pas bsgyur ba mngal gyi dbus dag tu yang 'phel ba ni/_/byas nas lo ni rdzogs pa na yang gtong ste ri bong 'dzin pa nyi ma dag kyang
[\[22a.6\]]'phel bar byed/_/lo ni bcu gnyis dag na nyin byed khams ni 'phel ba gtong ste rang gi lus po dag la'o/_/rtsa ni 'chad pa rab tu skyes nas nyin zhag nyin zhag dag la rim pas zung gi grangs su 'gyur/_31_/dpal ldan 'byung ba dang ni dbang po rnams dag bcu
[\[22a.7\]]ru rab 'gyur las kyi dbang po lnga rnams dang /_/de tsam lnga ru brjod pa rnams dang yon tan bcas pa dag kyang yid dang blo dang ngar 'dzin mchog_/'di dag de nyid rnams te lus dang srid pa gsum gyi gnas su 'di ni longs spyod gtso bo dag_/phung po lnga yi bdag nyid
[\[22b\]]
[\[22b.1\]]rnam gsum srid pa la gnas bdag gi las ni bsags pa dag gi'o/_32_/sa ni sra ba chu ni gsher ba me yang tsha ba rlung ni yang ba nyid de bug pa ni/_/stong pa dag ste brtan pa'i rus pa 'chi med ri bo mchog dang char pa 'dir ni bdud rtsir 'gyur/_/rdo rje sgra dang gzhu yang bshang
[\[22b.2\]]ba dag ste chu tshod rnams ni dbugs dang dbugs 'byung zung dag go/_/zung rnams dgu brgya nyis 'gyur dag gis 'pho ba gcig ste skar rtsis pa rnams bug pa'i dbye ba'o/_33_/rgyu skar dag ni so yi phreng ba rjes su nyin zhag chu tshod rnams ni tshigs kyi dbye bar 'gyur/_/rtsa rnams
[\[22b.3\]]chu bo rgyu ma sprin te ri bong can gyi cha gzhan khams rnams gnyis kyi rang bzhin no/_/spu dang shig dang khu ba srin bu'i rigs dang bcas pa rnams ni 'byung po skye gnas rnam pa bzhi/_/dga' ba la sogs mthe bong tshigs rnams spyi bo'i pad+ma lte ba'i pad+ma dag kyang nus pa'o/_34_/
[\[22b.4\]]tshangs pa'i yul sa mtho ris 'jig rten lag mchog rkang pa dag ni mi yul sa 'og 'jig rten no/_/chu gter gling dang ri bo rnams ni gsher dang 'jam pa sra ba gsum gyi rang bzhin khams rnams so/_/lan tshwa'i chu gter gci ba 'di dag rnams kyi me rlung dkyil 'khor rgyal po
[\[22b.5\]]khrag dang pags pa'o/_/skra rnams grub pa mtha' dag srid pa gsum gyi gnas su du ma'i dbye ba dag gis grub pa'o/_35_/snying mgrin lte ba'i pad+ma dag la rdo rje nyi ma rtse mo can rnams rab 'phro rim pa yis/_/gzhu yi rnam pa zlum po dang ni nyin bzhin sreg byed chu gter zur gyi
[\[22b.6\]]thab khung dag la yang /_/de dag gang na me gzhan dri med 'od zer 'phro ba ye shes gzugs ni mun pa dag gi mthar/_/gang zhig nyi ma glog gis mi gdung ri bong 'dzin pa gza' dang skar ma la sogs med pa na'o/_36_/gza' ni snying ga'i pad+ma la ste rab tu gsal byas chu
[\[22b.7\]]tshod drug cu lte ba'i pad+ma la/_/smin ma'i dbus su nyin zhag rkang pa ma nu slar yang mi bdag longs spyod 'khor lor skar ma'o/_/slar yang lte ba'i pad+mar rgyu skar rnams kyi chu tshod rnal 'byor ldan pa dag gis rig par bya/_/chu tshod chu srang gsal bar mtha' dag lus la lag pa
[\[23a\]]
[\[23a.1\]]rkang pa la sogs dag gi tshigs la'o/_37_/lte ba'i chu skyes nyi ma'i 'dab ma dag la 'khor te mchog gi cha ni 'pho ba rim pas so/_/srog zung dgu brgya nyis 'gyur dag gis 'pho bar 'gyur te dus sbyor kang+kaT nas mi yi dbang /_/dus sbyor gang la nyi ma gnas
[\[23a.2\]]pas nyin dang mtshan mor 'khor ba de la de ni rig par bya/_/dus sbyor tshad dang nor dang bu lon mnyam pa dag kyang bgrod pa g.yas dang g.yon la shes par bya/_38_/re re pad+ma'i 'dab ma dag la rab tu 'bab ste nub tu 'dzin ma dang ni byang du chu/_/lho ru me dang shar du rlung ni rab
[\[23a.3\]]tu 'bab ste 'dab ma'i dbus dag tu yang stong pa'o/_/dbye ba lnga yis 'pho bar 'gyur te mnyam pa rab tu 'bab pa dman pa'i dbugs ni drug cu'o/_/de ltar 'pho ba'i dbye ba rnams ni nyin zhag so so'i dus su dus sbyor dbye ba dag gis 'gyur/_39_/stong pa la sogs de nyid
[\[23a.4\]]lnga ni nges par byang du rab 'bab sa la sogs pa g.yas su'o/_/sgra gcan dus me zla ba nyi ma dag dang gza' lag sa skyes lha min blon po bla ma dang /_/mjug rings spen pa 'di bcu dag ni nam mkha' la sogs dkyil 'khor rnams la bdag po zhing can no/_/zla ba
[\[23a.5\]]drug la zla ba dbang phyug tu 'gyur byang dag tu ste mi bdag lho ru nyi ma'o/_40_/de steng snying ga'i phyogs su pad+ma nor gyi 'dab ma dag la rtsa yi 'khor lo yang dag gnas/_/srog la sogs pa rlung gi tshogs te zla ba nyi ma me rnams g.yon dang g.yas dang dbus su'o/_/g.yon du
[\[23a.6\]]rtsa ni ri bong mtshan ma 'bab ste nges par dkar po g.yas su dmar po nyi ma'o/_/dbus su dus me'i gzugs ni rab tu 'bab ste mnyam pa dag la dman pa'i dbugs ni drug cu'o/_41_/srog dang thur sel mnyam gnas pad+ma nor gyi 'dab ma dag la rlung ni gyen du rgyu ba dang /_/khyab
[\[23a.7\]]byed klu dang rus sbal dag dang rtsangs pa'i rlung dang lha sbyin dang ni nor las rgyal zhes pa/_/rlung ni rnam pa bcu po 'di rnams lte ba'i 'khor lo la ni las kyi dbye bas yang dag gnas/_/dung can mtha' yang i Da la sogs rang gi snying ga'i pad+ma rtsa yi 'khor lo mtha' dag go/_42_/
[\[23b\]]
[\[23b.1\]]srog ni nyi ma zla ba'i lam na gnas pa dag kyang srog byed bza' dang btung ba ma lus pa/_/de dag thur sel gyis ni 'og tu 'dren te mtha' dag ro mnyam lus la mnyam gnas dag gis 'thob/_/lus la gyen rgyus g.yo bar byed de kha dang lag pa rkang pa rnams kyis glu
[\[23b.2\]]dang zlos gar byed/_/khyab byed kyis ni nang dag byed de rang bzhin yon tan dbang gis lus 'di 'jig pa de lta nyid/_43_/klu yang sgregs pa nyid de gsal bar lag pa rkang pa bskum pa dag ni rus sbal rlung gis so/_/khro dang g.yeng ba mtha' dag de ni rtsangs pa'i rlung dag
[\[23b.3\]]gis te glal ba dag kyang lha sbyin gyis/_/lus ni lnga pa nyid gyur gtong bar mi byed mi yi bdag po rlung gcig nor las rgyal ba'o/_/de ltar srog la sogs pa'i rlung rnams thams cad rang bzhin gyis gnas yon tan dag ni gtong mi byed/_44_/dmar ser phra mo dag kyang
[\[23b.4\]]i Da la sogs rnam gsum lam bgrod snar ma dang ni lag ldan lce/_/drug pa rgyal dang ri yang rgyal ba nor dang dgu pa a li bu Sha dpal ldan ku hA'o/_/phyogs kyi grangs ni dung can ma gang mi yi bdag po byang chub sa bon bde ba'i mthar zag byed/_/dpal ldan rtsa yi 'khor
[\[23b.5\]]lo 'di ni rnam pa mang por 'gyur te tshigs kyi dbye ba du mas so/_45_/dbang po me dang gshin rje lha min chur bcas rlung dang gnod sbyin dang ni drag po dag gi dbus/_/gnas ni 'di dag rnams su de yi rang bzhin brten zhing nus pa nyin dang mtshan mor 'khor bar byed/_/de yi steng gi
[\[23b.6\]]mgrin pa'i phyogs su gza' yi tshogs dang bcas pa'i rgyu skar 'khor lo yang dag gnas/_/tshangs pa'i yul sa dpal ldan dpral ba dag gnas dbyangs kyis yongs su bskor ba'i thig le dkar po zag 46_/rtsa bar sa ste g.yon du chu dang g.yas su bsreg za dag ni rab tu 'bab ste steng
[\[23b.7\]]du rlung /_/gnyis kyi dbus su nam mkha' dang ni mnyam pa rab tu 'bab ste sna bug dag las rim pas so/_/'di dag rnams ni 'bugs te nus pa mchog gi gnas dang bcu gnyis mtha' dang cha yi mtha' ru 'gro/_/zhing la sogs pa lag pa rkang pa lag pad sbyar ba dag la chen
[\[24a\]]
[\[24a.1\]]po'i mthar thug mtha' dag go/_47_/'khor lo can ni rang gi lus la rdo rje can te lha mchog bdag rnams yan lag bcu gnyis 'gog_/rigs ldan dag ni yang dag ye shes glang po rta dang shing rta mngag gzhug 'phags pa'i tshad med rnams/_/drag po rang
[\[24a.2\]]rgyal ming can dag tu 'gyur te ha nu mAn ni nyan thos gdug pa kla klo'i dbang /_/srog chags rnams kyi sdig pa dag ste gang zhig byed pa'i blo gros sdug bsngal sbyin byed mi dge'i lam/_48_/rta la gnas pa ma rig pa ste lha min dpung rnams mtha' dag bdud kyi phyogs ni rnam pa bzhi/_/
[\[24a.3\]]de yi g.yul la sdud pa srid pa'i 'jigs pa 'joms pa dag ste dpal ldan rgyal ba thar pa'i lam/_/kai la shar ni chos dag sbyin pa srid pa'i 'jigs 'phrog yin te sa ni rdzas kyis gang ba yang /_/skabs gsum pa dang mi yi bla ma'i sras po tshangs dang lha dbang dag ni rgyab
[\[24a.4\]]dang mdun du gang /_49_/'jam dpal 'jig rten mgon po srid pa gsum las rnam par rgyal ba dpal ldan rdul dang byang chub sems/_/rgyab tu sa gzhi dag la tshangs pa la sogs sna tshogs rigs rnams du ma'i sangs rgyas rnam dag pa'o/_/de ltar kla klo dbang po'i
[\[24a.5\]]'khrug par 'gyur te nges par lus can rnams kyi lus kyi dbus su'o/_/sgyu ma'i gzugs kyang phyi rol tu ni nges par mkha'i yul du kla klo 'khrug ste 'khrug pa min/_50_/dus kyi lo ni me grangs lo yi nyin zhag tshogs kyis bsgyur te rigs drug bgrod pa'i yan lag gis/_/zla
[\[24a.6\]]ba'i dbye bas sum cu drug ste ro yis bsgyur ba'i ro ni rnal 'byor ma rnams dag gi rigs/_/gza' yis bcad pas thob pa rab tu gsal zhing nges par dus kyi 'khor lo dag gi lha rnams so/_/phyogs kyis bcad pa dag gi lha dang lha mo rnams kyis mngon par brjod par 'gyur
[\[24a.7\]]ro mi yi bdag_/51_/sgyu 'phrul dra ba rnam pa gsum yang nyin zhag yan lag las 'gyur yang dag bug par rig byed dang /_/slar yang 'byung ba rgya mtsho me dang chu gter gyis 'gyur dpal ldan 'dus pa dus kyi dbye ba ni/_/de nyid ces bya gzhan yang drug gis rnam dman
[\[24b\]]
[\[24b.1\]]de dag phyed kyi dbye bas rnam par phye ba ste/_/slar yang bsres pa dag ni dbye ba gnyis te bcu gsum bcu dgu dang ni bug pa de nyid bcas/_52_/zla ba'i cha shas su nges nyin zhag tshogs las gza' yi cha yis thob pa gang dag nyin zhag drug_/de dag rdo rje can gyi phyag
[\[24b.2\]]rgya drug ste gzhan pa'i nyin zhag tshogs ni sku gsung thugs kyi rgya/_/shes rab sku la dus sbyor gsum rnams nges par gsal byas rnal 'byor ma dang rnal 'byor rgyud la'o/_/nus ma khro bo rnams ni rim pas bcu ru rab tu 'gyur te lnga ni sangs rgyas lha mo rnams/_53_/
[\[24b.3\]]gzugs sogs mig la sogs pa drug ste slar yang mi yi bdag po lha yi tshogs ni drug gnyis so/_/rnal 'byor ma dang klu dang gtum mo brgyad ces bya ste srid pa 'di dag thams cad nyis 'gyur ro/_/'di dag dpal ldan dus kyi 'khor lo bzhi lhag brgya ste de yi phyed
[\[24b.4\]]kyang khams gsum dag tu'o/_/nyi ma'i cha las nyin zhag so sor chu tshod 'byung ba gang zhig zla ba'i dbus su drug cu ste/_54_/de dag mtha' dag rnal 'byor ma ste srid pa gsum gyi gnas su dus sbyor bsres pa'o nyis 'gyur rnams/_/nyi ma'i cha las nyin zhag rab phye nyis
[\[24b.5\]]'gyur dag kyang gang zhig 'dir ni rnal 'byor ma yi tshogs/_/mtha' dag bsdus par gyur pa mngon brjod rnams dang bcas pa dag ni nyi ma'i nyin zhag sum 'gyur 'gyur/_/nyi ma lo yi rab dbyer 'gyur te ri bong 'dzin pa la ni mtha' dag phyogs kyi dbye ba'o/_55_/de ltar dang
[\[24b.6\]]po'i sangs rgyas rgyud la mkha' lag mi bdag rnams te lha dang lha mo rnams kyi ni/_/shes rab thabs dag mtshan mo nyin mor 'gyur ba mnyam pa'i cha ste mtshan mo phyed dang nyin phyed la'o/_/gang gis rang gi lus la nyin mtshan dus dang zla ba 'pho ba'i dbye ba dag gis shes gyur
[\[24b.7\]]pa/_/de ni dpal ldan 'jam pa'i rdo rje srid pa'i 'jigs 'joms sangs rgyas skye ba 'di nyid dag la'o/_56_/sum cu'i cha yis de las thob pa gsum gyis bsgyur ba nges par dus kyi 'khor lo'i lha rnams dang /_/phyi rol gyi ni phyag rgya drug ste slar yang de las 'khor lo
[\[25a\]]
[\[25a.1\]]dag gi rtsa rnams de bzhin nyid/_/gtsug tor la ni chu gter snying gar brgyad de spyi bor mi bdag mgrin pa la yang so yi grangs/_/lte bar brgyad ni brgyad kyis bsgyur ba dag ste nyis 'gyur mi bdag gsang ba'i dbus su rab tu grags/_57_/rtsa drug rnams
[\[25a.2\]]ni 'khor lo 'gog cing bcu ni yul rnams 'phrog pa 'dus pa dag gi rang bzhin te/_/slar yang yang nas yang du nyis 'gyur bsgyur ba dag kyang bad kan rlung dang mkhris pa dag gi cha/_/'di dag nges par 'chi ba ster byed bla ma'i nges pa'i dbang gis tshe dang nang med dag
[\[25a.3\]]kyang ster/_/'khor lo drug la dus kyi rtsa rnams 'chi ba'i 'jigs 'phrog rnal 'byor rnams kyi 'di la ngo mtshar med/_58_/gtsug tor la ni chu gter dpral bar rgya mtshos bsnun pa'i dus rnams bad kan khams ni rab 'khrug pa'o/_/mgrin pa so dang snying ga'i chu skyes
[\[25a.4\]]dag la mig gis bsgyur ba'i dus rnams mkhris pa'i khams rab 'khrug_/lte ba gsang ba dag la chu gter drug cu mi bdag dag kyang de bzhin rlung gi khams rab 'khrug_/gsang bar gzhan ni phyogs dang drug kyang rab tu gsal byas nges par 'dus pa dag ste 'gog
[\[25a.5\]]pa'o/_59_/drug gi rtsa ni 'khor lo 'gog pa zla nyi me yi dbye bas rnam gsum lam la gnas pa gang /_/srog chags rnams la 'chi ba ba de ni bla ma'i nges pa'i dbang gis lus la bsrung bar bya/_/drug la gal te srog ni rab zhugs gyur na de tshe mi rnams kyi ni 'chi
[\[25a.6\]]ba 'joms par nges/_/phra mo la ni ma zhugs pa na rnal 'byor rnams kyis 'chi ba'i yul ni gang du gcod par byed/_60_/srog ni gal te rtsa gcig nyid la nyin dang mtshan mor 'bab na 'tsho ba dag ni dus kyi lo/_/gal te phyogs gcig rnam par ma chad 'bab na mi rnams
[\[25a.7\]]kyi ni 'tsho ba phyed dang bcas pa'i lo/_/zla ba gcig tu rnam par ma chad 'bab na mi yi bdag po 'tsho ba dag kyang zla ba gsum/_/de ltar rnal 'byor bas ni rang lus dag la zla bgrod 'chi ba'i dus kyi 'khor lor shes par bya/_61_/lnga nas nyi shu rtsa lnga'i nyin zhag bgrod pa
[\[25b\]]
[\[25b.1\]]skye ba lnga ni 'phel ba dag gis skye ba ste/_/de nas re re lhag pas bcu ni gsum gyis bsgyur ba dag kyang gsum ni lhag pa ji srid nyid/_/dus ni rdzogs na'o lo rnams gsum mig zla ba de dag rnams dang drug gsum zung dang zla ba gang /_/zla ba de dag rnams dang nyin zhag
[\[25b.2\]]tshes phyogs mda' dang yon tan gnyis zla 'tsho ba'i lhag ma'o/_62_/rang gi gnas nas mchog gi cha yis khyim gyi 'khor lo 'dor te nyams dang lhag ma mtshungs pa yi/_/lo dang zla ba zhag gis kyang ste gsum mig ri bong can dang drug gsum zung dang zla bas kyang /_/rdzogs
[\[25b.3\]]pa nas ni lhag ma mtshungs pa'i tshes phyogs mda' dang yon tan rnams dang lte bar rab zhugs pa'i/_/sum cu rtsa drug gis te nyin zhag mthar ni nyin mor byed pa'i 'chi ltas sbyor bas 'chi bar 'gyur/_63_/sngon du nyi ma'i lo gsum dag gi nyin zhag tshogs ni mda' dang
[\[25b.4\]]me dang 'jig rten 'dor bar byed/_/de nas rgyu ba dang bcas mda' dus rtse mo can dang mkha' ri zla ba dag ni gsum pa la'o/_/mig sbrul ri bo mda' dang nor dang lag pa gzhan te bdun pa la ni rgyu ba dag kyang ngo /_/de nas tshes la sogs pa'i nyin zhag tshogs pa thams
[\[25b.5\]]cad dag kyang gang zhig lte ba ji srid nyid/_64/dus kyi lo yi bar du nges par nyin zhag bgrod pa'i dbang gis 'pho zhing rgyu bar byed pa ste/_/zla ba zhes dang nyi ma'i lam la mi mnyam mnyam pa'i nyin zhag re re 'phel bas rim pas so/_/slar yang 'pho ba'i dbye ba mi mnyam mnyam pa'i
[\[25b.6\]]nyin zhag rnams kyis bcu gnyis rtsibs la byed pa ste/_/phyed dang bcas pa'i zla ba ji srid gzhan ni sum cu dag dang 'tsho ba dag gis mtshan mo gsum/_65_/dang chu srang dang ni chu tshod nyin mtshan dus rnams de ni rim pa dag gis rgyu ba ste/_/bgrod pa'i yan lag las
[\[25b.7\]]ni lo bdun dag gis bgrod pa 'gro ba'i dbang las lo ni drug cus kyang /_/zla ba gsum las sum cu'i lo yis nyin zhag bgrod pa'i dbang gis dus kyi lo dang phyogs kyis kyang /_/dus kyi 'khor lo dag la phyed bcas sum cu gnyis kyis bgos pa'i nyin zhag tshogs kyis rgyu bar
[\[26a\]]
[\[26a.1\]]'gyur/_66_/phyogs dang phyogs la rtsa ni dgu yis bsnun pa'i lag 'gro lte ba'i 'khor lo dag la gcod par byed/_/las kyi 'khor lo bya ba zhes pa'i tshigs las nyin zhag rtse mo can gyis rtsa ni re re 'dor/_/mgrin pa dag las rgyu skar rtsa ni nyin dang nyin
[\[26a.2\]]la zla ba'i nang du rim pas 'dor ba ste/_/thig ler gnas pa zla ba'i rkang pa phyogs kyi nang du 'dor te gza' yi rtsa dang gsang bar gnas/_67_/sde pa dbyangs dang bcas pa rnams las nyin mor byed pa khyim gyi dbye bas bgrod par rgyu ba ste/_/phyi nas re re lhag pas nyin dang
[\[26a.3\]]nyin la ldog par 'gyur te dus kyi lo ni ji srid nyid/_/lo ni chad na phyogs kyi nang du dbyangs kyi nyin zhag dbang gis rgyu ba dang ni zad pa yang /_/nyin dang mtshan mo'i dus su dbugs ni 'byung dang 'jug pa nyams pa 'tsho ba dag gi mtshan mo gcig 68_/lte ba mgrin
[\[26a.4\]]pa dpral ba rang gi snying ga'i pad+ma dag la rtsa ni lhag ma dang bcas pa/_/nyi ma ro dang me dag gnas te rang gi snying ga'i pad+mar phyed bcas rtsa ni de bzhin nyid/_/lag pa rkang pa'i tshigs la tshes kyis bsgyur ba'i dus rnams nyin zhag drug ni ji srid nyid du ste/_/mthar ni
[\[26a.5\]]kun tu phra mo rab tu 'bab ste nyin zhag snying gi chu skyes yang dag gtong bar byed/_69_/sum cu drug gi stong phrag d+h+ru brgya'i nyin zhag tshogs rnams dag gis dus kyi rtsa ni rgyu ba ste/_/nyin mtshan dus la nyi ma zla bas rang rang rgyu ba dag gis gang gang rdzogs par mi nus pa/_/
[\[26a.6\]]nyi ma'i nyin zhag nyi ma rgyu ba la yang bu lon du 'gyur de phyed zla ba'i rgyu ba la/_/rgyu skar nyin zhag rab tu dbye bas 'chi ba'i nyi zla rgyu ba stong pa'i zla ba dag la'o/_70_/srog ni lus la lhag pa gang zhig rab gsal mtshams su rig byed rkang chad kyis dman drug cu ste/_/'pho
[\[26a.7\]]ba'i dbye ba dag gis thams cad nyin zhag so so'i dus su rtsa ni zung dag nges par 'joms/_/yang dang yang du lo yi dbus su nyi zla rgyu ba dag las stong pa mig dang ri yi grangs/_/de ltar rang rang tshad kyi lo brgya dag gis lha mi rnams kyi rang gi tshe la dus bgrod do/_71_/
[\[26b\]]
[\[26b.1\]]zos dang nad dang bsnun pa gal te res 'ga' mi rnams la ni dus kyi rtsa la gyur pa na/_/gzhi de yis ni 'phral la myur bar rtsa yi 'khor lo dag la dus ni rab tu 'jug par 'gyur/_/'khor lo dag gi rtsa 'di 'gog ste nyi ma ri bong can gyi bgrod pa bcad nas rim
[\[26b.2\]]pa yis/_/dbu mar phra mo la ni brten pa gang zhig 'phrog pa mi bdag srog chags rnams kyi 'tsho ba'o/_72_/snying ga'i pad+ma dpal ldan dpral bar 'byung ba phyogs dang nyin zhag ces bya zla ba'i rkang pa rgyu/_/longs spyod lte ba'i 'khor lo dag la dgu ldan bcu
[\[26b.3\]]dang drag po zung dang rgyal ba zhes bya dang /_/de nyid ces bya zhag bdun dag nis slar yang ri bong mtshan ma gang 'di rim pa min pas 'dor/_/thig le dag la rdzogs par byas nas snying gar rab 'jug dkar po'i phyogs la nor gyi slad du'o/_73_/slar yang nag po
[\[26b.4\]]dag la de bzhin 'gro ste rkang pa'i dbang gis lte ba'i pad+ma dag gi bar/_/snying ga de bzhin mgo bor rtsibs brgyad rtsibs bcu drug la gnag dang dkar ba dag gi chu skyes ming /_/mgrin pa lte ba dag la sum cu rtsa gnyis rtsibs dang nyis 'gyur gzhan te dmar dang ser po'o/_/
[\[26b.5\]]brgyad pa gnyis ni lte ba mgrin pa la ste mgo dang snying ga la yang dkar nag rdzogs pa'o/_74_/a sogs sum cu'i dbyangs gang ha yar wa lar ldan thig le dpal ldan rnam par bcad pa yis/_/phye ba drug cur 'gyur te de dag dus dang mi bdag nor dang so rnams ge sar rtse
[\[26b.6\]]mo la'o/_/thig le'i rnam pa dang ni rnam par bcad pas pad 'dab mchog la ka sogs sde rnams rnam phye ba/_/nyi shu dang ni brgya phrag gcig kyang thun gyi bgrod pa'i dbang gis nyi ma rgyu zhing nyams par byed/_75_/phyogs la zla ba rang gi rgyu bas nyin zhag ces bya'i rkang pa dag kyang
[\[26b.7\]]bu lon dag tu byed/_/slar yang zla ba gnyis kyis gzhan pa dag kyang nyin zhag lo yi sbyor ba dag las 'phel ba ni/_/rdzogs pa'i lo la nyin zhag drug tu 'gyur te gzhan yang de bzhin 'chi ba dag gis mtshams su 'phel/_/rgyal po de ltar nyi ma'i bu lon nyis 'gyur 'di ni la
[\[27a\]]
[\[27a.1\]]yi sbyor ba dag gis 'phel bar byed/_76_/dbugs drug gis ni chu srang gcig tu rab tu 'gyur te chu srang drug cu yis kyang chu tshod do/_/chu tshod drug cu nyin zhag tu 'gyur gsum gyis bsgyur ba bcu yi nyin zhag dag gis zla ba gcig_/zla ba drug gis kyang ni bgrod
[\[27a.2\]]par 'gyur te gnyis kyis bsgyur ba'i bgrod pa lo gcig tu rab grags/_/skyes bu rnams kyi tshe lo brgya las bu lon bgrod par son pa dus kyi rtsa yi dbang gis so/_77_/_'jig rten gsum na lha min lha mi rnams las gang zhig rang gi lus la zla ba nyi ma dag_/rdzogs par nus
[\[27a.3\]]pa'i rnal 'byor ldan pa min de zla bas rang gi rgyu bas nyin mtshan rgyu ba dang /_/srid par lo yi nang du rim pas nyi mas kyang ni rgyu skar thams cad rgyu ba min pa nyid/_/lo dang lor ni bu lon dag gis de ni srid pa za ste dus kyi 'khor lo dpa' bo gcig 78_/chad pa gal te rtsa gcig
[\[27a.4\]]yin na mi yi bdag po gci ba dag ni skyur ba nyid du 'gyur/_/de tsam rnams ni nyin zhag lnga nas mchog gi cha yis 'dor te gong bu 'chad pa'i dus su'o/_/sgra ni rna ba las te ro yang nges par kha las 'dor zhing mig 'bras mig gi dbus nas so/_/dri ni sna las mi rnams dag gi
[\[27a.5\]]lag pa rkang pa'i lus las dro ba'i dngos po rim pa yis/_79_/sna yi rtse mo 'phyang ba dang ni spyi bor lag pa bzhag pa de yi rang bzhin dag tu mthong /_/lag pa gnyis ka'i mthil la rgya skyegs tshon gyis rab tu byugs kyang dmar po nyid du byed ma yin/_/nyi ma kha dog nag po dang
[\[27a.6\]]ni yongs su gyur pa'i ri bong 'dzin pa kha dog ser por mthong /_/gcin dang lus kyang bsil bar gyur na mi yi bdag po de yi nyin zhag la ni 'chi ba nyid/_80_/lce 'og nag po'i thig tu rab tu 'gyur te mig la tshangs pa'i ri mo shin tu phra mo dang /_/dbugs ni zla ba nyi ma'i
[\[27a.7\]]lam du 'phro ste mi yi bdag po mkhur tshos gnyis po de bzhin nyid/_/nu ma'i steng ni mchan khung du zhugs gza' yi tshogs rnams mtha' dag me stag dag dang bcas par mthong /_/mgrin pa lus dang bcas pa rengs shing 'khor ba yang ni lus la 'chi ba'i mtshan nyid dag tu
[\[27b\]]
[\[27b.1\]]'dod/_81_/skye ba dang ni bca' ba'i dus dang byis pa gzhon nu dag gi gzugs ni byed pa gang yin pa/_/de nyid 'jig rten dag tu slar yang sdud par byed pa dus kyi 'khor lo can te nyi ma min/_/zla ba nyi ma la sogs lha rnams 'byung ba dang bcas mtshan mo'i cha la bcom
[\[27b.2\]]ldan de yis zos/_/slar yang nyin mo'i dus su mtha' yas rnams kyang gtong bar byed de skyed pa'i rgyur ni rim pas so/_82_/sgra la sogs pa drug po rnams ni las su 'gyur te dbang po drug po dag kyang byed pa'o/_/lo dang zla ba phyogs dang nyin dang mtshan mo tshes dang zla ba nyi ma
[\[27b.3\]]dag kyang byed pa po/_/de dag sdud pa'i byed po gzhan du 'dir 'gyur skyed pa'i byed pa po ni byed pa po ma yin/_/mkha' khyab mkha' yi rdo rje can de yul dang rnam bral yon tan med la rang bzhin med pa'o/_83_/dri dang kha dog dang ni ro dang reg pa zhes dang 'dzin ma dang ni chu
[\[27b.4\]]dang me dang rlung /_/nges par gzugs can brgyad po rnams ni mtha' dag yul gyi tshogs pa dag ste gcig ni gtso bor 'gyur/_/'jig rten gsum po mtha' dag 'di ni spro ba dag dang sdud par 'gyur te dus kyi mthu las so/_/sgra dang stong pa dang ni chos kyi dbyings dang yid
[\[27b.5\]]kyang mi yi bdag po gzugs med du 'gyur ro/_84_/bdag nyid 'ching ste rang bzhin la gnas yon tan rnam rtog rnams kyis ngar gyi srin bu ji bzhin nyid/_/bdag nyid bdag gis nges par slar yang rnam par rtog pa med pa'i yid dag las ni gtong bar byed/_/de phyir rgyal
[\[27b.6\]]po rang las rang bzhin yon tan la gnas sdug bsngal dang ni bde ba byed pa ste/_/rang bzhin rnam par bral ba su zhig byed po ci zhig byed de mi shes 'jig rten rmongs par byed/_85_/sa dang chu dang me dang rlung dang nam mkha' dang ni yid dang blo dang ngar 'dzin dag gi sems/_/rags
[\[27b.7\]]dang phra mo gzhan yang rnam gsum yon tan la gnas yi ge thig le la sogs dbye ba yis/_/rags pa rags pa'i dbang po rnams la rang bzhin gyis kyang gnas te phra mo'i sems la phra mo yang /_/ye shes la yang ye shes sku ste rang bzhin rnam 'gyur med pa'i 'tsho ba 'byung ba
[\[28a\]]
[\[28a.1\]]'byung ba min/_86_/a sogs stong pa lnga ni rang bzhin rnam par 'gyur min dpal ldan cha dang thig le nA da dang /_/dus dang sems dang blo ste rang bzhin dag kyang de bzhin gzhan pa'i dbyangs ni rlung la sogs pa'o/_/rags pa sde pa'i yi ge rnams ni gsum
[\[28a.2\]]gyis bsgyur ba'i bcu ste bcu drug gzhan ni rnam 'gyur ro/_/de dag dbus su rdo rje can ni rang bzhin min cing rnam 'gyur min te khyab byed rang bzhin med/_87_/'khor bar bde dang sdug bsngal rang bzhin yon tan la gnas las las skyes pa de ni za ba ste/_/mi rnams
[\[28a.3\]]kyi ni las 'di dag kyang rnam pa gsum du 'gyur te rags dang phra mo zhi ba'o/_/bdag ni byed pa po yang khyad par las te gzhan pa phyugs bdag kyang yod byed po zhes pa las/_/byed po bdag gam gzhan pa min te rang bzhin rnam par bral bar shes pa de ni las ma yin/_88_/_
[\[28a.4\]]de phyir byed po 'ga' yang srog chags rnams kyi bde dang sdug bsngal dag ni mi sbyin mi 'phrog ste/_/'khor ba dag tu rnam pa gsum po gang byas sngon gyi las ni 'bras bu rab tu sbyin par 'gyur/_/skyed dang sdud pa'i byed pa po 'di ster zhing de ni 'phrog pa rmongs pa rnams kyi
[\[28a.5\]]blo gros te/_/lus la dpag med dge ba 'phrog par byed pa'i bug pa rang gi dbang po dag gis mthong ma yin/_89_/'dod pa'i nus dang bya ba dang ni gsum pa ye shes nus pa 'gro ba rang gi yid la ste/_/dngos po gsal ba dang ni 'jug pa dag dang ro mnyam rgyur ni don la nye bar
[\[28a.6\]]dmigs par byed/_/slar yang gtong ba dag ni bzhi pa srid gsum gyis btud gnyis med kyis kyang nges par rim pas so/_/de dag nang nas rdo rje can ni mi yi bdag po cung zad mi za gtong ba min pa nyid/_90_/bdag ni byed po sdug bsngal bde ba rab tu sbyin por mi yi bdag po
[\[28a.7\]]der ni 'gyur ba min/_/'ga' yang bcings dang grol bar 'gyur min mi yi bdag po sems kyi nus pa rnam par spangs nas so/_/nam mkha' bum pa'i dbus nas chu ni len par byed pa na yang 'gro ba min pa ji lta ba/_/mkha' khyab mkha' yi rdo rje can ni yul dang rnam
[\[28b\]]
[\[28b.1\]]bral lus kyi dbus dag tu yang de bzhin no/_91_/de ltar las ni yod par smra ba por 'gyur bcom ldan ston pa gcig pu de ni byed po min/_/kun mkhyen dang po'i sangs rgyas srid gsum gyis btud dus kyi 'khor lo can te 'khor lo can ma yin/_/tshangs pa khyab 'jug
[\[28b.2\]]drag po dag kyang gang gi zhabs kyi chu skyes drung du lhag par skyabs 'gro ba/_/dus kyi 'khor lo rgyal ba mchog skyed yon tan med cing rnam rtog med pa de la phyag 'tshal lo/_92_/zhi ba'i bsam pa la ni lha nyid du 'gyur mi yi bdag po mun pa la ni dmyal ba nyid/_/rdul dag
[\[28b.3\]]la yang dud 'gro nyid de rab mchog sa yi steng du mi nyid dag ni 'dres pa la/_/'byung po nyid ni rnam pa gsum ste rdul dang mun pa dang ni snying stobs phan tshun 'dres pa la'o/_/'chi ba'i dus su yid kyi bsam pa gang zhig dran par gyur pa der ni skye bo yang dag skye/_93_/
[\[28b.4\]]lha nyid brgyad kyi dbye ba dag gis lha yi mchog gi gnas su mi nyid gcig ni ji lta ba/_/dud 'gro dag kyang chu gter rnam pa nges par dmyal ba'i 'gro bar dmyal ba nyid ni de bzhin gcig_/gnas 'di rnams su ro yi 'gro bar skye bo 'khor te las kyi zhags pas nges
[\[28b.5\]]par bcings pa dag_/skye ba 'bum phrag du mas thar pa mchog gi bde ba'i go 'phang du ni 'gro zhing grol ba min/_94_/phung po khams dang dbang po dang ni rnam gsum srid pa 'jigs pa las kyi dbang po lnga dag dang /_/de tsam dang ni las kyi skyon dang yon tan dang bcas
[\[28b.6\]]yid dang blo dang ngar 'dzin la sogs te/_/'di dag gis bcings 'tsho ba dag ni ro yi 'gro bar 'khor te phra mo'i dngos po dag gis slar/_/dngos po btang na mi zad mchog gi gnas su rab tu 'gro ste gang du slar yang skye ldan min/_95_/yan lag dang bcas rig byed dran
[\[28b.7\]]pa'i gzhung dang bcas dang rtog ge grub pa'i mthar ldan 'jig rten du/_/snyan dngags mkhan po rgyas pa me la sogs pa rnams kyis byas pa'i bstan bcos gzhan yang rig pa min/_/rig pa zhes pa nang rig 'gyur med kyang ste 'jig rten 'dir ni thub pa rnams kyis rab
[\[29a\]]
[\[29a.1\]]gsungs nyid/_/gang du 'jig rten gsum po mtha' dag tu 'gyur mi yi bdag po slar yang gang du thim pa'o/_96_/rnal 'byor dbang po rnal 'byor ma thob rab tu g.yo ba'i yid kyis gal te shi bar gyur pa na/_/dpal ldan mi yi 'jig rten du ni rab
[\[29a.2\]]mchog thub pa'i rigs su rnal 'byor ldan pa skye bar 'gyur/_/sngon gyi goms pa de yis slar yang ye shes rnal 'byor yangs pa dag ni kun tu 'dzin par 'gyur/_/ye shes thob na mi zad mchog gi gnas su rab 'gro gang du slar yang skye ba ldan pa min/_97_/ye shes
[\[29a.3\]]skye ste rgyal ba rnams kyi nyi ma nyin mo'i dus su mtshan mo phyed dang mtshan mo'i mthar/_/lha min rnams kyi zla ba mtshan mo'i dus su nyi ma phyed dang nyin mo dag gi mjug tu'o/_/yang dag ye shes rnam nyams dag la tshig ni legs sbyar tha mal dag tu rab tu 'gyur ba ste/_/zhi dang
[\[29a.4\]]drag po las skye srid pa gsum gyi gnas su skyes bu nyid dang tha mal dag kyang ngo /_98_/nyi ma gung dang mtshan mo phyed nas nyin dang mtshan mo'i dus su de dag gi ni za ba'i dus/_/bza' ba zan dang ba lang sha ste btung ba rnam mang bcud ster dag dang sgo nga'i khu ba'o/_/gos ni dmar
[\[29a.5\]]dang dkar po dag dang nyi ma zla ba'i bgrod pa bzhin du mtho ris sa 'og gnas/_/chos ni 'tshe med 'tshe ba yang ste bla ma'i nges pa'i dbang gis rdo rje lha min gdan yang ngo /_99_/'byung po rnams kyi las ni 'dren mar rab tu 'gyur te tshig kyang 'dres pa sha za dag gi'o/_/chos ni 'tshe
[\[29a.6\]]med 'tshe ldan nges par bla ma'i nges pa'i dbang gis srog gcod la sogs skyon dag la/_/mchod sbyin la sogs don du rab tu 'jug 'gyur mi yi bdag po res 'ga' dag ni ldog pa 'am/_/bza' ba btung ba dag kyang 'dres pa nyi zla'i bgrod pa dag las lam ni 'dren ma gzhan
[\[29a.7\]]du'o/_100_/'od zer lam ni nyi ma'i snang ba dkar po nyin mo bgrod pa byang dang lho yi phyed dag kyang /_/zla ba'i snang ba mtshan mo dag dang dkar min bgrod pa 'di ni lho ste du ba dag gi lam/_/'od zer lha rnams mtho ris su ste dkar min dag kyang de bzhin lha min klu yi 'jig rten
[\[29b\]]
[\[29b.1\]]du/_/kun tu 'dres pa mi bdag mi yi 'jig rten du ni yi dgas dud 'gro mi rnams dag gir 'gyur/_101_/gang zhig gang gi dbus su rab zhugs brtul zhugs nges pa la dga' las kyi zhags pas nges bcings pa/_/de yi dbus su rang rang bsam pas mi bdag de yi
[\[29b.2\]]rigs su de yi 'dzin pa dag gir 'gyur/_/ji srid sems kyi rang bzhin dag ni rnam gsum srid pa'i dbang gis tshor ba bde dang sdug bsngal ba/_/de srid 'jigs rung 'khor ba 'dir 'khyam mi yi bdag po mtho ris mi yul dag dang 'og tu yang /_102_/ka sogs sde
[\[29b.3\]]rnams dbyangs dang bcas pa dag kyang yon tan gyis bsgyur gang yang phyogs gsum dag gi dbyangs/_/nges par sum cu'i gsal byed de dag rnams las rnam gsum bgrod pa'i dbang gis 'chi bas rgyu ba ste/_/gza' lnga'i rkang pa nyi ma ri bong can gyi rkang pa dag dang sgra
[\[29b.4\]]gcan mjug rings rkang pa dang /_/sum cu rtsa gnyis lo dang phyogs kyang yon tan gyis bsgyur zla ba nyi ma me yis phye ba'o/_103_/lo gsum gyis ni phyogs rnams dag dang ri bong can gyi yon tan dus kyi me yi phyogs gnyis dag_/lo brgya las ni dman gyur lhag ma'i phyogs
[\[29b.5\]]ni nyi zla dag gi mnyam dang mi mnyam bgrod pa la/_/'jig rten mig dang me mig grangs te nyin mtshan dus rnams gtso bo dag gis dman pa mtha' dag ste/_/gsal byed la sogs sde pa dbyangs rnams dag ni nyi ma zla ba'i bgrod pa'i dbang gis 'chi bas zos/_104_/
[\[29b.6\]]phyed bcas 'khor lo'i chu tshod ri bong can gyi rkang pa dang bral gza' yi chu tshod rnams dman pa/_/de dag rnams kyang shes rab thabs kyi rab tu dbye ba dag gis nyin mtshan dus kyis 'chi bas zos/_/de ltar sde pa dbyangs bcas dbyangs kyi tshogs dang bcas pa gsal byed
[\[29b.7\]]rnams nyid dag dang rkang pa ni/_/dman dang bar ma dus 'chi zla ba nyi ma'i 'chi ba dang ni gsal byed lhag pa'i lha la'o/_105_/sum cu gnyis dang nyin zhag gcig kyang ri bong can bcas nyi ma'i bgrod la rtsa ni gcod pa 'di/_/slar yang sum cu mtshan mo gsum gyis rdo
[\[30a\]]
[\[30a.1\]]rje dang bcas phung po khams dang dbang po la sogs 'dor/_/zla ba nyi ma'i rtsa dag dor nas dung can mar ni srog gi rlung dag nyin gcig rab 'jug ste/_/sa dang chu dang bsreg za rlung dang nam mkha'i khams ni rnam par chad pa ji srid nyid du'o/_106_/dang por
[\[30a.2\]]mtha' dag rgyal ba'i lus ni dngos grub rgyu ru sngags pa dag gis yang dag bsrung bar bya/_/lus med na ni dngos grub med cing skye ba 'di la mchog gi bde ba thob par 'gyur ba'ang med/_/de phyir lus kyi don gyi rgyur ni nyin zhag so so'i dus su rtsa yi sbyor ba bsgom par bya/_/
[\[30a.3\]]lus ni grub na gzhan pa'i dngos grub srid pa gsum gyi gnas su mngag gzhug nyid du rab tu 'gyur/_107_/stong pa la ni du ba sogs lam bla ma'i nges pa'i dbang gis gzugs brnyan mtshams su bsgom par bya/_/de nas rtsa yi 'khor lo rnams su srog dang thur sel rlung ni brtan pa
[\[30a.4\]]dag kyang byed pa ste/_/phyi nas zla ba nges par 'gog pa gza' bzhin byed de byang chub sems ni rnal 'byor pa yis so/_/de nas gang zhig cung zad 'dod pa dag ni nyin zhag 'ga' yis skye ba 'di la thob par 'gyur/_108_/nyi ma zla ba 'gog pa mnyam dang mi mnyam bgrod pa la
[\[30a.5\]]ste dbu ma me la rab tu zhugs/_/srog dang thur sel gnyis po dag kyang nyin zhag dang po song na dus min 'chi ba slu ba ste/_/lag pa dang bcas rkang pa'i sor mo'i tshigs dang sen mo'i mthar ni srog gis kun tu gang byas nas/_/'khor lo drug la sangs rgyas lha mo
[\[30a.6\]]'jigs med lag pa'i pad+ma rnal 'byor pas ni bsgom par bya/_109_/thur sel bskum na 'dod par 'gyur te lus mchog dag la rlung gi nad ni ma lus dag la'o/_/srog rtsol dag ni bad kan la 'gyur slar yang de dag gtong ba mkhris pa dag gi skyon la'o/_/steng dang 'og ni
[\[30a.7\]]yang dag 'gog pa bde ba byed par 'gyur te 'dus pa dag dang rims la'o/_/lte ba'i steng du srog gi rlung ni mtha' dag nad 'phrog lte ba'i rtsa bar gzhan pa dag kyang ngo /_110_/bskum ste thur sel rlung ni rnam pa gsum gyi lam du bgrod pa dag dang srog nyid steng nas kyang /_/ji
[\[30b\]]
[\[30b.1\]]srid yang dag phrad de me ni stobs dang ldan zhing lus kun la ni khyab par rab 'gyur ba/_/dmu chu skran dang gzhang 'brum nad rnams dag kyang lto bar son pa zla ba'i sbyor bas 'joms pa ste/_/dbugs lud dang ni glo dang rnam pa gsum gyi dug dang mig gi nad la sogs pa
[\[30b.2\]]dag kyang ngo /_111_/mchan khung g.yas dang g.yas min las ni nu ma dag kyang stobs ldan mnan te srog ni bkag pa las/_/g.yas nas g.yon pa'i rtsar ni 'phral la rab tu 'bab ste g.yon pa'i mchan khung las kyang g.yas su'o/_/zla ba phyed kyis kyang ni 'chi ster
[\[30b.3\]]'chi ltas 'phrog ste rnal 'byor ldan pa'i rnal 'byor pa yis so/_/rdo rje skyil krung du gnas rkang pa gzung ba lag pa'i pad+mo dag ni rgyab kyi zug rngu 'joms/_112_/steng du rkang pa dag dang 'og tu mgo bo lus la bad kan nad rnams mtha' dag 'phrog par byed/_/srog 'gog
[\[30b.4\]]pa las nyin zhag 'ga' zhig gis ni rab 'khru gci ba'i nad dag nges par 'joms par byed/_/tho rangs ming med dag gis chu dang bral ba'i khar ni so yi phreng ba dag la rab bdar ba/_/mig rnams dag gi mig sman du 'gyur slar yang nad ni 'phrog pa chu yis gtor
[\[30b.5\]]ba dag kyang ngo /_113_/gan rkyal nyal nas lte ba lag pa'i pad+mas gzung ba dag ni ma zhu ba yi zug rngu 'joms/_/'bras rnams 'byung ba la ni nges par mar dang bcas pa'i tshwa yis bdugs na 'phel ba 'joms par byed/_/de nas arka'i 'o ma byugs pas kyang ngo 'ga'
[\[30b.6\]]zhig tshe na so srin zug rngu bcas 'gyur na/_/stag ldan gyi ni sa bon du ba sbubs la sogs pa dag gis 'dir bzung srin bu la sogs 'joms/_114_/lo phyed kyis ni sngags pa rnams kyi mchog gi lus la dkar ba'i mdze 'phrog de las gzhan lta ci/_/shes rab
[\[30b.7\]]'dus la rang sems lhung ba dag kyang rtag tu srog gi rlung gis 'gog pa dag las te/_/bdun cu'i lo yi rga ba skra dkar bcas pa dag kyang lo gnyis rab tu rdzogs na nges par 'phrog_/nyi ma 'ga' yis lam dang sems ni rab tu 'grogs pa dag las de steng phyag
[\[31a\]]
[\[31a.1\]]rgya'i dngos grub 'gyur/_115_/srog rtsol rab tu bya ste snying ga de bzhin mgo bo dag ni ji srid me yis gdung 'gyur ba/_/de las steng dag tu ni bzang po'i pad+mar brgyal bar 'gyur te ma bsdams pa'am stobs dag gis/_/gtsug tor phug cing
[\[31a.2\]]phung po dag dang khams rnams rnam par spangs nas 'chi ba nyid du 'gro 'gyur te/_/phyag rgya 'grogs pa rab nyams skyes bu rnams kyi skye ba 'di nyid la ni bde 'bras ster ba med/_116_/phyag rgya bsgom pa'i don du gsungs te nyin mtshan dus su chags pa zad pa'i don ni min
[\[31a.3\]]pa nyid/_/gsung gi rdo rje mchod pa'i don te nges par sngags pa rnams la myos byed gsungs pa nyid ma yin/_/kha zas thams cad bde ba'i don te nyin zhag so so'i dus su ma zhu'i rgyur yang ma gsungs so/_/dpal ldan spyod pa dngos grub rgyur te mtshan ma dur khrod
[\[31a.4\]]'khyam pa dag kyang rtsed mo'i don ma yin/_117_/mi bskyod pa ni cung zad dro ba kha nad zhi bar byed de so yi zug rngu nyid kyi yang /_/tho rangs mi bskyod rngubs pa dag ni mgo yi nad 'phrog de bzhin nyid du chu ni rngubs pas so/_/rna ba dag dang mig tu gcin ni dro dang grang mo rab blugs
[\[31a.5\]]gnyis ka dag gi nad 'phrog go/_/'byung pos gzir la tsha ba gsum bcas mi bskyod rngubs na bde ba ster te zos pa nyid la yang /_118_/bshang ba gcin dang khu ba khrag ni mi yi sha dang bcas pa zos pas tshe ni ster bar 'gyur/_/bsam gtan bcas par me tog rngubs
[\[31a.6\]]na skra dkar dang bcas rga ba dang ni lus skyes rnams kyang 'phrog_/sgron ma lnga po sbrang bu'i skyugs pa dag dang bsres pa zos pas mtha' dag nad ni 'phrog pa ste/_/bud med me tog khu ba dag dang bsres pa lo gcig zos na rga ba nges par sel bar byed/_119_/rlung 'joms lan tshwa skyur
[\[31a.7\]]ba dag tu rab tu 'gyur te mngar dang bska ba dag ni mkhris pa'i dgra/_/bad kan 'joms pa kha ba kun dang de bzhin tsha ba dag kyang sman rnams sam ni khu ba'am/_/bad kan 'joms pa ra yi 'o ma tsha ba gsum bcas dag ste ma he'i 'o ma mkhris pa'i dgra/_/rlung 'joms dag
[\[31b\]]
[\[31b.1\]]kyang rnga mo'i 'o ma rnam gsum nad 'phrog pa yi 'o ma dang ni de bzhin mar/_120_/dzA ti bskol ba'i chu ni dro ba kha nad zhi bar byed de so yi zug rngu nyid kyang ngo /_/til mar dngos po'i chu bskol tsha ba gsum dang lan tshwa dag gis rna ba yi ni nad dag 'joms/_/mar dang
[\[31b.2\]]'o ma bskol bar gyur pa klu dang dmar po dag gis rtag tu sna yi nad dag 'joms/_/ka rko TI dang lAng+ga li dang i n+d+rI bong bu'i chur bcas byugs pas 'bras kyi phreng ba 'phrog 121_/lag pa dag ni rab 'phyang rkang pa'i pad+ma mnyam pa dag dang srog gi rlung ni 'gog bya ste/_/
[\[31b.3\]]ji srid lus ni sa la rab tu lhung bar ma gyur pa dang tsha ba dag ni grol bar yang /_/yang dang yang du ting nge 'dzin la'o 'chi ba'i 'jigs pa byed pa'i tsher ma can ni nges 'joms te/_/snying ga'i pad+mar zla ba'i gzugs can dri med ri bong can mtshungs sna tshogs yum ni
[\[31b.4\]]bsgoms pas so/_122_/sran chung btags nas 'thungs pas tsha bas rnam par bsnun pa'i mi rnams kyi ni tsher ma 'joms par byed/_/tsha ba'i mthar ni thod pa bdar ba mi bskyod bsres pa yis kyang 'jigs par byed pa 'phrog pa ste/_/sngags kyang chu me rlung rnams
[\[31b.5\]]dag gi sngon du oM yig dang ni badzra snga ma dag gi ming /_/de nyid kyis ni bsrung bar bya ste mgo mgrin snying ga lte ba gsang ba la sogs rnams su'o/_123_/mnyam pa d+hA tri d+hA n+ya dang ni gzhan yang de bzhin ti n+ti ri yi 'dab ma'i phye ma dag_/nyi zla reg pa'i chu ni nges par dri ma
[\[31b.6\]]bral ba dag la rkang pa'i lhag mar bskol bar bya/_/de yi khu ba ka ra dang bsres gzhan pa'i nyin zhag dag nas zhag gsum 'thungs pa de yis ni/_/so ga nyi ma'i 'od zer dag gis bsregs pa 'chi ster 'phrog ste khams bdun song ba dag kyang ngo /_124_/gser la nyi ma
[\[31b.7\]]khab len lcags dang pa Ta las skyes lcags ni mA k+Shi ka yis gdab par bya/_/sa bon phyed kyis kyang ni dri ma dag dang bral ba'i dngul chu bsgongs pa srang ni drug tu bya/_/ba yi dar ba drag po'i rtse mo can gyis bsad nas 'dir ni dngas ma gzung bar bya ba nyid/_/dpal
[\[32a\]]
[\[32a.1\]]ldan gong bu khab len snod du slar yang bskol ba dag kyang ji srid phyed kyi tshad du'o/_125_/rab tu blangs te dag pa'i ka ra srang brgyad yang na dgu ni de la bsre ba nyid du bya/_/de ni thams cad dus su bza' bar bya ste kha zas rnam spangs bgrod pa ji srid nyid du'o/_/
[\[32a.2\]]zla ba drug gis lha yi lus te skra dkar gnyer ma dang bral 'di yis 'chi med nyid du 'gyur/_/de phyir de nyid nyi ma so so'i dus su bza' bar bya ste 'on kyang gong bus rnam par dman/_126_/sngar brjod sa bon rgyal po mnyam pa dag ste gzhan yang dngul chu la ni blugs pa
[\[32a.3\]]phyed tsam mo/_/lan tshwa skyur po dag gis mnyes nas rnam pa mang po'i sman gyis ji srid gcig nyid du 'gyur ba/_/mkhris pa skyur pos mu zi sogs dang da ra da dang shil dag kyang dngul chu mtshungs par mnye/_/de yis dngul gyi 'dab ma byugs pa gser nyid du 'gyur smin pa
[\[32a.4\]]dag kyang phyed dang ldan pas so/_127_/rnon po nam mkha' las skyes a la lan tshwa ya ba k+Sha ra dang ni sa rdza rim pa yis/_/'phel ba dag kyang nyi ma nyis 'gyur ro mnyam byed pas nyi ma'i lhag ma dag ni bsreg par bya/_/slar yang lan tshwas dag pa dang ni de bzhin ba las byung ba la
[\[32a.5\]]sogs kyis bran 'jam par 'gyur/_/dngul la sum cha byin zhing bkang ste bsnun pa dag kyang dag pa yi ni me tog nyid du 'gyur/_128_/e la ga bur phreng ba dang ni g.yo ba g+ha na 'bras bu can dang bya rog ri skyes dang /_/kak+ko la dang sid+ha mU tra ut+pal 'bras bu ri dgas skyes dmar
[\[32a.6\]]dai t+ya pU ti dang /_/klu dang bsil ba ra Na 'dab ma pa la chu dang 'khri shing nam mkha' 'khyog po 'di dag ni/_/rdzas lnga dag gis dri mdzod ri dgas ri bong can sogs bdug pa me tog chang la sogs pas so/_129_/mig zla me dang rgya mtsho mda' dang yon tan chu gter ro dang lag
[\[32a.7\]]pa zla ba mda' dang mig_/zla me rgya mtsho zla ba dus dang dus mda' mig dang chu gter mda' mig zla ba 'jig rten rnams/_/e la la sogs cha shas grangs rnams rim pas yongs su bkod pa re mig lnga lnga dag la ste/_/rdzas ni le tshe sbyar ba'i grong khyer la gnas dag pa'i
[\[32b\]]
[\[32b.1\]]cha shas nyin zhag ces byas drir 'gyur ro/_130_/dzA ti la sogs e la 'khri shing 'dab ma kai la sha yi grong du rim pas dgod bya ba/_/rgya skyegs sardza 'o ma pu ra si ta dag ste bdug pa'i bya ba rnams la bdug par bya/_/ga bur ka ra me tog ro dang ldan pa dag dang sen mo
[\[32b.2\]]dag ni me yi cha shas kyis/_/de dag sbrang rtsi dang bral dri yi chu yis sbyar ba dag kyang spos kyi reng bur rab tu bya/_131_/lte ba dang po sid+ha mU tra ri bong can dang mkha' yi grong du khrus sbyor la dgod bya/_/gra n+thi stag dang ha re Nu dang ha ta gzhan yang de bzhin dung ltar shun pa dag gi
[\[32b.3\]]cha/_/d+hA n+ya mu rbI brgya yis mtshan dang da ma ma d+hu ri ni de bzhin dril phyis dag la yang /_/sngar brjod ma bzlog pa la chu skyes bzhin du lus dang gra n+thi pa r+Na dag kyang til mar la'o/_132_/phye ma dag la gra n+thi de bzhin 'gyur te lus dang ha ta btung ba bsgo dang kha la yang /_/
[\[32b.4\]]shun pa po la gri n+tha dung ni 'bras bu 'dab ma sbyar ba'i smin dang dang ba sogs la yang /_/de ltar rab dbye sum cu dag gis legs spras rnam mang dri dang spos la sogs pa'i sbyor ba bya/_/rdzas ni rnam par dag cing 'bras bu sbyar bas smin dang bsgos pa dag ni phug pa dag gis
[\[32b.5\]]kyang /_133_/dang por brgyad cha 'dab ma'i dbang gis bska bar 'gyur te de yi nyis 'gyur dag ni drag po'i spos/_/phyi nas rdzas kyi tshad kyi bu ram dag kyang bsreg par bya ste so ga'i sbyor ba dag las 'phel/_/rkang pa'i cha shas dung gi bdug pa sbrang rtsi dkar po dag kyang rdzas dang
[\[32b.6\]]mnyam pa nges par bsreg_/gong bu dung gi tshad de ma la ya dang yang dang g.yo ba zla ba ldan pa de bzhin no/_134_/smin pa'i dri ni me tog bzang po rnams kyis nyin zhag 'ga' zhig ji srid 'dod par bsgo bar bya/_/phyi nas 'bugs pa brgya yi cha shas 'bras bu gsum dang zla ba ma
[\[32b.7\]]de chang dang bcas pas bya/_/shi gru'i chu dang tshA ga mu tra me tog bcud mnyam me tog las skyes mthar ni bskol bar bya/_/zla ba gcig ni so ba'i smin par 'gyur te ri dgas dang mnyam chang dang lte ba 'bigs pa'o/_135_/gsang ba dri la pU ti ra sa sen mo g.yo ba spos kyi sbyor ba
[\[33a\]]
[\[33a.1\]]rnams la gsang ba ste/_/de bzhin bsil ba tu ru ka dang gu ru ri bong can yang bsgo ba'i bya bar me tog go/_/'bugs pa la ni ga bur lte ba 'bras bu gsum dang ma da'i chang ste yang dag khrus sbyor la/_/gsang ba shun pa gra n+thi pa r+Na nags su rgyu ba dang bcas
[\[33a.2\]]gra n+thi dril phyis dag la yang /_136_/chu skyes dag pa rdzas kyis dman zhing mngar ba dag dang rnam pa bral bar dri yi chu yis btags/_/spos kyi smin pa bska ba drag po sbrang rtsi dang bcas lag skyes dag gis kham bu rim pas 'phel/_/kham bu gnyis ni ka ra bsres pa
[\[33a.3\]]dag ste ma la ya dang g.yo ba lcags dang ga pur yang /_/kham bu'i thog ma tha mar sbrang rtsi dag dang dkar po nges par bsreg ste dang po spos las so/_137_/nyin zhag 'ga' zhig me tog bzang po rnams kyis bsgo ba byas nas dri yi chu yis bsres pa dag_/'jim pa'i thad pa
[\[33a.4\]]'dzag pa min pa spra tshil dang ni gos kyis bcings te brtan par kha bcad la/_/shin tu che ba'i snod dam yang na sa 'og tu ste bye ma dag gis gang bar byas nas ni/_/zla ba drug gi sbyor bas smin par 'gyur te chu la gnas pa de ni lte ba'i gtso bo'i dri/_138_/til rnams 'dab
[\[33a.5\]]ma bskol ba'i chu dag dang ni spos dang byug pa la sogs rnams kyis dag byas nas/_/phyi nas dzA ti la sogs me tog rnams kyis nyin zhag 'ga' zhig ji srid 'dod par bsgo bar bya/_/'khrul 'khor dag las til mar blangs nas mi yi bdag po mkhas pas mching bu'i snod
[\[33a.6\]]du gzhag par bya/_/khrus sam yan lag byug pa dag las myos byed me tog til mar nyid ni smin pa min par 'gyur/_139_/sa 'dzin nyi ma zla ba ma nu mig dang 'dod pa nor dang drag po rgyal po me dag dang /_/phyogs dang 'byung ba bug pa drug dang tshes dang chu gter dag ni
[\[33a.7\]]mtha' yi re mig la gzhag bya/_/grangs ni re mig bzhi yis chu yi gter dang rtse mo can te dpal ldan 'khor lo mtha' dag ni/_/tshad kyi rgyab tu bris nas rab tu btsa' bar 'gyur ba'i dus su sbrum ma rnams la bstan par bya/_140/rnal 'byor ma rnams gang dag rab gsal
[\[33b\]]
[\[33b.1\]]sa gzhi dag la brgyad pa brgyad kyi ma mor rab tu grags/_/mngal zhes bya dang nyin zhag ces bya sum 'gyur dgu dang bcu ste bcu gcig gzhan ni lnga pa gsum/_/zla ba zhes dang lo zhes bya ste mtha' dag sa yi steng du de dag byis pa rab tu 'dzin/_/mngal du zug
[\[33b.2\]]rngu dang ni rab tu btsa' ba'i dus su skye gnas la yang zug gzer byed pa nyid/_141_/skyes pa rnams la byis pa'i rgyud du 'gyur te nyin zhag dbang dang zla ba lo yi rab dbye las/_/ma rungs gzhon nu lnga rnams rang bzhin yon tan dbang gis tshigs mtshams dag la yang dag
[\[33b.3\]]gnas gyur pa/_/thams cad rang gi tshes la 'jigs gyur byis pa 'dzin par byed de rgyal po nges par gtong mi byed/_/de dag zhi ba'i don du 'dir ni rnam mang dkyil 'khor khrus dang sbyin sreg dag tu rab tu 'gyur/_142_/_ru rta u sI ra dang ka se ru ste ta ka ra dang ut+pal
[\[33b.4\]]'dam skyes ge sar ni/_/bsil ba'i chu yis btags shing rdo rje yis ni bsngags pa dag kyang mngal gyi zug rngu la rab sbyin/_/mngal ni rengs na na ku la dang gtsug phud can gyi spu brgyad btags nas rab tu sbyin par bya/_/'o ma mar dang thug pa zan ni zho dang bu
[\[33b.5\]]ram bcas pa nyin zhag ma rnams dag la sbyin/_143_/smin pa'i zas lnga tha dad zho dang bu ram dang bcas po li ka dang mo da ka dag dang /_/dri dang me tog mar me bkru ba dag kyang 'dab ma rnams kyis mtshan mo lnga ni rab tu bya/_/ba lang so dang lug gi rwa dang ri dgas sen mo skra
[\[33b.6\]]dang sbrul gyi shun pa dag gi spos/_/byis pa zla skyes rnams ni rgyas pa'i don du mtha' dag brjod pa rnams kyang gtor ma dag la'o/_144_/bza' ba lnga dang bca' ba lnga dang chu la rgyu ba sha dang dri dang me tog mar me dang /_/chang dang sngar brjod spos dang bkru ba dag dang de bzhin
[\[33b.7\]]phyogs kyi gtor ma dag ni phyogs kyi char/_/byis pa lor ni skyes pa rnams dag rab tu gsal bar sa la rgyas pa'i slad du mi yi dbang /_/mngal nas lo ni lnga pa gsum du nges par rnal 'byor ma rnams rab tu mchod pa dag tu 'gyur/_145_/yan lag rkyong zhing mig
[\[34a\]]
[\[34a.1\]]dag na ste kha dang lag pa rkang pa ser po nyid du yang dag 'gyur/_/gcin ni kha dog ser po dag dang tsha ba zhes pa dang ni skyug dang skam dang brgyal bar 'gyur/_/mtshan ma rnams ni shes par gyur nas de rnams kyi yang mi bdag rgyur ni dkyil 'khor sbyin sreg
[\[34a.2\]]bya/_/ma byin na ni gtong bar mi 'gyur rang bzhin yon tan dbang gis 'byung ba las skyes ma mos kyang /_146_/gang gi yan lag thams cad dkar por 'gyur dang mi yi bdag po 'brum pa shin tu phra mo dang /_/mgrin pa lus dang bcas pa 'khyog cing kha dang gsang ba
[\[34a.3\]]bshang lam dag las khrag ni zag gyur pa/_/de la mchod pa bya ba min te sngags pa rmongs pa rnams ni chung ngu nyid du rab tu 'gyur/_/de ni 'chi bar 'gyur te nges par lha dang mi dang lag 'gro rnams kyis bsrung bar nus pa min/_147_/klu dang gnod sbyin gang yang gza'
[\[34a.4\]]dang lha min rigs skyes srin po dag dang sha za rnams dang ni/_/sI kaMn+ya dang bdug pa'i lA ma mi khrag la dga' mkha' 'gro ma dang gzugs can ma dag dang /_/grul bum dag dang zhing skyong rnams dang tshogs kyi bdag po yi dgas ro langs dag dang grub pa dang /_/brjed
[\[34a.5\]]byed dang bcas mkha' 'gro'i dbang rnams dkyil 'khor dag la mchod pa byas na mchog bde byed par 'gyur/_148_/ma rungs pa rnams mchod pa'i don du dkyil 'khor du 'gyur mi yi bdag po grong gi phyi rol du/_/shing gi gnas dang dur khrod dang ni lha mchog khang pa dag
[\[34a.6\]]gam chu bo 'dus pa rnams su ste/_/khru gang dag gam gnyis dang bzhi ni dgu dang bcu gsum mi bdag lha rnams dag gi tshad kyis so/_/dbus su rtsibs brgyad 'khor lor 'gyur te rigs kyi dbang gis dkyil 'khor dag las phyed kyi cha shas so/_149_/_sgo ni 'khor
[\[34a.7\]]lo'i brgyad char 'gyur te nges par de yi phyed kyis kha khyer dag dang do shal lo/_/ra ba dag ni kha khyer phyed de rta babs dag kyang sgo yi tshad las sum 'gyur dag tu 'gyur/_/zlum po'i thab ni cha gsum pad+ma dkar po'i rang bzhin dkar ba'i tshon rnams dag gis bkang ba ste/_/
[\[34b\]]
[\[34b.1\]]dpal ldan tshon lnga dag gis lha rnams kyi ni rang phyogs rigs kyi dbang gis rang gi mtshan ma bya/_150_/rdo rje dbus dang ral gri dbang por 'gyur te rigs kyi dbang gis lhor ni rin chen dmar po'o/_/g.yon du 'dab ma brgya dang bcas pa'i pad+ma dkar po dag dang nub tu
[\[34b.2\]]'khor lo'i mtshan ma dang /_/mer ni gri gug nges par pad+ma'i 'dab ma la gnas lha min zur du lcags kyu dag tu 'gyur/_/rlung du rdo rje zhags par 'gyur te mi yi bdag po drag po'i 'dab ma dag la rtse gsum mo/_151_/shar gyi sgor ni ral gri nag po'i sprin dang mtshungs pa
[\[34b.3\]]dag ste lhor ni rdo rje'i dbyug pa'o/_/chu ru dpal ldan be con dag tu rab tu 'gyur te nges par byang du tho ba dag kyang ngo /_/sems kyi rjes 'brang shes nas shin tu rnam pa mang po dus kyi 'khor lo dag ni ji srid par/_/mo gsham rnams kyi bu yi don dang gdon gyis bcom
[\[34b.4\]]pa'i mi rnams zhi rgyas don du 'di dag mdzod/_152_/bum pa brgyad ni rin chen dang bcas 'dab ma pad+ma'i kha dang so ma btang ba'i kham phor ni/_/bdun gyis chu dang bdud rtsi lnga la sogs pas bkrus te slar yang nyungs kar sogs kyis nges par brab/_/dri dang bdug pa
[\[34b.5\]]mar me rnam mang 'bras bu ro dang me tog dkar po dag dang gos rnams kyis/_/rnam par bkra ba'i mchod pa byas te slar yang de nas zhi ba'i bsreg bya dag ni sbyin sreg bya/_153_/'o ma so ba til la sogs dang 'o ma'i rkang 'thung lnga rnams dag gi yam shing 'dab brgya dang /_/
[\[34b.6\]]mchod yon dag dang spyan drang zhal bsil dang ni de bzhin nyid du rjed dang mchod pa 'di dag ni/_/rab mchog sa yi steng du ma mo rnams kyis gzir ba rnams dag zhi ba'i don du bya ba ste/_/sum cu rtsa drug rnal 'byor ma rnams mi yi bdag po dus kun tu ni mchod pa nyid du
[\[34b.7\]]'gyur/_154_/bdag med las kyi rnam smin srid pa gsum dang dus kyi 'gro ba yan lag bcu gnyis rten 'brel las/_/yang dag byung dang rig byed bden pa gnyis kyis bsgyur ba'i dgu ni ma 'dres sangs rgyas chos rnams te/_/phung po lnga dang sku gsum lhan skyes shes dang de
[\[35a\]]
[\[35a.1\]]bzhin nyid du blun pa ma yin stong pa nyid/_/'di dag gang du brjod pa de ni nges par rdo rje can gyi bstan pa dag tu rab tu 'gyur/_155_/gang du rig byed rang byung kha dang lag pa rkang pa la sogs dag kyang skye bo'i skye gnas te/_/a shwa me d+ha dag las gzhan
[\[35a.2\]]pa mchog gi chos med ces pa de ni tshangs pa'i bstan par 'gyur/_/byed po bdag dang las dang dus dang rang bzhin dang ni yon tan stong pa nyid ni nyams pa'i chos/_/byed po 'bras bu'i rgyu ste rab tu gsal zhing nges par bstan pa de 'dir khyab 'jug dag gi'o/_156_/
[\[35a.3\]]lam drug rnams dang de nyid lnga dang mchog gi go 'phang ma lus pa yang gzhan ni sngags kyi lus/_/rig bdag dam pa'i zhi ba nyid dang rnam gsum gnas na gnas pa dag gi sbyor dang gtong ba'i dngos/_/thig le'i dbye ba zhi ba nyid dang mtha' dag lus la gnas pa bcu gnyis
[\[35a.4\]]mdud pa'i dbye ba ste/_/'di dag thams cad gang du rab tu gyur pa de ni nges par zhi ba pa yi bstan pa'o/_157_/dbang phyug med cing las kyi rnam smin dag kyang yon tan yul rnams 'byung ba'i tshogs ni longs spyod pa/_/de med pa na 'bras bu med pa gsal bar lha yi bla ma
[\[35a.5\]]dag gis bstan par rig par bya/_/byed pos rgyu dang mi rgyu las skyes mtha' dag bskyed cing stag gzig rnams kyi thar pa dag gi rgyu/_/de mnyes pa las nges par mi rnams mtho ris su 'gyur de ni ra h+ma Na yi bstan pa'o/_158_/dus gsum nyid dang rdzas ni drug ste tshig
[\[35a.6\]]dgus bsgrubs dang srog ni drug gi lus la cha shas so/_/gzhan ni yod pa'i lus lnga brtul zhugs sdom pa 'gro dang ye shes spyod pa dag gi dbye ba rnams/_/srog ni lus kyi tshad de dpag tu med pa'i srid pa dag gis rtag pa'i srog gis thar pa'o/_/gang du thar pa'i tshad
[\[35a.7\]]ni steng du nges par brjod pa de ni rgyal ba rnams kyis bstan pa'o/_159_/rig byed 'di ni rang byung min te srid pa gsum gyi gnas su rig byed sgra ni don rjod byed/_/tshangs pa'i gdong bzhi dag gis sngon ni rig byed sgra dag gis kyang don ni rab tu gsal bar byas/_/ci ste
[\[35b\]]
[\[35b.1\]]sgra dang don ni tha dad min na me sgra brjod pa dag gis kha ni cis mi sreg_/de phyir nges par ston pa po yod rig pa'i yul dang ma 'ongs don dang 'das pa dag la yang /_160_/rig byed nam mkha' mtshungs min 'dir ni gnas kyi dbye ba dag las kha yis rab brjod byas pa'o/_/rigs
[\[35b.2\]]pas gnyis skyes kha yis bklags pas nyi tsho ba ste kun tu 'gro ba gzhan rnams klog pa'o/_/gang phyir dmangs la sogs pa'i rigs ni kun 'gro min pa'i rig byed 'di dag klog dang 'dri ba min/_/de phyir shes ldan mkhas par gyur pa'i mi rnams dag la rig byed dag ni tshang
[\[35b.3\]]mar mi 'gyur ro/_161_/gal te thams cad byed po dbang phyug yod na de yang 'gro ba'i las longs spyod po gzhan ma yin/_/gal te dbang phyug las kyi byed po min na de yang kun nas thams cad byed por mi 'gyur ro/_/'di ni gal te byed po gzhan dag bskul na 'di ni
[\[35b.4\]]byed po dag gi mchog tu gzhan dbang nyid/_/de phyir dge dang mi dge'i 'bras ster byed po dbang phyug med de srog chags las ni dor nas so/_162_/sa dang chu me rlung gi rdul phran 'dir ni gal te mkha' la byed po'i dang por yod pa min/_/rdzas dag med pa la ni yul dang rnam
[\[35b.5\]]par bral ba'i thams cad byed po sna tshogs mi byed do/_/yul dang rnam par bral ba byed po 'di yi tshad ma mngon sum dang ni lkog tu gyur pa med/_/yang dag sbyor ba nyid las thams cad du 'gyur mi yi bdag po 'dod pas ma yin las kyi gzugs/_163_/yang dag sbyor ba
[\[35b.6\]]las ni chu shel las kyang chu ru 'gyur te me long dag las dngos po'i gzugs/_/skyur ba'i rgyu las lce 'dzag rang gi sgra las cig shos dag pa'i sa bon las ni myu gur 'gyur/_/khab len las kyang lcags kyi thur ma dag ni g.yo bar 'gyur te 'dod pas 'di la ci yang
[\[35b.7\]]min/_/dngos po rnams kyi nus pa 'di ni srid pa gsum gyi gnas su su zhig gis kyang sprul pa min/_164_/gal te bdag ni kun tu 'gro na gnyen dang bral ba'i sdug bsngal ji ltar nyams su myong bar 'gyur/_/gal te 'di ni rtag par gyur na 'dod pa'i mda' yis bsnun
[\[36a\]]
[\[36a.1\]]pa'i gnas skabs nyid du cis rab 'gyur/_/gal te bya ba dang bcas gyur na gnyid log dus su 'di ni rmongs pa nyid du ji ltar 'gro/_/de ltar nges par bdag 'di kun 'gro khyab bdag dang ni sngon gyi bya ba dag dang bcas pa min/_165_/bdag med 'byung ba yod
[\[36a.2\]]cing dge dang mi dge'i 'bras bu yod de byed pa po yis rnam par dman/_/'gro ba po med ma lus thar pa'i slad du 'gro ba yod cing 'ching ba yod de bcings pa med/_/dngos po dngos med dag kyang yod de skad cig rnam bral rang bzhin med pa dag gi srid pa yod/_/'di dag
[\[36a.3\]]bdag gi bden pa'i tshig ste lha dang gdengs can rnams kyi don bcas tshig gis 'joms mi 'gyur/_166_/gang zhig de nyid gang zag ces bya lus la gnas par smra ba de ni rang bzhin dag gis nyams/_/kun rdzob dag gis don ni smra ba po yang don dam ma rig med pa dag tu 'dod pa'o/_/
[\[36a.4\]]srid gsum mtha' dag rnam par shes pa nyid du smra ba po yang rnam par shes pa 'dod par byed/_/gang zhig snying rje stong nyid gnyis su med pa smra bo phyogs nyams de ni ma nyams par 'gyur ro/_167_/skye bo sngon gyi las rnams nyams su myong 'gyur 'di la byas pa rnams ni skye ba gzhan la'o/_/
[\[36a.5\]]gal te de lta yin na lus ni 'jig par mi 'gyur mi rnams skye dang skye ba gzhan dag gis/_/dpag med srid pa dag gis 'khor ba las ni 'byung bar 'gyur dang thar par 'jug pa med pa nyid/_/'di dag stag gzig rnams kyang nges par 'dod par 'gyur te gzhan pa'i rigs kyis
[\[36a.6\]]rab tu dman pa'o/_168_/gal te 'byung ba gcig tu gyur pas chang gi nus pa bzhin du dbang bcas sems su rab 'gyur na/_/shing rnams dag la ci phyir mir 'gyur sa dang chu dang bsreg za rlung dang nam mkha' sbyor phyir ro/_/'di dag rnams la skye bo'i nus pa med na 'byung ba
[\[36a.7\]]yang dag sbyor ba'i nus pa mchog tu brdzun/_/tshu rol mdzes pa'i tshig 'di dag ni mi rnams dag la bde ba'i 'bras bu ster min lam nyams so/_169/srog ni lus kyi tshad dag yin na gal te lag pa rkang pa bcad pas nyams par 'gyur ram ci/_/rtag pa dag ni lus kyi mthu las
[\[36b\]]
[\[36b.1\]]phra mor 'gyur zhing sbom por yang ni rab tu 'gyur ram ci/_/'khor ba'i las las grol ba gang zhig 'jig rten steng na gnas pa bde ba dag gi gnas su 'gro/_/'jig rten gsum gang phra rab dag gis gang zhig bkod pa de ni dus kyis rtag tu rtag pa min/_170_/zhes
[\[36b.2\]]pa la sogs ye shes slad du dus kyi 'khor los sa la bstan pa rab tu gsal mdzad pa/_/'jam dang sra dang gzhan pa'i bag chags stobs kyis skyes bu rnams kyi sems kyi rjes su 'brang ba ste/_/sems ni nges par dngos po'i tshon gyis nye bar bzhag pa dag las shel
[\[36b.3\]]bzhin chan ldan nyid 'gyur ba/_/gang yin de phyir rang gzhan rigs su gyur pa'i chos ni 'ga' yang rnal 'byor pa yis sun mi dbyung /_171_/chos ni sems can phan pa yul dang rnam par bral ba dag ste chos min dag kyang gnod pa'o/_/'tshe ba rig byed tshad ma can ni
[\[36b.4\]]bde ba'i 'bras bu mi ster dus kun du ni sdug bsngal ster/_/dam pa'i byams ldan rmongs pa'i tshig las mchog gi bde ba byed cing sems can bde la rjes su chags/_/de phyir sems can don ni gcig pu dag dang mi bdag yid kyis rang bzhin med pa bsgom par gyis/_172_/
[\[36b.5\]]lha mi'i bla ma nga ni mtho ris 'jig rten dag tu dbang po sa steng du ni 'khor los sgyur/_/sa 'og dag tu klu yi rgyal po gdengs can rigs kyis btud dang kun tu 'gro dang mchog nga ste/_/ye shes sangs rgyas thub dbang 'gyur med mchog dang khyab bdag rnal 'byor rnams kyi rdo rje rnal
[\[36b.6\]]'byor dang /_/rig byed oM gyi yi ge gtsang ma dag ste rgyal po dngos po kun gyis bdag la skyabs su song /_173_/khyod ni ma dang khyod ni pha ste khyod ni 'gro ba'i bla ma khyod ni gnyen dang grogs bzang yang /_/khyod ni mgon po khyod ni byed po phan dang sdig 'phrog khyod ni go 'phang phun
[\[36b.7\]]sum tshogs pa yang /_/khyod ni 'ba' zhig gnas dang khyod ni yon tan mchog gi gnas te skyon rnams bcom pa khyod nyid do/_/khyod ni dman pa rnams kyi mgon dang yid bzhin nor bu rgyal ba'i dbang po khyod la bdag skyabs mchi/_174_/dpal ldan dang po'i sangs rgyas las
[\[37a\]]
[\[37a.1\]]phyung ba dpal dus kyi 'khor lo chen po las/_nang nges pa zhes bya ba ste le'u gnyis pa'o//_//lus la sna tshogs tshad dang nyin dang mtshan mo'i dus dang zla ba 'pho ba'i dbye ba rnams dang ni/_/rtsa rnams kyi ni phra mo'i grangs dang rang bzhin
[\[37a.2\]]dag la skyes bu mu stegs rnams kyi 'dod pa dang /_/rig byed dang ni byed po la sogs dbye ba bdag gis thos pas dkyil 'khor dag ni bstan du gsol/_/zla ba bzang po'i tshig dag gsan nas bde bar gshegs pas dus kyi 'khor lo'i dkyil 'khor rab tu gsungs/_1_/
[\[37a.3\]]dang por yang dag bsten bya bla ma dag kyang dam tshig ldan zhing rdo rje theg par lhag par gnas/_/de nyid bsgoms shing ma chags dri ma dag dang rnam par bral zhing bzod pa'i ngang tshul lam la zhugs/_/slob ma rnams la lam ni sbyin byed dmyal ba'i 'jigs pa 'phrog cing de nyid
[\[37a.4\]]las ni tshangs spyod ldan/_/bdud rnams la ni rdo rje dbyug pa de yang 'dzin ma'i gzhi la rdo rje sems dpar rab grags pa'o/_2_/nga rgyal dang ldan khro bas zil mnan dam tshig rnam bral rdzas la brkam zhing thos pa dag kyang med/_/slob ma rnams ni slu ba don du gnyer zhing mchog
[\[37a.5\]]gi bde ba'i gnas las sems nyams dbang ma bskur/_/longs spyod dag la kun chags bag med rtsub mo'i tshig dang bcas shing dbang po'i don du 'dod ldan pa/_/de nyid dmyal ba bzhin du slob ma mkhas pa rnams kyis rdzogs pa'i byang chub rgyur ni spang bar bya/_3_/zab cing
[\[37a.6\]]rgya che la sems bla ma'i nges pa la dga' gtong ba'i ngang tshul dang ldan yon tan shes/_/thar pa don gnyer rgyud la gus shing g.yo ba min pa'i sems ldan de nyid thob pa shin tu sbed/_/gdug pa rnams kyi grogs nyams slob ma de nyid bla ma shin tu mkhas pa rnams kyis bsdu bya ba/_/
[\[37a.7\]]shes rab dbang la sogs pa'i rgyur te gzhan zhes bya ba slar yang 'bring po bsod nams dag gi rgyur/_4_/nag po'i mthar ni dkar po'i tshigs la gzhan la phan pa'i bla mas dkyil 'khor dag ni bzhengs byas nas/_/sdig pa'i dri ma 'phrog pa'i dbang bdun rnams ni bsod nams
[\[37b\]]
[\[37b.1\]]don du bu rnams dag la sbyin par bya/_/yang na mtha' dag yon tan gter ni bstan pa'i slad du rnal 'byor ma rnams dag la mchod pa bya/_/mchod pa med na lo gcig tu ni rgyud kyi rgyal po dag las bla mas bstan par mi bya'o/_5_/dbang gi don du sa ni yongs brtag nags
[\[37b.2\]]dang grong khyer grong rdal grong gi phyogs kyi cha dag dang /_/thab khung rnams kyi mtshan nyid dang ni bum pa dang bcas rdul tshon sbyin sreg phur bu la sogs dang /_/slob ma rnams ni bsdu ba dag dang gang yang rgyal ba'i bdag po mchog gi dkyil 'khor bri ba dag_/shes nas slob
[\[37b.3\]]dpon gyis ni dge dang mi dge'i 'bras slad zhi ba la sogs mtha' dag rab tu bya/_6_/sa yi rigs ni yon tan dbang gis rnam bzhir 'gyur ba dmangs rigs rje'u rgyal po bram ze ste/_/gnag dang ser dang dmar ba dang ni ri bong 'dzin pa dkar ba'i kha dog rnams kyis rig par bya/_/
[\[37b.4\]]rul pa chu skyes pad+ma'i dri dang mchog gi dri rnams rim pas nor gyi blo gros dag tu 'gyur/_/skyur dang lan tshwa dmangs rigs mngar dang tshwa ba rje dang mi bdag gzhan pa dag ni gnyis skyes so/_7_/dkar po dag ni zhi dang rgyas pa la ste sprin nag dang mtshungs gsad dang bskrad pa dag la yang /_/
[\[37b.5\]]dmar po dbang dang dgug pa la ste mchog gi gser dang mtshungs pa rengs dang rmongs pa la yang 'gyur/_/las kyi cha ni thams cad dag la ljang gur 'gyur te lnga pa dang ni mtha' ma dag gi rigs/_/ro dang dri rnams thams cad dang ldan mtha' dag yon tan gter ni rnal 'byor pa
[\[37b.6\]]yis rig par bya/_8_/dbang ldan dang ni byang gi sa gzhi dag la zhi ba dang ni rgyas pa dag tu 'gyur ba ste/_/me yi mtshams dang shar gyi char ni rab tu gsal zhing nges par gsad pa dag dang bskrad pa'o/_/bden bral dang ni lho phyogs su yang gsal bar rtag tu dbang du bya dang dgug
[\[37b.7\]]pa dag kyang ngo /_/rlung gi mtshams dang nub kyi phyogs su nges par mchog gi me bdag rengs pa dang ni rmongs pa'o/_9_/thab khung grong gi phyogs brgyad dag tu nges par rab tu 'gyur te zlum po dang ni chu gter zur/_/zla kham zur lnga pa dang rang bzhin yon tan dbang gis zur bdun
[\[38a\]]
[\[38a.1\]]pa dang zur ni gsum pa dang /_/zur drug pa dang zur brgyad par 'gyur rigs kyi dbang gis de dag rnams kyi snying po'i mtshan ma ni/_/pad+ma 'khor lo gri gug ral gri mda' zhes bya dang rdo rje lcags kyu lcags sgrog dag dang sbrul/_10_/gcig gnyis phyed dang
[\[38a.2\]]gcig na khru ste mkha' dus mkha' mig mkha' me mkha' dus dag ni sor du 'gyur/_/phyed kyi yan lag drug gi cha shas nyi ma nyi ma'i cha shas dag gis zabs dang kha khyer dang /_/mchu dang mtshan ma'i phreng bar 'gyur ti kha khyer dag gi steng du rigs kyi dbang gis kun nas so/_/
[\[38a.3\]]kha khyer phyi rol du yang chu skyes 'dab ma rnams mdzod mi bdag zhi rgyas la ste gzhan la min/_11_/yang na las ni thams cad la yang rdo rjer 'gyur te sa la phur pa dag gi dbye ba brgyad/_/n+ya gro d+ha dang a shwa d+tha ka rus lcags seng ldeng las skyes tsU ta bil ba arka skyes/_/de
[\[38a.4\]]bzhin shel gyi bum pa dang ni dngul mchog rang bzhin dpal ldan thod pa dag dang lcags kyi dang /_/zangs zhes bya dang gser gyi bum pa rab gsal nges par shing las skyes dang sa yi rang bzhin no/_12_/zlum po brgyad gnyis sor du brjod de gnyis kyis bsgyur ba'i bcu yis
[\[38a.5\]]dpangs dang sor gnyis dag gi mchu/_/drug gi mgrin pa sor brgyad kha ste ri bong 'dzin pa ltar dkar zhi rgyas dag la'o gzhan la min/_/snga dro nas ni thun brgyad po rnams nyin zhag so so'i dus su zhi dang rgyas pa sogs la 'gyur/_/de bzhin de yi thun phyed dag la nyin dang mtshan
[\[38a.6\]]mo'i dus su las brgyad dag ni rab tu bya/_13_/nyi ma gung dang mtshan phyed dag ni nyin dang mtshan mo'i dus su zhi ba dag la spang bar bya/_/dus sbyor gdug pa'i gza' rnams gnas pa dag ni 'chi ba'i 'jigs byed de bzhin nyid du rab tu grags/_/'o ma dang bcas yam shing mda'
[\[38a.7\]]brgya zhi dang rgyas pa dag la gsad pa la ni mi rus so/_/dbye ba la ni bya rog mjug ma seng ldeng las skyes king shu ka ni dgug dang dbang la'o/_14_/bil ba smyo byed dag ni khru phyed mda' brgya'i grangs rnams rengs pa dang ni rmongs pa dag la ste/_/'o ma mar dang khrag dang zhag dang rdul
[\[38b\]]
[\[38b.1\]]dang rdo rje'i chu dang mchil ma chang rnams bsreg bya ste/_/dUr ba 'bru dang sha dang dug dang bcas pa dag dang de bzhin skye tshe me tog dmar po dang /_/bil ba rnyings pa'i phreng ba dang ni gser bzang me tog rnams nyid zhi ba la sogs rnams la'o/_15_/gshin rje bden bral zur dang chur
[\[38b.2\]]bcas rlung dang gnod sbyin drag po dbang po dag dang me ru ni/_/slob dpon dag gi gdan du 'gyur te mi yi bdag po zhi ba la sogs las rnams dag la'o/_/tshon ni las gnyis dag la 'gyur te gtso bo'i pad+ma la yang dkar nag nyi ma ser po'o/_/phyi rol tu ni sangs rgyas
[\[38b.3\]]dbye bas lha dang gshin rje chu dang byang rnams dag tu tshon gyis/_16_/thab khung dag gam dkyil 'khor la ni rigs kyi dbang gis phyogs rnams su yang tshon ni gdab par 'gyur/_/dgod pa la sogs bsang gtor la sogs rang gi snying ga'i rdo rje dag las lha rnams spro ba'o/_/
[\[38b.4\]]shel la sogs pa'i mchod yon snod la pad+ma nor gyi 'dab ma mthe bo dag ni bcu gnyis kyang /_/yu ba'i rtse mor snyim pa'i snod de khyor ba dag kyang bsregs blugs sbyin sreg bya ba dag la'o/_17_/zhi dang drag po chags dang bcas par 'gyur te rigs kyi dbang gis lha ni rengs pa dag
[\[38b.5\]]gi sku/_/de bzhin las gnyis dag la rab tu gsal zhing nges par dkyil 'khor la yang lhag pa'i lhar 'gyur ro/_/rnam pa lnga ni rgyal ba'i dbang po gang phyir rnam gsum srid pa la gnas phung po khams sogs kyi/_/dbye ba yis te de las kyang ni lha rnams dkyil 'khor
[\[38b.6\]]dag la rdul tshon rnam pa lnga ru 'gyur/_18_/thig skud khru ni brgyad par 'gyur te sum sgril slob dpon gyi ni lag pa'i mthe bo'i nas gcig gis/_/sboms su 'gyur ba rnam pa gsum gyi lam na gnas pa'i thig skud gcig ste gzhan pa ma yin no/_/zhi ba la sogs dag la
[\[38b.7\]]rim par yongs su bkod pa skyil krung rdo rje lha min tsog pu dang /_/skyil krung phyed pa dbye ba gnyis dang bshang lam rkang par gnas pa dag kyang las kyi dbye bas gdan/_19_/shel dang mu tig dang ni mi dang bong bu'i so'am rus pa dag dang bo de tse dang ni/_/pad+ma zhes bya dbang
[\[39a\]]
[\[39a.1\]]mig lung tang bde gshegs rigs kyi dbang gis sngags bzlas pa la phreng bar 'gyur/_/dri zhim me tog dkar po dang ni tsha ba dang bcas nag po dag dang dmar dang ser pos mchod/_/bsil dang bshang ba sha yi spos ni sbrang rtsi khrag ldan dag dang drag po'i
[\[39a.2\]]spos dang bska ba'o/_20_/'khrul 'khor n+ya gro d+ha 'dab dur khrod ro yi ras dang gro ga'i 'dab dang arka'i 'dab ma la/_/shi ri kha N+Da sA li btags pa dag dang dur khrod sar gnas sol ba khrag dang dug dang ni/_/kha che tsan+dan dmar dang 'bras bu gsum gyi khu ba yung ba ba
[\[39a.3\]]blas bris par 'gyur ba ste/_/dUr ba bsil rus mjug sgro gser dang seng ldeng las skyes bil ba skyes dang arka smyu gu'o/_21_/kham phor dpal ldan thod par mngar gsum khrag dang spra tshil gong bu so phag dag gi dbus su ni/_/rlan dang bcas pa'i gnas ni gtsang
[\[39a.4\]]ba dag dang ro khang sa gzhi me yis gdung dang sa dag la/_/'khrul 'khor gzhag par bya bar 'gyur te dge dang mi dge'i dbang gis sngags pa yis ni rig par bya/_/zla ba glang chen yi dgas rnga mo ri dgas rta dang phyugs dang rus sbal lus la rim pas so/_25_/dpal
[\[39a.5\]]ldan rdo rje rnams kyis phyogs kun du gnas mtha' dag bdud kyi tshogs ni nges par bsreg bya ste/_/phyi nas 'khor lo rtsibs bcu dag la phyogs dang phyogs bral du gnas khro bo'i tshogs ni bsgom par bya/_/'khor lo'i dbus su gnyis lhag rgyal ba'i phyag dang ngas kyi
[\[39a.6\]]zhal ldan khro bo'i dbang po rdo rje shugs/_/de nas bla ma'i nges pa dang ldan gang zhig cung zad 'dod pa sgrub pa po yis bsgrub par bya/_23_/rdo rje gsum gyis sa yi dkyil 'khor la gnas ra ba gsum ni ring du mthong ba'i mtha' ru ste/_/tho rangs nas ni grib ma'i mtha' ru sa
[\[39a.7\]]gzhi'i gnas las nam mkha' dag la rdo rje brtsegs pa'o/_/dbus su chu skyes nyi ma'i khru ste lte ba gdan dang bcas pa dag kyang dus kyi khrur 'gyur ro/_/de yi steng du bdag nyid nyes pa dag dang rnam par bral ba rnal 'byor pa yis bsgom par bya/_24_/sa yi phyogs rnams
[\[39b\]]
[\[39b.1\]]su 'dir dang po rdo rje gsum gyis zhing skyong rnams la gtor ma sbyin bya ste/_/phyi nas rdo rje bzhi yis phyogs dang phyogs bral du gnas bdud kyi tshogs ni nges par bsreg par bya/_/sa yi lha mo spyan drangs chu dang bcas pa'i me tog dag gis 'di la mchod yon rab tu sbyin/_/de
[\[39b.2\]]la gsol ba btab ste phyi nas sa yi gnas la dag pa dag ni ji ltar 'dod pa mdzod/_25_/rgyal bas lha yi bdag po dang bcas bdud ni bcom pa dag la lha mo khyod ni dpang du gyur/_/de phyir khyod ni mchod par bya zhing lha mchog gis btud bzhes shig bzhes shig bdag gi mchod
[\[39b.3\]]yon no/_/ji ltar rgyal bas byang chub slad du bdud kyi sde ni stobs ldan dag kyang rab tu bcom gyur pa/_/de bzhin bdag gis kyang ni slob ma rnams la dbang bskur slad du bdud rnams nyams pa dag tu bya/_26_/gang dag phyogs rnams kun na sangs rgyas byang chub sems dpa'
[\[39b.4\]]nyes pa rnam bral btsun mo dang bcas pa/_/de dag rnams kyis mchog gi snying rjes dkyil 'khor du ni dbang bskur slad du bdag la bskyang du gsol/_/de dag kun la gsol ba btab nas seng ldeng rang bzhin sra ba'i phur bu dag gis sa la gdab/_/phyogs kyi khro bo mtshon cha ldan
[\[39b.5\]]pa rnams ni phyogs kyi cha ru bsrung ba'i don du dgod par bya/_27_/zug rngu sol ba dang bcas rwa ni 'chi ba'i 'jigs byed sa yi snying por nges par zhugs gyur na/_/gnas de dag tu yon tan dbang gis rnam par nyams par 'gyur te de yi phyir na sbyang bar bya/_/sa la rin chen dung dang mching
[\[39b.6\]]bu dag ni rnam rgyal bde byed dkyil 'khor dag gi don du ste/_/khang bzangs don dang khyim gyi don dang rab gsal nges par 'dir ni mchod sbyin la sogs slad du'o/_28_/rdzogs pa dag la sa ni sbyang dang gzung ba dag kyang de bzhin bu rnams dag ni yang dag bsdu/_/bcu gnyis pa
[\[39b.7\]]la thig gdab 'dod pa ma nu'i nyin zhag dag la dpal ldan rdul tshon dgye ba nyid/_/dbang la sogs pa nya la mchog gi bla mas sbyin te bdud ni bcom pa'i nyin zhag dag la yang /_/de yi mtshan mo rgyal ba'i rigs la rab tu gnas par 'gyur te mtshan mo gzhan la rab gnas
[\[40a\]]
[\[40a.1\]]min/_29_/dag pa'i dus sbyor gza' la sogs pas mi yi bdag po mtshan mo gzhan la rab tu gnas par 'gyur/_/srog dang pa sangs nub par gyur na de tshe nges par bag ma rab tu gnas par mi 'gyur ro/_/slob dpon dag gis sa gzhi'i gnas su
[\[40a.2\]]'jig rten 'jig rten 'das ba dag kyang mtha' dag shes nas ni/_/bya ba gang gang byed pa de de mtha' dag de ltar 'bras bu dag ni rab tu sbyin par 'gyur/_30_/slob ma'i mgo bo snying ga de bzhin gtsug tor lte ba mgrin pa dpal ldan gsang ba'i pad+mar ni/_/rgyal ba la
[\[40a.3\]]sogs gnyi ga'i rigs su gyur pa sku gsung thugs kyis phye ba dag gis bsrung byas shing /_/de bzhin sku gzugs sogs dang glegs bam rnams ni rab gsal nges pa'i dpal ldan dbyangs rnams dag gis te/_/sems can rnams ni thar pa'i slad du che ge bdag kyang gtso bo'i
[\[40a.4\]]dkyil 'khor dag ni bzhengs par bgyid/_31_/dag pa'i gnas ni legs par gang zhing shin tu mnyam par bkod pa rus sbal rgyab bzhin mtho ba dag_/khru tshad gcig la sogs pa dus dang nor dang mi bdag de bzhin stong phrag dag gi tshad la ni/_/thig skud rdo rje rdul tshon lha dang
[\[40a.5\]]gshin rje chu bdag tu ste byang du rdo rje dril bu dag_/bkod nas mtshan ma rnyed na dang po dang ni phyi ma'i phyogs su dkyil 'khor thig ni gdab par bya/_32_/thig skud chad par gyur na bla ma nyams shing yongs 'joms 'gongs par gyur na bu rnams dag kyang ngo /_/gal te rdul tshon rlung gis
[\[40a.6\]]khyer na 'jigs pa gsal byed yul 'khor dag tu rgyal po 'jigs pa yang /_/mtshan ma ngan pa de dag mthong nas slar yang gtso bo dag gi sngags kyi bzlas pa rab tu bya/_/slar yang mtshan ma rnyed na mnyam dang mi mnyam rkang pa dag gis thig ni gdab pa bsgrub par bya/_33_/shes
[\[40a.7\]]rab thabs kyi yan lag dbus su yongs 'joms su gyur de ni dkyil 'khor dag la spang bar bya/_/sa la g.yul gyi dus su rtse mo can dang rlung du gnas pa'i sde yi dbus su gdengs can bzhin/_/g.yul du sde ni nyams par 'gyur te sa gzhi dag tu mtshan ma'i 'thab mo la ni
[\[40b\]]
[\[40b.1\]]bsnun pa'o/_/de phyir g.yul dang dbang dag la yang yongs 'joms shin tu stobs dang ldan par sngags pas rig par bya/_34_/a sogs ka sogs rdo rje ldan pa dag gis rang gi snying ga'i pad+mar zla nyi me steng du/_/dpal ldan dus kyi 'khor lo ri bong can 'dzin 'dod pa mnan pa'i
[\[40b.2\]]g.yas brkyang zhabs ni bsgoms byas shing /_/shes rab gtso bo'i thugs ka'i pad+ma nyi zla sbyar ldan la ste rang rang rdo rje lcags kyu yis/_/sangs rgyas lha mo rnams bkug rdul tshon dag la ro mnyam bkod cing thig skud la yang bsgom par bya/_35_/thig ni ro dang dgu bcu
[\[40b.3\]]'di dag tshangs pa'i thig las phyogs kyi cha rnams dag tu rab sbyin bya/_/sor phyed brjed pa nor dang dus kyi thig rnams dag gis dbus su snying po'i dkyil 'khor dag tu 'gyur/_/snying po las ni phyi rol mtha' dag rnams kyis bkod pa dag kyang dkyil 'khor chen po sgo yi mtshams/_/
[\[40b.4\]]ra ba rta babs la sogs rtse mo can dang g.yo ba'i dkyil 'khor phyi rol sa la blta bar bya/_36_/gtso bo'i 'khor lo chu skyes lha la sogs pa'i gdan las sum 'gyur dag kyang tshangs pa'i gnas su ni/_/nyi ma'i re mig dag gis 'gyur te slar yang ri bong can gyis ka ba rdo rje'i phreng bar
[\[40b.5\]]'gyur/_/bzhi yis sangs rgyas la sogs pad+mar rab 'gyur ri bong can gyis phyi rol rdo rje phreng bar yang /_/lha mo sangs rgyas dag gi bar du bum pa'am ni thod pa'i gdan du re mig gsum gyis 'gyur/_37_/gnas de nas 'dir ji srid re khA'i bar du nyin mor byed pa dag gis tshon gyi
[\[40b.6\]]sar 'gyur te/_/phyogs zur rnams su chu gter re mig dag gis dril sogs pa rnams kyis zla nyi pad+ma nyid/_/phyed dang bcas pa'i gcig gis re khA gsum ste dus dang ro rnams kyis kyang sgo dang sgo khyud dang /_/de bzhin logs dang 'gram pa dag ste gsum gyis kyang ni kha
[\[40b.7\]]khyer chen po dag dang ka ba phyed/_38_/de nas phyed dang gnyis dang dus kyi nor bu'i rang bzhin snam bu dang ni do shal sa ru 'gyur/_/sgo yi rtsa ba'i dang po nas ni gsum gyis bsgyur ba'i bcu yis rta babs ka bar bcas par 'gyur/_/thig phyed steng du dor nas do shal phyed pa dag gi mthar
[\[41a\]]
[\[41a.1\]]ni ba ku lIr yang rab tu 'gyur/_/re mig drug gis rta babs 'og tu nor gyi pad+ma dang ldan rnal 'byor ma rnams snam bu'o/_39_/de nas ro yis bsgyur ba'i dus kyis dpal ldan tshon gyi sa ste re khA lnga yi bar du'o/_/phyogs zur rnams su nyi ma'i pad+ma nyis 'gyur
[\[41a.2\]]ma nu'i 'dab ldan nyi ma'i re mig dag gis bya/_/snying po'i sgo ni nyis 'gyur rnam pa gsum gyi yon tan dbang gis 'dir ni phyi rol sgo dag kyang /_/ra ba sogs dang de bzhin nyid du dkyil 'khor gsum bkod rnams ni brgyad pa gsum gyis rab tu bya/_40_/de dag rnams kyi
[\[41a.3\]]thog mtha'i cha la nyi zla'i dkyil 'khor dang ni phyi rol rdo rje'i phreng ba yang /_/de phyed re mig dag gis bya ste 'khor lo gang yin dkyil 'khor mthar yang rlung gi dkyil 'khor la/_/ka ba'i 'og tu gdengs can rnams kyi dkyil 'khor du yang rab tu 'gyur te lha rnams shing rta
[\[41a.4\]]ni/_/nyi ma dag gis sgo yi dbus dang mkha' dang sa gzhi dag la shar gyi cha dang nub la yang /_41_/rdo rje la sogs rin chen lnga dang gser dang ma ra ka ta byi ru mu tig la sogs dang /_/dbyi ba lnga yi 'bru 'am rnam mang nor bu dang ni de bzhin nyid du btags pa'i tshon dag gis/_/
[\[41a.5\]]phyogs kyi cha la tshon gyi sar ni mi yi bdag po sangs rgyas dbye bas rdul tshon gdab par 'gyur/_/ser dang dkar dang dmar ba sogs kyis sa chu'i dkyil 'khor dang ni me rlung dag la rim pas so/_42_/shar du dpal ldan nag po'i sa ru 'gyur zhing lho ru nyi ma mtshungs pa dag ste nub tu yang /_/
[\[41a.6\]]gser mdog byang du gzhan te ri bong 'dzin pa ltar dkar rdo rje can gyi zhal gyi dbye bas so/_/dkar dang dmar dang nag po rim par yongs su bkod pa'i snam bu dang ni do shal dag gi sa/_/pad+ma zla nyi'i kha dog gis te dri med ri bong can mtshungs dmar dang nag pa'i ri mo gsum/_43/
[\[41a.7\]]dbus su pad+ma 'dab brgyad ljang gu dag ste bung ba dang mtshungs ka ba rdo rje phreng bar 'gyur/_/dbang ldan lha min me rlung dag tu zla ba nyi ma'i lus dang nag po ser po rim pa yis/_/dung dang ga N+DI nor bu dag dang ljon pa zhes bya de bzhin bum pa dkar po mtshams brgyad du/_/zla
[\[41b\]]
[\[41b.1\]]ba chu skyes dmar po'i steng du rab tu 'gyur te nyin byed pad+ma dkar po'i steng du yang /_44_/chu skyes dmar po'i lte ba la ni lha mo rnams kyi ri bong 'dzin pa dag gi gdan du 'gyur/_/chu skyes dkar po'i lte ba dag la lha rnams kyi yang nyin mor byed par 'gyur te phyogs su'o/_/phyi rol tu ni
[\[41b.2\]]gtso bo'i pad+ma'i dbang gis rdo rje phreng bar 'gyur te kha khyer kha dog dkar/_/ka ba ser po bA ku li ni kha ba'i mdog tu rab 'gyur rta babs kha dog sna tshogs so/_45_/dkar po'i mdog ste rnal 'byor ma rnams dag gi nor gyi pad+ma'i snam bu dag kyang phyogs kun tu/_/phyogs kyi char ni
[\[41b.3\]]pad+ma dmar por 'gyur te rgyal ba'i dbang gis pad+ma dkar po zur du yang /_/zla ba nyi mas rnam dman de bzhin nyid du 'chi med rnams kyi nyis 'gyur ma nu'i 'dab ldan no/_/mkha' sogs re khA lnga po gang yin de dag rang bzhin yon tan dbang gis sum cha bar du gnas/_46_/ka
[\[41b.4\]]ba'i 'og gi sgo yi mtshams su gdengs can rnams kyi rlung sogs dkyil 'khor dag tu rab tu 'gyur/_/dbang ldan dang ni lha min zur du sa yi dkyil 'khor la gnas zla nyi dag go mi yi dbang /_/phyi rol sgo yi steng gi char ni ri dgas dang bcas chos kyi 'khor lo sprin gyi mdog
[\[41b.5\]]tu 'gyur/_/g.yas su bum pa dmar por 'gyur te nor sbyin dang bcas chur ni rnga bo che dang byang chub shing /_47_/dril bu me long ba dan ri bong 'dzin pa ltar dkar rta babs dag las 'phyang bar gyur pa dang /_/do shal phyed pa kha dog dkar por 'gyur te rigs kyi dbang gis
[\[41b.6\]]shing rta sgo yi dbus su'o/_/'khor lo dkar dang dmar po rang gi rgyal ba'i rigs kyi dbang gis rlung la sgo yi phyi rol tu/_/rdo rje 'bar ba 'phro ba dag gis mi yi bdag po phyi rol rdo rje phreng ba dag tu'ang 'gyur/_48_/sbom pas nad dag byed cing phra dang re khA ngan pas rdzas ni nyams
[\[41b.7\]]pa rab tu gsal bar byed/_/chad pas 'chi ba dang ni 'khyog pos mi yi bdag po dang bcas grong rdal de bzhin nyid du bskyod/_/mtshan ma nyi ma zla ba chad na sngags pa rnams la srid pa'i 'jigs pa 'joms pa'i dngos grub med/_/rnam par 'dres pas rigs rgyud 'chad de
[\[42a\]]
[\[42a.1\]]rgyal ba'i rigs kyis rdul tshon dkyil 'khor dag la rig par bya/_49_/gang zhig rgyud kyi nang du rgyal bas gsal bar ma gsungs mtshan ma de ni mdzes pa'i don gyi rgyur/_/dkyil 'khor dag la dgod par mi bya de nyid bdud kyi mtshan ma'o rgyal ba skyed mdzad rigs la
[\[42a.2\]]ni/_/de phyir rgyud las gsungs pa'i mtshan mar 'gyur te rigs kyi dbang gis sgo yi mtshams nas dkyil 'khor la'o/_/do shal phyed pa'i mthar ni sa yi dkyil 'khor gzhi la pad+ma bum sogs mdzes pa rab tu bya/_50_/nag po la sogs rkang pa 'phel bar 'gyur ba dag ni rdul
[\[42a.3\]]tshon dpangs te nas gcig dag nas kyang /_/ra ba rnams ni sum 'gyur nyin mor byed pa ri bong can dang chu skyes re khA nyis 'gyur ro/_/snying po dag las phyi rol dpangs ni nyis 'gyur du 'gyur mi yi bdag po dkyil 'khor 'di la ste/_/do shal phyed pa'i mthar ni nas gcig sa
[\[42a.4\]]chu bsreg za rlung dang rdo rje phreng ba rnams la'o/_51_/dbus nas sgo yi dang po'i mtshams ni nor gyi blo gros mar 'gyur 'jig rten khams kyi dkyil 'khor la/_/sgo nas tsa rtsi ka mthar sum 'gyur gdengs can re mig dag gis lan tshwa'i rin chen gnas su 'gyur/_/de nas
[\[42a.5\]]rgyal ba'i dbang po'i re mig gis kyang me yi dkyil 'khor de nas de bzhin rlung du 'gyur/_/de yi phyi rol du ni de dag rnam par dag pas sa chu bsreg za rlung rnams blta bar bya/_52_/gtsug tor zhal dang mgrin pa sum 'gyur gdengs can re mig dag gis dkyil 'khor la ni sbyang
[\[42a.6\]]bar bya/_/de nas lhun po mtha' dag sum 'gyur gdengs can re mig dag gis sa ni ji srid nyid du ste/_/re mig drug drug dag gis rim pas gsal bar klu yi srid pa dang ni sa 'og bdun po nyid/_/de ltar sa la sogs pa thams cad slar yang de bzhin rang gi lus dag la
[\[42a.7\]]ni sbyang bar bya/_53_/gnyis dang chu gter gcig dang chu gter gcig nyi dus ro rtse mo can gnyis dus phyed dus phyed dang /_/dus dang dus ni rab phye dag dang dus dang ro dag kyang ste skyon gyi cha rnams rim pa yis/_/snying por lte ba rtsibs sam pad+ma'i 'dab ma dag dang de nas
[\[42b\]]
[\[42b.1\]]ka ba rdo rje'i phreng ba dang /_/pad+ma rdo rje'i phreng bar 'gyur te sa dag dang ni de nas sgo dang sgo khyud la sogs dang /_54_/ka ba ra ba kha khyer dag dang slar yang de nas snam bu dang ni do shal sa dag dang /_/me long sa yi snam bur 'gyur ro mi yi bdag po rta babs rab tu gsungs
[\[42b.2\]]pa'i cha rnams kyis/_/phyi rol du ni sgo sogs thams cad nyis 'gyur du 'gyur phyi rol du yang de yi nyis 'gyur ro/_/phyi rol du ni pad+ma 'khor lo rnams dang shing rta'i dkyil 'khor rnams ni nyin byed dag gis so/_55_/oM yig ye shes las skyes rgyal ba mchog gi pad+ma
[\[42b.3\]]zla ba nyi ma dag gi gdan steng du/_/a sogs ka sogs stong par bcas pa dag dang srid gsum skyed par byed pa'i yum ni gzhag par bya/_/stong pa a yig rnam par bcad pa dbyangs dang bral ba mchog las sku gsung thugs kyi rdo rje ni/_/yang dag 'byung ba
[\[42b.4\]]sngags kyi skye gnas mchog gi bde byed ye shes rdo rje dag ni bzhi pa'o/_56_/rgyal ba'i bdag po'i pad+ma sna tshogs mdog la zla ba nyi ma me yi steng du hUM yig ste/_/phyogs 'dab rnams la a sogs stong pa phyogs bral 'dab ma la yang ha sogs stong pa rnam pa bzhi/_/dbang
[\[42b.5\]]ldan bden bral zur dang rtse mo can dang rlung du sku dang gsung dang thugs dang chags pa ste/_/hI yig la sogs bum pa rnams kyi bcu ru 'gyur te haM haHzhes pa dag gi mtha' 'dir ro/_57_/shar gyi chu skyes steng du i yig rtse mo can du pad+ma la gnas I yig ring po nyid/_/
[\[42b.6\]]gshin rje lha min du ni r-i yig dag ste nor sbyin 'phrog byed du gnas thung ring u yig dag_/chu dang rlung gi zur dag tu yang pad+ma la gnas thung ngu ring po dag gi l-i yig ste/_/nag po dmar po dag dang dkar po gser mchog dang mtshungs zhal gyi dbye ba dag gis dgod par
[\[42b.7\]]bya/_58_/shar gyi sgo yi lho dang me yi pad+ma la gnas thung dang ring ba dag ni de bzhin nyid/_/de bzhin ar yig zung ni gshin rje lha min dag tu gnas te nub tu al yig zung dag go/_/o au gnod sbyin drag po ru ste lha chu gshin rje gnod sbyin dang bcas sgo yi byang du ni/_/aM
[\[43a\]]
[\[43a.1\]]aHsogs te rim pa yis ni slar yang yar wa la lha sogs sgo yi pad+ma la'o/_59_/shar dang byang gi sgor ni ri bong 'dzin pa dag kyang khro bo dag gi gdan du 'gyur ba ste/_/lho dang nub tu pad+mar nyi ma dag ni gnyis po dag gi gdan du nges par rab tu 'gyur/_/shes
[\[43a.2\]]rab thabs kyi rab tu dbye ba dag gis pad+mar zla ba nyi ma dag kyang gdan du 'gyur/_/g.yas dang rgyab tu nyi mar 'gyur te lha yi bdag po nor sbyin du yang zla ba'i gdan du 'gyur/_60_/thig le'i rnam pa dag gis rnam phye nges par pad+ma la gnas ka sogs sde yi yi ge yang /_/
[\[43a.3\]]rtsa ba sdong bu 'dab ma dang ni ge sar lte ba dag la rim pas yongs su bkod pa ste/_/sa sogs nam mkha'i mthar ni ka kha ga g+ha nga zhes thung ngu ring po rang gi sa la'o/_/thig le zla ba rnam par bcad pa nyin byed du 'gyur gdan yang lte ba dag gi steng du'o/_61_/sde
[\[43a.4\]]drug thung dang ring rnams rang bzhin yon tan dbang gis kha khyer dag la ka ba'i ngos su ni/_/dri la sogs rnams rim pas rang rigs sa la gnas te shar gyi cha nas rang gi phyogs rnams su'o/_/phyi rol du ni thig le la sogs kyis phye sum 'gyur nyi mas kha khyer dag la de bzhin nyid/_/
[\[43a.5\]]'dod ma thams cad kun nas rang rigs phyogs su gnas te rgyal ba rnams kyi kha dog dbye bas so/_62_/thung dang ring ba'i ha yig dag ni lha dang nor sbyin nub dang lho ru tsa rtsi kA sogs kyi/_/khyab 'jug ma sogs dag gi k+Sha yig a sogs kyis phye me dang 'phrog byed rlung dang lha min du/_/
[\[43a.6\]]hi la sogs dang k+Shi la sogs pa grangs brgyad pad+ma'i 'dab ma la gnas mdun rgyab rang phyogs su/_/ya sogs thung dang ring ba drug rnams lha yi pad 'dab me yi pad+ma dag la rim pa yis/_63_/de bzhin gshin rje lha min pad+ma'i 'dab mar thung ngu ring po'i rab tu dbye bas ra sogs te/_/
[\[43a.7\]]gnod sbyin drag por wa la sogs dang chu gter dang bcas rlung gi pad 'dab rnams la la la sogs/_/shar gyi sgo yi lho dag tu yang pad+ma'i 'dab ma la gnas dbyangs kyis phye ba tsa yi sde/_/thung ngu lha min gyi ste ring po rnams kyang me yi zur na gnas pa rlung gi yin par 'gyur/_64_/de bzhin
[\[43b\]]
[\[43b.1\]]gshin rjer me dang ro yi gdong pa dag gi Ta sde thung dang ring po'i rab dbye yis/_/g.yon dang dbang ldan du yang ba sder 'gyur te chu gter dang ni ring po'i dbye bas tshogs kyi'o/_/brgya byin dang ni tshangs pa dag gi chur bcas rlung du thung ngu ring po ta yi sde pa'o/_/shar gyi sgo yi byang du
[\[43b.2\]]pad+ma'i 'dab mar lha min dgra yi ka sde thung ngur 'gyur ba ste/_65_/lho ru gshin rje dag gi ring por 'gyur te mi yi bdag po byang dag dang ni nub tu yang /_/phyugs kyi bdag po dza m+b+ha la yi thung dang ring ba sa sder 'gyur ba nyid do rgyal po kye/_/lha min la sogs rnams kyi rang gi sa bon du
[\[43b.3\]]'gyur 'dab ma lha min rang rang sde mtha' dbus/_/'dab ma nyi shu rtsa brgyad la yang nyin zhag dbang gis rang rang sde pa dag gi yi ge rnams/_66_/yA rA wA lA haM haHdrug kyang nges par shing rta dag la steng dang rtsa ba lha sogs su/_/sgo las g.yas dang g.yon du gdengs can rnams
[\[43b.4\]]kyi ya sogs la gnas ha yig dag tu rab tu 'gyur/_/sde drug brtsegs pa'i gzugs dang slar yang ha ya ra wa la dang k+Sha sogs ldan pa'i ya sogs ni/_/phyogs kyi 'khor lor ka sogs sde rnams g.yo ba'i dkyil 'khor la gnas tsa sogs gzhan la lugs mthun te/_67_/shar
[\[43b.5\]]dang gshin rje byang dang chu dang me dang lha min dang ni dbang ldan rlung gi zur du'o/_/aM aHzla ba nyi ma dag gi dur khrod sa gzhi la gnas 'byung po'i tshogs kyi sngags rnams so/_/hUM gi yi ge chos kyi 'khor lo dang ni de bzhin AH yig bum pa'i sa bon dag tu 'gyur/_/oM yig rnga bo che
[\[43b.6\]]yir 'gyur te chu ru ho yang byang chub shing dag gir ni rab tu 'gyur/_68_/zhes pa de ltar dbyangs ldan rnams ni rigs kyi dbang gis dkyil 'khor dag la sngags kyi dbye bar 'gyur/_/phyag rgya mtshan ma rnams kyi kha dog mtha' dag rdo rje can gyi zhal gyi dbye ba dag gis 'gyur/_/thab tu sbyin
[\[43b.7\]]sreg dag kyang de bzhin 'gyur te slar yang 'jug ngogs pa rnams spyan drang ba dag dang /_/dpal ldan sa la bsang ba dang ni mchod yon cho ga de bzhin bdud ni gzhom pa dag kyang ngo /_69_/sgo rnams bsrung ba'i don du brtul zhugs nges pa dang ldan dag pa'i slob ma rnams ni rab dgod bya/_/dpal
[\[44a\]]
[\[44a.1\]]ldan bum pa dag gi rnal 'byor ma rnams me dang lha min rlung dbang zur du rim pas so/_/slob dpon dpal ldan tshogs kyi dbang por 'gyur te mi bdag las kyi rdo rje can dag rab byas nas/_/slob ma med na tshogs kyi dbang po rang gis kyang ni sbyin sreg las la sogs
[\[44a.2\]]pa dag kyang bya/_70_/zlum po 'am ni rig byed zur dag rigs kyi dbang gis zhi dang rgyas pa dag gi thab tu 'gyur/_/byang ngam drag po'i zur dang gzhan yang dkar po'i sa la rtsa ba'i pad+ma dag ni nyis 'gyur ro/_/zabs ni pad+ma'i tshad du 'gyur te de yi nang du rtsa ba'i pad+ma mtshan mar bcas pa'o/_/
[\[44a.3\]]pad+ma phyed la pad+ma'i phyi ru bum pa dang bcas ral gri rin chen sogs kyi mtshan mar 'gyur/_71_/de yi phyed kyis kyang ni mchu ste de las nyis 'gyur dag kyang kha khyer dag gi brgya yi cha/_/steng du rdo rje phreng ba dag kyang mchu yi phyed kyis dpangs dag tu ni nges par rab tu 'gyur/_/phyi rol
[\[44a.4\]]'og tu pad+ma'i 'dab ma rnams dang ku sha'i bkod pa phyogs rnams kun tu rab tu bya/_/de yi mthar ni nub phyogs dag tu nges par re khA gsum gyi sgo gcig tu ni rab tu 'gyur/_72_/slob dpon dag gi gdan ni nges par mnyam par 'gyur te snying po'i pad+ma dag las nyis 'gyur ro/_/g.yon du mchod
[\[44a.5\]]yon gdan du 'gyur te mi yi bdag po sbyin sreg snod dag gi yang g.yas su 'gyur/_/kun gyi rdo rje'i mtshan mar 'gyur te rgyal ba'i bdag po'i yang na mkha' yi pad+ma yum gyi'o/_/zhal dang gsang ba dag kyang thab khung rnam pa gnyis su 'gyur te rgyal po phyi dang lus la'o/_73_/thab kyi phyogs
[\[44a.6\]]bcu'i dkyil 'khor dag la khro bo'i rgyal po lha mor bcas pas bsrung ba byas nas ni/_/dpal ldan rdo rje dag gis bsang ba sogs dang chur bcas me tog rnams kyis me la mchod yon nyid/_/de yi rnal 'byor ldan pas sbyin par bya ste rang snying pad+mar zla ba'i steng du bsgoms nas so/_/zhal gcig
[\[44a.7\]]kha dog dkar po dus kyi phyag gi pad+ma g.yon na ril ba chu skyes dag dang ni/_74_/g.yas na dbyug pa bgrang phreng ral pa shin tu ser skya dmar ser mig ldan gos dang bcas pa ste/_/me yi snying gar zla ba'i steng du dri med 'phro byed dzaHlas lcags kyu nges par bsgom par bya/_/de yis bkug pa'i kun 'gro
[\[44b\]]
[\[44b.1\]]ye shes sems dpa' rang gi lus la shin tu ro mnyam dag tu mdzod/_/de ltar thab la yang ni yang dag 'gyur te mi yi bdag po de bzhin me ni spyan drang ngo /_75_/mchog sbyin lag pa dag gi mthe bo yis kyang me yi zhal du sbyin sreg dag ni rab tu bya/_/gtso bo'i rdo rje yan lag gis kyang mda'
[\[44b.2\]]brgya'i yam shing 'bru dang dUr ba mar dang 'o ma yis/_/skyil krung du gnas rab tu zhi zhing g.yo ba med pa'i sems ldan gsang sngags rig pa sngags kyi sku/_/slob dpon las kyi rdo rje can gyis slar yang me la bsregs blugs dag ni nges par sbyin par bya/_76_/rim pa yis ni sbyin sreg byas nas
[\[44b.3\]]'thor 'thung dag kyang de bzhin me dang bdag nyid dag la yang /_/dril sogs dang spos dag phul nas rang snying pad+mar ye shes me ni gshegs su gsol bar bya/_/phyi nas slob ma la ni dbang bskur dpal ldan bla ma mtha' dag yon tan gter gyis nges par sbyin/_/dang por bdud rtsi lnga ni
[\[44b.4\]]rgyal ba mchog gi rdo rjes byin gyis brlabs pa dag pa'i slad du'o/_77_/rang gi sngags kyis sbyin sreg grub cing rdul tshon btab ste sngags kyi mtshan ma rab tu bkod pa na/_/zur du shel gyi bum pa dkar po skud pa lnga yis dkris pa rnams ni yang dag gzhag par bya/_/slob dpon shar gyi zhal du
[\[44b.5\]]rdo rje pad+ma las skyes rab bgrod khro bo'i rgyal po rnams dag gis/_/spyan drangs nas ni ye shes 'khor lo rdul tshon dag la ro mnyam du bya dbang gi don du'o/_78_/lha dang lha mo rnams ni thams cad dag gi ming gi sngon du oM zhes bya bar 'gyur ba ste/_/sbyin sreg la ni swA hA'i mtha' sngags snying po de bzhin nyid
[\[44b.6\]]de mchod pa dag la na maH'i mtha'/_/dzaH hUM ba~M` hoHlcags kyu la sogs rim pas yongs su bkod rnams spyan drang gzhug dang bcing ba dang /_/mnyes la'o mchod yon sbyin pa la yang i daM gr-i h+Na gr-i h+Na a r+g+ha kaM me zhes par 'gyur/_79_/rgyas pa la ni swA hA'i mtha' yi sngags su 'gyur te mi bdag
[\[44b.7\]]zhi ba la 'di na maH'i mtha'/_/dgug pa la ni bau ShaT mtha' ru 'gyur te bau ShaT mtha' yang dbang la de bzhin nyid du ni/_/hUM yig mtha' can mngon spyod la ste rang bzhin yon tan dbang gis phaT mtha' phur bus gdab sogs la'o/_/dkar dang dmar dang nag po mchog gi gser dang mtshungs
[\[45a\]]
[\[45a.1\]]pa dag ste las kyi dbye ba dag gis sngags/_80_/shar du dpal ldan thugs kyi rdo rje dag ni sprin nag dang mtshungs byang du sku yi rdo rje dang /_/lho ru gsung gi rdo rje nub tu yang ni rang rigs phyogs su gnas pa ye shes rdo rje ste/_/dkar dang dmar dang ser po dag ni rigs kyi dbang gis
[\[45a.2\]]sa yi cha la khyab par byed par 'gyur/_/rlung me chu dang sa yi lha rnams dag gi skye ba'i gnas ni mi bdag i r-i u l-i'o/_81_/oM AHhUM ni phyag rgya gsum ste swA hA'i tshig dang bcas pa ring po'i dbye ba las kyang lnga/_/hUM AHoM hoHrang gi zhal rnams gzhan pa dag kyang de bzhin gzhom du med pa lnga
[\[45a.3\]]par 'gyur/_/a sogs dang bcas hraM yig drug ste ro rkang na maHsogs kyi dpal ldan yan lag drug tu 'gyur/_/phriM gyi yi ge sna tshogs yum gyir 'gyur te rnam bcu brtsegs pa'i sngags ni rgyal ba dag gi'o/_82_/hUM yig ye shes sa bon snying po dag kyang brtsegs pa chen po'i sngags ni zhal dang
[\[45a.4\]]bcas pa ste/_/hrAM yig la sogs yan lag drug po sku yi rdo rje dang por ldan pa 'di ni nye snying ngo /_/lha dang lha mo rnams kyi phreng ba'i sngags ni de bzhin gzhan te las kyi dbye ba du ma yis/_/rnam mang du 'gyur shes par bya ste dus 'khor dkyil 'khor 'dir ni rang bzhin yon tan dbang gis so/_83_/
[\[45a.5\]]rin chen gser zla me tog dang ni rnam pa mang po'i gos dang dri dang spos dang mar me dang /_/dril bu me long bla re dang ni rnam mang 'bras bu ba dan sogs dang gar dang rol mo yis/_/rnam bkra mchod pa byas te gzhan pa rnam bcu dag kyang bdag nyid nus pas ji ltar gsungs pa bzhin/_/slob dpon dag
[\[45a.6\]]gi zhabs kyi rtsa bar mchog gi bu yis yon ni dag pa'i slad du dbul bar bya/_84_/dag pa gsum gyi rdzas dang bdag nyid bu dang bu mo dang bcas rigs las skyes pa'i gzhon nu ma/_/de ring nyid nas mi bzang 'khor bas 'jigs pa bdag ni rgyal ba rnams la skyabs su lhag par mchi/_/khyed kyi zhabs
[\[45a.7\]]kyi chu skyes nges par srid pa'i 'jigs 'phrog dag la lus ngag sems ni dag pas so/_/zhes pa gser bcas me tog dag gis maN+Dal byas nas bla ma la ni gsol ba gdab par 'gyur/_85_/'dod pa'i rdo rje la ni rdo rje dril bu phyag rgya bla ma dag kyang spyi bos gzung bar bgyi/_/rin chen la ni sbyin pa sbyin
[\[45b\]]
[\[45b.1\]]bgyi 'khor lo 'di la rgyal ba mchog gi dam tshig bskyang bar bgyi/_/ral gri la ni mchod pa bgyi ste gsal bar chu skyes rigs la sdom pa dag ni bskyang bar bgyi/_/sems can rnams ni thar pa'i slad du rgyal ba skyed mdzad rigs la byang chub bdag gis bskyed par bgyi/_86_/slob ma khrus
[\[45b.2\]]byas dri yis rjes byugs brtul zhugs nges pa dang ldan shar gyi sar ni bzhag byas te/_/dngos grub don du so shing rgyal ba mchog gi rdo rje dag gis mngon par bsngags pa rab sbyin bya/_/lce la'ang bdud rtsi nges par rgyal ba mchog gi dam tshig dag gis spos ni dbab pa'i don du'o/_/sngags
[\[45b.3\]]ni hUM gi yi ge gcig ste a ra la dang bcas pa khro bo'i gtso bo bskul ba'o/_87_/khro bo'i rgyal po phebs na mtshon chas mdzes pa'i lag pa dag gis bdud kyi tshogs la bsdigs byed cing /_/g.yon brkyang la sogs stabs rnams dang ni rnam mang bcing ba dag gis rdo rje'i gar gyi gar byed de/_/
[\[45b.4\]]bzhad dang hUM gi yi ge 'dres pa dgra la 'jigs pa ster ba dang ni rdo rje'i glu yang byed/_/ngo tsha med cing dogs pa med par 'gyur te yon tan dbang gis lha gzhan dag kyang zhi ba'o/_88_/sku phebs pas ni rnal 'byor ldan pa rang bzhin yon tan dbang gis sku yi bya ba byed pa ste/_/gsung phebs
[\[45b.5\]]pas ni lha dang 'byung po lha min rnams las rnam par rgyal ba'i smra ba po ru 'gyur/_/thugs phebs pas ni gzhan gyi snying la gnas pa dag dang byung dang 'byung ba thams cad shes par 'gyur/_/ye shes phebs pas sangs rgyas bla ma yi yang bla ma rdzu 'phrul ldan pa'i ston pa gcig pur 'gyur/_89_/
[\[45b.6\]]sa phebs pas ni rnal 'byor pa dag ri dang mtshungs par 'gyur te chus kyang bsil bar rab tu 'gyur/_/me phebs pas ni sreg par 'gyur te rlung gis kyang ni de bzhin skam pa dag tu rab tu 'gyur/_/stong pa phebs pas mi snang bar 'gyur sa steng du ni mkha' la spyod pa nyid du rab tu 'gyur/_/de
[\[45b.7\]]bzhin gzugs la sogs pa thams cad rang bzhin yon tan dbang gis rim pa yis ni rig par bya/_90_/dbab pa la ni nges par 'gyur te mi yi bdag po sngags pa rnams kyi bsgom pa'i stobs dang ni/_/bsnyen pa'i dbye ba dang ni rnam mang dam tshig sngags kyi bzlas pa sogs kyis 'ga' zhig
[\[46a\]]
[\[46a.1\]]dag gi tshe/_/sangs rgyas ro myong byed pas bdud rtsi'i dbang las dkyil 'khor 'ga' zhig tu ni mchog gi bu la'o/_/rang byin brlabs pas dman pa rnam mang srid pa dag gis sngags pa rnams la dngos grub yod pa min/_91_/phebs pa btang ste phyi nas mgo bo dang ni snying ga spyi gtsug
[\[46a.2\]]lte ba dag dang mgrin pa dang /_/gsang bar rgyal ba dang ni rang gi rigs kyi sar gnas rang gi rdo rje gsum gyis bsrung bar bya/_/lus la ser po'i gos dag byin te mig ni bsgribs par gyur pa'i slob ma 'dir ni gzhug par bya/_/kun rdzob don du brtul zhugs rab mchog bgrod pa dag la bgrod
[\[46a.3\]]pa de dag nyid ni sbyin par bya/_92_/'che dang mi bden gzhan gyi bud med spang bya gzhan gyi nor dang chang gi btung ba de bzhin nyid/_/'khor bar rdo rje'i zhags pa dag ste rang gi dge ba 'joms byed sdig pa lnga po 'di dag go/_/gang zhig gang gi dus su byung ba lha dang mi yi bla ma de yi mtshan gyis rab sbyin
[\[46a.4\]]bya/_/sna tshogs gtso bo'i bka' 'di srid pa'i 'jigs pa 'joms pa dag ste khyod kyis kyang ni bskyang bar bya/_93_/cho lo kha na ma tho bcas pa'i zas dang tshig ngan klog dang 'byung po lha min dbang po'i chos/_/ba lang byis pa bud med skyes pa rnams dang lha mi'i bla ma gsod pa lnga ni mi bya'o/_/
[\[46a.5\]]grogs po rje bo rnams dang lha dang mi yi bla ma dge 'dun yid brtan rnams la 'khu ba yang /_/dbang po rnams ni chags pa dag dang de ltar srid pa'i bdag po dag gi brtul zhugs nyi shu lnga/_94_/dpal ldan sngags kyis mngon par bsngags te lag pa'i pad+ma sbyar bar me tog gcig ni rab sbyin bya/_/
[\[46a.6\]]dang por lan gsum bskor te lag pa'i pad+ma sbyar ba dag las dkyil 'khor du ni me tog dor/_/gang gi gnas su me tog bzang po lhung ba de ni mi yi bdag po de yi rigs su nges/_/phyi nas dbang ni bdun po dag dang rnam gsum 'dir ni ji bzhin bla med yang dag rab sbyin bya/_95_/klu dang
[\[46a.7\]]bzhi yi nor bu gser gyi bum pa dag gam rgyal po sa yi rang bzhin rin chen bcas/_/sman dang dri dang ldan pa'i rgyal dang rnam rgyal bum pa dag gis lha mo rnams kyis khrus bya'o/_/sangs rgyas rab tu dbye bas cod pan sbyin te mchog gi bla mas nus ma rnams kyis dar dpyangs nyid/_/rdo
[\[46b\]]
[\[46b.1\]]rje dril bu nyi zla las te brtul zhugs dag kyang dbang por bcas pa'i yul gyis sbyar bar bya/_96_/khro bo rnams kyis byams sogs ming ste gsal bar rgyal ba'i bdag pos rjes gnang 'dogs bcas rab tu sbyin/_/rdo rje dril bu rab tu byin nas rab mchog snying rje dag gis dag pa'i chos ni bstan
[\[46b.2\]]par bya/_/nges par rdo rje'i rigs dag la ni srog gcod bya ste ral gri la yang bden pa min pa'i tshig_/rin chen la ni gzhan nor dbrog bya mchog gi pad+ma'i rigs nyid la yang gzhan gyi bud med dbrog/_97_/chang dang sgron ma sangs rgyas rnams dang bzang po'i yul rnams mtha' dag
[\[46b.3\]]'khor lo la ni bsten par bya/_/gdol pa mo sogs mtha' dag bud med rnams ni gri gug la yang mkha' yi pad+mar smad mi bya/_/sems can don gyi slad du nor dang bcas pa'i lus 'di sbyin par bya ste khyod kyis bsrung mi bya/_/rigs kyi bu kye sangs rgyas nyid du 'gyur ba gzhan du
[\[46b.4\]]mtha' yas bskal pas min par rgyal bas gsungs/_98_/chu ni sgrol ma la sogs lha mo cod pan zhes pa rgyal ba dpa' bo'i dar dpyangs nus ma rnams/_/rdo rje dril bu nyi zla dag dang brtul zhugs dag kyang yul te ming ni byams sogs sbyor ba'o/_/rjes gnang rdzogs pa'i byang chub
[\[46b.5\]]dpal mo srid pa'i 'jigs 'joms dus kyi 'khor lo rjes su rig pa ste/_/sdig pa'i dri ma 'phrog pa'i dbang bskur bdun po 'di dag dkyil 'khor du ni yang dag rab sbyin bya/_99_/dbang bdun dag gis mngon par dbang bskur dge ba'i dbang gis sa bdun gyi ni dbang phyug nyid du 'gyur/_/
[\[46b.6\]]bum pa gsang bas mngon par dbang bskur slar yang phyir mi ldog pa sogs su nges par rab tu 'jug_/shes rab ye shes dag gis mngon par dbang bskur srid pa'i 'jigs pa 'joms pa'i 'jam dbyangs nyid du 'gyur/_/gal te g.yo sgyu'i dbang
[\[46b.7\]]gis rtsa ba'i ltung ba byung na dmyal bar 'gro ste 'di dag sdug bsngal lo/_100_/rtsa ba'i ltung ba rnam par dag par 'gyur te yon tan ldan pa dbang bdun la gnas dag gi'o/_/bum pa gsang ba la ni gal te brtul zhugs nges pa'i dbang gis gong ma la
[\[47a\]]
[\[47a.1\]]ni dag pa med/_/rtsa ba'i ltung ba byung na gang zhig dag pa'i slad du slar yang dkyil 'khor 'dir ni 'jug bya ste/_/rjes su gnang ba thob nas slar yang tshogs kyi 'dus par thu bo'i ming ni chung ba nyid du 'gyur/_101_/dpal ldan bla ma'i thugs dkrugs pa las bu
[\[47a.2\]]rnams kyi ni rtsa ba'i ltung ba ri bong 'dzin par 'gyur/_/de yi bka' la 'gongs pas gzhan du 'gyur te nges par de bzhin spun la khros pas gsum pa'o/_/byams pa btang bas bzhi par 'gyur te byang chub sems ni rab tu nyams pa las kyang mda' ru 'gyur/_/drug pa grub pa'i mtha'
[\[47a.3\]]la smod pa ri bo dag kyang ma smin mi la gsang ba byin las so/_102_/phung po nyon mongs pa las klu ru 'gyur te slar yang dgu pa dag pa'i chos la ma dad gang /_/sgyu yi byams pa dang ni ming sogs bral ba bde ba ster la rtog pa phyogs dang drag po'o/_/dag pa'i sems can dag la skyon
[\[47a.4\]]brjod pa las nyi ma dam tshig thob pa gtong ba las kyang gzhan/_/bud med thams cad la smod nges par ma nur 'gyur te rdo rje'i theg par gnas pa rnams la'o/_103_/klu dang bzhi yi nor bu gser gyi bum pa dag gam rgyal po sa yi rang bzhin rin chen bcas/_/sman dang dri dang ldan pa'i rgyal
[\[47a.5\]]dang rnam rgyal bum pa dag gis gdan gyi dbus su khrus byas te/_/klu dag gis ni dpal ldan cod pan bcings te nor 'dab pad+mar bzhi yis dar dpyangs bcing bar bya/_/phyag rgya la ni dpal ldan bum pa yis te 'dir ni pad+ma dang bral re khA lnga po spangs/_104_/dang por chu dag la ni dge
[\[47a.6\]]bsnyen nyid du 'gyur te bum pa la yang dge tshul dag tu 'gyur/_/gsang ba'i dbang la dge slong dang ni gong ma'i byed pa la yang gnas brtan zhes par 'gyur ba ste/_/phyag rgya dar dpyangs cod pan dag dang rdo rje mchod phyir thogs ni bla ma mchog gis sbyin par bya/_/de dag slob dpon slad du
[\[47a.7\]]rang gi rgyal ba'i rigs kyi dbang gis phyag rgya rnam par dag pa nyid/_105_/steng du bla re bkod cing sa yi mthil gyi gnas dag tu yang ri mo gsum ni kun nas so/_/de rnams thur du nor bu gser gyi bum pa chur bcas skud pa dang ldan pad+ma'i kha rnams so/_/dung sogs gser gyi snod dang yang na
[\[47b\]]
[\[47b.1\]]dngul gyi rang bzhin dag tu dri yi chu ni bsgrub par bya/_/snying por gser gyi rang bzhin gsal ba'i gdan dag rab tu bkod de de la khrus ni brtsam par bya/_106_/me tog sogs dang dri yi til mar nyi ma me yis smin pa dag gis lha la byug par bya/_/phye ma rnams kyis dril phyis byas nas sbrang
[\[47b.2\]]rtsi mar dang zho dang 'o ma chu yis bkru bar bya/_/don grub rnams dang mar me dag dang rnam mang 'bras bu mchog gis 'di la nges par bya bas nas ni/_/de yi gnas nas bskyod par bya ste sku yang dmar po'i gos dag gis ni yang dag g.yogs pa'o/_107_/dpal ldan dkyil 'khor
[\[47b.3\]]mthar ni mnyam pa'i sa yi gnas la rgyal ba'i cha yis re khA lnga byas te/_/dbus su pad+ma 'dab ma brgyad pa rang rigs phyogs su gnas pa'i mtshan ma lnga yis brgyan pa'o/_/de yi dbus su gzhag par bya ba zhal gyi pad+ma nub tu phyogs pa'i lha dang lha mo 'am/_/mchod rten sogs
[\[47b.4\]]dang glegs bam dag gam thang sku zhes pa'ang de bzhin de la mngon phyogs sngags pa'o/_108_/rgyal ba mchog dang bcas pa sku gsung thugs kyi rdo rje stong pa'i rang bzhin dag tu byas nas ni/_/phyi nas sngar brjod sbyor ba dag gis zla nyi rdo rje las skyes dus kyi 'khor lo bsgom par bya/_/rig
[\[47b.5\]]pa'i lha mo sogs dang sangs rgyas A li kA li'i rigs skyes rang rang sa bon gyis bskyed rnams/_/snying mgrin lte ba gsang ba mgo dang gtsug tor 'khor lo dag la rigs kyi dbang gis bsgom par bya/_109_/de ltar nges pa nyid du bsgom par bya ste slar yang mtha' dag lha rnams dag gi
[\[47b.6\]]lus la yang /_/khro bo'i rgyal po dag gis srid med srid mnyam ye shes sems dpa' bkug ste gzhug pa dag dang ni/_/bcing dang mnyes pa dang ni ro mnyam byed pa dag kyang lha rnams kyi ni rang gi lus la bya/_/de nas slob dpon nyid kyis zhal ni rab tu gsal bar byas pa'i lha la
[\[47b.7\]]phyag dag 'tshal bar bya/_110_/a sogs ka sogs dag las lha dang lha mo rnams kyi rang rigs yon tan la gnas sa bon gang /_/rang gi sa bon de ni snying gi dbus su zla nyi kha sbyor la gnas sku gsung thugs ldan par/_/mtha' dag lus la gnas pa'i sum cu rtsa gnyis mtshan
[\[48a\]]
[\[48a.1\]]gyi yan lag dpe byad mkha' dang brgyad kyis te/_/yi ge rnams kyis phye ba de nyid rab gsal 'dab ma 'dab mar glegs bam rnams la bsgom par bya/_111_/mchod rten snying por dpal ldan 'khor lo rdo rje nor bu pad+ma dag dang byang du ral gri nyid/_/bgrang phreng
[\[48a.2\]]la ni hUM gi yi ge nor bu yongs su bgrang ba rnams ni mtshan dang dpe byad rnams/_/dril bu'i sku la dbyangs ni gsum gyis bsgyur ba'i bcu rnams dag dang ka sogs sde rnams rdo rje la/_/de dag kho na mchod phyir thogs la bcu yis bsgyur ba nor gyi dpe byad rnams ni stod g.yogs la/_112_/
[\[48a.3\]]ka sogs sde pa dbyangs dang bcas pa mkha' ro yon tan rnams ni pus 'khyud dag la bsgom par bya/_/haM haHdpal ldan rna cha la ste aM aHzhes pa zung ni mgul rgyan ska rags dag la'o/_/de bzhin du yang a yig zung ni gdu bu dag la 'gyur te rkang gdub dag la ha hA yang /_/mtha'
[\[48a.4\]]dag lus la gnas pa stong pa'i rnam pa lnga po dag ni thal ba dag la bsgom par bya/_113_/rang lus ye shes rnam pa dag las rdo rje gsum dang bcas pa'i phung po khams la sogs pa kun/_/lha rnams kyi ni rang gi snying ga'i pad+mar rang rang sa bon dag gi rim pas dgod par bya/_/sa bon
[\[48a.5\]]bkod na rab tu gnas par 'gyur te mi yi bdag po mchod rten sku gzugs sogs la'o/_/nye bar bsdu ba'i dus su lag pa'i rdo rje dag gis rang gi lus la sa bon gzhug par bya/_114_/'di dang dang po ru yang ri mor bris pa'i thang sku rnams kyi me long la ni khrus su 'gyur/_/phyi nas dri
[\[48a.6\]]dang spos dang shin tu dri bzang me tog rnams dang glu dang rol mo dag dang ni/_/gar dang rnam mang mchog gi gos dang rnga yab dang ni gdugs rnams dag gis lha la mchod par bya/_/de ltar rab gnas byas nas rnam mang mchog gi ro rnams dag gis dge 'dun mchod ston rab tu sbyin/_115_/khron
[\[48a.7\]]pa rdzing dang mtshe 'ur phyogs dang phyogs bral du ni klu yi rgyal po nor rnams dgod par bya/_/chu gter bdun po rang gi sa bon gyis te sbrang rtsi chu dang ldan pa'i dri lnga gzhug par bya/_/sbyin sreg mthar ni rdzing bu la sogs dag la chu lha dkar po phyag na zhags pa bsgom par bya/_/skyed mos
[\[48b\]]
[\[48b.1\]]tshal du shing gcig dpag bsam ljon pa mtha' dag shing la gnas par dbang ni bskur nas so/_116_/cod pan dar dpyangs dag dang do shal gdu bu dang ni de bzhin rna cha ska rags la sogs pa/_/slob dpon la ni rab tu sbyin byar 'gyur te mi yi bdag po yon yang bdag nyid nus pas so/_/
[\[48b.2\]]sbyin bdag gis ni bsod nams slad du mtha' dag tshogs kyi rigs la gzhan don don du gnyer bya ste/_/bsod nams 'di yis rnam gsum srid pa la gnas sems can rnams ni bla med byang chub thob par shog_/117_/ji srid phyogs kyi lo ni gcig pu rnam pa bcu ru 'gyur te blta ba dang
[\[48b.3\]]na rig par bya/_/de nas 'khyud par bya ste ro dang bcas pa'i chu gter g.yo ba la sogs rnams ni bsten par bya/_/lo ni nyi shu yan chad phyag rgya mchog tu 'jigs byed ma ste khro bo 'byung po lha min cha/_/dbang gi don du drug dang bzhi ste bde mnyam 'bras bu ster ba gzhan ni bsgom pa'i
[\[48b.4\]]don du'o/_118_/dpal ldan shes rab nu ma la yang dang por reg pa gang yin bum pa'i dbang ni de nyid do/_/gsang ba dag las ri bong 'dzin pa myang ba dang ni blta ba dag gis gsang ba'i dbang du 'gyur/_/shes rab ye shes dbang la mtha' dag rgyal ba'i rigs kyi yan lag zhal gyi
[\[48b.5\]]sbyang ba byas nas ni/_/rgyal ba dag kyang 'dir ni bla mas dpang por byas nas slob ma la ni phyag rgya sbyin bar bya/_119_/rgyan rnams thams cad dang ldan zhun ma'i gser dang mtshungs shing bcu gnyis lo lon mdzes ma'i bu mo ni/_/khrag dang ldan la shes rab thabs kyi bdag nyid dag gis rang
[\[48b.6\]]gi rdo rje nor bus 'dod spyad nas/_/sa bon dang bcas rdo rje dag kyang slob ma dag par shes nas kha ru 'phang ba byas nas ni/_/phyi nas rang gi phyag rgya sbyin bya de nas slar yang gzhan ni du ba'i lam sogs ldan pa'o/_120_/skrag dang rnam par 'phrul pa'i sems ldan g.yo sgyu gzhan
[\[48b.7\]]dbang 'gro ma nad dang ldan dang bu skyes ma/_/khro khengs nor la sred dang mi bden rtsod pa la dga' rang gi yan lag dman dang rnam dag min/_/shes rab 'di dag dbang la shin tu mkhas pa'i bla ma dag gis spang bar bya'o mi yi dbang /_/sngar brjod sangs rgyas la gus bla ma'i dam tshig
[\[49a\]]
[\[49a.1\]]'dzin ma rnams ni phyag 'tshal ba dang mchod par bya/_121_/'dod pa skyod par byed pa 'gro ba rang gi yid la'o gang ba dag ni gang ba nyid du 'gyur/_/gang ba yan lag mchog dag las ni ri bong 'dzin pa khu bar byas nas thig le bzang po 'dzag_/o D+Das bkug pa
[\[49a.2\]]mchog gi bde ba rang bzhin gyis ster thig le grol ba dag ni gsum gyi mthar/_/blta dang reg dang 'grogs la 'dzag pa'i bde ba 'di dag dga' ba'i dbye ba la sogs dag gis so/_122_/'dod pa dga' bar byed de dang po dag kyang mi rnams kyi ni mig gis blta ba dag la'o/_/phyi nas
[\[49a.3\]]gang ba rab tu sbyar ba la ste slar yang mchog gi dga' ba nyid do rang lus la/_/'bar ba thig le 'dzag pa dang ni dga' ba yang ste khyad par dga' ba rdo rjes pad+ma la/_/o D+Da thig le gsum gyi mtha' ru 'gyur ba la gnas lhan cig skyes pa'i dga' ba rdo rje byed/_123_/'dod dang dga'
[\[49a.4\]]ba dang ni 'dar dang 'gyur med dag dang bzhi po yis ni sbyar ba de gcig ste/_/gang ba dang ni nus dang skye ba dag dang mchog gi dga' ba nyid ni gnyis par nges par 'gyur/_/'bar ba dang ni thig le brgyal ba dag dang slar yang khyad par dga' ba nyid ni gsum pa'o/_/o D+Da dang ni nA da dag dang
[\[49a.5\]]gnyid dang lhan cig skyes pa'i dga' ba nyid ni bzhi par 'gyur/_124_/sems kyi bsam pa yis ni ma ru 'gyur te reg pa dang ni blta ba dag gis sring mo'o/_/rdo rje zhugs pas bu mo byed pa dang bcas shin tu dga' bas tsha mo dag ni de bzhin nyid/_/thig le lhung na chung ma gzhan gyi rigs la
[\[49a.6\]]gnas pa'i rnal 'byor mar ni 'dod chags nyams las so/_/'di dag rnal 'byor phyag rgya drug ste sa chu bsreg za rlung dang mkha' dang chad pa'i dngos rnams so/_125_/chu skyes la ni rdo rje rab zhugs rtse mo can la rlung dang thig le mi lhung gsum pa'o/_/'di dag rnal 'byor gsum gyis rab
[\[49a.7\]]tu gsal zhing nges par sku dang gsung dang thugs kyi phyag rgya ste/_/chags dang chags bral mthar gyur dang po mchog bde'i gter ni rnal 'byor rnams kyis rtogs bya bzhi pa'o/_/phyag rgya rnams las de ni legs pa'i ma ru 'gyur te rnam bcu dpal ldan bla ma'i zhal 'di'o/_126_/shes
[\[49b\]]
[\[49b.1\]]rab yum ni mchog gi yum ste srid gsum skyed ma spyan la sogs pa rnams ni sring mo'o/_/rdo rje drug ni tsha mo rnams te phyugs kyi skye bo 'jigs ster tsa rtsi kA sogs yang tsha mo/_/'khor lo la gnas dus kun tu ni rang rigs sa la gnas rnams rnal 'byor pa yis bsten par bya/_/zhing dang
[\[49b.2\]]gnas dang dur khrod skye bo dang bcas skye bo med par nam yang dor bar mi bya'o/_127_/dpal ldan rdo rje can ni dpal ldan yab ste srid gsum skyed mdzad sangs rgyas thams cad ming po'o/_/spyan la sogs pa ming po'i bu ste gzhan ni rnam mang yang tsha rnams dang yang tsha'i bu rnams so/_/
[\[49b.3\]]'khor lo la gnas rang rigs sar gnas rab dga' rnams ni rnal 'byor ma rnams dag gis bsten par bya/_/zhing dang gnas dang dur khrod skye bo dang bcas skye bo med par nam yang dor bar mi bya'o/_128_/bud med zla ba'i bzhin dang ut+pal mig can mchog gi dri yis rjes su byugs
[\[49b.4\]]pa gang su dag_/bsod nams dag gi rgyu ru dag pa gsum gyis slob dpon la ni rdo rje'i mchod pa 'bul byed na/_/sa gzhi sbyin dang glang po rta dang shing rta du ma'i bu mo rab tu sbyin las bsod nams gang /_/bsod nams de dag thams cad de las 'gyur te mi bdag mkha' gnas zla
[\[49b.5\]]ba nyi ma'i mtshams su'o/_129_/sgrol ma dmangs mo rnam pa bzhi ru sa yi steng du 'gyur te gos dkar mo ni rgyal rigs ma/_/sa ni rje'u rigs ma rnams rnam gsum mA ma kI ni gnyis skyes skye bo'i rigs skyes rnam bdun 'gyur/_/sgra zhes bya ba 'khar ba mkhan mo nges par ro
[\[49b.6\]]yi rdo rje chang 'tshong gzugs kyi rdo rje ma/_/yang dag nges par gser mkhan mar 'gyur mi yi bdag po 'dzin ma dag la dri yi rdo rje ni/_130_/phreng ba mkhan du rab tu grags te rang bzhin yon tan dbang gis reg bya rdo rje thags mkhan ma/_/rdo rje'i mtha' can chos kyi dbyings
[\[49b.7\]]ni nor bu mkhan mor 'gyur bar 'jig rten du ni rab tu grags/_/tsA mu N+DI ni sha 'tshong mar 'gyur rang bzhin yon tan dbang gis khyab 'jug ma ni rdza mkhan ma/_/phag mo khur ba mkhan du nges 'gyur gdong drug ma ni smad 'tshong ma ste dbang mo tshem bu ma/_131_/tshangs ma nya pa
[\[50a\]]
[\[50a.1\]]mor 'gyur sa gzhi'i gnas dag tu yang dbang phyug ma ni gar mkhan ma ru 'gyur/_/dpal mo zla ba gang ba'i zhal ni brgyad pa tshos mkhan mar yang 'gyur te 'byung po'i skye gnas so/_/rmugs byed ma ni rgya skyegs mkhan mor 'gyur te mi bdag rengs byed ma ni srin
[\[50a.2\]]bal mkhan mo'o/_/khengs ma zhes bya til mar 'tshir ma rab che shin tu stobs ni lcags mkhan mo ste bzhi pa'o/_132_/'od zer can ni ko lpags mkhan mar rab 'gyur khro gnyer can ni shing mkhan ma dag de bzhin nyid/_/dpal ldan tsu n+dA 'breg mkhan ma ste sa yi srid pa la
[\[50a.3\]]gnas lcags sgrog ma ni smyug ma mkhan/_/drag spyan ma ni khron pa byed mar 'gyur te bcu pa 'od ma'i gar ma shin tu sngon mo'o/_/khro bo'i cha shas khro bo las skyes bud med bcu po rnams ni rnal 'byor pa yis mchod par bya/_133_/dpal ldan khyi gdong ma ni kla klo mar 'gyur mi yi bdag po
[\[50a.4\]]phag gdong ma ni 'phyag pa mo/_/ce spyang gdong ma gtum mo dag dang sa yi gzhi yi gnas la stag gdong ma ni stag gzig ma/_/bya rog gdong ma bsnyon thabs ma ste rab tu gsal zhing nges par bya rgod gdong ma ro sreg ma/_/mkha' lding gdong ma dpal ldan b+hi l+lIr 'gyur te brgyad pa 'ug
[\[50a.5\]]pa'i gdong ma dag kyang ri khrod ma/_134_/sum cu rtsa drug rigs kyi dbye bas sa gzhi'i gnas su rnal 'byor ma rnams dag gi rigs rnams te/_/zhing dang gnas dang nye ba'i gnas dang yul dang grong mchog dpal ldan nags su yang dag gnas pa ni/_/rmongs rnams 'ching bar byed
[\[50a.6\]]cing rab mchog sa yi steng du rnal 'byor pa rnams dag la dngos grub ster/_/bzhi dang drug dang de bzhin brgyad dang bcu dang bcas pa'i nor dang gcig pu gcig ni rim pas so/_135_/bzhi ni sangs rgyas dbye ba rnams te slar yang dus ni byang chub sems dpa'i rab tu dbye ba rnams/_/khro bo
[\[50a.7\]]rnams ni phyogs kyi rab dbye sa steng gnas su yi dgas dbye ba rnams ni de bzhin brgyad/_/lha min dag kyang brgyad kyi dbye ba gdengs can srid par gnas rnams rnal 'byor pa yis rig par bya/_/gcig pu gcig ni sna tshogs gtso bo srid gsum gnas su dpal ldan rigs rnams
[\[50b\]]
[\[50b.1\]]dag gi khyab byed do/_136_/sa 'og rnams su gtum mo brgyad de mi yi 'jig rten phyogs bcu'i dkyil 'khor la ni khro skyes gnas/_/yi dgas zhes bya yi dgas 'jig rten du ste lha mchog gnas su sgra yi rdo rje la sogs drug_/tshangs pa'i yul sar dpal ldan bzhi ste rab mchog
[\[50b.2\]]zhi ba'i grong du khams gsum dag gi yum gcig ma/_/rab tu khros pa'i zhal rnams sna tshogs yang dag sdud byed dgyes pa rnams ni skyong bar byed pa nyid/_137_/bu mo rgan mo dar ma rnams dang lus ni dri ma dang bcas bram ze mo dang rgyal rigs mo/_/rje'u mo dmangs mo mthar skyes rnams
[\[50b.3\]]sam mig dang lag pa dang bral rna mchu sna ni chad ma rnams/_/mtha' dag byang chub rgyu ru shes rab thabs kyis mchod par bya ste rgyal po slob dpon snying rje dang /_/bcas pa'i thugs ldan dri ma dag dang rnam par bral zhing byang chub spyod la rjes su zhon pas so/_138_/dang por bud med gsang
[\[50b.4\]]ba'i phyag rgyar 'gyur te dam tshig la ni dpal ldan skyes pa mchog phyag rgya/_/rtsed mo'i yan lag las kyi phyag rgyar 'gyur te dbang po gnyis kyi bde mnyam dag gis chos phyag rgya/_/pho nya mo rnams dag gi dri lnga lus dang pad+ma la gnas de dag rnams kyi rigs lnga ste/_/rang bzhin
[\[50b.5\]]yon tan dbang gis gla rtsi dang ni pad+ma gcin dang sha dang rul pa'i dri rnams so/_139_/dpal ldan bzang mo pad+ma can du nges 'gyur chu la rgyu ma sna tshogs ma dang glang chen ma/_/dpal ldan sgrol ma gos dkar zhes byar 'gyur te rigs kyi dbang gis mA ma kI dang spyan ma yang /_/rnal 'byor
[\[50b.6\]]pa ni seng ge ri dgas rta ru 'gyur te khyu mchog glang po rigs kyi dbye ba las/_/mi bskyod pa dang don yod grub pa dri med nor bu'i phyag dang phyag na pad+ma 'khor lo can/_140_/yan lag phra ldan skra rnams phra zhing rkang lag 'jam la mnyes gshin dpal ldan shin tu bzang mo'o/_/cung zad
[\[50b.7\]]phra ba dang ldan ring zhing mig ni g.yo ba med la skra ni 'khyog pa pad+ma can/_/ngo tsha med cing 'dod pa drag la rtsod mang la dga' skra ni shin tu chung ba dung can ma/_/ring zhing yan lag thams cad rdzogs la nges par yang ba'i yul dang skra ni ring ba sna tshogs ma/_141_/sbom zhing thung la yan lag
[\[51a\]]
[\[51a.1\]]brtan ldan shin tu sra ba'i yul dang skra ni sbom pa glang chen ma/_/pho nya mo rnams dag pa'i rigs ni 'ga' zhig dag tu 'dir 'gyur dus kun tu ni 'dres pa'i rigs/_/seng ge dag kyang 'brog na gnas shing yul dang rnam bral 'jigs pa med la gtong ba'i ngang
[\[51a.2\]]tshul can/_/ri dgas mgyogs 'gro dang ldan 'gyur zhing yang pa'i yul dang skrag pa'i sems te shin tu 'jigs pa'o/_142_/rta ni nges par 'dod la sred par 'gyur te gzhan dbang gcin gyi dri dang gzhan don gnyer ba'o/_/khyu mchog rengs pa'i mig dang dman par 'gro ldan rang bzhin
[\[51a.3\]]yon tan blun po nya yi dri ru 'gyur/_/glang chen 'dod ldan nges par dal bar 'gro bar 'gyur te rul pa'i dri dang shin tu rmongs pa'o/_/sum cu rtsa drug dbye bas phye ba sa yi steng gi gnas su rigs kyi dri yi rang bzhin no/_143_/mchod pa'i don du 'dod pa'i bstan bcos yon tan mang po'i gnas
[\[51a.4\]]ni rnal 'byor ba yis rig par bya/_/shin tu dga' ba byas kyang rnal 'byor pa la rnal 'byor ma yis ma tshim dngos grub sbyin mi 'gyur/_/mdzes ma lha mo dang ni sha za mo dang mi mo dang ni srin mo klu mo dag tu 'gyur/_/mdzes ma dpal ldan chos kyi dbyings su 'gyur te yon tan dbang
[\[51a.5\]]gis lha mo sgra yi rdo rje ma/_144_/sha za mo ni dri yi rdo rjer 'gyur te mi mo dag kyang gzugs kyi rdo rje mi yi dbang /_/gdug pa srin mo gang yin de ni nges par ro yi rdo rje klu mo reg bya rdo rje ma/_/mdzes ma sems can phan pa byed ma brtul zhugs nges pa la dga' sdom dang bsam gtan ngang tshul
[\[51a.6\]]can/_/lha mo longs spyod la ni rjes chags 'gyur te dri ma ldan zhing lhag ma la chags sha za mo/_145_/mi mo 'dod la rjes su chags ma srin mo mi yi khrag la dga' zhing gsod pa'i sems ma ste/_/klu mo dag kyang 'o ma'i zas can rab mchog sa yi steng du rnal 'byor pa yis mchod par bya/_/
[\[51a.7\]]de bzhin gzhan du rang bzhin rnams ni rang bzhin yon tan dbang gis rnal 'byor pa yis rig par bya/_/sa yi steng gi gnas su mkha' spyod sa spyod rnams ni sum cu rtsa drug dbye bas phye ba'o/_146_/chang ni shes rab rang bzhin sbrang rtsi dang bcas bu ram las skyes 'bras las skyes sam shing
[\[51b\]]
[\[51b.1\]]skyes te/_/phyag rgya dang bral gang zhig 'thung byed de ni yul can du 'gyur bdud kyi tshogs kyis bskor ba'o/_/de phyir shes rab lhag ldan sdig pa'i dri ma 'phrog cing sngags pa rnams la dngos grub sbyin par 'gyur/_/phyag rgya gang su rung ba 'dir ni dam tshig rnam par bral ba
[\[51b.2\]]btung ba'i slad du rab tu bya/_147_/rgyal po ri bong mtshan ma gcig pu thams cad dus su bsten pa 'chi ba'i 'jigs pa 'phrog byed na/_/shes rab chos 'byung la gnas nyin mor byed pa dang bcas rnal 'byor ldan pa dag ni smos ci dgos/_/mi bskyod don yod grub pa rgyal ba
[\[51b.3\]]mchog bcas khyi dang rta dang ba lang glang po dang ldan pa/_/nyon mongs rnams kyi rdo rje dbyug pa phyugs kyi skye bo 'jigs sbyin brgyad pa gzhan ni shin tu drag 148_/khyi rta ba lang glang po lug dang ra dang ri dgas bong bu phag dang rnga mo 'di dag phyogs/_/kum b+hI ra dang 'gron bu ku lI
[\[51b.4\]]ra dang nya dang ma ka ra dang sbal pa rus sbal dung /_/bse dang stag dang dom dang ne'u le dang bcas 'bri dang ce spyang dang ni sram dang byi la dang /_/'brog dgon khyi dang seng ge dang bcas nor dang bcu ste 'di ni 'byung po skyes dang khro bo skyes/_149_/go d+hA byi ba shA li dzA ta spre'u dang ni ri bong gzungs mo
[\[51b.5\]]i Shu rtsangs pa brgyad/_/khengs ldan 'dab chags dang ni ne tsho khu byug dag dang ri skyegs rab tu gsal bar chu yi gter/_/lA ba phug ron gzhan ni bya dkar zhes bya tsa Ta ka dang ngur pa dang ni ngang pa dang /_/dpal ldan khrung khrung khu byug mig dang ra dza ki dang b+ha ga ba tI ti ti ri dang
[\[51b.6\]]bzhad/_150_/chu la 'jug pa dang ni chu skyar ro dang bcas pa'i nor rnams rim pa yis ni rig par bya/_/bya rog bya rgod 'ug pa ri dgas dgra dang gtsug phud can dang bya gag b+he trA g+hA ra dang /_/hor pa ljon shing dgra ni gzhan te bcu po khro bo las skyes khro bo yi ni rigs su 'gyur/_/mig
[\[51b.7\]]sngon dpal ldan tsa ko ra dang a nI la dang gu da mu kha bug ki rkang steng nyal/_151_/b+he ru N+Da dang oM ba rI ka brgyad pa mchog gi 'dab chags su 'gyur mi yi bdag po kye/_/sum cu rtsa drug rigs kyi dbye bas sa yi srid pa la gnas sa spyod mkha' la spyod rnams kyi/_/rigs su gyur pa'i
[\[52a\]]
[\[52a.1\]]dam tshig mtha' dag rnams ni mchod pa'i dus su rnal 'byor pa yis bza' bar bya/_/rmongs pas gti mug dag las gal te spangs na mi yi bdag po myur du nyams par rab tu 'gyur/_152_/so dang skra dang pags pa la sogs sha bcas chu rgyas dang bcas rus pa snying dang
[\[52a.2\]]pad+ma dang /_/shig dang ba spu srin bu dag dang rab mchog mi yi bdag po glo ba rgyu ma chu so dag_/bad kan mkhris pa chu dang rnag dang sna tshogs lus la gnas pa khrag dang rdul dang tshil bu dang /_/mchi ma dag dang mchil ma snabs dang dri chu chu ser zhag dang kha dog dri dang bshang ba dang /_153_/
[\[52a.3\]]lce dang mig dang rna ba sna dang ri bong can bcas nyin byed rnams kyis lha rnams mchod par bya/_/sum cu rtsa drug yi ge rnams ni rang bzhin yon tan dbang gis byang chub phyogs kyi chos rnams kyang /_/sum cu rtsa drug khams kyi dbye ba mtha' dag lus la gnas pa'i rigs dang mtshan
[\[52a.4\]]ma phyag rgya dang /_/sum cu rtsa drug rnal 'byor rgyud ni sa gzhi dag la gnas rnams 'dir ni rnal 'byor ma rnams kyi/_154_/chu dang mchod yon dri dang spos dang me tog dang ni 'bras bu ma nyams pa dang mar me dang /_/lha bshos dag dang 'dir ni na bzar 'gyur te bcu po rnams ni 'khor lo
[\[52a.5\]]'dus pa dag la yang /_/khu ba gcin dang rkang dang bshang ba dag dang sha dang mchin pa dag dang mkhris pa khrag dang ni/_/rgyu ma pags pa rnams ni rgyal po rnam pa bcu ru 'gyur te 'khor lo 'dus pa dag la yang /_155_/rdo rje dang ni ral gri mda' dang pad+ma 'dab ma brgya pa lnga pa 'khor
[\[52a.6\]]lo'i mtshan ma ste/_/rgyud mangs dang ni me long snod du 'gyur te mi yi bdag po me tog phreng ba dag dang gos/_/drug pa chos 'byung nges par lag pa'i mthil du 'gyur te sgra yi rdo rje la sogs mtshan ma'o/_/de bzhin gri gug la sogs bum pa zhes dang de bzhin du ni bcu gzar gos
[\[52a.7\]]ni ser po dang /_156_/khab bam yang na tho ba rab tu gsal zhing nges pa dag tu nya yi rgya dang rtse gsum ste/_/dpal mo'i mtshan ma brgyad pa rdo bar 'gyur te mi yi bdag po 'byung po las skyes rnams kyi'o/_/rmugs byed la sogs rnams kyi dmar snod nyin mor byed pa dang mtshungs
[\[52b\]]
[\[52b.1\]]dar gyi srin bu ku sha dang /_/chu gri dang ni mthil lham dag dang spu gri zhes bya de bzhin shing lham dag dang gdugs dang ni/_157_/tog tse dang ni 'od ma'i dbyug pa khro skyes rnams kyi rang gi mtshan ma bcu ru rab tu 'gyur/_/ba lang rwa dang kham phor rgyud ldan 'phang dang sha yi gsal
[\[52b.2\]]shing lag pa'i mthil du 'gyur ba ste/_/rgyud mangs nye ba'i yan lag dang ni mda' dang gtsug phud can gyi mjug ma 'dir ni brgyad par 'gyur/_/sum cu rtsa drug mtshan ma'i dbye ba rab mchog sa yi steng du rnal 'byor pa yis mchod par bya/_158_/slar yang dmangs rigs la sogs
[\[52b.3\]]mtshan mar 'gyur te yon tan dbang gis ut+pa la 'am thong gshol lo/_/rgyal rigs ma yi rin chen dar dpyangs su 'gyur mi yi bdag po smyu gu rin chen phreng ba ni/_/rje rigs ma yi de bzhin du ste de bzhin chu na rgyu ba dang bcas zangs snod gnyis skyes ma'i/_/yum gyi
[\[52b.4\]]mtshan ma rnam pa bzhi ste Da ma ru dang rnga chen cod pan nyid dang bgrang phreng ngo /_159_/bshang ba gci ba dang ni khrag dang sha dang bcas pa lha mo rnams ni bzhi por 'gyur ba ste/_/rna ba sna dang mig dang lce dang bshang lam dang ni b+ha ga sgra yi rdo rje la sogs drug_/rnag dang bad kan dang
[\[52b.5\]]ni shig dang srin bu chu ser zhag dang ba spu skra dang brgyad po yang /_/rgyu ma mkhris pa rus pa rkang dang sna tshogs lus la gnas pa mchin pa dang ni glo ba dang /_160_/rtsa dang pags pa rnams dang snying dang tshil bu ldan pa dag ni bcu ru 'gyur ro mi yi dbang /_/rna ba dang ni sna dang mig dang
[\[52b.6\]]kha dang bshang lam dbus dang b+ha ga dag dang mchan khung sogs/_/lus kyi yan lag brgyad la gnas pa'i dri ma mi yi bdag po lha min mo rnams brgyad du 'gyur/_/sen mo dang bcas so dang yan lag bcu gnyis thod pa rnal 'byor ma rnams brgyad pa brgyad du 'gyur/_161_/_
[\[52b.7\]]bshang ba gci ba khrag dang sha ni sna tshogs lus la gnas pa gnas kyi dbye ba dag la bzhi/_/rna ba sna dang mig dang lce dang bshang lam dag dang b+ha ga zhing gi dbye ba la yang drug_/rnag la sogs pa skra yi bar ni sa yi steng gi gnas su tshan do ha yi dbye ba brgyad/_/rgyu ma la sogs
[\[53a\]]
[\[53a.1\]]tshil gyi bar ni phyogs zhes bya ba mi bdag 'dus pa'i rab tu dbye ba rnams/_162_/rna ba la sogs yan lag brgyad kyi lus la nges par rnam mang dri ma dur khrod rab dbye rnams/_/dus me zla ba nyi ma sgra gcan rab tu gsal zhing nges par gnas kyi dbye ba dag la bzhi/_/
[\[53a.2\]]sa skyes zla skyes sngags pa pa sangs spen pa gdengs can rnams ni zhing gi dbye ba la yang drug_/sa dang chu dang me dang rlung rnams dang ni sa skyes chu skyes me skyes rlung las skyes pa dag 163_/brgyad ni tshan do ha yi dbye ba rnams te slar yang de bzhin ro drug dri dang kha dog dang /_/reg bya sgra ni de
[\[53a.3\]]bzhin nyid du rab tu gsal bar 'dus pa bcu yi rab tu dbye ba rnams/_/sa dang chu dang me dang rlung ni zad pa dag kyang mdun dang g.yon dang g.yas dang rgyab tu ste/_/kha dog la sogs bzhi po rnams ni phyogs bral dag tu thim pa dur khrod brgyad kyi dbye ba rnams/_164_/gnas ni sgrol ma
[\[53a.4\]]la sogs khyim ste gsal bar sgra yi rdo rje la sogs de bzhin zhing du brjod/_/tshan do ha ni tsa rtsi kA la sogs par rab tu 'gyur te mi bdag 'dus pa rmugs byed sogs/_/dur khrod khyi gdong ma la sogs pa mchog gi sar gnas rtsa ba'i gnas dang gsang bar bcas pa ni/_/
[\[53a.5\]]yum gyi khyim rnams gnyis te de dag rab tu gsal bar sa la mthar skyes ma dang mthar skyes ma/_165_/gnas ni bud med gsang ba'i pad+mar rab 'gyur dam tshig dag la rdo rje nyid ni nye ba'i gnas/_/zhing dang tshan do ha dang 'dus pa dag dang dur khrod sa gzhi de bzhin de ltar mtha' dag
[\[53a.6\]]go/_/gnas ni g.yon gyi yan lag dag dang mdun te gzhan dang de bzhin g.yas pa dag kyang nye ba'i gnas/_/de ltar zhing la sogs pa thams cad lag pa rkang pa la gnas sor mo'i mtha' yi mtshams su'o/_166_/dran pa nye bar gzhag pa rnams kyang lha mo chu gter du 'gyur dus kyi
[\[53a.7\]]'khor lor rab tu grags/_/shes rab byang chub yan lag yum ste gzhan pa dag kyang sgra yi rdo rje ma la sogs pa drug_/chu gter yang dag spong ba rnams dang gzhan pa chu gter rdzu 'phrul rkang pa rnams te brgyad du 'gyur/_/khro bo lnga ni stobs rnams dag ste rab tu gsal zhing
[\[53b\]]
[\[53b.1\]]nges par dbang po rnams ni lnga nyid do/_167_/yang dag yan lag brgyad kyi lam ni mi yi bdag po lha min dag las skyes pa brgyad du 'gyur/_/sum cu rtsa bdun rab tu dbye bas srid pa gsum gyi gnas su byang chub phyogs kyi chos rnams te/_/de dag mtha' dag rnal 'byor ma
[\[53b.2\]]rnams sa yi steng gi gnas su rnal 'byor pa yis rig par bya/_/de ltar gnas la sogs pa thams cad mi yi bdag po phyi dang lus la yang ni de bzhin 'gyur/_168_/sangs rgyas pa dang zhi ba pa'am gcer bu skal ldan zhes dang de bzhin gtsang gnas bram ze'am/_/thod pa can dang
[\[53b.3\]]skra 'bal dang ni gos dkar dag dang zhing skyong rigs can dang ni thub pa dang /_/smyon pa'i gzugs can dag dang sdig pa med pa'i sems ldan mkhas pa dang ni grags pa nyid 'gyur te/_/rnal 'byor pa ni dngos grub don slad mtha' dag yon tan gter te de nyid thob pa mi yi
[\[53b.4\]]dbang /_169_/mthe bo dang ni mdzub mo dag dang slar yang de bzhin du ni gung mo dang ni ming med dang /_/de yi mthar ni nges par mthe'u chung mtha' dag yon tan gter du rnal 'byor pa yis rig par bya/_/phyag rgya'i don du ming gi dbye bar 'gyur te yon tan dbang gis sor mo
[\[53b.5\]]rnams kyi rim pas so/_/bcing ba brjod na rdo rje bcing bar 'gyur te nges par khu tshur bcing ba la yang de bzhin no/_170_/khu tshur brla yi steng du rdo rje gdan la gnas pa rgyal ba'i bdag po'i rdo rje'i phyag rgyar 'gyur/_/skyil krung la ni lag pa g.yon par 'gyur te g.yas pa pus mo'i
[\[53b.6\]]phyogs nas sa la son gyur pa/_/sa la reg pa mi bskyod phyag rgya slar yang lag pa g.yas pa mchog sbyin phyag na rin chen gyi/_/g.yon gyi steng du lag pa g.yas pa gan rkyal mnyam par gnas pa phyag na pad+ma dag gir 'gyur/_171_/g.yon pa skyil krung steng du gzhan pa lag pa'i
[\[53b.7\]]mthil na 'jigs pa med pa phyag na ral gri yi/_/g.yas kyi khu tshur g.yas min la ste nges par slar yang gzhan gyi mdzub mo khu tshur bcings pa la/_/gsal bar snying gar son pa rnam par snang mdzad phyag rgya gzhan pa chos kyi 'khor lo'i phyag rgya ni/_/mdzub mo mthe bo sbyar
[\[54a\]]
[\[54a.1\]]ba gdu bu bzhin du gyur pa dang ni gung mo la sogs brkyang ba'o/_172_/lag pa g.yon la shin tu gang ba'i dri med ri bong 'dzin pa g.yas la rdo rje nyi ma ste/_/nyi ma zla ba sbyar ba la gnas 'jigs byed rdo rje khro bo las skyes rtse mo lnga pa ni/_/bsgoms nas yan lag
[\[54a.2\]]la ni reg bya cod pan dang bcas mgo nas brtsams te rkang pa'i mtha' nyid du'o/_/'di ni rgyal po dus kyi 'khor lo'i dpal ldan mchog gi phyag rgya sdig pa'i dri ma 'phrog pa'o/_173_/gang zhig cung zad gzung bar bya ba'i dngos po sa skyes chu skyes mngal skyes drod gsher skyes sogs dang /_/
[\[54a.3\]]bza' ba btung ba brtson 'grus dang bcas bla ma dang ni zhabs dag la yang phyag rgyas reg par bya/_/gang gang bya ba nye bar sbyor bar 'gyur ba yon tan dbang gis de la de ni sbyar bar bya/_/sa la sogs la dkyil 'khor don dang rkang pa bgrod pa la yang rnal 'byor pa yis bsnun par
[\[54a.4\]]bya/_174_/lag pa dag gis rdo rje bcings pa yis ni nges par khro bo'i mgon po chen po'i phyag rgyar 'gyur/_/mdzub mo thog mtha' bcings shing khu tshur bcings pas gtso bo srid pa gsum las rnam par rgyal ba yi/_/mtshan ma'i rnam pa dag kyang lhag ma rnams te rab gsal
[\[54a.5\]]nges par lha dang lha mo rnams kyi'o/_/lag pa dag gis rdo rje bcings la g.yo ba'i gdengs ka'i rnam pa gdengs can rnams kyi phyag rgyar 'gyur/_175_/mthe bo dag dang mthe'u chung sbyar ba pad+ma'i 'dab ma dang mtshungs gung mo dag ni brkyang ba dang /_/mdzub mo gnyis ni zla ba phyed pa
[\[54a.6\]]ming med 'og tu bskum pa rang gi lag mthil son gyur pa/_/phyag rgya 'di ni rdo rje can gyi rdo rje rtse mo lnga par 'gyur te bstan par bya ba'o/_/rtsibs kyi rnam pa sor mo rnams te lag pa gnyi ga'i mthil du mthe bo la sogs mtha' dag rnams/_176_/lag pa gnyis ni rdo rje bcings pa rdo rjer
[\[54a.7\]]'gyur te rdo rje khu tshur dag gis dril bur bcas/_/khu tshur phyed pa mdzub mo dang ni gung mo mda' dang mtshungs pa dag kyang ral gri rnon por 'gyur/_/mdzub mo la sogs rtse gsum slar yang bkram pa dag ste khu tshur phyed pa yis ni rtse gsum la/_/dpal ldan gri gug khu tshur bcings shing
[\[54b\]]
[\[54b.1\]]dpal ldan mthe'u chung zla ba phyed pa 'jigs pa byed par 'gyur/_177_/rna ba'i steng du khu tshur bcings shing mthe bong gung mo'i steng du 'gyur te mda' yi mchog la'o/_/khu tshur bcings shing mdzub mo shin tu 'khyog por 'gyur ro mi bdag de bzhin nyid du lcags kyu la'o/_/rtsa bar
[\[54b.2\]]mdzub mo ming med du 'gyur mda' dang mtshungs pa'i steng du gung mo yang ni mdung la ste/_/thad kar khu tshur dbyug pa la'o lag mthil shin tu mnyam la mthe bo brkyang ba dgra sta la/_178_/steng du khu tshur gnyis dang mdzub mor 'gyur te lha min bdag po glang chen pags pa dag la'o/_/
[\[54b.3\]]mche ba la ni lag pa gnyi ga'i mthil du khu tshur bcings shing mthe'u chung zla ba phyed pa'o/_/khe Ta ka la dpung pa g.yon pa rab tu brkyang zhing lag pa'i mthil ni steng du son par 'gyur/_/kha T+wAM ga la khu tshur bug par 'gyur te nges pa nyid du phrag par mthe'u chung brkyang ba'o/_179_/
[\[54b.4\]]sor mo bug pa med pa'i lag pa pad 'dab lta bu steng du byas pa dpal ldan thod pa la/_/gzhu la lag pa gan rkyal khu tshur du 'gyur nges par dpung pa g.yon pa rab tu brkyang ba'o/_/gung mo dag ni mdzub mo 'khyog po kun du brten par 'gyur te nges par rdo rje zhags pa la/_/rin
[\[54b.5\]]chen la ni sbyar ba'i sor mor 'gyur te mi bdag de dag rnam par phye ba pad+ma la/_180_/chu na rgyu ba la ni mdzub mo mthe bo sbyar bar 'gyur te mthe bo'i 'og tu khu tshur ro/_/me long la ni shin tu mnyam pa'i lag mthil sor mo bug med dang bcas mngon du phyogs par 'gyur/_/mthe bo
[\[54b.6\]]la ni mdzub mo la sogs steng du 'khyog po rim par yongs su bkod pa lcags sgrog la'o/_/mgo bo la ni mthe bo la sogs bzhi po gdong dang mtshungs shing 'og tu mthe'u chung bskum pa'o/_181_/cod pan la ni lag pa dag gis dung gi phyag rgya mdzub mo gnyis po sbyar ba nyid
[\[54b.7\]]du 'gyur/_/lag mthil dag gi rgyab tu sor mo lnga po rnams ni gcig tu sbyar ba dag kyang rna rgyan la/_/lag pa'i rgyab tu sor mo rnams ni rim par yongs su bkod cing bcings pa mgul ba'i rgyan la ste/_/lag pa gnyi ga'i sor mo gsum ni phan tshun sbyar cing thog
[\[55a\]]
[\[55a.1\]]mtha' bskum pa dag ni ska rags la/_182_/khu tshur bcings nas mthe bong dag dang gung mo gnyis po zlum skor lta bur byas pa rkang gdub la/_/de bzhin du ni dpung rgyan zung dang gdu bu la yang mdzub mo phan tshun sbyar ba dag tu 'gyur/_/mthe bo mkha' 'gro
[\[55a.2\]]ma rnams dag gi mchog gi rigs su 'gyur te mdzub mo gsang ba pa rnams kyi/_/dri za rnams dang gdengs can rnams kyi gung mo ming med dag ni rim par yongs su bkod pa'o/_183_/'byung po rnams kyi dpal ldan mthe'u chung rab mchog lag pa'i mthil ni srin po rnams kyi rigs su
[\[55a.3\]]'gyur/_/grub pa rnams kyi khu tshur bcings pa mchog gi rigs te tshigs kyi mtshams ni lha rnams dag gi'o/_/lag pa gnyi ga'i mthil du sor mo lnga po phyed 'khyog rigs kyi phyag rgya sder mo can rnams kyi/_/khu tshur bcings las mdzub mo gnyis po phyed 'khyog nges par mgo
[\[55a.4\]]bor son pa rwa can rnams kyi'o/_184_/mi mnyam lag pa'i mthil la mthe'u chung phan tshun bcings shing gshog pa sbyar ba sgong skyes rnams kyi ste/_/sor mo lnga po rtse mo 'khyog pa gdengs can rnams kyi rigs kyi phyag rgya khyad par 'phags par 'gyur/_/nyin zhag so so'i
[\[55a.5\]]gtor ma la ni mdzub mo'i mtha' rnams rab brkyang gzhan pa 'og tu sbyar byas pa/_/'bar ba dag la mthe bo sbyar te mchog gi lag mthil dag gi mdzub mo brkyang ba gzhan pa'o/_185_/mdzub mo bstan na legs par 'ongs sam dag kyang nges par brjod par 'gyur te rnal 'byor pa
[\[55a.6\]]la yang /_/gnyis kyis shin tu legs par 'ongs dang skal bzangs dge ba mthe bo bcings pas rab tu brjod par 'gyur/_/sor mo'i se gol rdebs pa khyod ni 'di ru sngags pa mchog ces nges par brjod par 'gyur ba ste/_/mthe bo dang ni ming med dag gis dam tshig bcas
[\[55a.7\]]pa'i chang gis khyod ni tshim par byed pa'o/_186_/sor mo thams cad rtse mo brkyang bas skal bzangs legs par 'ongs pa brjod 'gyur rnal 'byor pa la yang /_/g.yon gyi yan lag reg pas rtag tu khyod ni bdag gi gnyen gcig pu dag rab tu gsal bar byed/_/skye gnas
[\[55b\]]
[\[55b.1\]]dag la reg pas gtso bo mchu dang nu ma zung dang nges par sen mo 'debs pas kyang /_/sor mo phan tshun bcings shing gung mo dang ni mthe bo brkyang bas dam tshig rjod par byed pa yin/_187_/mchu dang smin ma mig dag yo zhing mgo la 'phrug par byed na shin tu rmongs pa brjod par
[\[55b.2\]]byed/_/mche ba'i dbus su mthe chung dang ni snying ga kha ru mdzub mo 'jigs pa rab tu gsal bar byed/_/mthe bo khu tshur bcings pa dang ni lag pa rkang pa sa la rdebs na nga yis bza' bar bya/_/lce la reg na zos pa dang ni lto dang so la bsnun pa dag gis ma zos pa nyid
[\[55b.3\]]do/_188_/lag pa'i rgyab kyis sod cig nges par rab tu brjod de mngon du phyogs pas 'dug cig 'dug cig go/_/byin pa brla la nyed na skal bzangs khyod ni de ring kho na ngal so nges par rjod par byed/_/rkang pa rab tu rkyong bas gnyid dang pus mo zung dag rkyong ba bdag la
[\[55b.4\]]shin tu dga' ba gyis/_/yan lag kun la reg par byed cing kha ru lag pa gnas pa bdag la 'dus pa med pa'o/_189_/phan tshun lag pa bcings pas bdag gi khyim du de ring 'khor lo 'dus pa dag ni rjod par byed/_/mthe bo ming med rtse mo dag gis rnam mang dam tshig
[\[55b.5\]]rnams kyis ji ltar 'dod par mchod par bya/_/rkang pa la ni 'phrug par byed na de bzhin du ni phyi rol 'dus pa dag la 'gro ba yang /_/mdzub mo phan tshun bcings na rdo rje'i grogs po khyod ni di ring 'jigs pa 'phrog par byed pa'o/_190_/skra ni rang gi so yis gcod na mi yi
[\[55b.6\]]phyugs khyod 'dir ni ltung bar bya ba rjod par byed/_/so ni phan tshun 'dar bar byed na khyod kyi sha ni 'di dag bdag gis di ring bza' bar bya/_/lce mchu g.yo bar byed na khyod kyi lus las khrag ni btung bar bya'o nges par rjod par byed/_/mchu la so ni 'debs par byed na
[\[55b.7\]]khyod kyi rgyu ma lto bar gnas 'di bdag gis bza' bar bya/_191_/sgeg pa'i sbyor ba yis ni sgeg par 'gyur te mi yi bdag po bzhad pa'i sbyor bas bzhad pa'o/_/gar gyi sbyor ba yis ni gar du 'gyur te rnam pa mang po'i rol mo'i sbyor bas rol mo'o/_/glu yi sbyor ba yis ni
[\[56a\]]
[\[56a.1\]]glu ste mchog gi yon tan rnam mang dri yi sbyor ba dag gis dri/_/phreng ba'i sbyor ba yis ni phreng bar 'gyur te yon tan dbang gis spos kyi sbyor ba dag gis spos/_192_/mar me'i rnam pas mar me nges par mun pa bcom pa dang ni snod kyi phyag rgya bdud rtsir 'gyur/_/
[\[56a.2\]]zhes pa de ltar phyag rgya thams cad slar yang de nas lnga yi dbye bas rnam par phye ba ste/_/gzhan pa phyag rgya mtha' yas rnams kyang mtha' dag lus la gnas pa rnal 'byor pa yis rig par bya/_/gang gang dngos po'i rang bzhin du 'gyur sa yi steng du de yi rang bzhin dag kyang phyag rgya
[\[56a.3\]]rnams/_193_/pho nya mo ni 'phred la lta bas khyod ni gang zhig nas 'ongs skal ba bzang la rjod par byed/_/mgo bor lag bzhag de yi phyogs su nges par bltas pa rnal 'byor pa yis lan ni smras par 'gyur/_/steng du lta bas khyod ni dge 'am sa yi steng du gnas pas khyod ni
[\[56a.4\]]'dug la ngal so cig_/yon por lta bas khyod song chags pa'i lta bas pho nya mo ni shin tu dga' ba rjod par byed/_194_/zhi ba'i lta bas bdag gi grogs po khro gnyer khro bo'i lta bas 'jigs pa rab tu gsal bar byed/_/skra la lta bas bdag ni ma rungs par brjod skal
[\[56a.5\]]bzangs la ni rang gi rang bzhin zur gyis so/_/mdzod spur lta bas bdag mchog rnal 'byor ma ni sna la lta bas yon tan rab tu gsal bar byed/_/mchu la lta bas skal ba bzang ste nu ma zung la lta na bdag ni phyag rgya bzang mor brjod/_195_/snying gar lta bas bsgoms
[\[56a.6\]]pa'i bdag nyid lag pa zung la lta na bdag ni rab tu gtum mor brjod/_/phrag par lta bas bdag ni nus ma sen mo dang bcas lag pa'i mthil la lta na srin mo'o/_/rgyab tu lta na lag 'gro ma ste lte bar lta bas mi yi dbang po bdag ni dam tshig can/_/gsang bar lta bas
[\[56a.7\]]bdag ni dag pa brla la lta bas bdag ni shin tu dga' la gdul bar dka'/_196_/pus mor lta bas bdag ni grub pa nges par rjod byed rkang par lta bas rdzu 'phrul sbyin pa mo/_/rkang pa'i mthe bo nges par lta na bdag ni srid par rdo rje'i sku ste dpa' mo gcig pu dang /_/sor mo
[\[56b\]]
[\[56b.1\]]kun gyi rtse mor lta bas srid pa gsum gyi gnas su kun tu 'gro ma sna tshogs yum/_/pho nya mo rnams lta stangs nyid ni sa yi steng gi gnas su rnal 'byor pa yis rig par bya/_197_/drug cha lus kyi nang nas lag pa rkang pa lus dag gi ni yan lag mchog kyang sbyin pa ste/_/
[\[56b.2\]]las kyi dbang po rnams kyi ngag dang dbang po rnams kyi nang na yon tan dang bcas yid dag kyang /_/khams kyi cha shas khams kyi nang na rkang gnyis pa dang phyugs kyi tshogs kyi de nyid cha yis gzhan/_/mchog gi phyag rgya rjes su rig pa slob dpon la ni rab tu phul na bde ba'i gnas
[\[56b.3\]]su 'gro/_198_/sems can gang dag rnam gsum srid par gnas rnams 'jig rten khams las ye shes rdo rje lcags kyu yis/_/bkug ste de dag mtha' dag mchog gi snying rjes dkyil 'khor du ni sangs rgyas rnams dang rdo rje yi/_/bdud rtsi mngon par dbang bskur nas ni dri
[\[56b.4\]]med ri bong can lus rdo rje can gyi lam thob pa/_/dri ma rnam par bral zhing byang chub spyod la rjes su gnas rnams rang gi gnas su gtang bar bya/_199_/rdzas rnams med pa'i mngon par dbang bskur rgyal ba'i bdag po'i bka' yis kun spangs la ni sbyin par bya/_/de bzhin du
[\[56b.5\]]ba la sogs lam dang mtha' dag yon tan gter ni rtsa yi rnal 'byor ldan pa ste/_/bstan pa'i don du lag pa'i phyag rgya rang gi snying gi dbang son skyon rnams kun las rnam par grol/_/gzhan rnams la ni rgyal ba mchog gi snying po yum gyi mchod pa rnam dman sbyin pa nyid mi
[\[56b.6\]]bya/_200_/dbang gi mthar ni dpal ldan bum pa rnams kyi 'jam zhing lus la bde ster stod kor gos zung dag_/dpal ldan rnal 'byor ma rnams dag la sbyin bya gzhan yang de bzhin stod kor dang ni gos zung dag_/sgo na gnas pa rnams la rab sbyin mtha' dag yon tan
[\[56b.7\]]rigs la bdag nyid nus pas de bzhin gzhan/_/mthar ni sbyin sreg byas nas rang gi snying ga'i pad+mar ye shes sems dpa' rab tu gzhug bya ste/_201_/'jig rten pa rnams rang gi gnas su mtha' dag rdul tshon dag kyang dag pa'i klung la spyan drang bya/_/tAM bU la dang dri
[\[57a\]]
[\[57a.1\]]spos me tog 'bras bur bcas dang ras yug dag ni gzhon nu ma rnams la/_/byin nas slob dpon slob mar bcas pas mtha' dag tshogs kyi rigs ni ji ltar 'dod par mchod byas te/_/slob ma la ni gnang ba rab byin rab mchog tshogs kyi rigs ni rang
[\[57a.2\]]rang gnas su gshegs su gsol/_202_/dgra dang seng ge glang chen dbang po me dang lto 'phye'i bdag po chom rkun zhags pas 'ching ba dang /_/chu gter 'khrugs pa dang ni sha za 'chi ba'i 'jigs byed nang dang dbang po'i nye bar 'tshe ba dang /_/dbul dang bud med bral dang mi bdag
[\[57a.3\]]'khrug pa'i 'jigs pa dang ni rdo rje ltung dang don nyams pa/_/gang zhig rnal 'byor ma rnams zhabs ni nyin zhag so sor dran byed de la rab tu nyams par 'gyur/_203_/dpal dang po'i sangs rgyas chen po las phyung ba'i dpal dus kyi 'khor lo las mngon par dbang bskur ba'i le'u
[\[57a.4\]]ste gsum pa'o//_//rgyal ba skyed mdzad bdag gis dbang bskur bdun po rnams dang bum pa dang ni gsang ba'i dbang dag dang /_/shes rab ye shes dbang bskur srid pa'i 'jigs pa 'joms pa rnal 'byor dag gis bgrod bya bzhi pa thob/_/slar yang
[\[57a.5\]]rgyal ba mchog dang bcas pa sna tshogs gtso bo'i sgrub thabs yang dag par ni bdag zhu'o/_/zla ba bzang po'i tshig gsan nas ni rgyal ba'i bdag pos rdo rje can dag gi yang sgrub thabs gsungs/_1_/zla ba'i sku dang zung gi zhabs te me yi mgrin pa chu gter dpal ldan zhal ni sna tshogs
[\[57a.6\]]mdog_/phrag pa drug dang nyi ma'i dpung pa rgyal ba'i phyag gi pad+ma stong pa drug dang me yi tshigs/_/zhabs dag gis ni zla ba nyi ma bsreg za'i dkyil 'khor dag la bdud dang drag po skrag bzhin pa/_/rol pas mnan pa'i srid med srid pa mnyam pa dus kyi 'khor lo gcig pu
[\[57a.7\]]de ni bsgrub par bya/_2_/skyed mos tshal lam ri bo dang ni rgyal ba mchog gi gnas dang lha yi gnas ni stong pa dang /_/grub pa'i gnas dang dur khrod dang ni mtsho dang bzang po'i gnas dang de bzhin nyid du sbas pa'i sa/_/gang du sems ni rab tu tshim par 'gyur ba der ni bsgrub par
[\[57b\]]
[\[57b.1\]]bya'o mi yi bdag po kye/_/nges par 'jam pa'i mal stan dag dang gdan la nye bar 'dug nas sngar brjod bsrung ba byas nas ni/_3_/dang por snying gar zla ba'i dbus su de nyid 'od zer sna tshogs rnams ni phyogs bcur bsgom par bya/_/kha la sogs pa dag pa byas nas slar
[\[57b.2\]]yang nam mkha' dag la spros pa'i rgyal ba rnams la ni/_/mchod pa rnam pa sna tshogs byas nas sdig pa rnam pa mang po bsags pa dag ni bshags byas te/_/sgrub pa po yis lus dang ngag dang sems rnams dag pa yis ni gsum la skyabs su 'gro ba bya/_4_/rdzogs sangs rgyas
[\[57b.3\]]dang byang chub sems dpa' rnams dang 'phags pa'i tshogs kyis rnam mang dge ba gang byas pa/_/de dag mtha' dag la ni sdig pa rnam grol byang chub spyod la rjes su gnas pas rjes yi rang /_/sangs rgyas chos dang dge 'dun srid pa'i 'jigs 'phrog la yang byang chub bar du
[\[57b.4\]]bdag ni skyabs su mchi/_/rdzogs sangs rgyas su bdag gyur cig ces 'dir ni smon lam sems can don gyi slad du bdag bgyid do/_5_/stong pa dngos po'i ngo bo'i rang bzhin 'gro ba mtha' dag 'di ni dngos po dag gis rnam par dman/_/de las sangs rgyas byang chub med cing
[\[57b.5\]]gzhan phan snying rje dag dang mtshan ma'i dam bca' med pa ste/_/mtha' dag de ltar shes nas de lta na yang mi yi bdag po sku gsung thugs kyi rdo rje ni/_/dpag med yon tan dkyil 'khor dbang po dkyil 'khor la ni byang chub sems dpa' rnams kyis bsgom par bya/_6_/chu yis me
[\[57b.6\]]ni rnam par nyams pa dang por 'dir ni lus kyi dbus su sdom brtson dag gis bya/_/phyi nas 'dzin ma dag ni chu ru 'gyur te lan tshwa bzhin du chu yi dbus su rab tu zhugs/_/rlung ni chu bo de dag bskams nas nam mkha' la ni snang ba min par myur du 'gro bar 'gyur/_/sems ni me dang mun
[\[57b.7\]]pa'i mtha' ma yul dang rnam par bral ba dbus kyi sa la gzhag par bya/_7_/stong pa rlung me chu dang sa dang lha yi ri bo chu skyes zla ba nyi ma me rnams ni/_/khang pa brtsegs pa kun nas dri med 'od zer 'phro ba 'am ni rdo rje las skyes gur dag go/_/de yi dbus su rdo rje'i sa la nor bu'i 'od
[\[58a\]]
[\[58a.1\]]zer tshogs kyi dkyil 'khor rnam par 'phro ba ste/_/oM yig ye shes las skyes rgyal ba mchog gi pad+ma zla ba dang ni nyi ma dag gi gdan/_8_/phyi rol du ni gsung gi dkyil 'khor nor bu pad+ma 'di ni zla ba nyi mas rnam par dman/_/phyi rol phyogs dang zur gyi char
[\[58a.2\]]ni nyin mor byed pa'i pad+ma sgo yi dbus su shing rta rnams/_/nyi ma'i sgo rnams su ni rgyal po nor bu gser gyi rang bzhin rta babs rnams dang dur khrod dang /_/snying por brgyad gnyis ka ba rdo rje'i rang bzhin shin tu longs spyod rdzogs pa'i 'khor lo rgyal ba yi/_9_/zla ba nyi ma la yang
[\[58a.3\]]a sogs ka sogs rdo rje dang bcas me long la sogs lnga rnams kyis/_/'od zer lnga rnams 'gyed par byed cing dri ma med pa'i zer 'phro dus kyi 'khor lo bsgom par bya/_/rdo rje'i rgyan dang ldan pa'i lus dang rgyal ba'i phyag gi pad+ma nyi ma'i dpung pa dus kyi zhal/_/mgrin pa gsum
[\[58a.4\]]dang nyi ma'i spyan te rnam par rgyas pa'i zhal yang mche ba phyed ni gtsigs pa'o/_10_/dpal ldan oM yig las skyes rgyal ba'i bdag po'i pad+mar zla ba nyi ma me yi steng du ni/_/drag po lus med gnyis kyi snying gar rgyal ba'i dbang po shin tu rol pa'i zhabs ni g.yas brkyang stabs/_/
[\[58a.5\]]g.yas pa dmar po'i mchog gi zhabs kyi 'og tu bdud de dkar po g.yon par yang ni drag po'o/_/dbus dang g.yas dang g.yas min mgrin pa dag kyang bung ba nyi ma dang mtshungs zla ba dag gi mdog_/11_/phrag pa sngon po dang ni dmar dang ri bong 'dzin pa ltar dkar g.yas pa dang ni
[\[58a.6\]]g.yon du yang /_/g.yas dang g.yas min dpung pa gnyis gnyis dag ni gnag dang nyi ma'i lus dang zla ba'i mdog rnams te/_/de bzhin nges par mtshon cha dag dang bcas pa'i phyag rnams dag kyang brgyad gsum gyis ni rim pas so/_/phyag gi pad+ma ri bong can la tshigs gsum
[\[58a.7\]]sor mo lnga po rnams ni kha dog lnga rnams 'phro/_12_/gnag dang dmar dang dkar ba'i rab mchog phyag gi mthil du mtshon cha'i tshogs ni yang dag gnas pa yang /_rdo rje ral gri dag dang rtse gsum pa dang srid pa 'jigs byed gri gug dang ni me yi mda'/_/de nas rdo rje lcags kyu
[\[58b\]]
[\[58b.1\]]nges par sgra dang bcas pa'i Da ma ru dang tho ba 'khor lo nyid/_/mdung dang dbyug pa dgra sta rnams ni rdo rje can gyi nyi ma'i phyag gi pad+ma g.yas la'o/_13_/dril bu phub dang kha T+wAM ga ni rnam par rgyas pa'i kha dang khrag gis gang ba'i thod pa dang /_/gzhu dang zhags pa rin chen pad+ma chu na rgyu
[\[58b.2\]]ba dag dang me long dang ni lcags sgrog dang /_/tshangs pa'i mgo bo pad+mas brgyan pa rig byed gdong ldan gang yin rgyal ba'i g.yon gyi phyag na'o/_/bdud dang drag po'i lha mo dag ni zhabs kyi mthil la 'dzin cing gdong ni dman pa dag tu byed/_14_/gser mdog rig byed
[\[58b.3\]]zhal ldan nor gyi phyag gi pad+mas 'khyud pa dag ni sna tshogs yum yin te/_/g.yas na gri gug lcags kyu nges par sgra dang bcas pa'i Da ma ru dang bgrang phreng rim pas so/_/g.yon na thod pa zhags pa dang ni 'dab ma brgya pa'i pad+ma mchog gi rin chen de bzhin nyid/_/g.yon
[\[58b.4\]]brkyang nyi ma'i spyan dang rgyal ba'i bdag po'i cod pan phyag rgya rnams kyis rgya yis btab pa'o/_15_/'dab brgyad la ni lha mo brgyad rnams nor gyi phyag gi pad+ma rig byed zhal dang nyi ma'i spyan/_/de dag rnams las bzhi ni sprul gyi rnga yab 'dzin te zur du rgyal ba'i zhal gyi dbye bas
[\[58b.5\]]so/_/dbang ldan bden bral dang ni rtse mo can dang rlung gi zur du chos kyi dung dang ga N+DI dang /_/de bzhin yid bzhin nor bur 'gyur te nges par de bzhin du ni dpag bsam shing du rim pas 'gyur/_16_/nag mo yis ni dang po'i phyag gi mthil na spos kyi snod dang gnyis pa dag
[\[58b.6\]]na bsil ba'i snod/_/dmar po sbyar ba gsum pa na ste myos byed dang bcas ri bong 'dzin pa g.yas kyi phyag bzhi na/_/g.yon na dril bu pad+ma lha yi shing gi me tog dang ni me tog phreng ba rim pas so/_/dmar mo'i g.yas na mar me do shal dag dang cod pan dang bcas
[\[58b.7\]]gdu bu rnams te phyag g.yon na/_17_/gos dang ska rags dang ni dri ma med pa'i 'od zer 'phro ba'i rna rgyan dang ni rkang gdub bo/_/ser mo'i g.yas kyi phyag na dung dang gling bu nor bu dang bcas Da ma ru ni rim pas te/_/g.yon na rgyud mangs dang ni rnga dang sil sil rab tu
[\[59a\]]
[\[59a.1\]]sgrogs pa'i 'khar ba dag dang zangs dung ngo /_/'o ma chu dang sman dang chang dang bdud rtsi ro dang 'bras bu zan gyi snod ni dkar mo yi/_18_/phyogs kyi pad+mar chu gter sangs rgyas rnams ni nges par spyan dgu me yi zhal dang dus kyi phyag_/zur du sgrol ma la
[\[59a.2\]]sogs lha mo rnams dang slar yang de dag mtshams brgyad du ni bum pa brgyad/_/lha dang lha mo gnag dang dmar dang ser ba dang ni ri bong 'dzin pa lta bur dkar ba ste/_/nag po dkar po zla ba'i steng du yang na phyogs bral du gnas dmar po ser po nyi ma'i ste/_19_/mkha' snying la
[\[59a.3\]]sogs rtsig pa la ni phyogs dang phyogs bral du gnas reg bya rdo rje ma la sogs/_/shar dang phyogs gzhan gyi ni g.yas dang g.yas min pad+ma dag la kun tu bzang po de bzhin nyid/_/dpal ldan phyag na rdo rje nges par sgra yi rdo rje ma dang chos kyi dbyings ni rim pas so/_/rmugs
[\[59a.4\]]byed rengs byed khengs byed dag ste shin tu stobs shes gang yin sgo skyong de ni shar du'o/_20_/shes rab phang bar thabs ni ri bong 'dzin pa'i pad+ma la ste lha rnams kyi yang lha mo'o/_/gnyis po dag ni rang gi phyag gi chu skyes rang rang mtshan mas mtshan pa dag gis phan tshun 'khyud/_/
[\[59a.5\]]mtshan ma gang zhig gang gi g.yas kyi dang po'i phyag mthil na ste de yi phyag rgya chu skyes dman/_/shes rab thabs kyis 'khor lo mchog gi bde bar gnas pa pad+ma dang ni rdo rje'i gdan gyis bzhugs/_21_/nag po rnams kyi g.yas kyi phyag na ral gri gri gug dag dang srid pa 'jigs byed
[\[59a.6\]]rtse gsum ste/_/g.yon pa'i phyag gi mthil du phub dang thod pa dag dang kha T+wAM ga ni dkar po nyid du 'gyur/_/mda' dang rdo rje lcags kyu sgra dang bcas pa'i Da ma ru ni g.yas kyi phyag na rim pa yis/_/gzhu dang zhags pa dag dang dri med 'phro ba'i nor bu dmar po rnams kyi g.yon
[\[59a.7\]]na de bzhin nyid/_22_/ser po rnams kyi g.yas kyi phyag na 'khor lo dbyug pa dang ni 'jigs byed rdo rje rim pas te/_/g.yon du dpal ldan dung dang lcags sgrog dang ni nges par sgra dang bcas pa'i rdo rje dril bur 'gyur/_/ri bong 'dzin pa lta bur dkar ba rnams kyi g.yas na dpal
[\[59b\]]
[\[59b.1\]]ldan tho ba mdung dang rtse gsum ste/_/g.yon na pad+ma dkar po 'dab ma brgya dang ldan pa dag dang me long dang ni bgrang phreng ngo /_23_/ljang gu rnams kyi g.yas su rdo rje gri gug dang ni dgra star rim pas rab tu 'gyur ba ste/_/g.yon du dril bu dang ni thod pa mtha' dag yon tan
[\[59b.2\]]gter dang tshangs pa'i gdong pa de nyid do/_/lha mo sngon mo rnams dag gi yang rang bzhin yon tan dbang gis de bzhin du ni rig par bya/_/gnag dang dmar dang dkar dang mchog gi gser dang mtshungs pa shar gyi sa la sogs pa'i lha mo rnams/_24_/du ba la sogs lha mo
[\[59b.3\]]brgyad po dor nas rgyal ba'i bdag po'i pad+ma dag la res 'ga' ni/_/dpal ldan 'khor lo snying po'i dbus su mi yi bdag po nyi shu lnga yi bdag nyid du yang 'gyur/_/rang gi sems kyi nus pa shes nas bcom ldan 'di yang rnal 'byor pa rnams dag gis bsgom par bya/_/dbang
[\[59b.4\]]gi don du dkyil 'khor dag ni rigs kyi dbang gis phyi yi 'khor lo rab tu dman par 'gyur/_25_/phyi rol du ni brgyad pa brgyad kyis pad 'dab brgyad po rnams la phyogs brgyad lha mo rnams dang ni/_/tsa rtsi kA sogs rnal 'byor ma rnams zla ba nyi ma dang bral rig byed phyag dang spyan
[\[59b.5\]]gsum ma/_/shar gyi pad+mar tsa rtsi kA ste mer ni mkha' 'gro'i bdag pos 'gro ma phag mo gdong drug ma/_/gshin rje bden bral zur dag tu ste chu bcas rlung du rdo rje lag dang chu gter gdong ma'o/_26_/drag mo dpal mo byang dang dbang ldan du ste mtshon cha dang bcas thabs kyi sku la
[\[59b.6\]]'khyud pa'o/_/brgyad pa brgyad kyi rnal 'byor ma gang pad+ma'i 'dab ma la gnas gtso mo'i kha dog zhal rnams so/_/shar la sogs par dang po'i phyag gi mthil na gri gug dang ni rtse gsum 'khor lo be con dang /_/dbyug pa ral gri dang ni mdung thung lcags kyu dag ni g.yas kyi
[\[59b.7\]]phyag gi pad+ma zung la'o/_27_/rdo rje mda' dang pad+ma dang ni dri med glog mtshungs tshangs pa'i dbyug pa dag dang rtse gsum dang /_/sna tshogs rin chen gyis bcings sgra dang bcas pa'i Da ma ru dang pad+ma nyid dang bgrang phreng ste/_/g.yon na thod pa dang ni kha T+wAM ga dang pad+ma dung dang lcags
[\[60a\]]
[\[60a.1\]]sgrog dag dang phub dang ni/_/nges par rin po che dang zhags pa sgra ni rab tu sgrogs pa'i rdo rje dril bu gzhu dag dang /_28_/spyi blugs snod dang kha T+wAM ga dang sbrul dang de nas chu las skyes dang rin po che nyid de/_/pad+ma nor 'dab la ni brgyad pa brgyad kyi rnal 'byor
[\[60a.2\]]ma yi phyag gi mtshon cha de bzhin no/_/'jigs ma drag mo dus kyi mche ba me 'bar gdong ma rlung gi shugs ma dang ni rab gtum ma/_/drag spyan ma dang sna chen ma rnams tsi rtsi kA yi pad+ma nor 'dab la ni phyogs rnams su/_29_/g.yang mo sgyu ma grags dpal rab mchog rnam par rgyal ma
[\[60a.3\]]dpal ldan rgyal ma dpal ldan rgyal byed ma/_/brgyad pa dpal ldan 'khor lo can ma nor 'dab pad+ma la ni khyab 'jug ma yi phyogs kyi char/_/keng rus ma dang dus kyi mtshan mo rab tu khros pa'i gdong ma dus kyi lce dang gtsigs ma dang /_/nag mo 'jigs rung gzugs ngan ma
[\[60a.4\]]rnams nor 'dab pad+ma la ste phag mo'i 'dab ma'i lha mo la'o/_30_/pad+ma lus med gzhon nu ma dang ri dgas bdag pos 'gro ma rin chen phreng ba mig bzang ma/_/rul ma bzang mo gang na gtso mo mchog gi rma byas 'gro ma'i chu skyes 'dab la rgyal po kye/_/rdo rje 'od dang rdo rje lus dang mchog
[\[60a.5\]]gi gser ldan urba sI dang bkra ba'i ri mo dang /_/ram+b+ha zug med shin tu sgrol ma pad+ma nor 'dab rdo rje lag ma lhag pa'i lha can la'o/_31_/sA bi trI dang pad+ma'i mig dang nges par chu skyes can ma blo dang ngag gi dbang phyug ma/_/gA ya trI dang glog nyid dran ma dag kyang pad+ma rig byed gdong ni lhag
[\[60a.6\]]pa'i lha can la/_/gau rI gang+gA dang ni rtag ma shin tu mchog tu myur ma to ta lA dang mtshon byed ma/_/dmar ser nag mo brgyad ni de bzhin gang na drag mo gtso mo'i pad+ma nor gyi 'dab ma la'o/_32_/dpal ldan dkar mo zla ba'i ri mo ri bong 'dzin pa'i gdong ma ngang pa'i mdog dang 'dzin ma
[\[60a.7\]]dang /_/pad+ma'i dbang mo skar mig dri med ri bong 'dzin ma dbang ldan pad+ma dag la mtshan mar bcas/_/de yi phyi rol nyi ma'i pad+ma la ni lha min g.yo dang gshin rje me dang gdong drug dang /_/gnod sbyin brgya byin chu gter gdong dang phyugs bdag rgya mtsho dpal ldan tshogs kyi dbang po
[\[60b\]]
[\[60b.1\]]khyab 'jug go/_33_/ral gri gri gug ljon shing dbang po lha yi shing gi me tog dbyug pa ral gri shak+ti dang /_/dbyug pa shak+ti dag dang mdung dang nor bu dang ni be con rdo rje nyid dang me yi mda'/_/khab dang bgrang phreng dag ni phyag gi mthil du 'gyur te rtse gsum pa dang mda' dang zhags pa
[\[60b.2\]]dang /_/rin chen dgra sta rdo rje dang ni 'khor lo dbyug pa 'phrog byed dag gi g.yas kyi phyag tu 'gyur/_34_/g.yon du phub dang thod pa dkar po min pa'i nor bu dang ni ut+pal dang lcags sgrog dang /_/zhags pa chu skyes spyi blugs dag ni nges par g.yon gyi phyag tu rim pas 'gyur ro
[\[60b.3\]]mi yi bdag_/rin chen me long dang ni de bzhin ne'u le dang bcas chu skyes rdo rje dril bu gzhu dang ni/_/pad+ma dang ni spyi blugs sprul dang gzhu dang de bzhin klu yi zhags pa dag dang rin chen dang /_35_/zhags pa rin po che dang pad+ma skye ba lnga pa'i dung ni lha min dgra bo dag gir 'gyur/_/
[\[60b.4\]]pad+ma'i 'dab ma dag la nag pa sogs kyi nor lag tshes rnams lte ba la ni rdzogs pa gnyis/_/mchog gi zla ba'i cha rnams thams cad stong dus 'jig rten dag tu lo yi sbyor bas rig par bya/_/sgor ni lha mo shing rta la gnas ral gri rdo rje 'dzin dang lcags kyu dang bcas mda'
[\[60b.5\]]yi phyag_/36_/dpal ldan 'khor lo dbyug pa'i phyag dang rang bzhin yon tan dbang gis tho ba dang ni mdung gi phyag_/dpal ldan gri gug rdo rje'i phyag dang nges par phyag na dgra sta phyag na rtse gsum g.yas na ste/_/g.yon gyi phyag na phub dang sbrul te rang bzhin yon tan dbang
[\[60b.6\]]gis zhags pa dang ni gzhu yi phyag_/dpal ldan dung dang rin chen phyag dang pad+ma ri bong 'dzin pa me long phyag kyang de bzhin no/_37_/dpal ldan dril bu thod pa'i phyag dang nges par phyag na lag 'gro nyid dang kha T+wAM ga yi phyag_/'od zer can la sogs pa zhal gcig dus kyi phyag
[\[60b.7\]]gi pad+ma rnams ni rim pas rig par bya/_/ka ba'i 'og tu klu brgyad rnams kyang bum pa rdo rje'i phyag dang pad+ma nor bu dag gi phyag_/rlung la sogs pa'i dkyil 'khor la ni pad+ma ka rko Ta sogs dus kyi phyag gi pad+ma rnams/_38_/khyi gdong phag gdong ma dang ce spyang gdong ma nges par g.yo
[\[61a\]]
[\[61a.1\]]ba'i dkyil 'khor la ni phyogs rnams su/_/stag gdong ma ni byang du gnas te dur khrod sa gzhi la gnas gri gug dang ni thod pa'i phyag_/bya rog gdong dang bya rgod gdong dang mkha' 'gro bdag po'i gdong dang 'ug gdong ma ni zur du'o/_/rdo rje mig dang shin
[\[61a.2\]]tu sngon mo sa 'og nam mkha' la gnas 'byung po'i skye gnas g.yo ba'i mthar/_39_/yi dgas dmar dang mkha' 'gro'i dbang po ma he rma bya glang po dang ba glang dang gdong lnga pa/_/rim pas tsA mu N+DA la sogs pa'i pad+ma'i gdan du rab 'gyur phyogs dang phyogs bral rnams su'o/_/
[\[61a.3\]]lha min la sogs rnams kyi de bzhin nor bdag rtse mo can dang chu gter rlung dang tshogs kyi ni/_/glang po'i dbang po dang ni lug dang chu srin zhes dang ri dgas dang ni byi ba rim pas so/_40_/b+he ruN+Da dang khrung khrung mig sngon bshang lam gdong ni bya rog gdong la sogs pa'i zur du ste/_/
[\[61a.4\]]bse dang dom dang seng ge g.yag ni khyi gdong ma la sogs pa yi ste phyogs su rab tu 'gyur/_/rdo rje mig gi rkang pa brgyad pa sa yi shing rta la gnas mkha' la sngon mo'i shing rta yi/_/mkhar bgrod khro ba dang bcas kha dog lnga pa lus rgyas mig gsum ldan pa a ni la zhes pa/_41_/'od
[\[61a.5\]]zer can dang tsu n+dA lcags sgrog ma dang khro gnyer can gyi shing rta rnams la phag dang ni/_/rta dang glang po seng ge bdun gyi grangs su 'gyur te lha dang gshin rje chu dang byang du'o/_/shar du dri dang phreng ba ma ste gshin rje chu la gnas pa spros ma mar me sgeg mo dang /_/bzhad ma'o gar ma rol
[\[61a.6\]]mo ma ni nor sbyin sa gzhi la ste mkha' la glu ma 'dod ma'o/_42_/snying por brgyad ni kha khyer la ste mkha' dang 'og na gnas pa rta babs 'og tu nges par sbyar/_/gzungs ma rnams ni snam bu la ste gdengs can rigs dang bcas pa'i phyir 'dod ma rnams kha khyer la/_/dbye ba dang ni
[\[61a.7\]]bskyod pa 'dod mar 'gyur te mi yi bdag po de bzhin rgyas dang rengs 'dod ma/_/lha mo sgrol ma la sogs dag pa yis te srid gsum skyed ma gsod pa dang ni skyed 'dod ma/_43_/rol mo 'dod ma dang ni rgyan 'dod mar 'gyur mi yi bdag po zas 'dod ma dang de bzhin nyid/_/dri 'dod ma dang
[\[61b\]]
[\[61b.1\]]gos ni 'dod mar 'gyur te nges par 'khrig pa 'dod ma dag ni drug pa'o/_/lus la 'phrug 'dod ma dang kha na gnas pa'i mchil ma 'dor dang lus kyi dri ma 'dod ma dang /_/gar 'dod ma dang stan 'dod ma dang chu dang mal stan dag la rkyal dang bsnyes par 'dod ma dang /_44_/tsA mu N+DA
[\[61b.2\]]sogs brgyad kyi bya ba rnams te de bzhin sa la khro skyes rnams kyi 'dod ma yang /_/kun tu gdung dang 'ching 'dod ma dang nges par 'jam por smra ba dang ni skems dang skrod 'dod ma/_/reg dang dgug pa dag dang 'ching dang mi yi bdag po phur bu 'debs dang rgyug pa 'dod mar 'gyur/_/
[\[61b.3\]]yan lag thams cad bskyod par 'dod ma rab tu gsal zhing nges par bshang gci zag par 'dod ma dang /_45_/sems can rnams la slu 'dod ma dang nges par rtsod pa mang po lnga pa lhag ma za ba dang /_/g.yul 'dod ma dang sbrul 'ching ma dang byis pa khro bar 'dod ma rnams ni lha min rigs
[\[61b.4\]]la 'gyur/_/sum cu rtsa bdun phyir 'dod ma rnams slar yang de nas phyi rol dkyil 'khor dag gi kha khyer la/_/nyin zhag so so'i dus su gang zhig cung zad sems can bya ba rnal 'byor ma yi bya ba 'dir/_46_/zhes pa de ltar rdo rje can gyis srid pa gsum po mtha' dag rnams kyang
[\[61b.5\]]dkyil 'khor rnam par gsungs/_/phyi dang lus dang gzhan la yang ni spro dang sdud pa dag la dngos po'i skye ba yang dag gnas/_/de la rtag pa mkha' yi rdo rje rnam gsum srid pa la gnas mi rtag nyid du 'gyur ma yin/_/'byung po'i tshogs ni rtag pa min par 'gyur te mi yi
[\[61b.6\]]bdag po mig 'phrul ji bzhin nyid du'o/_47_/rtag dang mi rtag mthong ste de lta na yang blun po'i blo can sems ni dag pa'i don slad du/_/sgrub thabs dag ni brjod par bya ste snying por gyur pa 'ga' yang 'dir ni bsgrub par bya ba med/_/gang zhig bsgrub bya sgrub pa po de 'khrul pa zhes pa
[\[61b.7\]]rdo rje can gyi sgrub thabs mtha' dag gang /_/de phyir rgyal po rang sems dri ma rnam par bral ba dag ni dkyil 'khor dbang por rab tu bya/_48_/dpal ldan rdo rje can ni thugs kyi rdo rjer 'gyur te mi bdag dkyil 'khor sku yi rdo rje'o/_/lha rnams 'khor lo A li kA li'i rigs skyes gsung
[\[62a\]]
[\[62a.1\]]gi rdo rje zla ba nyi ma'i steng du'o/_/rtsa ba sdong bu dag ni a yig 'dab ma dang ni de bzhin ge sar rnams kyang u yig go/_/dbus su dpal ldan lte ba dang ni zla ba nyi ma rnam gnyis rkang pa'i gnas dag ma yig go/_49_/ho yig thog ma tha ma'i snying po bde mnyam 'bras bu
[\[62a.2\]]ster ba sku gsung thugs kyi rdo rje ste/_/de ni shes rab chags pas zhu ba khyab bdag rdo rje can yang ri bong 'dzin pa bzhin bltas nas/_/lha mo rnams kyis glu dag mdzad de bcom ldan khyod ni sems can kun la phan par mdzad pa po/_/bdag cag srungs shig lha mi'i bla ma rdo rje
[\[62a.3\]]ldan pa 'dod pa don gnyer rnams la 'dod pa mdzod/_50_/rdo rje can des glu dag gsan nas srid pa gsum po mtha' dag rnams kyang mig 'phrul lta bur ni/_/gzigs nas skyed pa mdzad de dri ma med pa'i 'od zer 'phro ba rang gi mtshan ma spros byas nas/_/rdo rje'i rgyan dang ldan/_
[\[62a.4\]]zhing rgyal ba'i bdag po'i cod pan shes rab kyis ni 'khyud par gyur pa yang /_/shes rab thabs kyis rgyal po slar yang dkyil 'khor ma lus pa ni rab tu spro ba dag kyang ngo /_51_/'od zer sngon po 'jigs pa'i sku ste rab tu bzhad pa'i zhal dang mche ba phyed ni gtsigs pa dang /_/sgra
[\[62a.5\]]drag sgrogs byed nyi ma'i spyan dang gnyis lhag rgyal ba'i phyag ste rig byed zhal dang zhabs gnyis pa/_/shes rab thabs la rab byung mtshon cha rnams dang bcas pa rkang pa brgyad pa'i shing rta dag la gnas/_/rgyal ba'i dgra ni 'joms par byed pa rdo rje shugs te ye shes 'khor lo'i slad
[\[62a.6\]]du bskul bar bya/_52_/dri med 'od zer 'phro ba ye shes 'khor lo'i dbang phyug dag ni lte bar lcags kyus bsnun byas shing /_/phyag rnams rang gi rdo rje gdengs can dag gis de bzhin rab bcings mtshon cha rnams kyis 'jigs byas te/_/mtha' dag bsgrub byar byas shing 'khor lo
[\[62a.7\]]bzang po bskyod par byas nas 'di ni slar yang 'gro ba ste/_/gzhug dang bcing dang mnyes pa dang ni ro mnyam byed pa dag ni rmugs byed la sogs rnams kyis byed/_53_/rdzogs pa'i rnal 'byor dag la sems ni nam mkha' dang bcas snying po'i pad+mar me yi steng du 'gyur/_/shar du
[\[62b\]]
[\[62b.1\]]dpal ldan nag mo 'bar ma mchog gi pad 'dab la ni lho ru dmar mo 'bar ma ste/_/byang du dpal ldan dkar mo 'bar mar 'gyur te rigs kyi dbang gis nub tu ser mo 'bar ma'o/_/mer ni du ba da nu'i bu yi phyogs su smig rgyu ma dang dbang ldan phyogs su mkha' snang ma/_54_/
[\[62b.2\]]rlung du dpal ldan mar me ma ste nor bu dang ni shing dang chos kyi ga N+DI dag dang dung /_/me dang rlung dang lha min dang ni 'phrog byed phyogs su de bzhin bar gyi zur gyi cha la'o/_/shar du 'du byed dang ni sa dag nges par pad+ma la gnas lho ru tshor ba chu dag go/_/byang du 'du shes dang ni me ru
[\[62b.3\]]'gyur te nub tu yang ni rlung dang bcas pa'i gzugs nyid do/_55_/_me yi phyogs su rlung dang gzugs su 'gyur te lha min bdag por me dang 'du shes gnyis po'o/_/dbang ldan du ni chu dang tshor ba dag ste rlung du 'dzin ma 'du byed phung por ldan pa'o/_/lha mo sangs rgyas par rnams su ni le
[\[62b.4\]]tshe brgyad kyi gnas su bdud rtsi'i ro yi bum pa rnams/_/slar yang 'phar ma phyi ma la ni shar du sna dang dri ste lho ru mig dang gzugs dag go/_56_/byang du lce dang ro ru 'gyur te chur ni de bzhin nyid du lus dang reg bya dag tu 'gyur/_/sa 'og tu ni rna ba sgra ru 'gyur te rigs kyi dbang gis lho
[\[62b.5\]]yi sgo yi g.yon du'o/_/nam mkha' la ni nges par sems dang chos kyi dbyings su 'gyur te shar gyi sgo yi g.yon du'o/_/dang por thabs ni drug po dag kyang rgyal ba'i dbang gis dkyil 'khor gyi ni lhag pa'i lha ru 'gyur/_57_/phyi nas shes rab la sogs drug ni rab tu gsal bar bdag
[\[62b.6\]]po rang rang pad+ma'i gdan la'o/_/shar gyi sgor ni rab gtum ral gri 'dzin pa shin tu stobs te de yi phyag rgya rengs byed ma'o/_/g.yas su rmugs byed dang ni nga rgyal mar 'gyur nor sbyin du yang khengs byed dang ni rmugs byed ma/_/chu ru rengs byed dang ni mtha' yas brtson
[\[62b.7\]]'grus mar 'gyur sgo yi dbus na gnas pa'i pad+ma la'o/_58_/dbyug sngon 'od zer can dang mi g.yo zhes dang khro gnyer can ma brtson 'grus mtha' yas lcags sgrog ma/_/'dod pa tsu n+dA shing rta la gnas lha dang nor sbyin gzhan dang lho yi sgo yi dbus su ste/_/gnod mdzes drag
[\[63a\]]
[\[63a.1\]]spyan ma ni 'og tu 'gyur zhing mkha' la gtsug tor dang ni shin tu sngon mo nyid/_/shar gyi sgo yi steng dang gzhan du yang ni nges par 'gyur te gnyis pa dag gi shing rta yang /_59_/gsung las skyes pa'i dkyil 'khor la ni nor gyi phyogs su 'byung po las skyes
[\[63a.2\]]rnams kyi gdan du 'gyur/_/shar du tsA mu N+DA dang dbang por 'gyur te rtse mo can du khyab 'jug ma dang rig byed gdong /_/gshin rjer phag mo drag por 'gyur te lha min bdag por gdong drug ma dang bgegs kyi mgon po'o/_/nub tu dbang mo bden bral du 'gyur rlung du nges par
[\[63a.3\]]dus kyi gdong ma dang ni khyab 'jug nyid/_60_/gnod sbyin du ni drag mo gshin rjer 'gyur te phyugs kyi bdag por dpal mo nyid dang gdong drug pa/_/phyi rol gyi ni dbang po'i sgo yi g.yas su lha min bdag dang de yi phyag rgya srin mor 'gyur/_/me ni rlung dang rab gtum ma ste me dang
[\[63a.4\]]chu lha mo yang lho yi sgo yi g.yas su'o/_/lha min bdag por dpal ldan gdong drug pa dang dpal mor 'gyur te nub tu dbang po rlung lha mo/_61_/rlung du tshangs pa dang ni glog mar 'gyur te nor sbyin du yang rgya mtsho dang ni phag mo'o/_/dbang ldan du ni tshogs kyi dbang po gzhon nu ma ste nor
[\[63a.5\]]sbyin gshin rje'i sgo yi g.yon gyi char/_/drag po dus te khyab 'jug dang ni nor sbyin zhes pa lho dang nub kyi sgo yi g.yon du'o/_/de dag rnams kyi phyag rgyar rab grags ri sras gshin rje ma dang dpal mo nor gyi dbang mor 'gyur/_62_/phyi rol du ni lha dang gshin rje nor sbyin nub kyi kha
[\[63a.6\]]khyer dag la klu rnams mtha' dag ste/_/pad+ma dang ni stobs kyi rgyu dag g.yo ba'i dkyil 'khor la gnas nor rgyas bu dang dung skyong ni/_/me la gnas pa dag ste chu yi steng du rigs ldan mtha' yas klur ni rab tu grags par 'gyur/_/de bzhin sa yi dkyil 'khor la gnas
[\[63a.7\]]rigs kyi dbang gis 'jog po dang ni pad+ma chen por 'gyur/_63_/de rnams shes rab rab gtum ma rnams dur khrod sa la gnas pa khyi gdong ma la sogs pa ste/_/de rnams thabs ni pad+ma la sogs gzhan gyi rigs kyi dbang gis bde ba dam pa'i don du 'gyur/_/shar gyi 'khor lor
[\[63b\]]
[\[63b.1\]]rtse mos 'bigs pa'i dur khrod du ni g.yo ba'i dkyil 'khor la gnas khyi gdong ma/_/gshin rje dag tu nges par ro ni bsreg par phag gi gdong ma byang du rul pa dang bcas par/_64_/stag gdong ma ste chu ru rnag gi drir ni de bzhin nyid du ce spyang dag gi gdong mar 'gyur/_/me dang
[\[63b.2\]]lha min bdag por lhag ma dang ni mi bzad g.yul du bya rog gdong ma bya rgod bcas/_/rlung du sbrul gyis zos par mkha' 'gro'i bdag po'i gdong ma dbang ldan du yang byis pa shi bar ni/_/'khor lo la gnas 'ug gdong ma ste sa yi dkyil 'khor la gnas zla nyi dag kyang bsgom par
[\[63b.3\]]bya/_65_/g.yon brkyang ba ni yum gyir 'gyur te mnyam pa'i stabs ni 'dab ma dag gi lha mo'i tshogs kyi'o/_/bcu dang nor gyi tshogs dag gi ni g.yon brkyang sa ga lha min mo rnams kyi yang zlum po'o/_/g.yon brkyang dag la gnas pa rnams kyi snyoms par 'jug pa
[\[63b.4\]]g.yas brkyang stabs su nges par 'gyur ba ste/_/sa ga la ni sa ga nyid ces bya bar 'gyur zhing nges par zlum po la yang zlum po'o/_66_/dkyil 'khor du yang lhag ma'i lha rnams rab tu gsal zhing nges par rdo rje gdan gyis gnas pa ste/_/rang rigs phyogs gnas lha mo
[\[63b.5\]]rnams ni rang rang pad+ma zla ba'i steng du pad+ma'i gdan gyis gnas/_/gdengs can rigs dang bcas pa rang rang phyogs kyi bzhon par gnas pa'i lha rnams rdo rje gdan gyis gnas/_/lha rnams 'dab mar lha mo rnams ni rol pa'i stabs te 'byung po las skyes rnams kyi de bzhin nyid/_67_/
[\[63b.6\]]g.yas pa bskum pa dag kyang sa gzhi la ni nges par bkod cing rkang pa g.yon pa brkyang ba dag_/phyed dang bcas pa'i khru gnyis pa ste mi yi bdag po de ni g.yon pa brkyang ba'i stabs su 'gyur/_/g.yon pa'i sbyor ba yis ni g.yas brkyang du 'gyur rkang pa zung ni mnyam pa dag kyang
[\[63b.7\]]mnyam pa'i stabs/_/yon tan dbang gis pus mo zung ni rab tu brkyang ba dag las sa ga dang ni zlum por 'gyur/_68_/cung zad pus mo phyed ni 'khyog pa rol par 'gyur te lhag ma dag ni rab tu grags pa nyid/_/slar yang rnal 'byor pa yis b+ha ra ta las shes par bya ste rdo rje gar gyi
[\[64a\]]
[\[64a.1\]]slad du'o/_/cod pan dag la phan tshun rdo rje yi ni rdo rjer 'gyur te sangs rgyas lnga rnams re 'ga' na/_/gzugs kyi steng du mi bskyod pa ste gsal bar pad+ma 'dzin pa'i rnam par snang mdzad nyid du 'gyur/_69_/rin chen dbang po'i chu skyes 'dzin dang don yod
[\[64a.2\]]grub pa'i cod pan la ni rab mchog nor bu'i phyag_/drug gi cod pan ral pa zhes byar 'gyur te yon tan dbang gis lhag ma'i 'khor lo yi yang gzhan/_/sa las 'khor lo rab tu skye bar 'gyur te chu las pad+ma dang ni me las nor bu'o/_/rlung las ral gri dang ni stong pa dag
[\[64a.3\]]las rdo rjer 'gyur te 'gyur med las ni gri gug go/_70_/gos dang bdud rtsi'i snod du 'gyur te nges par me long dang bcas phreng ba dang ni rgyud mangs dang /_/drug pa chos 'byung nges par sa dang chu dang bsreg za rlung dang nam mkha'i zhi ba dag las so/_/phub dang mdung dang
[\[64a.4\]]mda' dang dgra sta dang ni Da ma ru dag mtshan ma lnga ste de bzhin du/_/dbyug pa zhags pa lcags kyu dag dang nges par de bzhin tho ba dang ni rtse gsum dag tu 'gyur/_71_/gzhu dang ut+pa la dang slar yang de bzhin mgo bo dang ni kha T+wAM ga dang dril bu dang /_/de bzhin lcags sgrog
[\[64a.5\]]la sogs chu na rgyu ba thod pa stag lpags dang ni glang po'i pags pa ste/_/'dir ni lhag ma nye ba'i mtshan ma sa dang chu dang bsreg za rlung dang nam mkha' las skyes pa/_/de dag rang bzhin yon tan dbang gis shes par bya ba nyid de lha dang lha mo rnams kyi'o/_72_/gang
[\[64a.6\]]zhig l-i la sogs pa sum cu'i dbyangs ni sa chu bsreg za rlung dang nam mkha' las skyes pa/_/thung ngu ring po'i rab dbye rnams kyis rim par yongs bkod nges par pad+ma la gnas zla ba dang /_/nyi ma'i gdan la gnas pa de dag mtha' dag 'khor lo la sogs mtshan ma rnams
[\[64a.7\]]kyi rang gi sngags/_/gang zhig kho nar mtshan ma drug par gyur pa der ni yon tan dbang gis gzhom du med par 'gyur/_73_/nA da dpal ldan rdo rje sems dpar 'gyur te mi yi bdag po thugs kyi rdo rje a yig go/_/i yig thung ngu ral gri ldan par 'gyur te slar yang r-i yig
[\[64b\]]
[\[64b.1\]]dag ni phyag na rin chen no/_/u yig thung ngu snang ba mtha' yas su 'gyur slar yang 'dir ni l-i yig rnam par snang mdzad do/_/bsam pa'i rab tu dbye bas dbyangs kyi tshogs pa ring po mtha' dag rgyal ba drug gi rim pas so/_74_/dpal ldan yum ni gzhom du med pa zhes par 'gyur te
[\[64b.2\]]de bzhin A yig las skyes nam mkha'i khams/_/rlung dang me dang chu dang sa rnams la ni I r-I U l-I thams cad rim pas gnas par 'gyur/_/mchog gi rgyal ba'i bdag po sna tshogs yum ni bde ba'i don du phan tshun lus dang bsam pa ste/_/mi bskyod stong pa'i khams dang
[\[64b.3\]]phyag gi pad+ma ral gri dang ni spyan ma lus dang bsam pa'o/_75_/rin chen dbang po mA ma kI dang gsal bar pad 'dzin gos dkar mo ni lus dang bsam pa ste/_/de bzhin 'khor lo can dang sgrol ma rang bzhin yon tan dbang gis thung dang ring ba'i dbyangs kyis so/_/aM yig kun tu
[\[64b.4\]]bzang por 'gyur te yon tan dbang gis a yig dag kyang phyag na rdo rje'o/_/e yig thung ngu nam mkha'i snying po ar yig dag kyang de bzhin yang dag sa yi snying por 'gyur/_76_/o yig 'jig rten mgon po al yang de bzhin 'dir ni rnam par sel bar 'gyur te lus la'o/_/
[\[64b.5\]]A yig chos kyi dbyings su 'gyur te nges par de bzhin AHyig yas skyes sgra yi rdo rje ma/_/ai yig reg bya rdo rje ma ste lus kyi dbye bas Ar yig las skyes ro yi rdo rje ma/_/au yig gzugs kyi rdo rje mar 'gyur nges par de bzhin al yig las skyes dri yi rdo rje ma/_77_/dpal
[\[64b.6\]]ldan bzang po chos kyi dbyings dang phyag na rdo rje dang ni sgra yi rdo rje ma dag zung /_/nam mkha' snying po dri yi rdo rje ma dang 'jig rten mgon po ro yi rdo rje ma dag zung /_/sa yi snying po gzugs kyi rdo rje ma dang reg bya rnam par sel ba dag ni zung du 'gyur/_/de ltar rigs ni drug po rnam dag
[\[64b.7\]]rang bzhin yon tan dbang gis yang dag par ni rig par bya/_78_/haM yig gtsug tor 'khor lo can 'gyur lus kyi dbang gis 'dir ni haHyig shin tu sngon mo'o/_/ha yig thung ngu gnod mdzes su 'gyur nges par de bzhin ring po las skyes drag po'i mig ma'o/_/yaM lAH rim pas
[\[65a\]]
[\[65a.1\]]rab tu gsal bar shin tu stobs dang rengs byed ma ste gnyis po dag kyang zung /_/raM wAMHrmugs byed nga rgyal ma ste waM dang rAHzhes pa ni khengs byed rmugs byed mar 'gyur ro/_79_/la~M` yAH rengs byed shin tu brtson 'grus mar 'gyur ya wa ra la dbyug pa sngon po mi
[\[65a.2\]]g.yo ba/_/'dod pa dang ni mtha' yas brtson 'grus su 'gyur lus kyi dbang gis lha mo rnams kyi ring po ste/_/yA wA rA lA de bzhin glang po rta dang seng ge dang ni phag gi shing rta dag la 'gyur/_/dbyug sngon 'od zer can dang mi g.yo zhes dang khro gnyer can ma brtson 'grus mtha'
[\[65a.3\]]yas lcags sgrog ma/_80_/'dod pa tsu n+dA zung du 'gyur te mi bdag dkyil 'khor la ni bde ba dam pa'i don du'o/_/a yig dag dang oM dang rnam par bcad pa haM dang haHdang ha hA las skyes nus ma brgyad/_/bum pa rnams la de bzhin ha yig rlung dang me dang chu dang sa yi dbyangs kyis
[\[65a.4\]]phye bar 'gyur/_/oM hUM ho AHdung dang dri med yon tan nor bu dang ni rkang 'thung chos kyi ga N+DI'o/_81_/ha yig tsA mu N+DA ste haM dang haHzhes bya ba 'dir ni dbang phyug ma dang phag mo'o/_/hA dang k+Sha k+ShA k+sha~M k+ShaHdbang mo mkha' 'gro'i bdag pos 'gro ma tshangs ma dpal mo gzhon nu ma/_/
[\[65a.5\]]hI hr-I hU hr-I rgyab tu pad+ma mchog gi 'dab ma la ste thung ngu'i dbyangs rnams mdun du'o/_/k+ShI k+Sh-I k+ShU k+Sh-I de bzhin nyid de rab tu gsal zhing nges par thung ngu'i dbyangs rnams de bzhin no/_82_/shar dang g.yas dang g.yas min chu dang me dang lha min dbang ldan dang ni rlung gi pad+ma la/_/'dab
[\[65a.6\]]ma drug la ya sogs dbyangs drug gis phye thung ngu ring po rnams ni rim par yongs bkod pa/_/hi k+Shi la sogs la mtha' thams cad nor ni gdengs can gyis bsgyur lha mo rnams kyi 'dab ma la/_/rigs kyi dbang gis mngon phyogs tsA muN+DA la sogs pa'i thabs su 'gyur te sngags kyi dbye bas
[\[65a.7\]]so/_83_/ta~M naHbrgya byin chu gter gdong ste pa~M maHzhes pa rgya mtsho dang ni dpal ldan tshogs kyi dbang /_/Ta~M NaHmo dang gzhon nu dag ste ca~M dang nyaHzhes bya ba srin po'i dbang po dag dang rlung /_/ka~M daHkhyab 'jug dus te 'phrog byed ces dang nor sbyin dag kyang sa~M dang 'dir ni Th+kaHnyid do/_/tsa
[\[65b\]]
[\[65b.1\]]sogs sre ba dbyangs dang bcas pa rnams ni lha yi pad+ma'i 'dab mar lha mo rnams kyir 'gyur/_84_/nag pa'i zla ba sogs kyi tshes rnams dus kyi nges pa'i dbang gis stong pa drug dang me yi grangs/_/de nyid la zhon ha yig rlung me chu dang sa rnams dag la shar la sogs pa'i klu rnams kyi/_/
[\[65b.2\]]sde bdun brtsegs pa la gnas k+Sha ya ra wa lar ldan dur khrod du ni lha min mo rnams kyi/_/shes rab thabs kyi lus dang bsam pas rigs kyi dbang las 'dir ni gang zhig dbus su mngon phyogs 'gyur/_85_/dpal ldan rdo rje can dang kun bzangs rigs kyi dbang gis rdo rje 'dzin pa
[\[65b.3\]]phyag na rdo rjer 'gyur/_/don yod grub dang nam mkha'i snying po dri med nor bu'i phyag dang sa yi snying po yang dag go/_/phyag na 'khor lo rnam par sel bar 'gyur te rigs kyi dbang gis 'od dpag med dang 'jig rten mgon/_/dpal ldan yum dang chos kyi dbyings te sgra yi rdo rje
[\[65b.4\]]ma dang rdo rje dbyings kyi dbang phyug ma/_86_/dpal ldan sgrol ma reg bya rdo rje ma ste rigs kyi dbye bas gos dkar ro yi rdo rje ma/_/mA ma kI dang gzugs zhes grags par 'gyur te rigs kyi dbang gis spyan ma dri yi rdo rje ma/_/khro bo'i dbang po rdo rje shugs dang rgyal ba'i bdag por 'gyur
[\[65b.5\]]te kun tu bzang po de nyid do/_/gtsug tor mi bskyod pa nyid 'dir ni slar yang shin tu stobs dang don yod grub par rab tu grags/_87_/rmugs byed dang ni phyag na rin chen du 'gyur rigs kyi dbang gis khengs byed dang ni 'od dpag med/_/rengs byed dang ni rnam par snang mdzad du 'gyur
[\[65b.6\]]stobs ldan phyag na rdo rje dag dang gnod mdzes so/_/mkha' snying dang ni dbyug pa sngon po rang bzhin yon tan dbang gis sa yi snying po 'dod pa'o/_/rnam par sel dang shin tu brtson 'grus su 'gyur rigs kyi dbang gis 'jig rten mgon po mi g.yo ba/_88_/yum dang khro bo'i dbang
[\[65b.7\]]po'i phyag rgyar 'gyur te rigs kyi dbang gis chos kyi dbyings ni de bzhin nyid/_/stong par grags pa shin tu sngon mo rlung me chu dang sa la sogs pa mtha' yas brtson 'grus dang /_/rmugs byed ma dang khengs ma rengs byed mar ni rim pas rab tu gsal zhing nges par rab tu grags/_/
[\[66a\]]
[\[66a.1\]]drag spyan sgra yi rdo rje mar 'gyur rigs kyi dbang gis lcags sgrog ma dang reg bya rdo rje ma/_89_/'od zer can dang dri yi rdo rjer rab tu 'gyur te khro gnyer can dang tsu n+dA ra rab grags pa/_/rigs kyi dbye bas nges par ro yi rdo rje ma dang gzugs kyi rdo rjer rim pas shes par
[\[66a.2\]]bya/_/'dir ni rengs byed dus mthar byed pa nyid de slar yang shin tu stobs dang bgegs dgrar rab tu grags/_/rmugs byed shes rab mthar byed dag tu rab tu 'gyur te de bzhin khengs byed dang ni pad+ma'i dgra/_90_/rlung me chu sa tsA mu N+DA dang phag mo dbang phyug ma dang de bzhin dbang
[\[66a.3\]]mo bzhi pa ste/_/dri dang gzugs dang ro dang reg bya zhes pa g.yo ba 'phrog byed lha min mer ni gnas pa yang /_/tshangs pa dang ni rnam par snang mdzad du 'gyur rigs kyi dbang gis rgya mtsho dag dang 'od dpag med/_/me dang dpal ldan phyag na rin chen du 'gyur rlung dang don yod grub
[\[66a.4\]]pa dag ni de bzhin nyid/_91_/mi bskyod pa dang lha min dgra bor 'gyur te rgyal ba'i bdag po dang ni bde byed rab tu grags/_/rnam par sel ba gang de brgya byin du 'gyur 'jig rten mgon po tshogs kyi bdag po de bzhin nyid/_/sa yi snying po gdong drug par 'gyur dpal ldan mkha' snying
[\[66a.5\]]da nu'i bdag por rab tu grags pa yin/_/dpal ldan phyag na rdo rje dus su 'gyur te drug pa kun tu bzang po nor gyi bdag po'o/_92_/rig ma drug dang phyag rgya drug ni rang bzhin yon tan dbang gis de rnams rang rang phyag rgya ste/_/phyag rgya rig ma la sogs nyi ma lha yi mchog gi bdag
[\[66a.6\]]rnams dkar po nag po rdzogs pa'o/_/de dag rnams kyi pad 'dab la ni nor lag tshes te mchu yi zla ba la sogs gang de rnams/_/zla ba drug ni snga ma drug tu 'gyur te rigs kyi dbang gis lha mo rnams kyi phyi ma yang /_93_/klu brgyad gang de bum pa rnams te khyab bdag pad+ma'i 'dab la nus
[\[66a.7\]]ma de rnams rab gtum ma/_/dpal ldan du ba bya rog gdong mar 'gyur te rigs kyi dbang gis bya rgod gdong ma smig rgyu ma/_/mkha' snang ma ni 'ug pa'i gdong ma dpal ldan mar me mkha' 'gro'i bdag po'i gdong mar rab tu grags/_/nag mo 'bar ma khyi gdong ma ste dmar mo 'bar
[\[66b\]]
[\[66b.1\]]ma shin tu rnam 'gyur bzhin ldan phag gdong ma/_94_/dkar mo 'bar ma stag gi gdong mar 'gyur te rigs kyi dbang gis ser mo 'bar ma ce spyang ma/_/de bzhin sgeg mo la sogs thams cad rab tu gsal ba rnam bcu sna tshogs yum ni lhag ma'o/_/lha mo sangs rgyas rig ma
[\[66b.2\]]shing dang bcas shing bum pa dang bcas rgyal ba yi ni dag pa'i sku/_/khro bo'i dbang po byang chub sems dpa' nges par ro yi rdo rje ma ni chos kyi sku de nyid/_95_/rnal 'byor ma rnams longs spyod sku ste rab mchog shing rta la gnas lha ni nyi mar rab grags pa/_/klu ni brgyad po rnams dang
[\[66b.3\]]rab gtum ma rnams 'khor dang bcas pa sangs rgyas kyi ni sprul pa'i sku/_/de bzhin slar yang rgyal ba'i sku ni dbye ba gnyis su 'gyur te phyi rol dag dang nang na yang /_/mngal nas skyes pa ji lta ba nyid de bzhin kho na dkyil 'khor la ni nges par rab tu 'gyur/_96_/ston pa lha mo
[\[66b.4\]]sogs dang bum pa lhan skyes rgyal ba'i sku ste dkyil 'khor snying po'i dbus su'o/_/sangs rgyas la sogs chos kyi sku ste nges par ro yi rdo rje ma sogs longs spyod rdzogs pa'i sku/_/khro bo sprul pa'i sku ru 'gyur te yon tan dbang gis dkyil 'khor gyi ni snying por yang dag gnas/_/
[\[66b.5\]]phyi rol du ni tsA mu N+DA la sogs pa lha mo brgyad po 'khor dang bcas pa dag pa'i sku/_97_/lha la sogs pa chos kyi sku ste mtha' dag gdengs can rigs kyang 'dir ni longs spyod rdzogs pa'i sku/_/gtum mo rnams ni sprul pa'i skur 'gyur mi yi bdag po sems can kun gyi don gyi slad du'o/_/
[\[66b.6\]]sku yi rdo rje lhan cig skyes pa'i sku ni zung du 'gyur te gzugs ni rdzogs pa'i slad du'o/_/gsung gi rdo rje dang ni chos kyi sku yang zung du 'gyur te chos nyid bstan pa'i don du'o/_98_/thugs dang longs spyod rdzogs pa'i sku yang zung du 'gyur te sems can kun gyi don ni byed pa po/_/ye shes
[\[66b.7\]]dang ni sprul pa'i sku dag zung du 'gyur te srog chags rnams la thar pa ster ba nyid/_/shes rab thabs kyi lus dang bsam pa mnyam dang mi mnyam rigs ni nyi zla ka sogs a sogs dang /_/rnam gsum srid pa la gnas ye shes rnam shes dbye ba dag gis rnal 'byor pa yis rig
[\[67a\]]
[\[67a.1\]]par bya/_99_/rdo rje swA hA'i mtha' ldan dag gis mgo dang mgrin pa snying ga lte ba gsang ba spyi bor te/_/'di dag gis ni byin brlabs yan lag rab mchog rgyal ba'i bdag po lha mo rnams kyis bkru bar bya/_/stong pa chos kyi dbyings dang rdo rje gsum gyi dus
[\[67a.2\]]dang ye shes mchod pa rjes su chags pa la/_/skyabs su 'gro ba gsum nas sgrub pa po yis tata swa b+hA ba At+ma ko\u0f85haM brjod par bya/_100_/bum pa rnams dang du ba la sogs brgyad po rnams kyis snying gar chos kyi 'khor lor rab tu 'gyur/_/rig ma rnams dang sangs rgyas nyid kyis
[\[67a.3\]]mgo bor rtsibs bcu drug pa lhan cig skyes par rab tu grags/_/byang chub sems dpa' la sogs nyis 'gyur mi bdag rnams kyis mgrin par longs spyod rdzogs pa'i 'khor lor 'gyur/_/'jigs pa la sogs nor ni gdengs can dag gis bsgyur ba rnams kyis lte bar sprul pa'i
[\[67a.4\]]'khor lor 'gyur/_101_/lag pa rkang pa'i tshigs la lha rnams kyi ni las kyi 'khor lo dgu bcu dus kyis bsnun pa ste/_/klu dang gtum mo mi yi bdag po rnams kyis sor mo'i tshigs kyi mtshams la bya ba zhes byar 'gyur/_/dus kyi dag pas dpal ldan rdo rje can 'gyur mi bdag
[\[67a.5\]]lo dang zla ba la sogs dbye bas so/_/thugs kyi rnam pa nyi ma ma yin nyin zhag so so'i dbang gis sna tshogs yum ni rnam par dag 102_/rlung gi dag pas du ba la sogs rang gi snying ga'i pad+mar rtsa yi 'khor lo la gnas rnams/_/nyon mongs rnams kyis drag po chung mar bcas pa khyab
[\[67a.6\]]bdag zhabs kyi 'og tu bdud kyi tshogs kyi bdud/_/dung dang ga N+DI ma Ni ljon pa zhes pa dag kyang de bzhin sku yi rdo rje la sogs kyis/_/bum pa brgyad ni bdud rtsi'i yan lag gis te rgyal dang rnam rgyal bum pa byang chub sems sogs kyis/_103_/'du byed don yod grub pa tshor ba
[\[67a.7\]]dri med nor bu'i phyag dang 'du shes snang ba mtha' yas te/_/gzugs ni 'khor lo can no ri bong can dang stobs khrag bshang ba gci ba rnam par dag pa'o/_lha mo drug ni khams rnams kyis te yul dang yul can rnams kyis byang chub sems dpa' phyag rgyar bcas/_/khro bo
[\[67b\]]
[\[67b.1\]]lnga ni stobs rnams kyis te nges par slar yang gzhan pa lnga ni dbang po gzhan rnams kyis/_104_/tsA mu N+DA sogs thun brgyad kyis te pad+ma'i 'dab mar gnas rnams nyi ma'i dus sbyor chu tshod kyis/_/lha min la sogs nyi ma'i zla bas pad+ma'i 'dab mar gnas rnams chu tshod dbugs kyi
[\[67b.2\]]grangs kyis so/_/gsang bar mi bdag nyis 'gyur chu tshod rnams kyis klu rnams dang ni gtum mo rnams kyang rnam par dag_/de bzhin 'dod ma la sogs de dag rang bzhin yon tan dbang gis lus kyi bya bas rnam par dag 105_/skra rnams kyis ni grub pa mtha' dag ba spu
[\[67b.3\]]rnams kyis dur khrod sa gzhi la gnas 'byung po'i tshogs/_/de nyid rnams kyis gtso bo'i mtshon cha rang bzhin yon tan dbang gis khams kyis phyi yi phyag rgya'o/_/rdo rjes nang gi phyag rgya rdo rje 'dzin pa'i thugs kar zla ba'i steng du yang dag gnas pa'o/_/dpal ldan
[\[67b.4\]]rdo rje can dang sna tshogs yum ni rnam gsum srid gnas 'gyur med ye shes dbye ba las/_106_/dpal ldan dag pa las ni chos skur 'gyur te chos las nges par longs spyod rdzogs sku bzang po'o/_/longs spyod las ni sprul pa'i sku ru 'gyur te rgyal ba'i bdag po'i sems can kun
[\[67b.5\]]don byed pa po/_/bzhi pa'i gnas skabs shin tu gnyid log nges par slar yang gzhan dang lus kyi dbye bas sad pa ste/_/de ltar lus kyi rab tu dbye bas srog chags rnams kyi lus la yid ni rnam pa bzhi ru gnas/_107_/sprul par yid ni longs spyod byed pa po ru rab tu 'gyur te
[\[67b.6\]]lus dang ngag gi dbang pos so/_/longs spyod rdzogs la ma mthong sems par 'gyur te yon tan dbang gis chos kyi sku la gnyid kyang ngo /_/dag pa la ni bde bar rab 'gyur 'dir ni nyin mtshan dus su thig le grol ba gsum gyi mthar/_/de phyir de ni nyin mtshan dus su rnal 'byor
[\[67b.7\]]pa yis bsgom par bya ste 'gyur med don du'o/_108_/g.yon du srog ni rab tu rgyu bar 'gyur ba de bzhin du ni g.yas pa bskum pa gang yin pa/_/de ni g.yon brkyang stabs te mnyam pa'i stabs dang gzhan pa g.yas brkyang me dang nyi ma'i rgyu ba las/_/sa ga dang ni zlum po nyid dang
[\[68a\]]
[\[68a.1\]]mchog gi rol pa'i stabs dang pad+ma dang ni rdo rje'i gdan/_/nam mkha' sogs la rab tu rgyu ba mnyam dang mi mnyam bgrod pa dag la srog rlung rnam pa lnga/_109_/gtum mo lte ba'i 'khor lo dgu yis bsnun pa'i lag 'gro tsa rtsi kA sogs lhag pa'i lha dang ldan/_/
[\[68a.2\]]ho yig ye shes snying po la ni dri med glog dang mtshungs pa'i ye shes me ni rab rgyas pa/_/lte bar rnam par snang mdzad la sogs bsreg cing mi yi bdag po spyan ma mig la sogs pa rnams/_/thams cad bsregs nas mgo bor zla ba bzang las thig le'i gzugs ni 'dzag pa gang de rdo rje
[\[68a.3\]]can/_110_/shes rab chos 'byung dag la gnas pa mtha' dag slar yang spro ba byas te nges par thig le yis/_/sna tshogs rgyan dang ldan zhing me long dag la gnas pa lta bu'i ye shes 'khor lo rang byung ba/_/'dod pa dang ni gzugs dang gzugs med srid pa rnam pa gsum po dag kyang
[\[68a.4\]]rim pas sbyangs byas te/_/phyi nas ye shes me lce dag gis srid pa gsum po mtha' dag dus gcig tu ni dgug par bya/_111_/zla ba nyi ma a sogs ka sogs rnams kyis rnam gsum bgrod gnas sku yi rdo rje sogs bzlas pa/_/so sor sdud pa la sogs drug gis gser bzang pad+ma
[\[68a.5\]]la ni sku gsung thugs kyi rnal 'byor te/_/dga' ba la sogs rnams kyis rdo rje chu skyes dag la ro mnyam gyur pas bsgom pa rdo rje gsum/_/shes rab pad+mar sems kyi thig le dag la lhan skyes bde ba'i dbang gis bsgom pa gzhom med 'gyur/_112_/bdud rtsi lnga la sogs dang chu gter
[\[68a.6\]]rdo rje rnams dang sngags kyi bzlas pa sogs kyis bsnyen pa ste/_/so sor sdud pa sogs dang rdo rje pad+ma las skyes bdud rtsi yis ni nye ba'i sgrub par 'gyur/_/dga' ba la sogs rnams kyis rdo rje gsum dang chu skyes ro mnyam gyur pa bsgom pa sgrub par 'gyur/_/shes rab sbyar la gang
[\[68a.7\]]tshe 'pho med phra mo'i rnal 'byor dag las nges par sgrub pa chen por 'gyur/_113_/dang por stong nyid byang chub nges par slar yang de nas zla ba thig le dag ni yang dag 'dzin/_/de nas gzugs dag bskyed cing rab mchog ro yi rigs rnams dag gis yi ge dgod pa nyid yin te/_/'di
[\[68b\]]
[\[68b.1\]]ni spyi yi bsnyen pa chu yi gter gyi rdo rje rnams kyis sgrub pa dag ni 'bring po yang /_/'di la thabs ni rnam bzhir 'gyur te dman dang brtan pa bsgrub pa'i yan lag dag la de bzhin nyid/_114_/so sor sdud pa rgyal ba'i dbang por 'gyur zhing rnam pa bcu ste bsam gtan mi bskyod
[\[68b.2\]]pa nyid do/_/srog rtsol dag kyang ral gri can no slar yang rnam pa bcu ste 'dzin pa phyag na rin chen no/_/gdol pa mo la rjes su dran pa pad+ma 'dzin par 'gyur te dpal ldan ting 'dzin 'khor lo can/_/re re dbye ba lnga rnams kyis te slar yang gang las a sogs ka sogs
[\[68b.3\]]rnams kyis phye ba'o/_115_/so sor sdud pa lus la yul dang yul can bcu po rnams ni rab tu 'jug pa med pa'o/_/bsam gtan dag kyang shes rab rtog dang dpyod pa dga' dang g.yo med bde ba rtse gcig sems pa'o/_/srog gi rtsol ba dag kyang lam ni gnyis po bskyel zhing
[\[68b.4\]]dbu mar srog ni zhugs pa dag tu 'gyur/_/thig ler srog ni rab tu zhugs shing gnyis ka'i bgrod pa bcom ste rtse gcig sems pa 'dzin pa'o/_116_/gtum mo'i snang bar gang zhig gyur pa nges par lus dang nam mkha' la yang rjes su dran par 'gyur/_/shes rab thabs
[\[68b.5\]]kyi bdag nyid kyis ni 'gyur med bde ba'i dbang gis ye shes gzugs la ting nge 'dzin/_/'di dag dman pa la sogs dbye ba rnams kyis sna tshogs gtso bo'i sgrub thabs rnam pa gsum du 'gyur/_/phyag rgya gsum dang gnas skabs gsum ni rnam gsum bgrod pa'i dbang gi las dang
[\[68b.6\]]kun rtog mchog rnams so/_117_/so sor sdud pas rnal 'byor pa ni yul dang rnam par bral ba sngags rnams kun gyis byin gyis rlob/_/mngon par shes pa lnga ni thob par 'gyur te mi yi bdag po bsam gtan sbyor bas dag pa'o/_/srog gi rtsol bas dag pa ri bong can dang nyi
[\[68b.7\]]ma dang bral byang chub sems dpa' rnams kyis mchod/_/bdud dang nyon mongs la sogs nyams shing stobs bcu la ni 'jug par 'gyur te 'dzin pa'i stobs kyis so/_118_/rjes su dran pa legs par dag pa dri med 'od kyi dkyil 'khor dag kyang ye shes gzugs las so/_/de
[\[69a\]]
[\[69a.1\]]nas ting nge 'dzin gyis dag pa nyin zhag 'ga' zhig dag gis ye shes lus ni 'grub par 'gyur/_/so sor sdud pa la sogs rnams kyis gal te sngags pa rnams kyi 'dod pa grub par ma gyur na/_/nA da goms pas btsan thabs chu skyes su gnas rdo rje nor bur
[\[69a.2\]]thig le bkag nas bsgrub par bya/_119_/bsnyen pa la ni dang po'i rnal 'byor rnam bcu mkha' la 'khor lo can gyi khro bo'i lta bas so/_/bgegs mthar byed pa'i lta ba bdud rtsi'i lam du son pa yis kyang nye ba'i sgrub la yan lag drug_/shes rab la spros zla ba thig le rdo rje
[\[69a.3\]]nor bur gnas pa'i 'gyur med gsum ni sgrub pa la/_/bde ba ma nyams gcig pu zhi ba'i lhan skyes ye shes rnal 'byor 'dir ni sgrub pa chen po la/_120_/srog gi rtsol ba kun nas bde mnyam 'bras bu ster ba ji srid mgo yi bar du 'dod pa ste/_/de las steng du 'dod pa ma yin
[\[69a.4\]]'chi ba'i 'jigs pa byed pa phung po nges par 'jig pa'i rgyu/_/gtsug tor sgo ni phug nas 'gro na mchog gi bde ba'i go 'phang dag la nges par sbyar bar bya/_/phung po med kyang rnal 'byor pa ni bde mnyam 'jug ste 'on kyang 'jig rten du ni grags pa min/_121_/dbus su srog ni rab
[\[69a.5\]]tu zhugs pa sna tshogs yum la yul dang rnam par bral ba'i 'khyud pa ste/_/pad+mar zhugs pa'i rang gi rdo rje spro ba dag kyang de bzhin zla nyi'i dbus su rab zhugs pa/_/bde ba sa bon ma lhung ba la rab dga'i dga' bar gnas pa rnal 'byor rnams kyi rnal 'byor 'di/_/phyag rgya'i
[\[69a.6\]]dngos grub don slad khyab bdag gi ni dpal ldan gsang ba las kyang mchog tu gsang ba'o/_122_/gtsug tor du ni rdo rje rtse mo lnga par 'gyur te phyi rol rtse mo dag ni nyis 'gyur gyi/_/rdo rje chos kyi 'khor lor 'gyur zhing nyis 'gyur gzhan ma dang ni de yi nyis 'gyur dag kyang gzhan/_/de yi
[\[69a.7\]]yang ni nyis 'gyur gzhan du 'gyur te lhan skyes longs spyod rdzogs dang sprul pa'i 'khor lor ro/_/de yi snying por rtse mo gcig pa bde mnyam 'bras ster gsang ba'i pad+ma'i khongs su gnas pa'o/_123_/rnal 'byor pa yis nyin dang mtshan mor srog gcod pa dag bya ba de ni srog nyams
[\[69b\]]
[\[69b.1\]]par gsungs te/_/sgra ni gang zhig zhal gyis dman pa dag kyang snying la gyur pa de ni brdzun du smra ba nyid/_/gang zhig thams cad mkhyen pa'i ye shes sa ni 'dzin pa dag kyang rnal 'byor pa yis brku bar gsungs/_/thig le ma lhung ba las bde bar 'gyur ba chags bral
[\[69b.2\]]min las gzhan gyi bud med bsten pa'o/_124_/srog gi rtsol ba'i me yis ri bong can ni zhu ba dag kyang btung ba chang ni 'thung ba'o/_/mthe bo'i tshigs nas gtsug tor dag tu nya yi mthar ni rang sems 'gro ste tshes kyi dbang gis so/_/gtsug tor nas ni sor mo rnams su
[\[69b.3\]]slar yang 'di nyid 'gro ste nag po'i phyogs kyi mtha' ru'o/_/rnal 'byor pa rnams spyod pa gang de nyin zhag so so'i dus su 'dod pa'i dngos grub rab ster ba/_125_/bsam dang 'dod dang lus la rims dang kha mchog pad+ma skam dang zas la rab tu mi 'jug dang /_/'dar dang smyo
[\[69b.4\]]dang rab tu rmongs par 'gyur dang yid ni rnam par 'khrul dang drag tu brgyal ba dag_/rdo rje can gyi du ba la sogs rab gsal rnam pa bcu ste srog chags lus la 'jig rten du/_/rab tu gsal zhing nges pa de rnams yid srubs gnas skabs su zhig rgyal ba 'dod pa de ni
[\[69b.5\]]su/_126_/nyin dang mtshan mor thig le dag las dkar po'i rgyun 'bab gang zhig mA ma kI ste chang ma yin/_/go ku la sogs mig la sogs pa nyin zhag so sor spro ste sha gzhan res 'ga' dag kyang min/_/rang rigs sa la gnas pa'i lha rnams dag gis dag pa'i
[\[69b.6\]]lus la bdud rtsi lnga rnams bsnyen pa ste/_/stong par sems ni rab tu zhugs pas ro mnyam byed pa 'khrig pa de ni skye gnas la ma yin/_127_/nor ni gtong ba sbyin pa yid dang bud med 'grogs pa las kyang 'pho ba med pa tshul khrims te/_/bzod pa sgra la sogs pa mi 'jug pa
[\[69b.7\]]ste rlung gi gnyi ga'i bgrod pa 'jig pa brtson 'grus nyid/_/bsam gtan shes rab dag kyang lhan skyes bde la gnas pa'i sems dang kun tu 'gro ba kun gyi skad/_/de las sems can don dang rdzu 'phrul srid pa mthar byed mi skye 'thob ste gzhan pa bzhi rnams so/_128_/
[\[70a\]]
[\[70a.1\]]gcig pu'i sku ni nus pa dang ldan gnas dgu dang bcas nyi shu lnga yi bdag nyid la sogs pa/_/bsgoms na phyag rgya la sogs grub pa rnams su nges par nyin zhag 'ga' zhig dag gis yang dag 'gyur/_/rengs pa dang ni zhi dang dbang dang srid pa 'jig pa dag ni
[\[70a.2\]]zhal gyi dbye ba rnams kyis byed/_/'byung ba rnams kyi dkyil 'khor la gnas lha min lag 'gro'i rigs 'di bsgoms pa yis ni bsgrub par bya/_129_/dkar po yis ni zhi dang rgyas pa byed de rang gi yid la dmar po yis ni dgug dang dbang /_/ser pos rengs dang rmongs
[\[70a.3\]]pa dag ste nag po'i sprin dang mtshungs pas gsad pa dang ni bskrad pa'o/_/bsgom dang bzlas pa de bzhin nyid du rang gi yid la byed de sku gsung thugs dang rdo rje ni/_/'byung ba rnams kyi dkyil 'khor la gnas srid pa gsum po mtha' dag las kyi dbye bas bsgrub par bya/_130_/
[\[70a.4\]]phyogs ni lhag pa las byung bung ba dang ni gser dang mtshungs pa g.yas dang cig shos dag gis ni/_/phung po'i bdud la glang chen pags pa dag kyang ma lus bshus te rkang pa zung zhig dag nas 'dzin/_/lha min dbang po'i khrag gi thod pa rab mchog phyag mthil na ste 'chi bdag bdud
[\[70a.5\]]kyi gdong gi phyag_/nyon mongs bdud ni zhabs kyis bsgyel ba gnyis lhag rgyal ba'i phyag ni gzhan gyi don du bsgom par bya/_131_/de la yum ni zhal gcig zung gi phyag gi pad+ma dag la gri gug dpal ldan thod pa ste/_/nyi ma las ni zla bas rang gi rgyu ba bcu gnyis lhag pa'i gcig
[\[70a.6\]]rgyu bgrod pa'i dbang gis so/_/de phyir lus kyi rab tu dbye bas rgyal ba'i bdag por 'gyur te sna tshogs yum ni de bzhin nyid/_/shes rab thabs kyi lus dang bsam pa bde mnyam 'bras ster zla ba nyi ma'i rab tu rgyu bas so/_132_/gcig la sogs pa mtha' yas zhal te phyag dang
[\[70a.7\]]zhabs mang du ma'i kha dog mun pa dag gi mthar/_/shes rab thabs kyi bdag nyid nges par bde mnyam ster te rtsa ni zla ba nyi ma 'gog pa las/_/sa la sogs pa rnams ni kun nas 'bigs byed dri med nor bu dang mtshungs stong pa gcig pu ste/_/thog ma med cing mtha' med dbus
[\[70b\]]
[\[70b.1\]]kyang med la yul med yul ni bsgrubs pa dus kyi 'khor lo'o/_133_/khro bo'i dbang po rdo rje shugs ni gnyis lhag rgyal ba'i phyag dang rig byed zhal dang zhabs gnyis pa/_/dmar ser spyan dang dbu skra dmar ser rgyal ba'i bdag po'i cod pan mche ba rnon po gtsigs pa ste/_/sbrul
[\[70b.2\]]gyi rgyan dang rab mchog stag gi pags pa'i sham thabs dang ni gtso bo'i bzhin du mtshon cha'i phyag_/spyi bor mtha' dag rgyal ba'i rigs kyi thod pa kha dog lnga rnams dag gis phreng ba nges par bcings/_134_/dri med 'od zer 'phro ba sna tshogs chu skyes nyi ma'i steng du dkyil 'khor sna
[\[70b.3\]]tshogs mdog la ni/_/zhabs gnyis dag gis 'byung po'i mgon po lhag pa'i stobs kyis mnan cing g.yas brkyang stabs kyis yang dag gnas/_/'byung po rnams dang lha min gdengs can lha rnams skrag par byed cing ye shes sems dpa' gcig gyur pa/_/bsgoms
[\[70b.4\]]na zla ba gcig nyid kho nas dur khrod sa la gnas pa 'byung po'i tshogs ni bsgrub par bya/_135_/klu rnams chu skyes 'dab brgyad la ste rgyal dang rnam rgyal dag ni nyi ma'i steng du bsgyel byas nas/_/zhabs dag gis ni gdengs can bdag po zung dang pad+ma'i 'dab mar gnas pa rnams kyis
[\[70b.5\]]mjug ma yi/_/rtse mo thams cad mnan nas sprin gyi rigs ni lto ba dag nas nges par kun tu spro byed pa/_/de ltar khro bo'i dbang po bsgoms pas nyin zhag 'ga' zhig dag gis sprin gyi tshogs ni bsgrub par bya/_136_/zhes pa la sogs mi yi bdag po lha rnams dang ni lha mo
[\[70b.6\]]rnams kyi sgrub thabs so so ru/_/dkyil 'khor 'dir ni rang gi rgyal ba'i rigs kyi dbang gis las kyi dbye ba mtha' dag rnams kyis 'gyur/_/rengs dang zhi ba dag dang dbang dang gzhan nor 'phrog dang gsad pa dang ni bskrad pa dag la yang /_/sum cu rtsa drug rnal 'byor
[\[70b.7\]]ma rnams 'gyur te slar yang bzlas dang sbyin sreg rang gi sa bon gyis/_137_/zhi ba la ni bsam gtan dag kyang zhi ba ri bong 'dzin pa ltar dkar lha ni zhi ba'i gzugs/_/drag po la yang bsam gtan drag po dang ni sprin nag dang mtshungs lha rnams drag po nyid kyi gzugs/_/dbang
[\[71a\]]
[\[71a.1\]]du bya la bsam gtan chags pa dang bcas nyin mor byed pa'i sku ste lhan chags pa'i gzugs/_/rengs pa la ni bsam gtan rmongs pa dang bcas mchog gi gser dang mtshungs pa'i lha rnams rengs pa'i gzugs/_138_/zhi dang rgyas pa dag kyang sras bcas rgyal
[\[71a.2\]]ba'i rigs dang rgyal po lha mo rnams kyis 'grub par 'gyur/_/dbye dang bskrad pa dag kyang rang bzhin yon tan dbang gis khro bo las skyes rnams kyis 'grub par 'gyur/_/dbang sogs 'byung skyes rnams kyis rab gsal lha min rigs la phur bus gdab pa'ang lha min mo
[\[71a.3\]]rnams kyis/_/yum dag gis ni las rnams thams cad gnyi ga'i rdo rje'i rigs la gsad pa dang ni gso ba yang /_139_/dang por dpal ldan dus kyi 'khor lo dang ni srid gsum skyed ma 'bad pa yis ni bsgrub par bya/_/de nas sa gzhi'i gnas dag tu ni gang zhig zhi ba la
[\[71a.4\]]sogs las rnams dag kyang bsgrub par bya/_/pha dang ma yis rnam par dman pa'i bu ni yod pa min par dus kun tu ni 'jig rten grags/_/de phyir bde mnyam 'bras ster gnyis po bsgrub par bya ste rnam pa gzhan du las ni 'grub pa min/_140_/gtso bo'i thugs khar pad+ma'i
[\[71a.5\]]dbus su ri bong can dang nyi ma me yi steng du rdo rje ni/_/hUM yig ye shes las skyes 'jig dus sprin dang mtshungs pa rtse lnga 'od zer dang bcas dgod par bya/_/de yi dbus su dzaHyi lcags kyu'i 'od zer rnams kyis srid pa gsum po mtha' dag bkang byas nas/_/rnam gsum srid
[\[71a.6\]]pa la gnas ye shes 'khor lo bkug nas rdo rje'i lam du rab tu gzhug bya ste/_141_/thams cad zla ba zhu ba dang mtshungs rang gi rdo rje'i kha nas yum gyi pad+mar spro bar bya/_/de ni nyi mar rab tu zhugs pa ro mnyam dag tu 'gyur te a sogs ka sogs rab ldan pa/_/de yi dbus su
[\[71a.7\]]zhi ba la sogs las kyi ye shes sa bon du 'gyur rigs kyi dbang gis so/_/de yis rdzogs pa'i lha mo 'am ni lha yang rnal 'byor pa la 'bras bu ster ba nyid du 'gyur/_142_/dzaHhUM baM hoHrim pas lcags kyu zhes dang rdo rje dang ni rdo rje zhags pa dril bu ste/_/oM AHhU~M hoHde bzhin du
[\[71b\]]
[\[71b.1\]]gsungs zla ba nyi ma rdo rje de bzhin nyid du 'gyur med do/_/I r-I U l-I de bzhin nyid du rab gsal ya ra wa la rlung me chu dang sa rnams so/_/haH hUM haM phreM nyi ma dang ni rdo rje zla ba dag dang gri gug tu yang de bzhin gsungs/_143_/zla ba nyi ma'i dbus su A li kA li dang bcas chu yi sa
[\[71b.2\]]bon bdag nyid chu skyes te/_/de las rdzogs pa'i lha mo zla ba'i mdog can zhal gcig ma ste zung gi phyag gi pad+ma can/_/glang chen dkar po la zhon phyag na chu skyes dkar dang mi 'jigs pa dang gos ni dkar po dang /_/dkar ba'i rgyan dang ldan zhing rab tu bzhad pa'i
[\[71b.3\]]zhal ni bsgoms nas bsgrub bya'i khyim du bskul bar bya/_144_/de nas bsgrub bya bzung nas slar yang khyab bdag dkyil 'khor du ni yang dag rab tu gzhug par bya'o/_/gtso bo'i bka' ni rab tu thob nas spyan ma la sogs rab dgyes rnams kyis bdud rtsi'i bum pa yis/_/
[\[71b.4\]]bsgrub bya de ni bkru bar byed cing rab mchog rnam pa bcu yi nus ma rnams kyis mchod par byed/_/gzugs la sogs pa rnams kyis gso bar byed cing rab gsal sgeg mo la sogs bcu yis tshim par byed/_145_/'byung por grags pa rnams kyis 'jigs pa med byed rab
[\[71b.5\]]mchog rnam bcu khro skyes rnams kyis skyong bar byed/_/klu mo rnams kyis 'o dag byed cing 'chi med na chung bcu gnyis rnams kyis 'khyud pa dag tu byed/_/gtum mo rnams kyis bsrung ba byed de mtha' dag sa gzhi dag la zhi rgyas don gyi slad du'o/_/de ltar bsgrub bya yi
[\[71b.6\]]ni mchog gi bde ba byed pa thams cad rnal 'byor pa yis bsgom par bya/_146_/zla ba nyi ma'i dbus su hrIH ste ut+pal kha ma bye ba'i mda' nyid dang ni i k+Shu'i gzhu/_/de las rdzogs pa nyi ma ltar gsal phyag ni gnyi gas gzhu dang mda' ni rna ba'i bar du bkang /_/pad+ma
[\[71b.7\]]dang ni ri bong 'dzin par g.yon brkyang rta la zhon pa bsgrub bya'i khyim du bskul bar bya/_/bsgrub bya yi ni snying ga lte ba gsang ba dag dang mgo dang kha la mda' yis bsnun byas shing /_147_/mgrin par gzhu yis bcings nas de yis bskyod pa dag kyang dkyil 'khor du ni khrid
[\[72a\]]
[\[72a.1\]]par byed pa ste/_/gtum mo rnams kyis gos dang bral ba byas shing klu mo rnams kyis kyang ni nges par bkri ba byas/_/lha mo rnams kyis spyo bar byed cing khro skyes rnams kyis gtun shing dbyug par bcas pa dag gis bsnun/_/'byung po rnams kyis 'jigs
[\[72a.2\]]par byed cing sgeg mo la sogs rnams kyis kyang ni sen mo rnon po 'debs/_148_/rdo rje ma rnams kyis ni blo gros nyams byas sa dang chu dang bsreg za rlung rnams dag gis bcings/_/nus ma rnams kyis gos bral rgyags pa mtha' dag bcom zhing gtso bo yi ni zhabs la ltung bar byas/_/
[\[72a.3\]]de ltar dbang du byas nas slar yang khyab bdag dag gis tshim par byas te der ni bsgrub par bya/_/de bzhin zhags pa lcags kyu dag gis khams gsum po nas dgug pa'i las ni rnam pa mang por 'gyur/_149_/nyi ma zla ba'i dbus su sprin nag dang mtshungs hUM yig ring po las skyes
[\[72a.4\]]ral gri bsgoms byas nas/_/de las byung ba bung ba'i mdog can phyag gi pad+ma ral gri dang ni sdigs mdzub zhags pa'i phyag_/rnga mo'i steng du g.yon pa brkyang zhing rab tu khros pa'i zhal ni bsgrub bya'i khyim du bskul bar bya/_/bsgrub bya zhags pas bcing ba byas nas khros pa'i
[\[72a.5\]]zhal gyis dkyil 'khor gyi ni sgo ru khrid byas te/_150_/yaHyig las skyes rnga mo mgyogs pa rlung ltar bgrod pa de la gtso bo'i gsung gis bsgrub bya ni/_/zhon pa rtse mo can dang g.yo ba'i dkyil 'khor ji srid nyid du rang bzhin gyis ni bskul bar bya/_/de ltar lha yi bdag po dag
[\[72a.6\]]kyang nges par bskrad par 'gyur na mi rnams dag ni smos ci dgos/_/dbye ba la yang rnga mos dman zhing rtsod mang byas pa dag ni g.yas dang g.yon du bkri bar bya/_151_/nyi zla'i dbus su laH zhes bya ba yongs gyur 'khor lo bzang po kha dog ser po bsgoms byas nas/_/de las
[\[72a.7\]]byung ba zhal gcig pa ste mchog gi gser dang mtshungs pa phyag na lcags sgrog 'khor lo can/_/rus sbal la ni lha min gdan gyis gnas shing shin tu dal 'gro bsgrub bya'i khyim du bskul bar bya/_/bsgrub bya 'khor los 'jigs par byas nas sa la rab tu bsgyel te lcags
[\[72b\]]
[\[72b.1\]]sgrog gis ni rkang pa bcings/_152_/dkyil 'khor du ni kun tu khrid cing rgyal ba'i bdag po'i bka' yis 'dzin ma la ni bsgyel byas nas/_/de yi steng du bsgrub bya'i lus la lhun po mchog gi gser gyi rang bzhin dgod bya rengs la ste/_/phur bus gdab pa'i don du tshigs drug la
[\[72b.2\]]ni rdo rje'i rang bzhin phur bu rnams kyis gdab par bya/_/rmongs pa la yang sbrul rnams kyis ni kun tu za bar byed cing sa la 'gyel bar bsgom par bya/_153_/nyi ma zla ba'i dbus su dri med glog dang mtshungs pa'i gri gug phreM gyi rang bzhin bsgoms byas nas/_/de las byung ba'i rab tu
[\[72b.3\]]gtum mo 'jig dus sprin dang mtshungs pa phyag na gri gug thod pa can/_/rta yid gra yi steng du g.yon pa brkyang zhing gos dang bral bar bsgrub bya'i khyim du bskul bar bya/_/bsgrub bya'i skra rnams dag las myur du bzung zhing de yis dkyil 'khor du ni gos kyis dman pa yang /_154_/
[\[72b.4\]]kun tu khrid de dpal ldan dur khrod dag tu rgyal ba'i bdag po'i bka' yis bya rgod bya rog dang /_/ce spyang rnams kyis bsgrub bya'i yan lag kun las khrag 'thungs sha dang de bzhin du ni khams kun zos/_/de ltar ma lus pa ni rab mchog sa yi gzhi la bsgom par bya ste gsad pa
[\[72b.5\]]dag la'o/_/bsam gtan 'di yis brgya byin dag kyang gshin rje'i grong khyer 'gro na mngal nas skyes pa smos ci dgos/_155_/zhi dang rgyas pa la yang rigs kyi dbang gis chu yi sa bon las ni bsam gtan dkar por 'gyur/_/dbang dang dgug pa la yang dmar po lus ni sreg
[\[72b.6\]]par byed pa me yi sa bon bdag nyid do/_/dbye ba dang ni bskrad pa la yang 'jig dus sprin dang mtshungs pa rlung gi sa bon bdag nyid do/_/rengs pa rnams ni phur bus gdab pa sogs la gser zhun dang mtshungs sa yi sa bon rang bzhin no/_156_/stong pa'i sa bon las ni sngon po'i mdog
[\[72b.7\]]dang ljang gur 'gyur te gsad dang gso ba dag la'o/_/sa yi zad par kun nas chu yi gter du 'gro ba la ste rlung gi zad par char pa ni/_/nyams pa'i don te me yi zad par dag kyang sa yi dkyil 'khor bzhu ba'i don te me dag kyang /_/nyams pa'i don du chu yi zad par du 'gyur stong pa'i
[\[73a\]]
[\[73a.1\]]zad par mkha' la 'gro dang snang min la/_157_/glang po'i bdag po gzhom pa la ni me yi sa bon nyid las gdong lnga pa yi bsam gtan 'gyur/_/klu yi dbang po gzhom pa la ni mkha' lding dkar po chu yi sa bon bdag nyid can du 'gyur/_/bse dang seng ge
[\[73a.2\]]dag la rkang brgyad 'jig dus sprin dang mtshungs pa rlung gi sa bon bdag nyid can/_/rta yi dgra la bse zhes grags pa sa yi rigs kyi dbang gis lha min gzhom la khro bo skyes/_158_/khyab bdag gi ni dpal ldan sngags dang sangs rgyas gzugs kyang rnal 'byor pa yis dang por bsgrub par bya/_/
[\[73a.3\]]phyi nas nyi ma'i dbye ba rnams kyis gnas pa yon tan dpag tu med pa'i las rnams 'grub par 'gyur/_/sngags dang gzugs brnyan ma grub par ni srid gsum gnas su ci yang 'grub par 'gyur ba nyid ma yin/_/de phyir rgyal po rang sems dri ma rnam par bral ba dag la sngags
[\[73a.4\]]dang gzugs ni bsgrub par bya/_159_/dpa' bo g.yul gyi dus su lhung bar gyur pa zhes pa 'am ni de bzhin chom rkun dpyangs pa dag_/brgyad dang 'byung po'i mtshan mo mi yi bdag po ro bsreg sar ni bum pa brgyad kyis bkru bar bya/_/dri dang spos dang mar me dang ni rnam mang kha
[\[73a.5\]]zas me tog dmar po rnams kyis rab mchod nas/_/mgo dang snying ga dang ni spyi bo lte ba la sogs su yang rdo rje dgod pa rab byas te/_160_/thab khung zur gsum du ni rdul tshon dmar pos snying po'i pad+ma gang zhig mtshan mar bcas pa dang /_/'dab mar rgyal rnams mtshan ma
[\[73a.6\]]phyogs su phyogs bral du ni de bzhin lha mo rnams kyi rang mtshan ma/_/phyi rol re khA gsum la phyogs bcu'i dkyil 'khor du ni de bzhin khro bo'i mtshan ma rnams byas nas/_/de yi g.yas min du ni yi dgas lag pad ral gri dkyil 'khor las ni g.yas su rkang pa'o/_161_/
[\[73a.7\]]sngar brjod ma mo'i skyon las rgyal ba'i bdag po'i rdo rje rnams kyis bdag nyid bsrung ba rab byas nas/_/sngags pas thab kyi g.yas su khrag dang bcas pa'i sha rnams dag gis sbyin sreg nyid ni rab byed pa/_/de yi sngags ni oM hrIM phreM hUM phaT kyi mtha' ste bcu yis bsgyur ba'i brgyar
[\[73b\]]
[\[73b.1\]]ni sbyin sreg bya/_/rdo rje skyil krung bcas nas 'chi med ri bo bzhin du g.yo ba med pa nyid du mtshan mo phyed/_162_/sbyin sreg rdzogs na ri 'dzin ral gri lta bur 'khyug cing 'bar la mche ba rnon po mig gsum pa/_/gang zhig sgra sgrogs sa yang rkang pas rnam par 'gems shing sgrub pa
[\[73b.2\]]po ni 'jigs par byed pa de/_/thab kyi mtha' ru gnas nas ka ha ka ha dgod par byed cing 'jigs pa'i lus kyis gar byed de/_/de mthong nas ni 'jigs pa'i sngags pa sems nyams skad cig gis ni gshin rje'i grong khyer 'gro bar 'gyur/_163_/ro bsreg gnas su sngags pas dngos grub
[\[73b.3\]]rgyur ni lha min dbang po las kyang 'jigs par mi bya ste/_/g.yo ba med pa'i sems mthong nas ni slar yang bsgrubs pa'i 'byung po'i mgon po 'di skad smra bar 'gyur/_/dpa' bo bzang po khyod kyis bdag ni grub bo mtha' dag smros shig da ni bdag gis ci zhig bgyi/_/de skad brjod
[\[73b.4\]]na sgrub pa po yis gzhan gyi don du rang yid la 'dod don du gnyer bar bya/_164_/ral gri reg pa bcud kyi dbang po bdud rtsi'i 'bras bu'i ril bu ro tsa na dang mig sman dang /_/rkang pa byug dang shing lham dag dang 'jig rten pa yi dngos grub brgyad po khyod kyis bdag la stsol/_/dbye dang bskrad
[\[73b.5\]]pa dang ni srid pa gzhom pa nyid dang rengs pa dang ni dgug pa dag dang dbang /_/bdag gi dngos grub thams cad mdzod cig de yis slar yang 'di dag thams cad bdag gis bgyi'o smra/_165_/'byung po'i dbang po bsgrubs nas mi yi bdag po sgrub pa po ni sa 'og dag dang bar snang dang /_/lha
[\[73b.6\]]yi mchog gi khang pa dang ni lhun po'i rtse dang rgya mtsho'i pha rol gang yin der 'gro ste/_/de la zhon pa phyag na ral gri thogs pas sa yi steng gi gnas su 'jig rten bya ba byed/_/de phyir sems can don gyi slad du mchog gi snying rje yis ni lha min dbang po bsgrub par bya/_166_/ming gi dang po
[\[73b.7\]]thugs kyi rdo rjer 'gyur te mi yi bdag po lha dang lha mo rnams kyi'o/_/gsung gi rdo rje ming gi yi ge thams cad de las lhag pa dag kyang sku yi rdo rje ste/_/de las yan lag so so'i sngags ni rnam pa mang por 'gyur te bklags pas grub pa brgya lam na/_/bsgom bya mchod bya bzlas bya rang
[\[74a\]]
[\[74a.1\]]gi rgyal ba'i rigs kyi dbang gis thugs gsung sku yi dbye bas so/_167_/so sor sngags kyi rigs ni nges par bye ba bzlas par rab tu 'gyur te rab tu grags pa'o/_/sbyin sreg de las bcu yi cha shas rang bzhin yon tan dbang gis grub par 'gyur ba ji srid nyid/_/
[\[74a.2\]]phyi nas zhi ba la sogs rnams la 'bras bu ster bar rab 'gyur rnam pa gzhan du 'grub mi 'gyur/_/bsam gtan dang bcas bzlas dang sbyin sreg brtul zhugs nges ldan rnams kyi sngags kyi skye gnas sgrub par bya/_168_/grub pa lcags gsum gyis bcings mkha' la 'gro ba'i
[\[74a.3\]]sha yi ril bus mkha' la spyod pa nyid dag ster/_/khyi dang rta la sogs pa'i sgron ma rnams kyis lus la bkres skom la sogs nad rnams 'phrog par byed/_/de dag rnams kyi mig dang mkhris pa rnams kyis mi mchog rnams kyi mig sman sa ni rab 'byed dang /_/mi snang ba dang
[\[74a.4\]]dbang du bya ba na chung yid 'phrog dpal ldan dur khrod du ni bsgrubs pa'o/_169_/nag po'i brgyad kyi mtshan mo dag gam yang na ma nu'i nyin zhag la ni dkyil 'khor bzhengs byas nas/_/bsrung ba dag kyang kun nas byas te de yi dbus su sha yi ril bu dag gam mig sman ni/_/byas nas
[\[74a.5\]]shin tu dri bzangs me tog rnams kyis yang dag mchod de sngags kyi bzlas pa rab tu bya/_/ji srid mkha' la nyi ma bzhin du 'od zer 'phro ba'i bar te de nas blangs la gzung bar bya/_170_/'tsho bar pho nya de ni 'tsho la nam mkha'i phyogs su gnas na sos zin 'chi ba thob par 'gyur/_/pho nya'i
[\[74a.6\]]dri ba mi mnyam pa gang nges par bde ba'i 'bras ster mnyam pa 'chi ba ster bar brjod/_/pho nya sbrul la sogs pa'i ming dag rab tu brjod na de las sos zin 'chi ba thob par 'gyur/_/gal te srog ni rab tu 'jug la dris na dge bar 'gyur te 'byung ba la ni dge min 'gyur/_171_/
[\[74a.7\]]pho nya'i rkang pa g.yon pa mdun na na chung mar brjod g.yas pa mdun du yin na skyes pa'o/_/lag pas rang gi yan lag dag la gang du reg pa'i phyogs 'dir mi de so yis zin pa ste/_/mig dang kha ni rab tu gdangs pa dag dang rna ba'i rtsa bar nag po yang ni 'chi bar
[\[74b\]]
[\[74b.1\]]brjod/_/gal te snying ga'i pad+ma dkar por sgra ni cung zad gyur na de ni rab tu bsdu bar bya/_172_/dang por bsrung ba'i cho ga so yis zin pa dang ni bdag nyid la yang bde ba byed par 'gyur/_/sa chu me rlung de bzhin nam mkha' dag kyang mthe bo la sogs la ni nges par sbyar bar bya/_/
[\[74b.2\]]la la sogs pa ha yi mtha' rnams rim pas brla dang lto ba snying ga kha nang dpral ba la/_/hUM k+ShUM h+ya h+yA la sogs klu bcu mi mnyam mnyam pa thung ngu ring po'i rab tu dbye ba yis/_173_/g.yon gyi lus la sa bon thung ngu rna ba mgrin pa la gnas mchan khung dku dang brla phyogs la/_/g.yas
[\[74b.3\]]kyi lus la gdengs can rnams kyi ring po nyid du rab 'gyur spro dang bsdu ba'i dbye bas so/_/rgyal ba zhes grags sor mo shin tu mnyam pa'i 'dam bu sbrul gyi sa bon ldan pas bsrung byas nas/_/hUM k+ShUM ldan pas snying gar shin tu bsnun na myur du so yis zin pa bskyod par byed par
[\[74b.4\]]'gyur/_174_/sa yi sa bon dpral ba la ste mkha' skyes rkang par gnas pas myur du rengs par byed par 'gyur/_/spyi bor chu dang rtse mo can ni lto bar rab tu bcug na dug ni med pa nyid du 'gyur/_/dpral bar rlung gi sa bon dang ni snying gar rtse mo can gyis nges par dug ni 'pho ba
[\[74b.5\]]ste/_/spyi bor stong pa rab tu zhugs zhing sa ni rkang par gnas pas nges par dug ni gcod par byed/_175_/dpral bar thig le dkar po yis ni rnam pa gsum gyi dug kyang nges par dug ni med par byed/_/dmar pos bskyod cing nag po'i sprin dang mtshungs pas 'jug pa dang ni kha dog ser pos
[\[74b.6\]]rengs par byed/_/tsha ba gsum po sbyar ba'i sdong bu srog ni rab tu 'bab par dug med byed la sbyar byas te/_/yang na kha ni rnam par phye ba'i lce'u chung la sor mo yis ni TaM ga Na sbyar bya/_176_/dzA tI badzrI gzhon nu tsha ba gsum dang lan tshwa lang+ga lI dang de ba dA li dang /_/bra h+mI k+ShA ro a shwa ga n+d+ha nyin mor
[\[74b.7\]]byed pa dang bcas ban d+ha ka rko Ta ki dang /_/bshang ba sha dang khu ba khrag ni mnyam pa dag kyang mi bskyod pas btags ril bu byas pa ni/_/sna ru bkod pas 'byung po 'am ni 'byung po rims dang brtan dang ltos 'gro'i dug ni nges par 'joms/_177_/nyi ma la sogs gza' bdun dag ni nyin
[\[75a\]]
[\[75a.1\]]dang mtshan mo'i dus te bdun gyi cha yi mtha' ru ni/_/spen pa nyi ma'i dbus su stong pa rigs ldan ma dag 'chi gzugs chu tshod phyed ni rab tu rgyu/_/de la klu dang rtse bar mi bya rnam pa gsum po dag gi dug kyang bza' bar mi bya ste/_/de nyid la ni sbrul gyi sos zin 'byung
[\[75a.2\]]pos btab dang mtshon gyis phug pa gshin rje'i grong khyer 'gro/_178_/nyi ma gung dang mtshan mo phyed la nyin mtshan dus su rtag tu rgyu ba'i rab tu dbye ba dang /_/tho rangs dag dang nyi ma nub pa la yang de bzhin du ni 'chi ba'i dus kyi chu tshod de/_/thun mtshams dbus su stong pa chu gter dag
[\[75a.3\]]la rigs ldan dus kyis sos zin chu tshod gcig rab rgyu/_/'di dag sgra gcan gdong pa rnams su nyin zhag so so'i dus su yang dag par ni rig par bya/_179_/nyi ma la ni mtha' yas longs spyod nyin dang mtshan mo'i dus su nyin mo'i dang po'i cha la'o/_/phyi nas lhag ma can te 'dir ni lto
[\[75a.4\]]'phye rnams dag gza' bdun rab tu dbye bas 'char bar 'gyur/_/mkha' dus mkha' dang bug pa mkha' mda' mkha' dus mkha' nor mkha' ri mkha' me dag gi chu tshod rnams/_/nyi ma la sogs las kyang gdengs can nor rnams dag gi longs spyod longs spyod dbye bas dug tu
[\[75a.5\]]'gyur/_180_/mtha' yas rigs ldan zhes pa bram ze kha ba'i mdog ste nor rgyas bu dang dung skyong rgyal rigs dmar/_/pad+ma chen po dang ni de bzhin nyid du 'jog po rje rigs mchog gi gser dang mtshungs pa'o/_/stobs kyi rgyu dang pad+ma dmangs rigs sprin nag dang mtshungs mthar skyes dag ni kha
[\[75a.6\]]dog sna tshogs so/_/de dag rnams kyi skye gnas dag kyang chu dang rtse mo can dang 'dzin ma rlung dang nam mkha'i khams/_181_/mkha' lding zhes pa rkang pa nas ni dpyi mthar ser po de bzhin lte ba'i mtshams su kha ba'i mdog_/mgrin pa'i bar du kha dog dmar po sprin nag dang mtshungs smin ma'i 'khri shing
[\[75a.7\]]ji srid nyid du ste/_/de phyir nges par kha dog sna tshogs gdengs can rigs dang bcas pa de nyid lnga yis rgyas btab pa/_/bsgoms na de yi phyag rgyas gdengs can dug dang 'byung po'i nad la sogs pa dag kyang nges par 'phrog_/182_/rang gi snying ga'i pad+ma dag la nyi ma'i steng du k+ShiM gyi yi ge 'dab chags
[\[75b\]]
[\[75b.1\]]mgon po ni/_/klu yi rgyan dang ldan zhing mtha' dag rigs kyi dbang gis kha dog lnga rnams 'phro ba bsgom par bya/_/de nas 'dab chags mgon po'i sngags ni dang por oM yig dag dang pa k+Shi swA hA'i mtha' can te/_/de ni bye ba phrag gcig bzlas nas gdengs can rigs dang bcas pa'i 'dab
[\[75b.2\]]chags mgon po bsgrub par bya/_183_/mkha' lding grub na gdengs can dbang po rnams dang gdengs can bdag po'i bu rnams mngag gzhug nyid du 'gyur/_/rab mchog sa yi steng du 'byung po gnod sbyin gdon rnams dag dang mkha' 'gro ma dang ma mo rnams/_/sngags kyis dgug par rab
[\[75b.3\]]tu 'gyur te gdon gyi tshogs pa mtha' dag dus kyi sos zin rjod par byed/_/de phyir sems can don gyi slad du dang por mi rnams kyis ni mkha' lding dbang po bsgrub par bya/_184_/rig byed dang ni 'dab brgyad nyid dang mi yi bdag po so dang chu gter drug dang gnyis skyes la/_/snying por bsgrub bya
[\[75b.4\]]rang gi phyogs su dang por oM a zung ste i la sogs pa 'dab brgyad la/_/e ya la sogs bcu drug la ste ka sogs gsum gyis bsgyur ba'i bcu dang ha k+Sha gnyis skyes la/_/thun mtshams 'dab ma rnams la bsgrub bya tshes kyis bsgyur ba'i dus la la mtha' dbyangs dang bcas pa rnams/_185_/
[\[75b.5\]]a sogs dbyangs ni re re dag gis chu srin bum pa'i dbang las ring po thung ngu dag kyang lnga/_/phyi rol 'dab ma sum cu gnyis la bdag gi snying po badzra tI k+Sh+Na la sogs yi ge rnams/_/de dag rnams kyi phyi rol du yang zhi sogs las la wa ya ra la dkyil 'khor rnams nyid do/_/snying por yi
[\[75b.6\]]ge yan lag mchog dang rtse mo can dang g.yo bar rkang pa dbang dang dgug pa la/_186_/zhi ba sogs la snying por rkang pa dang ni me dang rlung du mgo bo sngags pas bri bar bya/_/zhi ba dang ni rgyas pa srid pa gzhom pa dag dang bskrad dang dgug dang dbang du bya ba dang /_/rengs pa dang bcas rmongs pa dag
[\[75b.7\]]kyang srid pa gsum gyi gnas su 'khor lo 'di ni byed de 'dir/_/sngags brjod bzlas pa sbyin sreg rnams kyis dang por badzra tI k+Sh+Na la sogs sngags chen bsgrub par bya/_187_/rtsibs brgyad la ni phyogs dang phyogs bral du gnas bcu gnyis rtsibs dang bcu drug rtsibs la bar du yang /_/bsgrub bya
[\[76a\]]
[\[76a.1\]]zur rnams su ste dbus su rab 'gyur ya ma rA dza sa do me ru Na las yo/_/de nas snying po'i rtsibs kyi dbus nas da ni ra ya k+She ts+tsha de nas mthar ni ni ru 'gyur/_/de yi phyi rol oM hrIM Sh+TIM dang bi kr-i tA na na las rnam gnyis hUM dang phaT du 'gyur/_188_/re mig nas ni re mig bar
[\[76a.2\]]la 'gyur te mi yi bdag po bsgrub bya'i ming dang sngags 'di'o/_/dbye dang gsad dang dbang la ya ma rA ni rab tu 'gyur te k+She da me do sa tsa sogs/_/rengs dang dgug dang rmongs pa dang ni stobs ni byed pa dag dang zhi ba dang ni bskrad pa la/_/der ni snying po ngag nas ya yig 'gro ste yon
[\[76a.3\]]tan dbang gis phyi rol thams cad snga ma bzhin/_189_/yi ge rnams kyi yan lag mchog las mdun du dbyangs kyis 'khyud pa dag ni ma ru rab tu 'gyur/_/yi ge rnams kyis sde mtha'i yi ge rdo rje rigs kyi dbang gis lnga pa haM dang saM du gsungs/_/thig le gnyis kyis dbyangs mchog
[\[76a.4\]]sbyar ba la ni 'di yang bdag gis shes rab yi ge u ru 'gyur/_/maM muHhaM huHsa~M suHmany+dzuHnyid ni pad+ma nor 'dab la ste nyi ma'i 'dab ma la/_190_/phyi rol du shrI badzra gloShaHsa dang ldan pa'i man+ta b+ha dra hUM dang phaT du 'gyur/_/bsgrub bya 'dir ni lte ba la ste che ge mo yang mdzod cig dpal ldan
[\[76a.5\]]zhi ba sogs la bskul/_/de bzhin sngar brjod 'khor lo rnams dag la yang rtag tu bsgrub bya'i ming ni bri bar bya bar 'gyur/_/'di dag thams cad bdag gis drin las rgyal ba'i bdag po'i bka' yis mi rnams kyis ni 'grub par 'gyur/_191_/sgra ni gang zhig snying ga'i phyogs
[\[76a.6\]]na yod pa mi mchog rnams kyi rna ba'i bu gas thos gyur pa/_/de la mi yis sems ni gcig tu gyur par sbyar ba dag kyang ro ni mnyam par 'gyur ba ste/_/'jig rten kun du sgra ni gang zhig srid par skyes pas brjod pa de dang de ni de bzhin thos/_/khyab bdag gi ni rnam shes nyid dang
[\[76a.7\]]ring du thos pa dag kyang rnal 'byor pa yis bsgom par bya/_192_/skyil krung bcing ba byas nas phan tshun so dag reg pa min par kha ni rnam par phye ba yis/_/phyi rol rlung dag bkug ste de dang bdud rtsir bcas pa lte ba'i dbus su rab tu bcug pa yis/_/kun tu gdung ba dang ni bkres dang
[\[76b\]]
[\[76b.1\]]skom pa 'phrog cing mchog gi lus la dug kyang yang dag 'gog_/dpral bar thig le dkar po dbyangs kyis yongs su bskor ba bdud rtsi spro bar byed pa yis kyang ngo /_193_/kha yang bkab ste sna yi bug pa gnyis ka dag nas phyi rol dag gi rlung ni ma lus pa/_/srog gi shugs kyis
[\[76b.2\]]bkug ste dri ma med pa'i glog dang mtshungs pa thur sel rlung dang sbyar byas pa/_/dus kyis goms pa'i sbyor ba dag las zla ba nyi ma me yi dbus su ro ni mnyam par 'gyur/_/lus la zas la sogs pa dang ni bkres dang skom pa 'phrog ste 'chi ba med pa nyid kyang ster/_194_/nyi ma
[\[76b.3\]]las ni gzhan du phyogs te nyi 'od la gnas rang gi grib ma brtan pa'i mig gis blta/_/phyi nas nam mkha' dag la mngon par brtags na ro mnyam skyes bu du ba'i kha dog mthong bar 'gyur/_/zla ba drug tu goms pa'i sbyor ba dag las sa la gnas pa'i gter ni sa yi bu gar mthong /_/
[\[76b.4\]]yang na shing gi grib mar rab tu zhugs te nam mkha'i mthil du thig le'i phreng ba bsgoms pas so/_195_/nus ma gang zhig lte ba'i dbus nas gzhan gyi gnas su bcu gnyis mtha' dang cha yi mthar 'gro ba/_/de ni lte bar 'gog pa dang bcas dri med glog dang mtshungs pa dbyug pa'i gzugs
[\[76b.5\]]can langs pa yang /_/'khor lo nas ni 'khor lo'i bar du nges par dman zhing rol pa'i bgrod pas dbu ma'i rtsa la bskyod/_/ji srid gtsug tor bug par btsan thabs nyid kyis phyi rol gyi ni pags pa dag la khab bzhin reg_/196_/de yi dus su thur du sel ba mchog gi btsan thabs nyid
[\[76b.6\]]kyis steng gi lam du bskul bar bya/_/zung gi rlung dag 'gags pa na ni gtsug tor phug nas mchog gi grong khyer dag tu 'gro bar 'gyur/_/de ltar yid la rdo rje rab tu sad pas yul dang bcas pa mkha' la spyod pa nyid du 'gyur/_/mngon shes lnga yi rang bzhin du 'gyur slar yang 'di ni
[\[76b.7\]]rnal 'byor pa rnams dag gi sna tshogs yum/_197_/phyag rgya sgyu ma'i rjes su mthun pa yid dang nam mkha' la ni me long dag la gzugs bzhin te/_/'jig rten gsum po snang bar byed cing dri med glog dang mtshungs pa'i 'od zer du ma 'phro bar byed/_/phyi dang lus la dbyer med yul
[\[77a\]]
[\[77a.1\]]dang rnam par bral ba snang ba tsam ni mkha' la gnas pa yi/_/sems dang sems byung la ni bdag gis 'khyud de 'gro ba du ma'i gzugs kyis de ni gcig pu'o/_198_/snying ni rnyog pa dang bcas las kyi phyag rgya 'di dag brtags pa'i ye shes phyag rgya gtang bya ste/_/
[\[77a.2\]]yang dag rdzogs pa'i byang chub slad du rgyal ba mchog gi skyed ma mchog gi phyag rgya gos pa med/_/rnam par 'gyur ba med cing mkha' mnyam mun bcom khyab byed rnal 'byor dag gis bgrod bya brtsegs par gnas/_/ye shes gzi brjid srid pa'i dri ma 'phrog cing dus kyi 'khor lo
[\[77a.3\]]rjes su rig pa bsgom par bya/_199_/srid gsum phra rab gzugs min 'dir ni rnam par shes ba de bzhin rnam par shes pa nyid med de/_/sangs rgyas shes rab gang du'ang gnas pa ma yin zhes pa'i tshig ni sangs rgyas pa rnams ston par 'gyur/_/gang gis 'gyur med dang bral mi
[\[77a.4\]]rnams kyis ni stong pa nyid de bzung nas stong par lta byed pa/_/des na gtso bos gang zhig 'pho med lhan skyes lus kyi bde ba dag ni sngags kyi theg par bstan/_200_/ba lang bse rta glang po'i mgon song mchod sbyin dus su lus kyi yul la khyod kyi dbang po ni/_/bde bar bzung
[\[77a.5\]]bgyi gang de yul dang yul can rnams ni ye shes sbyor ba dag la 'gog pa ste/_/bslab ldan rnams kyi ba lang pags par so ma ba l+li'i btung ba khrag dang bcas par gyur pa gang /_/de ni spyi bo'i zla ba'i bdud rtsi b+ha ga'i rdul la gnas shing kun tu 'gro ba dga' ba'i gzugs/_201_/
[\[77a.6\]]tshangs pa srog chags rnams kyi lus dang 'phrog byed ngag ste khyab 'jug kyang yid de dag rig byed gsum/_/oM yig de dag yi ge gsum ste zla nyi bsreg za de dag rnams dang yon tan rtsa gsum mo/_/rigs can lus kyi rigs la gzhan pa yul dang yon tan la gnas srid srung nA da'i
[\[77a.7\]]gzugs can te/_/de yi dbus su gzhom med gang de yul dang rnam par bral zhing yon tan med pa'i 'gyur med do/_202_/rig byed mtha' las gsang ba 'di dag tshangs pa yis ni rnal 'byor pa rnams dag la sngon brjod de/_/dus kyi shes pa rab nyams thub pa rnams kyis 'dir
[\[77b\]]
[\[77b.1\]]ni srog chags rnams la gsod pa dag kyang bstan/_/mi rnams mtho ris don du de la rab tu 'jug ste dmyal ba ngan pa'i 'bras bu ster bar 'gyur/_/sol ba 'o ma'i rgyun gyis mngon par bkrus pa 'dir ni zla ba'i mdog tu 'gar yang 'gyur ma yin/_203_/sbyor ba med pa'i rig
[\[77b.2\]]byed tshig ni dam tshig rnam par bral ba dag gis bslus pa'i mi rnams gang /_/de rnams gzhan gyi bu ni mi skyed don du nyin mtshan dus su rang gi bud med bsrung byas nas/_/bu yis byin pa dag kyang yi dgas kyi ni 'jig rten du song pha yi sbyin par 'gyur ro lo/_/des na bde mnyam 'bras
[\[77b.3\]]bu ster ba 'dod pa'i sbyin pa 'di ni gdug pa'i bram ze rnams kyis sbas/_204_/gal te rigs kyi rta yis rgod ma bzang mo la ni rta mchog skyes bu gzhan du gyur pa na/_/dpal yang 'di yi mthu las slar yang 'gyur te bdag po yi ni rnyed pa dag kyang cis ma yin/_/gang gis chags pa can rnams
[\[77b.4\]]nyin zhag so so'i dus su rang rang bud med dag ni srung bar byed/_/shi bar gyur na khyod su khyod kyi rang gi bud med su ste kye ma mi dge'i las kyis bcings/_205_/ba lang sbyin dang sa gzhi sbyin pa de bzhin gzhan yang mi yi 'jig rten du ni longs spyod ster/_/sman dang kha zas sbyin pa dag ni mtha'
[\[77b.5\]]dag nad 'phrog bkres pa dag ni skom pa dag kyang 'phrog_/'dod pa'i sbyin pa thams cad du ni bde mnyam 'bras ster 'khor lo'i dus su smos kyang ci zhig dgos/_/yid 'ong chung ma sring mo skal bzangs bu mo rnams kyang gsang ba sbyin pa la ni rab sbyin bya/_206_/smad 'tshong dam pa rnams kyi las
[\[77b.6\]]kyi phyag rgyar 'gyur zhing gsang ba'i mi mo gzhan gyi bud med dam tshig ste/_/rang dbang chos kyi phyag rgya yul ni mang po la dga' rang gi chung ma ye shes phyag rgya'o/_/smad 'tshong dam pa bcu gnyis lo lon mchog gi bde ba la dga' gzhan gyi bud med bcu drug lo/_/rang dbang lo ni nyi shu
[\[77b.7\]]lon pa bu mo dang bcas rang gi chung ma sum cu'i lo ru 'gyur/_207_/sngon tshe sangs rgyas rnams kyi 'dzin ma dang ni glang chen rta dang shing rta du ma gser gyi khur/_/sangs rgyas nyid kyi slad du byin zhing slar yang mgo dang khrag dang sha rnams dag kyang rab tu byin/_/'di rnams kyis ni bzhed pa'i sangs
[\[78a\]]
[\[78a.1\]]rgyas nyid du ma gyur de nas 'dod pa'i sbyin pa rab tu byin/_/gsang ba'i sbyin pa de yis skyes bu rnams ni rgyal ba skyed byed rigs la sangs rgyas nyid du 'khrungs/_208_/zangs ma yis ni gser dang mtshungs shing mching bu dum bus lha yi cod pan nor bu dag dang mtshungs/_/
[\[78a.2\]]smad 'tshong dam pa'i 'dod pa'i sbyin pas 'chi med rigs kyi bu mo pags pa dum bu gla rtsi ste/_/bong bu yis ni rigs kyi rta dang ra yis rab mchog glang chen bdag po gal te rnyed pa na/_/chung ma'i sbyin pas rgyal ba skyed mdzad rigs la lha mo de la 'di ni rnyed pa cis ma yin/_209_/byams pa'i
[\[78a.3\]]gnas la sbyin pa dag ni bde mnyam 'bras ster ma yin sems can mtshungs pa'i mthu las te/_/ltos pa dang bcas gnas la de bzhin rab mchog rgyal ba'i rigs la sems can bdud kyi rang bzhin phyir/_/snying rje dga' dang bcas pa'i gnas ni zung la gzhan gyi don du bde bar gshegs pa pa
[\[78a.4\]]rnams kyis/_/rab tu byin na dman pa nyid dang mchog nyid phyir na tshogs gnyis rab rdzogs mi zad bde 'bras ster/_210_/gang la rigs ni tshad mar gyur pa de la mi yi bdag po rig byed dag ni tshad mar 'gyur/_/gang la rig byed tshad mar gyur pa de la nges par sa gzhi'i gnas su mchod
[\[78a.5\]]sbyin tshad ma ste/_/gang la mchod sbyin tshad ma de la rnam mang phyugs dang mi rnams dag la 'tshe ba tshad mar 'gyur/_/gang la 'tshe ba tshad mar gyur pa de la dmyal ba'i 'jigs pa byed pa'i sdig pa tshad ma'o/_211_/gnas ni 'dzin pa'i don du bcom ldan 'das kyis dpal ldan gtsug lag khang gi
[\[78a.6\]]rab gnas bzhed par gsungs/_/de la sman dang kha zas sbyin pa nad ni zhi bar byed pa sbyin pa po yis sbyin no zer/_/sbyin pa med na gtsug lag khang 'di sa yi steng gi gnas su dud 'gro rnams kyi gnas sa ste/_/gang du dge 'dun gcig ni 'dzin par gyur pa der ni mi yi bdag po chos dang
[\[78a.7\]]sangs rgyas kyang /_212_/sangs rgyas chos dang dge 'dun la ni mi rnams thar pa'i slad du skyabs su nye bar 'gro ba ste/_/'dir ni sangs rgyas gtsug lag khang na gnas pa 'di dang yi ge bris pa'i glegs bam chos nyid dang /_/dge 'dun ngur smrig 'dzin pa mchog gi khyab bdag bde ba skye ba
[\[78b\]]
[\[78b.1\]]'bum phrag rnams kyis ster ba min/_/slob dpon dag ni sangs rgyas nyid de rab mchog sa yi gzhi la chos ni de yi bstan pa'o/_213_/dge 'dun gang zhig der gnas rab tu dga' ba'i snying dang sems can kun la rjes su brtse ba ste/_/de 'dir rnam bzhi rnam pa gnyis gsungs
[\[78b.2\]]'dir ni slar yang nyan thos pa dang bla na med pa'o/_/dge slong rnams dang dge slong ma dang slar yang 'dir ni dge bsnyen chen po dag dang dge bsnyen ma/_/rnal 'byor ma dang rnal 'byor pa rnams lhan skyes bde ba la dga' dge bsnyen ma dang dge bsnyen yang /_214_/bsod nams ye shes
[\[78b.3\]]don gyi slad du rtag par mchog tu 'dod pa'i sbyin pa rnam pa sna tshogs kyang /_/nyan thos rnams la mchod ston la sogs rnal 'byor pa la mchog gi bde byed 'dod pa'i sbyin pa yang /_/sbyin pa po gang rab tu dga' ba'i snying dang dus kun du ni chags pa'i sems kyis sbyin byed pa/_/de
[\[78b.4\]]dag bsod nams ye shes rdzogs te mchog gi bde ba'i gnas su skye ba 'di la 'gro bar 'gyur/_215_/slob dpon dang ni rgyal ba la yang mkhas pa min pa'i nyan thos gang dag gsal bar smod byed pa/_/de dag bgegs kyi mgon pos bsad de mchog tu 'jigs pa byed pa'i mnar med du ni myur
[\[78b.5\]]du 'gro/_/gang la rab mchog rgyal ba'i bdag pos sngags kyi mthu rnams kyis ni rang nyid byin gyis brlab pa mdzad/_/mi rnams dag las dge slong su zhig brtul zhugs nges pa'i gnas la de dang tshangs par spyod pa mtshungs/_216_/mchog gi bde ba la dga' dge slong dag gam kun tu rgyu
[\[78b.6\]]dang gcer bu mgo zlum ral pa can/_/thos dang klog pa la dga' mkhas pa lam nyams thams cad byed po dang ni bdag tu zhen pa dang /_/'dir ni rtag tu rang gzhan bu dang chung mar zhen dang bza' dang bza' ba min par zhen pa dang /_/rigs dang rigs ni min pa la dga' snod dang snod
[\[78b.7\]]min dag tu zhen pas dka' ba byed pa'o/_217_/sangs rgyas zhing ni sangs rgyas dang bcas bde mnyam 'bras ster lus dang ngag dang yid dang chags pa ste/_/'di dag kun tu bor nas sdig pa'i blo yis khyab bdag gzhan pa dag kyang yang dag tshol byed de/_/zhing dang 'jug ngogs yul gzhan
[\[79a\]]
[\[79a.1\]]dag tu brtul zhugs nges pa brgya dang bsnyung gnas ri las mchong ba dang /_/g.yul dang nyi ma gza' yis zin la yul gyi bde 'dod du ma'i mtshon dang me la mchong bas so/_218_/bdud rnams dag gis khrag ni btung ba'i slad du 'di dag mtha' dag sngon gyi tshe yang
[\[79a.2\]]bkod pa ste/_/'jug ngogs bsnyung gnas dag gis shi bar gyur dang g.yul du bsnun pa nyid dang ba lang nyi ma ni/_/grol ba'i don dang khyim dang nor gyi yul dang bram ze'i bya ba dag la shi ba mtho ris so/_/de yi phyir na rang dang gzhan gyi lus ni bde ba mnyam pa'i gnas 'di bsrung bar bya
[\[79a.3\]]ba yin/_219_/gang zhig rgyud kyi rgyal po las ni rgyal ba mchog gi spyod pa thos shing dbang ni blangs nas kyang /_/slar yang phrag dog byed na de ni dmyal ba brgyad pa ji srid nyid du rab tu 'jug 'gyur te/_/gang la khab rtse'i sa la mi dge'i 'bras bu'i dbang gis dmyal ba rnams ni kun du rgyu bar
[\[79a.4\]]byed/_/de phyir mi rnams sems la phrag dog yod kyi bar du dbang ni blang bar bya bar mi 'gyur ro/_220_/rgyal ba skyed mdzad rigs la sbyin pa tshul khrims rab tu rdzogs dang bzod pa brtson 'grus rdzogs pa dang /_/bsam gtan shes rab dang ni thabs dang smon lam dag dang stobs dang
[\[79a.5\]]ye shes rdzogs pa chung ma yi/_/sbyin pa 'di yis myur du rab tu dga' ba'i yid can rnal 'byor pa yi skye ba 'di la ste/_/gang zhig rmongs pa'i mi de rnams kyis de la rjes su 'ching ba byas nas dmyal bar nye bar 'gro/_221_/sa dang dpal 'byor slad du shin tu g.yo ba'i snying ldan sdar ma
[\[79a.6\]]yis ni ral gri rnon po dag_/bzung ste kun nas 'thab mo pa yis dkrigs pa'i yan lag bzhi ldan g.yul du rab tu zhugs pa na/_/glang chen tshogs pa mthong nas 'jigs pa de yi lag pa'i mthil nas ral gri dag ni lhung gyur pa/_/de la ral gri'i skyon du 'gyur ba ma yin ji lta
[\[79a.7\]]de bzhin nyid du sngags kyi rigs kyi'o/_222_/sngags dang dpa' bo'i rim pa yis kyang lha min gdengs can lha rnams drag po'i sa la bsgrub par bya/_/rang byin brlab pas lha mo dam tshig rigs la gnas rnams bsam gtan bzlas pa sbyin sreg dag gis kyang /_/dag pa'i rim pas
[\[79b\]]
[\[79b.1\]]dbang ste sngags pa yis ni rgyun chad med par dga' ba chen po'i sems kyis so/_/ye shes yid bzhin nor bur gang zhig rab tu gyur pa de las kyang ni rgyal ba'i lam 'di'o/_223_/me ni dngul chu'i dgra nyid yin te ma dang rnam par bral na nam yang dngul chu 'ching ba med/_/ma
[\[79b.2\]]bcings na ni gser byed med de gser dang bral na smra po rnams la longs spyod med pa nyid/_/de bzhin bud med sbyor ba bral na rtag tu rnal 'byor pa rnams dag gi sems ni 'ching mi 'gyur/_/bcings pa med na lus 'bigs med de ma phug lus kyis 'dir ni lhan skyes bde ba ster
[\[79b.3\]]ba min/_224_/skyed mos tshal lam ri bo dag ni skye bo ri dgas bral bar zhi ba'i sngags rnams bsgrub par bya/_/drag po rnams ni drag po'i dur khrod du ste lha mchog gnas su rengs pa dang ni rmongs pa yang /_/dbang dang dgug pa sngags pas mchog gi sa la bde ba phyag rgya kun dang
[\[79b.4\]]rab tu sbyor ba la/_/gnas gzhan dang ni skye gnas gzhan du mi rnams kyi ni skye ba 'bum phrag gis kyang 'grub mi 'gyur/_225_/khyim dang grong du bgrang phreng dag gis nyin dang mtshan mo'i dus su sngags kyi bzlas pa byas nas ni/_/ngal zhing rmongs te chags pa dang bral slar yang 'di ni
[\[79b.5\]]sngags kyi dngos grub med pa rjod par byed/_/gnas dang stong pa dus dang mchog gi mtshan mo la gnas yang dag par ni shes pa min pa nyid/_/rkang pa'i sor mo rnams kyi nad la spyi bor sman rnams kyis ni rab tu byug pa byed pa bzhin/_226_/bsam gtan dang ni sngags kyi bzlas
[\[79b.6\]]pa byed pa dag dang dkyil 'khor chen po rnams dang gdan rnams dang /_/sbyin sreg sngags kyi rab gnas rdul tshon la ni rgyal ba'i rigs rnams spyan drangs bskul ba med par yang /_/bud med sbyor ba rnam par spangs nas rab mchog khyab bdag bde ba phyag rgya'i dngos grub ster
[\[79b.7\]]bar byed/_/de phyir de ni nyin zhag so so'i dus su rnal 'byor ba yis thar pa'i slad du bsgom par bya/_227_/rang gi sems ni brgyal dang gnyid la rab tu zhugs pa mi yi bdag po rang bzhin med par 'gyur/_/sad la rang bzhin dang bcas gsal bar byed de de dag srog chags rnams
[\[80a\]]
[\[80a.1\]]kyi thar pa'i lam ma yin/_/dngos dang dngos med kyis phye sems kyi rdo rje rnal 'byor pa rnams dag la bde mnyam ster ba min/_/gang zhig mkha' yi shes rab la 'khyud lhan skyes bde bar gnas pa'i rang sems de ni thar pa ster/_228_/oM AHhUM ho rim
[\[80a.2\]]par gnas pas dang por 'dir ni rtag tu chang ni sbyangs nas rtogs par bya/_/rab tu 'bar bar byas te ri bong can ni zhu ba bzhin du rim pas bsgom par byas nas ni/_/snod de nas ni thig le dag gis lag pad ri bong can gyi ming med rtse mos sa dag la/_/phyi rol tu ni zur gsum byas
[\[80a.3\]]nas de yi dbus su nyin mor byed pa dang mtshungs zlum po'o/_229_/de yi dbus su 'di yi ye shes 'khor lo srid gsum gnas pa dag kyang sngags pas bsgoms byas nas/_/mthe bo dang ni ming med dag gis nyin zhag so so'i dus su tshim par byed pa la sogs bya/_/yul dang grong gi
[\[80a.4\]]bdag po rnams la thog mar 'dir ni gtor ma dang po dbus mtha'i ming gis te/_/'phrog ma la ni chang bu gnyis dang slar yang sngags pas khro bo'i rgyal po la ni gtor ma'o/_230_/pho nya mo rnams dag la zas kyi phung ni sa steng rnams su bdag po rdo rje rnams kyis sbyin/_/'byung po rnams la
[\[80a.5\]]zos pa'i lhag ma slar yang dge ba'i don du sbyin pa'i tshigs bcad 'di bklag go/_/mgo dang mgrin pa snying ga lte gsang gtsug tor du ni rang gi rdo rje rnams kyis yan lag dgod/_/gnyi ga'i rigs la gnas pa'i yan lag sgo rnams kyis ni gnyid kyi dus dang mchod dang 'khrig pa la/_231_/
[\[80a.6\]]lha yi dmigs pa gang yin mngon sum dang ni rjes su dpag pa rnam pa gnyis su 'gyur ba ste/_/mngon sum dag ni de nyid sbyor bas mkha' la skar ma bzhin du du ma longs spyod rdzogs pa'i sku/_/mngon sum min na rjes su dpag pa shi ba'i lus bzhin de nyid min pa yis ni brtags pa gang /_/
[\[80a.7\]]de ni ri mo sogs la blta bya yongs su ma smin blo can rnal 'byor rnams kyi bsgom pa'i don/_232_/gzugs sam yang na dkyil 'khor dag kyang dang por bris sku la ni de nyid min pas bsgom par bya/_/nam mkha' la ni de nyid sbyor ba dag gis rang sems ma tshang med pa mtha' dag mthong gyur
[\[80b\]]
[\[80b.1\]]ba/_/lo yi phyed dang lo gcig bla ma'i nges pa'i dbang gis ji srid nyid du brtan par 'gyur gyi bar/_/de nas phyag rgya'i sbyor bas nyin zhag 'ga' zhig dag gis 'gyur ba med pa nyid du rab tu 'gyur/_233_/rgyud kyi rgyal po thams cad las ni nges par rdo rje'i tshig 'di rnal 'byor pa rnams
[\[80b.2\]]dag la gsungs/_/byis pa rnams ni smin par byed pa'i don du mchog gi snying rje dag gis sna tshogs gtso bos sbas/_/de phyir de ni dbye ba byas nas nyin zhag so so'i dus su rnal 'byor pa yis bsgom par bya/_/phyag rgya'i dngos grub don slad rgyal ba mchog gi skyed mdzad gzhom du
[\[80b.3\]]med pa dus kyi 'khor lo'o/_234_/dpal dang po'i sangs rgyas chen po las phyung ba dpal dus kyi 'khor lo las/_sgrub thabs kyi le'u ste bzhi pa'o//_//gtso bo'i sgrub thabs rgyal ba mchog dang bcas pa gang zhig khyod kyis gsungs pa dag ni cung zad shes/_/slar
[\[80b.4\]]yang bdag ni nyan par 'tshal lo lha mi'i bla ma khams kyi dbye ba rnams kyi dkyil 'khor dang /_/sangs rgyas rnams dang rnal 'byor ma rnams dag gi rigs drug A li kA li dag la gnas pa nyid/_/zla ba bzang po'i tshig dag gsan nas rgyal ba'i bdag pos khams kyi dbye bas
[\[80b.5\]]dkyil 'khor la sogs gsungs/_1_/ka ba rnams dang rdo rje phreng ba sa yi dkyil 'khor rtsig pa nyid ni rus pa rnams kyis mdzod/_/sha khrag chu dang bshang ba rnams kyis lha dang gshin rje nor sbyin gzhan du rdul tshon gdab pa ste/_/mkhris pa bad kan gyis ni nyi ma ri bong can yang de bzhin chu
[\[80b.6\]]rgyus rnams kyis chu skyes rnams/_/ra ba lnga yi re khA sa dang chu dang bsreg za rlung dang nam mkha' las skyes rnams kyis so/_2_/dus kyi rtsa yis gtso bo'i chu skyes g.yo ba me yi dkyil 'khor la sogs pags pa la sogs kyis/_/nyi ma'i sgo rnams bug pa rnams kyis nor bu'i rang
[\[80b.7\]]bzhin bkod pa so yi phreng bas de bzhin nyid/_/dur khrod brgyad du 'khor lo g.yo ba'i dkyil 'khor la gnas rnams ni sor mo rnams kyi sen mo yis/_/ba spu rnams kyis rdo rje me lce dkyil 'khor gyi ni mtha' ru phyogs dang phyogs bral dag la gnas/_3_/de ltar nges par sku yi rdo
[\[81a\]]
[\[81a.1\]]rje mchog gi yon tan rnam mang dkyil 'khor gyi ni rnam par gsungs/_/gsung gi rdo rje a sogs ka sogs lha yi rnam pa nyid ni mtha' dag rgyal ba'i rigs rnams kyis/_/stong pa drug gi thugs kyi rdo rje rnam pa gsum gyi srid pa la gnas gtso bo'i rnam pa nyid/_/de
[\[81a.2\]]bzhin du ni ye shes rdo rje srid pa'i 'jigs pa 'joms pa sna tshogs yum gyi rang bzhin no/_4_/sde pa ka la sogs pa drug po rim pas yongs su bkod pa rnams kyi rigs ni rim pa yis/_/rdo rje ral gri rin chen 'khor lo chu skyes de bzhin gri gug nyid ni rgyal ba rnams kyi ste/_/slar
[\[81a.3\]]yang sde pa re re la yang mtha' dag rgyal ba mchog gi dbye ba lnga rnams dag gis dbye/_/so sor yi ge'i dbye ba sa dang chu dang bsreg za rlung dang nam mkha'i dngos po dag las so/_5_/_dang por stong pa'i rab tu dbye ba dag kyang nga nya Na ma na dang ng+ka dang dang po'i dbyangs/_/rlung gi dbye ba i yig g+ha
[\[81a.4\]]dz+ha D+ha b+ha d+ha sha rnams te me yi dbye ba r-i la sogs/_/chu yi dbye bas u yig wa kha tsha Tha pha tha wa ste sa yi dbye ba l-i la sogs/_/de ltar mchog gi rgyal ba'i rigs ni rnam pa lnga yi ka la sogs pa'i sde rnams rnam par phye/_6_/gtsug tor stong pa lnga ste rigs gsum dag kyang de bzhin sku dang
[\[81a.5\]]gsung dang thugs kyi rdo rje'o/_/a sogs phyag rgya'i rigs te ha ya ra wa la dang ldan pa'i ka sogs sde pa mtha' dag rnams/_/'jig rten snang byed dbyangs dang bcas pa'i ha ya ra wa lar ldan 'jig rten 'jig rten 'das pa'o/_/rig sngags 'chang gi dbang po mtha' dag tu 'gyur ka sogs
[\[81a.6\]]sde pa brtsegs pa la gnas brgyad rnams so/_7_/ka sogs yi ge sum cu ha ya ra wa lar ldan k+Sha dang bcas pa sum cu rtsa drug nyid/_/dbyangs kyi rnam par 'gyur bas phye ba ro yis bsgyur ba'i ro ni 'khor lo'i mgon po rnams su 'gyur/_/sku ni gcig pa nges par gcig gi 'khor dang
[\[81a.7\]]bcas pa gnyis ni shes rab dag gis 'khyud par 'gyur/_/lnga yi bdag nyid lnga yis 'gyur te 'khor dang bcas pa dgu ni 'khor lo'i mgon po dgu bdag nyid/_8_/dbyangs kyi grangs kyi bdag nyid bcu gsum dgu dang phyogs rnams kyis kyang sum cu rtsa drug bdag nyid de/_/ya la sogs
[\[81b\]]
[\[81b.1\]]pa rnams kyis sgo skyong mtha' dag tshogs kyi rigs ni lhag ma'i dbyangs rnams nyid kyis so/_/khro bo drug tu ha sogs kyis 'gyur rang rigs phyogs su gnas rnams rlung gi dbyangs sogs dbye ba yis/_/so sor yi ge'i dbye ba rnams kyis ro yis bsgyur ba'i ro ni rnal 'byor ma dang rnal 'byor
[\[81b.2\]]rgyud/_9_/de bzhin yi ge so so ro yis bsgyur ba'i ro yi dkyil 'khor la ni dkyil 'khor dbang po ste/_/phung po 'byung ba dbang po la sogs dbyangs kyi dbye bas mtha' dag tshogs kyi rigs ni sbyang bar bya/_/stong pa gzhom med la sogs mtha' dag rgyal ba'i rigs rnams kyis ni lha
[\[81b.3\]]rnams brgya yis gdab pa ste/_/gtsug tor nas ni chu skyes mtha' ru mi mnyam mnyam pa'i rigs la 'khor lo'i dbus kyi gdan la'o/_10_/rdo rje rnams kyis zhal gyi dbye bar 'gyur te rgyal ba'i bdag po'i phyag rnams dbyangs kyi dbye ba yis/_/de nyid rnams kyis phyag rgya'i
[\[81b.4\]]rab tu dbye ba gzhan yang de bzhin sku yi rdo rje la sogs kyis/_/sum cu rtsa drug rnal 'byor rgyud ni dpag med yon tan yi ge du ma'i rab tu dbye ba can/_/yi ge so so'i ming can mnyam dang mi mnyam rigs la lha mo dang ni lha rnams dag gi'o/_11_/sa bon gcig pu dpa' bo gcig pa
[\[81b.5\]]rdul la ro mnyam pa ni shes rab dag gis 'khyud par 'gyur/_/phung po rnams kyis lnga yi bdag nyid sa yi khams sogs rnams kyis byin gyis brlabs pa dgu pa yang /_/bshang lam la sogs dang ni mig la sogs pas yongs bskor 'di ni nyi shu rtsa lnga'i bdag nyid kyang /_/de
[\[81b.6\]]bzhin so ni rab tu skyes pa slar yang so rnams dag gis dbang phyug mtha' yas 'khor lo can/_12_/dag par yang dag dag pa'i chu las ri bong 'dzin pa ltar dkar pad+ma'i mtshan ma 'od dpag med/_/nga rgyal 'jig rten dbang phyug rta yi shing rtas 'gro ma mA ma kI dang gzugs kyi rdo rje
[\[81b.7\]]ma/_/drag mo chu gter tshogs kyi dbang po gnyis skyes gdengs can dang ni stag gdong ma dang 'ug par bcas/_/'di dag dpal ldan g.yon gyi zhal nas mchog gi snying rje yis ni rdo rje can gyis spros pa'o/_13_/chos la yang dag dag pa'i rlung las phyag gi pad+ma ral gri don yod grub pa sgrol
[\[82a\]]
[\[82a.1\]]ma dang /_/mkha' yi snying po reg bya rdo rje ma dang shin tu stobs bcas tsa rtsi kA dang lcags sgrog ma/_/bden bral dang ni rlung zhes bya dang dmangs rigs klu dang de bzhin khyi gdong ma dang bya rog bcas/_/de dag nges par byams pa'i thugs kyis srid pa gsum gyi
[\[82a.2\]]bdag pos shar gyi zhal nas spros pa'o/_14_/longs spyod rdzogs par dag pa'i me las nyi ma 'char ka dang mtshungs rin chen 'dzin dang gos dkar mo/_/sa yi snying po rmugs byed dang ni ro mchog rdo rje ma dang phag mo gdong drug me yi lha/_/gdengs can dbang po rgyal rigs gnyis
[\[82a.3\]]dang rab gsal khro gnyer can dang phag gdong ma dang bya rgod bcas/_/'di dag dpal ldan g.yas kyi zhal nas mchog gi dga' ba yis ni sna tshogs gtso bos spros pa'o/_15_/lte bar yang dag dag pa'i sa las mchog gi gser dang mtshungs pa'i thub pa phyag na 'khor lo dang /_/spyan ma
[\[82a.4\]]dang ni rnam par sel ba rab mchog mi yi bdag po rengs byed dri yi rdo rje ma/_/'od zer can dang dbang mo brgya byin dus kyi gdong pa dang bcas rje rigs klu la sogs pa kun/_/gtso bo yis ni btang snyoms dag gis nub kyi zhal nas skye bo kun la phan rnams spros pa'o/_16_/gtsug tor dag pa'i
[\[82a.5\]]stong pa las ni phyag na mchog gi rdo rje mi bskyod dbyings kyi dbang phyug ma/_/gtsug tor dang ni chos kyi dbyings te nam mkha'i yon tan dbang gis phyag na rdo rje la sogs gzhan/_/gsang bar dag pa las ni mtha' dag bde mnyam ster rnams sgra yi rdo rje ma la sogs pa yang /_/steng
[\[82a.6\]]dang 'og tu yon tan mang po'i gnas rnams srog chags rnams kyi thar pa'i rgyu ru spros pa'o/_17_/phyogs kyi 'dab mar spyan ma la sogs phyogs bral 'dab ma la gnas khrag gis gang ba'i thod pa ste/_/nyi ma'i steng du g.yon brkyang u ma dang bcas dbang phyug mnan zhing 'jig pa'i dus
[\[82a.7\]]kyi sprin dang mtshungs/_/thod pa rnams kyis phreng ba bcings shing chu yi gter gyi zhal dang nyi ma'i phyag ldan he ru ka_/phyag rgya sbrul dang stag gi pags pa mi bzad glang po'i bdag po'i pags pa rlon pa bshus pa 'dzin/_18_/gnag dang dmar dang dri med ri bong can lus lha mo rnams kyi phyi
[\[82b\]]
[\[82b.1\]]rol du ni 'khor lo gsum/_/rdo rje drug ni khro bo las skyes phyag gnyis zla zhal rnams dang de bzhin 'byung po skyes rnams kyis/_/sgor ni gtum mo ro la gnas shing phyag na gri gug thod pa phyogs bral du yang nges par ro/_/dpa' bo rnams kyis rig byed phyag na rdo rje Da ma dang
[\[82b.2\]]dril bu rdo rje kha T+wAM ga/19_/dpal ldan lhun po'i phyogs brgyad du ni sa chu'i dkyil 'khor dag la gnas dang nye ba'i gnas kun te/_/zhing dang tshan+do ha dang 'dus pa can dang dur khrod sa ni me dang rlung gi dbus su yang /_/de bzhin yul dang grong khyer la ni phyogs dang phyogs bral
[\[82b.3\]]du gnas lha rnams rig par bya ba ste/_/shes rab rgyud kyi mngon par brjod pa srid pa gsum gyi bla mas shar gyi zhal nas spros pa'o/_20_/snying por 'khor lo cha dgu pa ste dkyil 'khor las ni phyed kyi cha shas zla nyi pad+ma la/_/rdo rje ka ba'i phreng ba dag gis spras pa yang ni phung
[\[82b.4\]]po khams kyi lhag pa'i lha chen po/_/phyi rol du ni ra ba'i rtsig pa dag la yul dang yul can zla ba nyi ma'i gdan la gnas/_/sgo skyong rnams ni nyi ma la gnas gzhan pa tshogs kyi rigs ni kha khyer dag la kun nas so/_21_/'di la sogs pa la ni de bzhin rnal 'byor rgyud kyang
[\[82b.5\]]'dus pa rnam pa drug tu gsungs pa ste/_/zur du khro bo rnams dang logs su yul dang yul can jaM b+ha la ni phyag na so ba bsnams/_/ngag dang rkang lag bshang lam b+ha ga nyi ma ri bong can rnams dus kyi rtsa yi rang bzhin te/_/shes rab dang ni thabs rnams mtha' dag zhal gsum ro
[\[82b.6\]]yi phyag ldan g.yas kyi zhal nas spros pa'o/_22_/snying por 'khor lo chu gter zung du 'gyur te mi yi bdag po dkyil 'khor las ni gsum gyi cha/_/phung po khams rnams lhag pa'i lha nyid slar yang 'phar ma gzhan la sgra yi rdo rje la sogs brgyad/_/phyi rol du gnas dkyil 'khor la ni
[\[82b.7\]]phyogs bcur bkod pa nyi ma la gnas khro bo'i tshogs rnams te/_/der ni ra ba'i rtsig pa dag la dus la chu gter gyis bsnun byang chub sems dpa' mtha' dag rnams/_23_/sgyu 'phrul dra ba dbye ba gsum ste zhal gsum ro yi phyag ni lha yi sku yi dbye ba las/_/rtog pa la sogs gang
[\[83a\]]
[\[83a.1\]]yin mtha' dag blun po'i snying gi dbang gis g.yon gyi zhal nas spros pa'o/_/rnal 'byor rjes su rig pa'i rgyud dang 'dir ni nyis 'gyur sdom pa chen po mkha' 'gro ma rnams kyi/_/'khor lo drug dang rigs drug mi bdag dur khrod sa rnams kyis ni nub kyi zhal
[\[83a.2\]]nas spros pa'o/_24_/thig ni drug dang bug pa'i cha shas g.yo ba'i dkyil 'khor la gnas rnams kyis dkyil 'khor thig btab nas/_/snying po las ni drug drug cha rnams kyis te pad+ma'i 'dab ma phyed kyis lte bar ldan pa yang /_/gri gug 'khor lo chu skyes rin chen ral gri
[\[83a.3\]]mchog gi rdo rje'i phreng ba gnyis gnyis cha rnams kyis/_/nyi ma rnams kyis sgo dang sgo khyud dus dang ro rnams kyis kyang kha khyer dang ni do shal sa/_25_/gsum gyis kyang ni ra ba lnga yi re khA rtse mo can gyis do shal rtsa bar snam bu'o/_/nyi ma rnams kyis logs dang 'gram ste sum 'gyur nyin byed
[\[83a.4\]]rnams kyis ka ba'i steng du rta babs so/_/phyogs dang phyogs bral dag tu sgo ni brgyad rnams bya ste dkyil 'khor chen po 'di ni zlum po'o/_/dbus su chu skyes sna tshogs mdog ste lte ba la ni nyi ma ri bong can dag sbyar ba'i gdan/_26_/'khor lo dang ni phreng ba sngon po sa ni ljang gu dag dang sa gzhi
[\[83a.5\]]nag po 'khor lo ser/_/sa gzhi dmar la 'khor lo dkar dang sa ni dkar po phreng bar bcas pa'i 'khor lo dmar po dang /_/sa ni ser po sngon po dag dang 'khor lo dkar po min pa dang ni ljang gu'i mdog tu 'gyur/_/cha drug gis ni mtshon gyi sa ste skyed byed zhal gyi dbang gis sgo yi
[\[83a.6\]]'khor lo de bzhin no/_27_/phyi rol du ni brgyad gnyis dur khrod rnams te rigs kyi dbang gis de bzhin snying po'i lha mo brgyad/_/'dab ma la ni thod pa bdud rtsi'i ro dang ldan pa brgyad de 'dab ma brgyad la lha mo rnams/_/phyir ni sgeg mo la sogs lha mo phyogs dang phyogs bral du gnas de bzhin/_
[\[83a.7\]]klu yi rgyal po brgyad/_/de yi phyi rol du ni sa chu me dang g.yo ba'i dkyil 'khor nyid dang rdo rje'i phreng ba'o/_28_/ring po thung ngu'i dbyangs rnams kyis kyang sa ta pa Ta tsa ka la sogs stong sogs yi ge rnams/_/rlung sogs rtsibs rnams la ni nyi ma'i rgyu ba'i dbang gis ring po sa sogs khams
[\[83b\]]
[\[83b.1\]]kyi rang bzhin rnams/_/steng sogs rtsibs la zla ba'i rgyu ba'i dbang gis thung ngu rang rang 'khor lo'i rtsibs kyi steng du'o/_/sgo dang sgo yi bar du ha k+Sha dang ldan nam mkha'i mthil na gnas pa'i sde par bcas pa rnams/_29_/mkha' 'gro ma rnams thung ba'i dngos po ri bong 'dzin pa'i zhal dang
[\[83b.2\]]phyag ni gri gug thod pa can/_/g.yas pa brkyang zhing rang rang snod rnams kyis ni lha min khrag 'thung skra grol gos dang bral ba ste/_/rkang pa rked pa dpral ba dang ni rna ba mgrin pa lag par g.yer ka sogs dang rus pa'i rgya/_/mgo dang rked pa'i ngos la thod pa'i dum bu rgyal ba
[\[83b.3\]]rnams kyi kha dog lnga yi phreng ba'o/_30_/mkha' 'gro zhal gnyis phyag na rdo rje mchog dang Da ma ru dang rdo rje kha T+wAM ga dril bu/_/mgrin pa dpal ldan mgo phreng mgo bor cod pan la yang rdo rje dar dpyangs dang ni nor bu'o/_/dpal ldan mgul rgyan rkang la rkang gdub phyag la phyag gdub
[\[83b.4\]]dang ni ska rags dag dang rna rgyan te/_/rdzogs pa'i thod pa rnams kyi phreng ba mche ba can gyi mtha' dag lus la gnas dang thal ba'i rgya/_31_/gtso bo'i dbu la thod pa rnams kyis phreng ba mgrin par gdong brgya rnams kyis mgo yi phreng ba'o/_/zla phyed rdo rje'i cod pan la ste rang gi rked dang phyag
[\[83b.5\]]gnas stag lpags glang po'i pags pa'o/_/zla nyi bsreg za'i dkyil 'khor la ni zhabs kyi rtsa bar bdud dang dbang ldan lus la thal ba ste/_/phyag rgya klu yi dbang po dang ldan 'jig dus rtse mo can mtshungs mkha' 'gro ma la 'o dag byed/_32_/phyogs kyi 'dab mar mkha' 'gro rnams kyi lag
[\[83b.6\]]pa Da ma ru dang rdo rje kha T+wAM ga nyid de/_/bshang gci khrag dang mi sha rnams kyis phyogs bral 'dab ma la gnas khu ba'i snod kyang phyag na'o/_/de bzhin du ni lha mo brgyad kyang kun nas gnyi ga bde la snyoms par zhugs pa'i 'khor lo'o/_/ser dang dkar po dmar po'i mdog dang nag po
[\[83b.7\]]ljang gu'i lus dang sngon po'i mdog rnams rang phyogs su/_33_/rgyal ba skyed mdzad rigs la gtso bo'i kha dog mtshan ma rnams ni sngar bzhin spyan gsum dag gi tshogs/_/phan tshun du ni 'khyud pa dag kyang rang gzhan rigs kyi dbang gis rig par bya ste kun nas so/_/sbyin pa sogs dang
[\[84a\]]
[\[84a.1\]]phung po 'byung ba yul dang yul can gzhan yang dbang bo lnga la sogs pa dang /_/phyogs sa phyogs kyi stobs dang dpal ldan rgyal sras dbang rnams kyis kyang lha mo rnam par sbyang bar bya/_34_/lhun po'i phyogs su dbye ba brgyad kyi phyogs dang phyogs bral du gnas
[\[84a.2\]]gnas dang nye ba'i gnas kun dang /_/zhing dang tshan+do ha dang 'dus pa dur khrod sa dang khyim ni rlung gi phyed kyi mtshams su ste/_/'di dag sangs rgyas sa ni nyi ma phra mo lus skyes mi dang 'byung po lha dang lha min dang /_/nus dang gtso bo nyin gcig rigs ldan ma ni rnam par rgyu ste nyi zla'i
[\[84a.3\]]rab tu rgyu ba las/_35_/rgyab tu lha mo dbang byed thim pa zhes 'dir mdun du de nyid lnga yi rang bzhin rnams kyis te/_/rlung dang dbang ldan lha min me dang 'og dang mkha' dang lha dang gshin rje gnod sbyin nub tu yang /_/gtsug tor snying ga'i phyogs dang mgrin pa mgo bo la gnas lte ba dang
[\[84a.4\]]ni gsang ba'i 'khor lo la/_/'khor lo rtsibs brgyad 'og dang steng du nyin zhag so so'i chu srin nas ni dus sbyor gnyis gnyis bar/_36_/gtso bo'i chu skyes rdo rje kun dang 'gyur med thig le rnams kyis rdo rje nor bu la gnas pa/_/kun nas dga' ba thams cad rdo rje can gyi bde ba mnyam pa'i
[\[84a.5\]]gnas te dus ni thams cad do/_/zla ba zhu ba bla ma'i zhal de ru ni gang zhig zhugs pa dus kyi 'khor lo de nyid de/_/bdud rnams kyi ni dus su gsungs shing 'chi ba'i 'jigs byed mkha' 'gro ma yi 'khor lo 'di dag go/_37_/shes rab thabs kyi yi ge dag gis gnyi ga'i rigs kyi dbang
[\[84a.6\]]las mkha' 'gro ma dang mkha' 'gro'i ming /_/rdo rje gsum po rkang pa gzhan dang bcas pas thog ma dbus dang mtha' mar phye ba bzlas bya ste/_/srog gis byin gyis brlabs pa gang zhig gnyi ga'i bgrod pa'i dbang gis rang rang las kyi rjes mthun pa'o/_/ro yi 'gro rnams la
[\[84a.7\]]gnas mkha' 'gro ma dang rdo rje mkha' 'gro rnams ni myur du 'grub par 'gyur/_38_/dbugs rnams gang dag skye ba'i dus su dbu ma la ni rkang pa dang bcas ro dang mngar gyur pa/_/de brgyad rnams kyis 'khor lor 'gyur te 'og dang mkha' yi dbang gis sgo yi dbus gnas lha mo rnams/_/
[\[84b\]]
[\[84b.1\]]rkang pa gcig gis bskyed pa srid pa gsum gyi yum ste phyag na gri gug dang ni thod pa can/_/bdud rtsi bde ba'i cha yis 'khyud pa nyi ma zla ba'i steng du g.yas brkyang dus kyi 'khor lo'o/_39_/lnga gsum me lce yul dang yon tan dbang gis zla ba nyi ma'i gdan rnams chu gter rkang pa las/_/
[\[84b.2\]]gza' bdun dang ni rdzogs pa nyi ma nyin mor byed dang ri bong can gyi gdan ni gzhan pa rnams/_/nag po dkar po'i rdzogs pa nyi ma nyin mor byed dang ri bong can gyi gdan ni gzhan rnams dang /_/'di nyid la ni ri bo'i gza' rnams mnyam dang mi mnyam gnas la nyi ma zla ba'i gdan rnams
[\[84b.3\]]so/_40_/zla ba nyi ma'i rkang pa rtsibs rnams dang ni pad+ma'i 'dab ma sgo bzhi zur gyi ro rnams te/_/slar yang rkang pa nyis 'gyur de dag rnams ni nyin mor byed dang ri bong can gyi gdan rnams nyid/_/rdzogs pa gza' dang nyi ma'i rkang pa mnyam dang mi mnyam gnas la chu gter rkang pa gdan
[\[84b.4\]]rnams te/_/nyi ma'am ni gang ba'i zla ba la 'gyur rigs kyi dbang gis gtso bo yang na kha sbyor la/_41_/rlung la reg bya'i zhal gcig dang ni yon tan gzhan gyis dbang gis rgyas gdab zhal ni gnyis pa'o/_/rtse mo can la gzugs dang reg bya'i zhal ni gnyis su 'gyur te rgyas
[\[84b.5\]]gdab zhal ni gsum pa'o/_/chu la zhal yang reg bya dang ni gzugs dang ro yi zhal te rgyas gdab zhal ni bzhi pa'o/_/sa la dri la sogs pa reg bya'i mtha' yi yon tan zhal te rgyas gdab zhal ni lnga pa'o/_42_/nam mkha' la ni zhal yang stong pa rnam pa lnga ste rgya yis gdab pa'i zhal
[\[84b.6\]]ni drug pa'o/_/de bzhin du ni ye shes khams la 'gyur te yon tan dbang las stong pa drug gi zhal rnams so/_/gcig ni bzhi la bsres pa bde mnyam 'bras bu ster ba dag ste gnyis dang gsum ni bsres pa lnga/_/shes rab thabs ni zhal bcu yon tan rnam pa gsum gyi dbang gis
[\[84b.7\]]zhal ni bcu gnyis rnam pa bzhi/_43_/thun mtshams dbye bas rnam pa bzhi ste rnam pa gsum gyi zhal yang dus sbyor dbye bas kha dog gsum/_/dus sbyor phyed pa phyag gi dbye ba mi mnyam mnyam pa 'khyud pa dag kyang lus dang sems la ni/_/thun mtshams cha shas snga phyi las te
[\[85a\]]
[\[85a.1\]]zhal gsum ro yi phyag ni 'khyud pa dbu ma'i cha shas la/_/shes rab sbyor dang snyoms par zhugs pa dag kyang dgod pa la sogs rnams ni thun gyi mngon mtshams la'o/_44_/shes rab yan lag dmar dang ser po la ni nges par dus kyi 'khor lo'i bsam pa rab tu
[\[85a.2\]]'jug_/rdo rje can gyi g.yon mdun yan lag dkar dang sprin nag mtshungs pa dag la shes rab bsam pa'o/_/mchog gi lus la shes rab bsam pas phye ba g.yon dang mdun gyi yan lag dag ni zhi bar 'gyur/_/drag po g.yas dang rgyab kyi yan lag mchog gi rgyal ba'i
[\[85a.3\]]bdag po'i bsam pas phye ba de bzhin nyid/_45_/shes rab kyis phye rgyal ba dag gi rab mchog tshogs kyi rigs ni gnyis kyi rang bzhin nyid du 'gyur/_/shes rab kyi ni gtso bos phye ba nges par phyogs bral du yang rnal 'byor ma yi tshogs nyid de/_/g.yas dang g.yas min nyi ma dang ni ri bong
[\[85a.4\]]can gyi sku dag zung ste shar dang nub nyid kyang /_/nag po ser po dag ste sngon po ljang gu dag kyang de bzhin mkha' dang sa 'og yang dag gnas/_46_/dkar po rnams kyi shes rab dmar mo dmar po rnams kyi ri bong 'dzin pa ltar dkar de bzhin nyid/_/ser po rnams kyi kha dog cag mo dkar
[\[85a.5\]]min rigs rnams kyi yang mchog gi gser dang mtshungs pa'o/_/sngon po rnams kyi kha dog sna tshogs slar yang ljang gu rnams kyi sngon mo rnams su de bzhin gsungs/_/de bzhin nges par lha mo rnams kyi rang rigs phyogs su gnas pa'i lha rnams dag tu rig par bya/_47_/shes rab rgyud
[\[85a.6\]]ni shar nas slar yang rnal 'byor rjes su rig pa nyid ni nub kyi zhal nas so/_/g.yas kyi zhal nas rgyal ba'i bdag pos rnal 'byor rgyud gsungs g.yon gyi zhal nas bya ba la sogs so/_/shar nas rnal 'byor spyod pa nyid de slar yang nub kyi zhal nas nges par dbu ma mtha' dag go/_/mdo
[\[85a.7\]]sde pa ni g.yas kyi zhal nas gsungs te dkar po'i zhal nas dag pa'i bye brag smra ba'o/_48_/nub kyi zhal nas nges brjod rig byed dang ni rgyal ba'i dbang pos g.yon gyi zhal nas mchod sbyin gsungs/_/g.yas kyi zhal nas snyan tshig rig byed mchog gi bsreg bya'i rigs la srid srung
[\[85b\]]
[\[85b.1\]]shar gyi zhal nas so/_/shar gyi zhal nas rigs can rgyud de slar yang nub kyi zhal nas mkha' lding dang ni 'byung po'i rgyud/_/g.yon gyi zhal nas zhi ba'i mtha' ste nyi ma 'char ka dang mtshungs g.yas pa nas ni khyab 'jug chos/_49_/rgyab nas 'phral la ldog pa mchog tu dkar ba'i
[\[85b.2\]]zhal nas g.yon gyi lha dang rab tu gnas pa ste/_/g.yas nas rig pa drag po min dang slar yang rlung gi zhal nas rlung skyes tshangs pa zhi ba dag_/stong pa'i zhal nas stong pa dbang phyug dag ni srid gsum bdag pos 'jig rten pa yi don du spros/_/rdzogs ldan gsum ldan gnyis
[\[85b.3\]]ldan dang ni gzhan pa rtsod dus rgyab kyi zhal la sogs pa'i dbye ba las/_50_/de bzhin dpa' bo'i rim pa sogs dang nyi ma'i bgrod pa'i dbang gis thun mtshams bzhi po nyid dag dang /_/kha zas dag ni g.yas kyi zhal nas mchog tu 'jigs pa dag kyang rgyab kyi zhal nas spros pa ste/_/
[\[85b.4\]]mdun gyi zhal nas 'khrig pa nyid do mchog tu dkar ba'i zhal nas rgyal po rmi lam dag dang gnyid/_/rgyab nas rje rigs gnyis skyes mi yi bdag po dang ni de bzhin dmangs rigs dag kyang rim pas 'gyur/_51_/rgyal ba'i bdag pos mdun nas thams cad yod par smra ba gsungs
[\[85b.5\]]te g.yas nas mang pos bkur ba'o/_/rgyab kyi zhal nas gnas brtan pa ste slar yang dge 'dun phal chen pa ni g.yon gyi zhal nas so/_/mdun gyi zhal nas mi rnams dang ni slar yang rgyab kyi zhal nas dud 'gro rnams ni nges par spros/_/g.yas kyi zhal nas 'byung po lha rnams
[\[85b.6\]]mchog tu dkar ba'i zhal nas dmyal ba rnams dang lha min rnams/_52_/mdun gyi zhal nas spros pa dag kyang snying ga'i 'khor lo nas 'gyur rgyab zhal lte ba'i 'khor lo nas/_/g.yas kyi zhal nas longs spyod rdzogs pa nas 'gyur kun tu g.yon gyi zhal nas lhan cig skyes pa nas/_/
[\[85b.7\]]'khor lo rnams kyi zhal gyi dbus nas lus la dngos po spro ba dang mi sdud pa nyid du 'gyur/_/'jig rten gsum po mtha' dag rnams kyang rgyal ba skyed byed zhal gyi dbye ba rnams kyis yang dag go/_53_/dpal ldan zla ba zla ba chu shel rnam par rtog pa med pa'i rang bzhin las ni chu 'byung ba/_/
[\[86a\]]
[\[86a.1\]]de bzhin 'jig rten du ni rgyal ba'i bdag po'i phung po la brten thams cad mkhyen pa'i chos 'dzag ste/_/chu ni sa bon khams la kun tu brten nas ro mnyam 'gyur ba ji bzhin nyid du chos dag ni/_/sems can rnams kyi dag pa'i sems kyis rnam pa mang
[\[86a.2\]]por 'gyur te sngon gyi las kyi mthu las so/_54_/srid gsum gnas na sems can don gyi byed po dang ni yid bzhin nor bu la yang bsam pa med/_/sems la gnas te mi dge 'bras bu'i dbang gis sdig pa'i las can sems can rnams kyis mi mthong ste/_/yid bzhin nor
[\[86a.3\]]bu'i skyon min mi dge ba dang dge ba'i 'bras bu sems can thams cad rab tu spyod/_/sems ni dag na mi de yang ni rgyal ba'i dbang por 'gyur te rgyal ba gzhan gyis ci zhig bya/_55_/gang gis myu gu 'di skyed skyed par byed pa de ni dngos po skyes nas rnam par nyams par 'gyur/_/nyams pa
[\[86a.4\]]de yis skyes par rab tu 'gyur te slar yang sa bon rgyal po dag gi skyed byed do/_/snga ma gang de gzhan gyi dngos las shi ba zhes pa'i tshig ste rang gi ngo bos skyes pa min/_/gang gis stong pa nas ni sa la 'ongs pa bde ba'i skad cig de yis stobs bcu 'gro bar 'gyur/_56_/bde nas bde la rjes
[\[86a.5\]]chags skad cig 'dir ni lhan skyes dngos po gzhan la rjes su chags pa min/_/phung po gang dag de yis bskyed rnams slar yang bde ba'i skad cig de yis skyed par byed pa ste/_/dag pa las chos de las gzhan te slar yang de las gzhan dang de las rnam par dag pa'o/_/dag pa'i sa la sa
[\[86a.6\]]bon btab pa las ni rtsa ba rnams dang lo ma me tog 'bras bu bzhin/_57_/sa dang chu dang me dang rlung dang ro dang mchog gi ro ste phra rab dag ni rnam pa drug_/dri la sogs pa re res dman zhing yul dang rnam par bral ba mtha' ma ye shes blta bya rnams/_/'dod pa gzugs dang gzugs med
[\[86a.7\]]rnams ni zung dang zung dang ri bong can te mtha' ma chos kyi dbyings/_/rnam pa kun ldan de dag kun nas rtag tu 'pho med bde ba lhan skyes rten du gyur pa'o/_58_/slar yang sa sogs khams la phan tshun du ni gtso bo'i dngos po dag la chung ba'i dngos rnams gnas/_/phan tshun phung po 'byung ba
[\[86b\]]
[\[86b.1\]]dang ni yul dang yul can rnams dang phan tshun bdud dang ma rig pa/_/phan tshun rjes chags lnga ni ro yi 'gro rnams la gnas sdug bsngal dang ni bde ba'i skad cig gi/_/rnam pa thams cad pa rnams kun nas gzhan gyi yon tan mi dga' mi phyed rdo rje yang dag gnas/_59_/de dag
[\[86b.2\]]rnams kyi dus kyi 'khor lo rdzu 'phrul rab tu gsal byed chen po du ma sprul pa'i sku/_/rdo rje 'bar ba 'phro ba rnams kyis 'dod pa'i khams na gnas pa lha min dang ni mi rnams dang /_/longs spyod rdzogs pas gzugs can rnams dang mkha' la rgyal ba'i sras sogs dgra bcom rnams
[\[86b.3\]]la chos sku yis/_/stong pa'i cha yis srid gsum mtha' dag stong pa'i zad par rlung rnams kyis ni rlung gi zad par te/_60_/me yi cha shas rnams kyis me yi zad par chu yang 'gro la spros pa'i chu yi cha rnams kyis/_/'dzin ma'i cha shas rnams kyis sa yi zad par tshogs pa'i yul rnams
[\[86b.4\]]kyis ni dngos po'i rang bzhin kun/_/kun nas nam mkha' dag dang mtshungs pa gcig gi bdag nyid 'di ni dag pa'i sa la ston par byed/_/de ltar sangs rgyas skur 'gyur bde ba gcig pu'i rang bzhin phyir na 'chi bar yang ni mi 'gyur ro/_61_/de gcig pu las rnam pa lnga ste mtha' dag
[\[86b.5\]]rgyal ba mchog rnams kyis ni mngon rdzogs byang chub 'di/_/rnam pa nyi shu'i rang bzhin dang ni slar yang de nas sgyu 'phrul du ma'i rang gi ngo bo'o/_/de yi skad cig gcig ni bde mnyam 'bras bu ster bar 'gyur te las gzhan gyi ni rang bzhin min/_/'dir thabs 'pho med skad cig gang yin
[\[86b.6\]]'dir ni lhan skyes chos kyi dbyings su rab tu zhugs pa la'o/_62_/mtha' yas sangs rgyas zhing rnams dang ni dpag med yon tan rnams dang nam mkha' la sogs khams rnams dang /_/gnas dang skye dang nyams pa rnam gsum zhes pa'i srid pa dang ni 'gro ba drug tu sems can kun/_/sangs
[\[86b.7\]]rgyas khro bo lha sogs rnams dang snying rje'i thugs ldan byang chub sems dpa' btsun mor bcas rnams te/_/'di dag rnams ni srid pa gsum gyis phyag byas rgyal ba bde 'byung gcig pu'i 'khor lo gcig yin no/_63_/spu dang pags pa sha khrag ro dang bcas pa dag kyang de bzhin rus pa dang
[\[87a\]]
[\[87a.1\]]ni rkang dang rtsa/_/de dag rnams la srog sogs rlung ste kun nas rlung gi dbus su nyi ma zla ba'i bgrod pa'o/_/zla ba'i dbus su dri med nor bu bzhin du dngos po kun gyis 'khyud pa'i rnam par shes pa ste/_/de ni dngos dang dngos med gnyis med nyid dang mchog gi
[\[87a.2\]]bdud rtsi'i go 'phang khyab byed gzhom med do/_64_/spu la sogs pa zla ba'i mtha' ni mtha' dag lus la gnas rnams gang zhig sa bcur gsungs pa rnams/_/sde pa drug dang la sogs gzhan rnams de dag dus kun rnal 'byor rnams la bde mnyam 'bras bu ster/_/de phyir bla
[\[87a.3\]]ma'i zhabs la gnas pa'i rnal 'byor pa rnams kyis ni thar pa'i slad du btsal bar bya/_/lus las ma gtogs gang zhig khyab byed thar pa ster ba'i sangs rgyas gzhan ni 'ga' yang yod pa min/_65_/sems can rnams ni sangs rgyas yin te sangs rgyas chen po gzhan 'dir 'jig rten
[\[87a.4\]]khams na yod ma yin/_/de rnams mnyes par byas pas dpag med srid pa gcod par byed de rnam par mi rtog pa las so/_/rnal 'byor pa ni 'khu bar byed na dmyal ba ngu 'bod la sogs chen po'i mtha' ru 'gro bar 'gyur/_/de phyir sems ni dag pa na yang mkhas dang mi mkhas skye bo
[\[87a.5\]]rnams la 'gal ba mi bya'o/_66_/sems can dag dang 'grogs pa thob nas mi yi bdag po dag pa'i byams pa la sogs sems su 'gyur/_/mi dge'i yon tan dang ldan 'khor ba pa ni drug po rnams kyi zhe sdang chags sogs sems su 'gyur/_/dus kun tu ni byang chub sems
[\[87a.6\]]kyang 'gro ba dang ni 'gro bar 'dod pa rnam pa gnyis su 'gyur/_/thar par 'jug pas dman zhing smod pa rnam par spangs pa dag ni thams cad dus su bdud kyi sems/_67_/srid pa gsum gyi gnas su bdud rnams zhi ba min pa dang ni byang chub sems dpa' zhi ba byed/_/bdud kyi dbang po
[\[87a.7\]]rdzu 'phrul gyis dman mchog tu 'jigs byed yin te ston pa gcig pu rdzu 'phrul ldan/_/bdud rnams kyi ni bdud kyi blo dang skyob pa rnams kyi bde ba'i blo gros gzhan gyi snying la 'jug_/de phyir sangs rgyas mthu rnams kyis ni srid pa gsum po mtha' dag mtha' yas dus su 'jug
[\[87b\]]
[\[87b.1\]]par 'gyur/_68_/rgyal ba rnams kyis 'jig rten khams la tshad gsungs gang yin de yang mi rnams ye shes nyid ma yin/_/sangs rgyas rnams la lhan skyes lus kyi dbang gis khru ni gcig dang du ma dag gi tshad med de/_/las kyi sar ni srog chags rnams la sems can rjes
[\[87b.2\]]mthun tshad dag rtag tu rab tu gsal bar byed/_/gal te tshad 'di bdag gi 'dod pa brjod na lha rnams kyis 'di med pa pa zhes brjod par 'gyur/_69_/gang gi rgyal ba'i dbang po skyed cing nyin zhag so so'i dbang las gang gis mngal nas nges par 'byung /_/skad cig gang
[\[87b.3\]]gis 'gyur ba dag dang rnam par bral ba grub cing g.yo ba g.yo ba med gyur pa/_/sangs rgyas bya ba de spangs nas ni bde mnyam dang bral stong pa gzhan dag gang zhig sgom byed pa/_/de yi bskal pa bye ba du ma rnams kyis sangs rgyas nyid dang lhan skyes bde ba dag kyang ring /_70_/
[\[87b.4\]]nim pa'i shing las rgun 'brum min te dug las bdud rtsi dang ni tshangs pa'i shing las 'dam skyes dang /_/stong pa las ni myang 'das bde ba mi dge'i dbang las dge ba srog chags gsod las grub pa rnams/_/mchod sbyin dag las phyugs rnams mtho ris mchog tu zhi ba'i go 'phang
[\[87b.5\]]dbang po rnams ni 'gog las min/_/rig byed las ni kun mkhyen gsung dang 'gyur med bde ba g.yo med 'gyur ba ma dag sems las min/_71_/sems can rnams kyi sdig pa'i sems ni mi yi bdag po bdud kyi tshogs kyis byin gyis brlabs par 'gyur/_/bsod nams ye shes
[\[87b.6\]]rjes chags bde ster dag kyang rtag tu byang chub sems dpa' rnams kyis byin brlabs pa'o/_/gang phyir bde ba'i dam tshig dbang gis bdud dang nyon mongs bcom nas mya ngan 'das par 'gro byed pa/_/de phyir bdud rnams nyi ma so so'i dus su de dag rnams la du ma yis ni bgegs
[\[87b.7\]]rnams byed/_72_/rgyal ba'i lhan skyes bde ba 'di ni 'phel ba'i don slad dang por las kyi phyag rgya bsten par bya/_/de nas nyi ma'i gzugs ni lus dang gdong dang rkang pa gtsug tor yan lag thams cad rdzogs pa ste/_/glog gi dbyug pa'i rjes mthun 'pho med bde ba skyed par byed ma
[\[88a\]]
[\[88a.1\]]mtshan nyid yan lag rab tu rdzogs/_/rdo rje rnams kyis rab tu snang bar byed ma srid gsum gnas lus chos kyi dbyings ni de nas 'gyur/_73_/'gyur ba med pa'i bde ba'i 'bras ster phyag rgya bzhi po 'di rnams grong dang 'brog dgon dur khrod dang /_/mi gtsang ba
[\[88a.2\]]dang gtsang ba'i gnas dang khyim dang lha yi khang pa thams cad du ni dus kun tu/_/shin tu dga' ba'i dga' ba la gnas 'jig rten lam las rab grol rigs dang rigs min mngon spyod cing /_/lus stobs bde ster bza' ba btung ba la sogs longs spyod dang ldan rnal 'byor rnams
[\[88a.3\]]kyis bsgom par bya/_74_/rlung ni yang dag phrad pa rnams kyis glog gi me yi rtse mos spyi bo'i zla ba zhu bar byed/_/thig le gang gang zhu ba 'di las mgrin pa snying ga la son lte ba gsang ba dag la 'gog_/thig le las ni g.yo ba'i khu ba rdo rje nor bu la gnas rgyal mtshan rtse la 'gog pa gang /_/
[\[88a.4\]]de ni shes rab ye shes skad cig gal te thig le'i phreng ba 'pho ba med pas bde ster na'o/_75_/de phyir g.yo med bde ba'i skad cig lhan cig skyes pa 'dir ni chos kyi dbyings kyis ster byed do/_/srog gis ro yi 'gro ba rnams la gnas pa thams cad bkug cing nyon mongs bdud rnams bcom byas
[\[88a.5\]]nas/_/rdzu 'phrul kun mkhyen sa dang srid gsum bla ma nyid ni rnal 'byor rnams kyi skye ba 'di las te/_/gal te lam du rab zhugs shi bar 'gyur na de tshe de yi 'dzin pas skye ba gzhan la'o/_76_/gang zhig yon tan med cing dngos chung yul dang rnam bral de ni sku yi phyag rgya rnam pa gnyis/_/
[\[88a.6\]]de nas chags pa rjes chags dang ni yon tan gter gzhan dag kyang gsung gi rang bzhin rnam pa gnyis/_/gnag dang dkar la rjes chags yul gyi yon tan la dga' thugs kyi phyag rgya rnam pa gnyis 'gyur te/_/brgyad dang gnyis dang lnga dang lnga dang gsal bar mkha' dus dang ni
[\[88a.7\]]stong pa rig byed dag gi lo/_77_/rin chen dbang po mi 'byung bar du rgyal ba mchog skyed ma ni rnal 'byor pa yis bsrung bar bya/_/rin chen dbang po rab tu 'byung ba'i dus su mtha' dag yon tan gter gyi dkyil 'khor bzhengs byas nas/_/sangs rgyas byin brlabs sngags rnams
[\[88b\]]
[\[88b.1\]]kyis ni gsang ba'i pad+mar bde mnyam sngags dang bcas pa spro bya ste/_/gsang bar bsrung ba rab tu byas nas rdo rje nor bu la gnas byang chub sems ni myang bar bya/_78_/de la gang zhig bu ru gyur pa rgyal ba skyed byed sras po de ni 'jam pa'i rdo rje nyid/_/shes rab lhag pa las ni 'ga'
[\[88b.2\]]zhig tshe na bu mor 'gyur te nges par sangs rgyas yum du 'gyur/_/de nas gzhan ma me tog gsum gyi pad+ma dkar 'dzin dzaM b+ha la dang phyag na rdo rje ste/_/me tog brgyad kyis gzhan brgyad phyogs dang phyogs bral du gnas rdzu 'phrul tshad ldan khro bo'i rgyal po rnams/_79_/zla ba de la rdul gang
[\[88b.3\]]rab tu byung ba de ni slar yang 'jam dbyangs rab tu skyed pa ste/_/lo ni nyi shu dag gi bar du so so'i rdul la byang chub sems dpa' snying stobs chen po ste/_/de nas stong pa dang ni rig byed bar du cung zad snying stobs cha shas dman par rab tu 'gyur/_/slar yang lo ni nyi shu'i bar du de bas
[\[88b.4\]]kyang ni snying stobs chung zhing brtson 'grus chung ba'o/_80_/de nas skye gnas la ni rdul med yul ni rab tu bcom pa'o de nyams pa las dbang ma yin/_/'on kyang sa bon nyams pa la ni shes rab dbang bskur rgyal ba'i dbang po'i gsung gis sbyin par bya/_/de dag rnams kyi sa chu me rlung nam mkha'i
[\[88b.5\]]yon tan rgyal ba'i yan lag dag gis btsal bar bya/_/byang chub sems kyi bsnyen pa 'di ni sems can don gyi byed pa mo ste 'bras bu mang por 'gyur/_81_/gang zhig khrag ni 'thung byed rab mchog lha mi rnams kyi sbrang bu de ni bdud rtsi gcig pu ste/_/skyugs pa snying ga gsang ba'i kha nas
[\[88b.6\]]rdo rje nor bu la gnas chu skyes nang du rab zhugs min/_/bshang ba gci ba khrag dang sha ni mchog tu ro mnyam skyugs pa'i dbus su rab tu zhugs pa ste/_/'di dag rnams ni ye shes bdud rtsi srid pa gsum gyi bla ma yis kyang rgyud rnams kun tu bstan/_82_/shes rab chos 'byung la ni gang
[\[88b.7\]]zhig lhung ba'i bde ba dag kyang rab tu 'bad pas bsrung bar bya/_/de yis sems can gang dag su zhig byung ba de ni rgyal ba'i rigs la byang chub sems dpa' nyid/_/de phyir de ni nyin zhag so so'i dus su bdud kyi pho nya srin po rnams kyis za ru 'jug_/shes rab me tog dang ldan zos pa zhi ba
[\[89a\]]
[\[89a.1\]]bde ba'i 'bras bu ster bar ston du 'jug par byed/_83_/mchog gi bde ba la gnas rdo rje ma 'khums nyid kyi bar du chu skyes las ni dbyung mi bya/_/gang tshe 'dod pa grub pa de yi tshe na 'di ni sangs rgyas byin gyis brlabs par rab tu 'gyur/_/rdo rje chu skyes dag nas gzhug bya
[\[89a.2\]]rang gi rdo rje'i snying gar ye shes 'khor lo rab bcug ste/_/'di yis 'od zer rnams kyis gnyi ga'i lus ni gang bar byas nas rnam pa thams cad pa nyid byed/_84_/gal te 'di ni grub par ma gyur rdo rje nor bu la ni yang dag gnas pa bza' bar bya/_/shes rab kyi ni chos 'byung gnas la
[\[89a.3\]]mtha' dag rgyal ba'i rigs ni bsrung ba'i don du dgod par bya/_/shes rab ldan pa la'o de nas gcig pu la ste slar yang gsung ni rab gsungs sangs rgyas sku/_/gang su 'di ni nyams la mngon par dga' byed g.yon can de ni rdo rje can gyis gsod par byed/_85_/srid pa gsum gyi bdag pos
[\[89a.4\]]drag po'i las kyi rang bzhin du ma'i sngags rnams rab tu gsungs pa gang /_/de dag thams cad bdud kyi phyogs nyams 'jigs pa skyed byed srog chags rnams la nam yang ma yin no/_/gang zhig dran pa rnams kyi byed po g.yul gyi yul la dga' zhing gsod byed gzhan yang mu stegs pa/_/de
[\[89a.5\]]rnams la ni mchog gi rgyal sras rnams kyis srog chags bsrung ba'i don du de dag sbyar bar bya/_86_/mkha' 'gro rdo rje sngon rnams phyugs kyi skye bo gsod la sangs rgyas pa yis gsol ba gdab mi bya/_/sems can rnams ni bsrung ba'i don du srid pa gsum gyi bla mas 'jig rten khams su spros pa ste/_/de
[\[89a.6\]]phyir de rnams nyin zhag so so'i dus su srung bar byed cing sgrub pa po la sdang bar byed/_/bsgrub bya dag ni las kyi mthu yis shi bar gyur na 'di ni sgrub pa po yi bdud yin no/_87_/skyes bu rnams kyi sems ni kun nas mi dge'i 'bras bu'i dbang gis phran tshegs rig pa la rjes chags/_/rig pa 'di
[\[89a.7\]]yis srid pa gsum po mtha' dag skad cig gis ni bdag gi dbang du byed pa'o/_/zhes pa'i bsam pa brkam chags sems kyi ye shes sbyin pa rnam par spangs nas dmyal bar rab tu 'jug_/rgyab tu rdzas dang rang gi khyim thab gzhan gyi dbang 'gyur kye ma ngan pa'i chos la rab tu 'jug_/88_/
[\[89b\]]
[\[89b.1\]]shes rab ma yin thabs kyang min pa 'di ni lhan cig skyes pa'i sku ste chos kyi skur gyur pa/_/shes rab thabs kyi rang bzhin nges par mun pa dang bral ye shes dang ni rnam shes dbye ba las/_/'di ni longs spyod rdzogs pa'i sku ste sgra brnyan lta bu sems can du ma'i don ni byed pa po/_/sems
[\[89b.2\]]can rnams ni smin pa'i slad du slar yang 'di ni sangs rgyas rnams kyi sprul pa'i sku ru 'gyur/_89_/rdo rje sems dpa' gcig pu 'di ni dus mtha'i sprin dang mtshungs pa he ru kar ni byung bar gyur/_/gdug pa rnams ni smin pa'i don te de yang dam tshig rgyal ba rmongs pa rnams ni bde ba'i don/_/rin chen
[\[89b.3\]]dbang po sdug bsngal ldan pa rnams kyi de yang pad 'dzin chags can rnams kyi chags pa'i slad/_/bgegs rnams dag ni gzhom pa'i don du phyag gi pad+ma ral gri don yod grub par byung bar gyur/_90_/zhe sdang las ni sna tshogs yum gang dus mtha'i rtse mo can mtshungs de ni mkha' 'gro
[\[89b.4\]]mar byung gyur/_/gti mug dag las spyan ma zhes bya mchog gi snying rje mA ma kI ni nga rgyal rgyu las so/_/chags las de ni gos dkar zhes bya mtha' dag yon tan gter te sgrol ma yang ni phrag dog las/_/sna tshogs gzugs can gnyis po 'di dag g.yul dang yul can gzhan
[\[89b.5\]]rnams thams cad du yang byung bar gyur/_91_/phung po lnga yi rang bzhin rnams kyis rdo rje btsun mo'i b+ha ga rnams la bzhugs pa brtse ba yis/_/nges pa rnam par ma bsgrubs bsod nams min pa bsags pa'i sems can rnams ni smin pa'i don du ste/_/gtsang ma'i gnas la sogs
[\[89b.6\]]par bcom ldan gang zhig rnam par bzhugs pa nyan thos rnams kyi slad du'o/_/gang zhig e waM yi ge la gnas mchog gi nges pa can rnams mchog la dgod pa'i don du'o/_92_/sems can rnams ni smin pa'i slad du sku dang gsung dang thugs kyi dbye ba rnams kyis dus kun tu/_/nges par
[\[89b.7\]]rdo rje can gyi bzhugs pa rnam gsum phyi dang nang dang gzhan du yang ni rab tu 'gyur/_/phyi rol sna tshogs phyogs su 'gyur te mchog gi lus la srog gi rlung ni rab tu rgyu ba'o/_/khyab bdag gi ni sa sogs dkyil 'khor dag la rab gyur gang de rdo rje btsun mo'i b+ha ga la/_93_/sgra la sogs la
[\[90a\]]
[\[90a.1\]]gang zhig rang sems 'gro ste yul med pa yang gzhan ni de bzhin kho na'o/_/gang zhig e waM yi ge la gnas mchog tu bde ba'i gnas la sku gsung thugs ni zhugs pa'o/_/gcig pu rdo rje can ni dbye ba gsum ste yul dang yul can khams rnams kyis kyang bskor
[\[90a.2\]]ba'o/_/dus gsum gnas gsum du bzhugs srid pa gsum du'ang gnas pa sems can du ma'i don gyi slad du'o/_94_/rgyud rnams dag las 'di skad bdag gis thos zhes gsungs pa gang de 'di ltar bdag gis shes pa ste/_/rdo rje can ni zla ba zhu las rdo rje gang zhig spyi mgrin snying
[\[90a.3\]]ga'i chu skyes lte gsang dang /_/bud med rnams kyi b+ha gar de ni thig le grol ba gsum gyis mchog gi pad+ma la gnas pa/_/de 'dir sangs rgyas zhing du rab tu zhugs pa bcom ldan 'das su rnal 'byor rnams kyis rig par bya/_95_/skye ba snga mar rang gi snying gis bskyed pa'i zhi
[\[90a.4\]]dang chags pa la sogs dngos po rnams kyi ni/_/bag chags stobs kyis 'khor lor gnas pa gcig ni du mar mthong ste smon lam yon tan dbang gis so/_/don gcig du ma'i skad ni rang rang dngos po rnams kyis srog chags rnams kyi snying la rab tu 'jug_/gnas can rnams kyi bsod
[\[90a.5\]]nams slad du 'khor lo la gnas bsod snyoms la ni rnam par rgyu ru gshegs/_96_/dud 'gro yi dgas lha min rnams dang lto 'phye lha dang mi ni 'phags pa bod la sogs rnams la/_/byung dang 'byung 'gyur da ltar byung ba rnam pa gsum dang rtag tu bden pa'i chos ni gsung byed cing /_/
[\[90a.6\]]rang rang skad gzhan dag gis srid pa gsum po ma tshang med pa lam la yang dag 'god byed pa/_/'di ni bde mnyam 'bras bu ster ba thams cad mkhyen pa'i gsung ste lha yi skad kyang ma yin no/_97_/sangs rgyas rnams kyi'ang rtogs bya min pa dpag med yon tan dang ldan sangs rgyas sprul pa sgyu
[\[90a.7\]]ma ni/_/srid pa gsum gyi gnas su bdag nyid ston par byed de brgya byin gzhu ni ji bzhin nyid du'o/_/sna tshogs dngos rnams kyis phye rgyal ba dang bcas lha mi rnams kyi rang rang sems la rab zhugs pa/_/'di ni ma skyes chos te chu la nam mkha' bzhin du 'dir ni skye bar 'khrul pa ster ba'o/_98_/
[\[90b\]]
[\[90b.1\]]rgyal ba'i sku yi rdo rje yul dang yul can rnams kyi bgrod bya min pa rnam pa thams cad pa/_/gsung gi rdo rje sems can thams cad rang snying skad rnams dag gis chos ni go bar byed pa'o/_/rdo rje can gyi thugs kyi rdo rje sems can rnams kyi sems kyi rang bzhin mtha' dag sa la gnas/_/
[\[90b.2\]]dri med nor bu lta bu dngos po rnams kyi 'dzin byed gang yin de nyid ye shes rdo rje'o/_99_/sbyin pa la sogs bde mnyam 'bras ster drug dang bzhi rnams nus ma bcu po de dag rnams su gsungs/_/de dag rnams kyi thabs ni dag pa mchog gi rnam bcu sems kyis gang ba'i bum pa de dag rnams/_/
[\[90b.3\]]bdud dang nyon mongs nyams pa 'dod pa zhes dang 'phrog byed rdo rje'i tshogs ni ljon pa la sogs rnams/_/phyag rgya drug rnams stong pa drug ste srid gsum skyed par byed pa ye shes rnam shes gcig pu'o/_100_/'khor lo srid gsum kun nas dang ba zhes pa bde ba rin chen 'di yi chags pa nyid
[\[90b.4\]]dag ni/_/pad+ma'o nyon mongs zad pa ral gri rdo rje dag kyang ye shes sku chen rnam par mi phyed pa'o/_/mi shes gcod pa gri gug mchog gi rigs drug rnams te 'di dag rnams kyis bskyed pa gang yin pa/_/phung po khams dang dbang po la sogs mkha' bzhin ro mnyam de dag rnams
[\[90b.5\]]kyang de bzhin rig par bya/_101_/gang du nges par rigs kyi gzugs ni nyams pa nyid du gyur pa de ni chen po'i gzugs su gsungs/_/gang du 'khor ba'i sdug bsngal nyams pa nyid du gyur pa de ni tshor ba chen por gsungs pa ste/_/gang du 'khor ba'i 'du shes nyams pa nyid du gyur pa
[\[90b.6\]]de ni rdo rje'i 'du shes chen po'o/_/gang du 'khor ba 'phel ba nyams pa nyid du gyur pa dag ni rdo rje'i 'du byed kho na'o/_102_/gang du gnyid la sogs pa'i gnas skabs nyams pa nyid du gyur pa de yang rnam par shes par gsungs/_/gang du shes pa min pa'i dngos po nyams pa nyid du gyur pa
[\[90b.7\]]de ni thub pa'i ye shes nyid/_/'di dag rnam par snang mdzad la sogs mchog gi rgyal ba mchog ni rnam pa drug ste rigs drug rnams/_/gzhan gyi khams drug dbye ba rnams te sa dang chu dang me dang rlung dang nam mkha' zhi ba rnams/_103_/gang du gti mug mtha' dag nyams pa
[\[91a\]]
[\[91a.1\]]nyid du gyur pa spyan ma yin te de ni 'dzin ma'o/_/gang du nga rgyal mtha' dag nyams pa nyid du gyur pa mA ma kI ste de ni chu nyid do/_/gang du chags pa mtha' dag nyams pa nyid du gyur pa gos dkar mo ste de ni me yin no/_/gang du phrag dog mtha' dag nyams pa nyid
[\[91a.2\]]du gyur pa sgrol ma yin te de ni rlung yang ngo /_104_/gang du zhe sdang mtha' dag nyams pa nyid du gyur pa rdo rje dbyings kyi dbang phyug ma ste mkha'/_/gang du ser sna thams cad nyams pa nyid du gyur pa sna tshogs yum ste de ni 'gyur med do/_/mthong dang ma mthong gzugs ni yid dang nam
[\[91a.3\]]mkha' la yang lta bar byed pa gang yin de ni mig_/ring nas sgra ni rab tu gsal ba bzhin du thos pa 'di ni rgyal ba'i rna ba chen po'o/_105_/mchog gi bde ba byed pa'i dri ni thams cad 'dzin pa de ni khyab bdag gi yang sna bzang po/_/rang gis zla ba'i bdud rtsi bde ster dag kyang rtag tu
[\[91a.4\]]myang bar byed pa gang yin de ni lce/_/rdo rje'i reg bya kun nas 'phrog pa gang yin de ni rtag tu rdo rje lus kyi dbang po ste/_/thabs dang shes rab rab tu 'grogs las bde mnyam la 'jug yid gang yin pa de ni 'di yi chos/_106_/dbye ba drug gis phye ba'i yul dang yul can 'di dag byang chub sems
[\[91a.5\]]dpa' btsun mor bcas pa rnams/_/gzugs la gzugs la sogs pa 'di dag rgyal ba mchog gi yul rnams rnam pa drug ste kun nas ni/_/dang zhing ma skyes ma 'gags mchog gi bde byed gos pa med cing ye shes kyis ni rtogs bya ste/_/khams gsum dag tu gzhan gyis gzung bya dang
[\[91a.6\]]ni mtha' dag 'gro ba'i dbang po'i sgo yis rtogs bya min/_107_/ye shes dgug par byed pa 'dir ni slar yang shin tu stobs te de ni gzhug pa rmugs byed kyis/_/rengs byed de ni bcing ba nges par mchog gi bde ba'i dbang gis khengs byed kyis ni mnyes pa yang /_/ye shes 'khor lo dag la
[\[91a.7\]]'khor lo ro ni mnyam par byed pa rdo rje shugs kyis byed pa ste/_/de bzhin khro bo'i lha mo rnams ni rab gsal nges par rnal 'byor ma yi rgyud kyi sku la'o/_108_/srid pa gsum gyi gnas su bdud rnams dag la bsnun pa nges par dbyug pa sngon pos byed pa ste/_/bcing ba khro bo mi g.yo dus
[\[91b\]]
[\[91b.1\]]mtha'i nyi ma dang mtshungs mtha' yas brtson 'grus kyis ni phur bus gdab/_/'dod pas de yis brtson 'grus nyams pas sa gzhi la gnas rengs par byed pa gnod mdzes nyid kyis so/_/gtsug tor gyis ni rdzu 'phrul nyams pa rab tu gsal zhing nges par sngar bzhin khro bo'i lha mo
[\[91b.2\]]rnams/_109_/yi dgas rnams ni smin pa'i don du de nas tsa rtsi kA la sogs pa spros par gyur pa ste/_/skye bo rnams ni bsrung ba'i don du dbang po la sogs lha rnams de bzhin phyogs dang phyogs bral du/_/klu rnams smin par bya ba'i don du gdengs can rigs ni mtha' dag rdo rje can gyis
[\[91b.3\]]nges par spros/_/lha min rnams ni smin par bya ba'i don du khyi yi gdong ma chen mo la sogs rnams kyang spros/_110_/gzhan gang cung zad spros pa yod pa dag kyang khyab bdag dkyil 'khor la ni 'byung po las skyes mthar/_/sems can kun gyi don du mchog gi yon tan rnam mang 'di
[\[91b.4\]]dag rang gi lus la rig par bya/_/de bzhin rgyud dang sngags ni rnam mang rigs la gnas rnams rnal 'byor ma dang rnal 'byor dbye ba ste/_/'di ni dbang bskur rnam pa gnyis kyang bu yi yon tan dbang gis 'jig rten 'jig rten 'das pa'o/_111_/gang zhig shes rab kyi ni nu ma la reg gzhan pa
[\[91b.5\]]bdud rtsi myang dang 'khyud pa gang yin dang /_/shes rab dang 'grogs byang chub sems ni zhu ba dag la bzhi pa'i skad cig bdud rtsi rtogs pa gang /_/de dag thams cad nges par 'jig rten pa ste mchog gi snying rje yis ni lam gyi rgyu ru bstan/_/'jig rten 'das pa'i dbang gang mchog gi
[\[91b.6\]]rgyal ba'i bdag po'i phyag rgya mchog la rjes su sbyor ba'o/_112_/sems kyi snang ba tsam ste rang gi yid las skyes pa me long gi ni gzugs brnyan lta bu nyid/_/gang zhig mtha' dag rgyal ba'i sras dang sangs rgyas rnams kyis bsten pa rnal 'byor dbang pos bsten bya ste/_/ye shes me lce rab
[\[91b.7\]]tu rgyas pa de ni bdud tshogs yul dang bcas pa mtha' dag sreg byed cing /_/lus la chags pa la sogs kyang ste rnal 'byor rnams la lo yi sbyor bas bde mnyam ster bar byed/_113_/shes rab ye shes dag ni sems dang de yi snang ba dag kyang rnam pa bcu po nyid du 'gyur/_/dbang
[\[92a\]]
[\[92a.1\]]ni dri med ri bong can mtshungs me long gzugs brnyan lta bu 'di la zhugs pa gang yin pa/_/de las mya ngan 'das pa'i bde ba 'pho med lhan cig skyes pa 'gyur med nyid ni bzhi pa ste/_/sangs rgyas zhal 'di gang gi snying dang kha la gnas par gyur pa de ni dpal
[\[92a.2\]]ldan bla ma'o/_114_/nam mkha' kun nas zhen pa'i sems dang mig ni mi 'dzums rdo rje'i lam du rab tu zhugs pa yis/_/stong pa las ni du ba smig rgyu rab gsal dri ma med pa'i mkha' snang nyid dang mar me dang /_/'bar ba dang ni zla ba nyi ma rdo rje rnams dang mchog gi cha dang thig
[\[92a.3\]]le mthong bar 'gyur/_/de yi dbus su sangs rgyas gzugs ni yul dang rnam par bral ba du ma longs spyod rdzogs pa'i sku/_115_/nam mkha' chu 'dzin bral ba dag ni rnal 'byor pa yis bgrad pa'i mig gis blta bar bya ba ste/_/re khA nag po dri med 'od zer 'phro ba dus kyi rtsa la
[\[92a.4\]]mthong bar gyur gyi bar du'o/_/de la kun mkhyen gzugs ni chu la nyi ma lta bu gos pa med pa kha dog sna tshogs te/_/rnam pa kun ldan rang sems yul dang rnam par bral ba dag go sems ni gzhan pa min pa nyid/_116_/gzugs ni mthong bar gyur na nyin zhag so so'i dus su srog gi rlung ni 'gog
[\[92a.5\]]par rab bya ste/_/'od zer 'khor lo rang gi lus la yongs su bskor cing 'khor bar byed pa mthong gi bar du'o/_/zla ba drug gi sdom brtson rnams kyi reg byas dman pa'i bde ba mnyam pa lam gyi sems su 'gyur/_/chags dang chags bral mtha' thog la gnas skad cig ma yang khyab bdag gi
[\[92a.6\]]ni dbugs kyi grangs 'phel lo/_117_/o T+TA 'bar ba'i bar dang khyad par dga' ba lhan skyes dag dang ye shes rnam shes dag gi dbus/_/gnyid dang gnyid yur mtshams su rdo rje pad+ma dag gi gnyis gnyis sbyor ba la ni bde ba gang /_/de yi 'phel ba rab tu bya ste bla ma'i nges pa'i dbang gis 'phel
[\[92a.7\]]'gyur 'di la ngo mtshar med/_/nyon mongs bdud rnams bcom nas rgyal ba'i bdag por 'jug ste lo yi sbyor bas rnal 'byor bzang po'o/_118_/sa yis rnam pa sra ba min zhing zhu ba chu lus khu ba min te gsher ba nyid min phyir/_/me yi rnam pa me min g.yo ba rlung gi lus ni gang zhig g.yo
[\[92b\]]
[\[92b.1\]]ba min pas rlung ma yin/_/stong pa'i rnam pa yin yang blta bya dkar dang ljang dang kha dog sna tshogs chen po kha dog min/_/rnam pa thams cad pa yang blta bya min te rang snying dri ma nyon mongs bdud kyi mthu las so/_119_/nA da thig le cha dang ye shes bdud rtsi'i gnas su son pa lu gu rgyud du
[\[92b.2\]]bcings pa'i rtsa/_/srog dang thur sel lam gsum rnams te rdo rje dang bcas pad+ma rdo rje chu skyes ldan pa nyid/_/rlung gnyis yang dag phrad pa'i dbus su yul rnams yul can rnams ni 'byung dang rab tu 'jug pa ste/_/du ba la sogs rnams kyi mtshan ma 'dzin pa dag kyang gang zhig
[\[92b.3\]]'di dag thams cad gsang bar bya/_120_/dbu mar srog ni rab gzhug nyi ma dang bcas ri bong can gyi bgrod pa g.yas dang g.yon la bcing /_/phyag rgya rab tu 'grogs la sems dang mchog gi bde ba la gnas rdo rje yang dag bslang ba yang /_/pad+mar rdo rje'i sgra'am rang gi lag pa'i chu skyes
[\[92b.4\]]dag gis gsor ba bde ba'i slad du ste/_/sa bon gtong ba min pa'i bde ba de ni 'chi ba'i 'jigs 'phrog 'di ni dpal ldan bla ma'i zhal/_121_/sa ni chu la rab tu 'jug cing chu yang 'bar byed la ste gtsang bar byed pa rlung la'o/_/rlung ni stong pa la ste stong pa nges par mtshan ma rnam pa bcu ru
[\[92b.5\]]'gyur zhing mtshan ma ni/_/rnam pa thams cad pa ru 'gyur te mi zad mchog gi bde ba gzhom du med pa ye shes sku/_/ye shes las ni rdzu 'phrul dngos grub tu 'gyur mi bdag skyes bu rnams kyi skye ba 'di nyid la'o/_122_/'dod pa sprul pa'i skur ni nges par rab tu 'gyur te rdzogs pa dag
[\[92b.6\]]ni de yi gsung nyid do/_/'bar ba sprul pa'i thugs te 'di yi mchog gi bde ba byed pa'i ye shes dag ni oT+wA nyid/_/dga' ba longs spyod rdzogs pa'i sku ste mchog dga' dang bcas khyad par dga' ba rim pas 'di yi ni/_/gsung dang thugs so lhan cig skyes pa'i dga' ba nyid kyang
[\[92b.7\]]bde 'byung 'di yi ye shes rdo rjer 'gyur/_123_/'dar ba nyid ni srid pa gsum gyis btud pa chos kyi sku ste 'byung ba de yi gsung du 'gyur/_/gnyid yur gnyid ni chos kyi thugs te gnyid ni 'di yi srid pa'i 'jigs 'joms ye shes kho na'o/_/yi ge nyid ni dag pa'i sku ste dbyangs
[\[93a\]]
[\[93a.1\]]dang bral ba'i cha dang thig le nA da rim pa yis/_/bde 'byung dag pa'i sku yi gsung dang thugs dang ye shes rdo rje rnam gsum srid par gnas pa'o/_124_/sad pa dang ni rmi lam rang bzhin slar yang gzhan pa 'di ni gnyid dang bzhi pa'i rang bzhin ni/_/lus la
[\[93a.2\]]gnas dang dbugs la zhen pa yul rnams rnam par dpyod cing g.yo med sems la zhen pa ste/_/ye shes la gnas bud med rab tu 'grogs las byang chub sems ni zhu ba la yang skad cig 'gyur/_/sprul pa la sogs dag gi sems kyi rdo rje rnam pa bzhir ni rim pas nges par rab tu
[\[93a.3\]]'gyur/_125_/de ltar sems ni rnam bzhi srid pa gsum la gnas pa'i srog chags rnams kyi thig le'i dbus su ste/_/rnal 'byor dbang po rnams kyi bde mnyam 'bras ster khyab byed dag ni thar pa'i slad du bsrung bar bya/_/thig le btang na rnal 'byor rnams kyi skye ba'i sa bon
[\[93a.4\]]mchog gi bde ba song la thar pa gang /_/de phyir 'khor ba'i bde ba'i skad cig 'dir ni sdom brtson rnams kyis thams cad dus su dor bar bya/_126_/gang phyir a sogs ka sogs ri bong can dang nyin byed gcig nyid rdo rje can gyi gdan min zhing /_/hUM yig nyid kyis mtshan ma dang ni yongs su
[\[93a.5\]]gyur pa gzhan pa kha dog gzugs dag mi 'dod de/_/'gyur med dag gis bskyed cing 'gyur ba nyams par gyur pa mchog gi dbang po dag dang ldan pa ni/_/rnam pa kun ldan thig le mtha' dag rgyal ba'i bdag po sna tshogs sgyu ma 'dzin pa 'di la'o/_127_/l-i sogs dbyangs brgyad gang
[\[93a.6\]]dag yul gyi yon tan du 'gyur dbyangs phyed kyis ni rnam par dman pa rnams/_/phan tshun dbye bas phye ba rkang pa dang bcas ro dang mda' rnams dbu ma'i dbugs ni 'bab pa ste/_/dus sbyor gnyis pa la ni yul gyi yon tan dbang gis ring po phan tshun dbye bas phye ba rnams/_/slar yang
[\[93a.7\]]thun mtshams gsum pa la ni shin tu ring po yul gyi yon tan dbu ma'i dbugs rnams 'bab/_128_/de ltar thun mtshams bzhi la mda' dang bcas pa'i ri bo ro rnams dbu ma yi ni dbugs kyi dbyangs/_/ka la sogs pa'i yi ge sum cu sum cu'i rab tu dbye bas rab tu gsal bar dgu brgya
[\[93b\]]
[\[93b.1\]]nyid/_/dbyangs drug gi ni dbye bas phye ba mkha' mkha' dus dang mda' rnams dus sbyor gsum gyi rtsa gsum la/_/de bzhin ring pos rab tu phyi rnams phyi ma'i nyin mo'i bgrod par dus sbyor gsum gyi rtsa gsum la/_129_/slar yang dbyangs drug dag gis phye ba rnams ni mtshan
[\[93b.2\]]mo'i dus su dus sbyor gsum gyi rtsa gsum la/_/de bzhin ring pos rab tu phye rnams phyi ma'i mtshan mo'i bgrod par dus sbyor gsum gyi rtsa gsum la/_/nyin zhag so so'i dus su dbugs ni 'byung dang 'jug pa mkha' mkha' drug dang zla ba mig rnams 'bab/_/snga ma stong
[\[93b.3\]]pa rnams bsdus nas ni mnyam dang mi mnyam bgrod par dbu ma dag la sbyar bar bya/_130_/phyi rol du ni gang zhig chu tshod brgyad pa'i phyed gyur sgra gcan longs spyod dag las gzhan du gnas/_/de ni rang gi lus la dbugs phyed nges par mun pa dang bral 'jig rten thams cad snang ba
[\[93b.4\]]ste/_/snga ma phyed ni mun pa dang bcas srid pa gsum po mtha' dag stong pa dag tu thim pa'o/_/de phyir de ni phug nas dus kyi 'khor lo rnal 'byor ldan pa gcig pu mun pa bral bar 'jug_/131_/zla ba dman zhing nyi mar lhag gang khyab bdag mchog gi cha de 'dir ni thun mtshams
[\[93b.5\]]bzhi la ste/_/thun dang thun la nyin dang mtshan mo'i dbang gis bgrod cing dus sbyor phyed pa'i rab tu dbye ba yis/_/sum cu rtsa drug dus kyi pho nya nyis 'gyur mi bdag gzhan rnams tshes ni brgyad gnyis dbye ba la/_/gza' rnams kyi yang brgyad kyi dbye ba la ste slar yang
[\[93b.6\]]gzhan rnams du ma tshigs kyi tshogs la'o/_132_/rig byed dus kyi dbugs kyi lhag ma srid gsum skyed par mdzad ma mkha' 'gro ma ni sna tshogs gzugs/_/zla ba'i dbus su dman pa gang de mchog gi rgyal ba'i bdag po'i rang gi phyag rgya rnam gnyis 'gyur/_/gang zhig
[\[93b.7\]]nyi ma la gnas de ni brgyad dbye phyogs dang phyogs bral 'dab mang thun tshod longs spyod mtha'/_/lhag ma 'khor lo'i lha mo mchog tu 'jigs par byed pa gzhan rnams mtha' dag phyi dang lus la'o/_133_/spen par bug pa mun can nyin zhag ces bya lha yi bla ma'i phyed bcas
[\[94a\]]
[\[94a.1\]]mig dang mig gi grangs/_/phyed bcas drug dang rig byed du 'gyur de rnams mchog gi rgyal ba'i bdag po'i thugs rdo rje las skyes/_/sa skyes stong pa sbrul zla nyi ma gza' lhag pa sangs mjug rings la yang stong pa sprul mkha' gcig_/mkha' mig mig dang
[\[94a.2\]]gcig tu gyur pa de rnams mchog gi khyab bdag gi ni dag pa'i gsung las byung /_134_/gang zhig zla ba'i dus kyi longs spyod mkha' mkha' ro me de rnams sku yi rdo rje dag las byung /_/mtha' dag gcig tu gyur pa ro drug sbrul dang dus rnams dag ste phyed kyi chu tshod de bzhin nyid/_/
[\[94a.3\]]mkha' 'gro dus kyi gzugs can mtha' dag lus la gnas shing srog chags rnams kyi srog ni 'phrog byed ma/_/de phyir nyin zhag so so'i dus su rang gi lam ni dgag par byas nas de rnams bsgrub par bya/_135_/ji srid gza' rnams dag gi longs spyod rang gzhan bgrod pa la
[\[94a.4\]]gnas dbugs rngub dbugs 'byung rgyu ba las/_/de srid dus kyi pho nya khyab byed ma gang khams gsum du ni mchog dag ster bar 'gyur ram ci/_/pho nya phra mo rab tu rgyu ba bla ma'i gsung la gnas pa byang chub sems dang 'gyur med la/_/sdig bral rnal 'byor ldan pa rnams
[\[94a.5\]]kyis shes par bya ste gzhan du 'dod chags sems kyi ma yin no/_136_/nyi ma dang ni zla ba'i rkang pa rnams la gnyi ga'i bgrod pa'i dbang gis sred pas bsnun pa rnams/_/yan lag rnams kyis bgos pa'o lhag ma'i rkang pa de ni sgra gcan 'jug pa la yang mjug rings za/_/
[\[94a.6\]]thun mtshams kun dang thun brgyad nyin zhag so so'i dus su srog chags rnams kyi yan lag bcu gnyis rnams/_/dus sbyor re re la ni dbugs rnams dag kyang nyis 'gyur dgu brgya'i srog rnams 'bab par yan lag gsungs/_137_/yan lag gnyis gnyis rnams la thog
[\[94a.7\]]ma'i nyin zhag dbang gis dang po ma rig yan lag bcu gnyis par/_/de phyir dus la sogs pas yan lag rnams te gzhan ni dgu pa sngar gzhan gang yin de rnams so/_/de ltar rnam pa lnga po rnams kyis dus su yang ni kun nas zla ba gnyis gnyis dag las 'gyur/_/gang
[\[94b\]]
[\[94b.1\]]du zla ba'i cha gcig nyams pa nyid du gyur pa dang po'i zla ba de nyid kho na'o/_138_/zla ba drug dang dus gsum gyis ni 'dzin par 'gyur te rten cing 'brel pa yan lag bcu gnyis kyis/_/drug pa nyi ma'i dus kyi dbye ba rkang pa'i bgrod pa'i dbang gis zla ba'i dbus su rab tu
[\[94b.2\]]zhugs/_/reg pa'i yan lag dbus der sgra gcan gyis ni zla ba nyi ma dag gi rkang pa de 'dzin no/_/nyin dang mtshan mo'i dus su sgra gcan dag gis bltas pa'i sman rnams gang yin de dag grub pa ster/_139_/sa skyes khu ba gza' lag zla ba nyi ma gza' lag pa sangs sa
[\[94b.3\]]skyes sngags pa nyi skyes spen/_/sngags pa lug la sogs pa'i khyim la nyin zhag so so'i dus su zhing can rnams te dus kun tu/_/zhi la zla nyi'i khyim ste gza' lag pa sangs sa skyes sngags pa nyi skyes khyim ni rgyas pa dang /_/dbang dang dgug pa 'bral dang gsad
[\[94b.4\]]pa dag la rab 'gyur gal te 'dir ni zhing can gyur na'o/_140_/zhi la dkar po'i zhal te dang por rgyas pa la ni dkar dang ser mtshungs thun tshod lag pa las/_/rengs pa ser po me yi thun la'o rmongs la gser dang nyi mtshungs chu gter la ste dgug pa la/_/dmar po lnga pa dag
[\[94b.5\]]las 'gyur te dbang la nyi ma chu gter dang mtshungs drug pa'i thun la'o/_/gsad la nag po'i zhal te ri bo la'o bskrad la gnag dang dkar 'dir sbrul la mtshan mo'i mthar/_141_/sa chu me rlung ri bong can dang nyi ma lha ste 'di rnams srog ni longs spyod byed po min/_/'di
[\[94b.6\]]rnams srog ni longs spyod po yang mi dge 'bras bu'i dbang gis bdag ni longs spyod sems par byed/_/sred pa sdug bsngal rjes chags 'byung po'i tshogs ni gza' dang lag 'gro lha rnams dag la don gnyer byed/_/gang gi drin gyis thar par rab tu 'gyur ba yid kyis zhi
[\[94b.7\]]ba de ni byed pa ma yin no/_142_/dang po'i dbugs ni yon tan med pa'i bdag nyid rnam gsum yon tan dbang gis de yang gsum grangs 'gyur/_/de yang yul gyi yon tan dbang gis chos zhes bya bar 'gyur te de rnams slar yang sum 'gyur ni/_/'byung ba chu gter grangs
[\[95a\]]
[\[95a.1\]]'gyur slar yang de nas rgyu ba'i dbye ba rnams kyis bsnun pa de dag rnams/_/chu tshod phyed kyi dbugs kyi grangs rnams dag ste slar yang nyis 'gyur chu tshod dbugs kyi grangs rnams so/_143_/gnyis gsum chu gter mda' dus ri brgyad gza' dang bcu rnams
[\[95a.2\]]kyis ni dus kyi rtsa 'di 'phel ba ste/_/de nas sde yi rab dbye rnams kyis rnam gnyis lam la gnas pa dus kyi rtsa ni 'jig rten gsum/_/kun nas gang bar byed do bde mnyam 'bras bu ster ba zla ba nyi ma'i rab tu rgyu ba las/_/ji srid rig byed sbrul dang me ste nges par phyag
[\[95a.3\]]na gri gug thod pa can du rab tu 'gyur/_144_/'khor lo mda' dang chu gter grangs ni yul dang yon tan dbang gis sku gsung thugs kyi rab dbye yis/_/gtso bo srung bar byed de bde mnyam 'bras bu ster ba du ba la sogs lha mo brgyad rnams so/_/de ltar nyi ma la gnas
[\[95a.4\]]gtso bo mchog gi ri bong can gyi cha yis 'khyud pa sna tshogs gzugs/_/lha mo sangs rgyas 'chi med rnams dang yul dang yul can sgra gcan zla ba nyi mas phyag 'os pa'o/_145_/gtso bo yi ni phra mo'i ngo bo mchog gi yon tan yul te nang dang phyi rol phyag rgya gang /_/de rnams
[\[95a.5\]]khams gsum du ni mchog tu 'jigs byed khro bo'i sems las rab skyes mkha' 'gro ma rnams so/_/gtso bo'i dbang po gang dag rnams dang rnam gsum srid pa la gnas sku gsung thugs kyi rdo rje ste/_/de rnams rang gi yul bcas yon tan gyis 'khyud bkra shis la sogs
[\[95a.6\]]rdo rje mkha' 'gro 'di rnams so/_146_/gzugs dang sgra dang ro dang dri dang gzhan pa dag kyang de nas reg bya du ba rdul dang ni/_/snying stobs sems la rim pas rab tu gsal bar yang ni de bzhin sgra gcan gyis kyang 'khyud pa ste/_/de dag rnams kyi dal rkang drug dang myur 'khyog
[\[95a.7\]]la sogs rgyu ba las ni rnam mang bgrod pa 'di/_/brgyad po rnams kyi rkang pa drug la yul dang yon tan brgyad rnams yang dag gnas pa 'khor lo'i tshul/_147_/dang po'i dbugs ni dbye ba brgyad de yul dang yon tan la gnas kun nas du ba la sogs pa/_/mkha' 'gro
[\[95b\]]
[\[95b.1\]]ma rnams dag gis bskor zhing rnam gsum bgrod pa'i dbang gis 'khyam ste 'gro ba drug tu gnas/_/de yi dbus su dus kyi 'khor lo bdud rtsi 'phro ba'i cha yis 'khyud par gyur pa dag pa'i sku/_/gang zhig dbugs ni bcad nas rgyal ba'i sku la 'jug pa de nyid kho
[\[95b.2\]]na dus kyi 'khor lo'o/_148_/dbugs ni bcad pa'i mtha' ru rnam gsum bgrod pa 'di dang rnam pa drug kyang yod pa ma yin te/_/thig le bkab par gyur na kun nas mchog gi khyab bdag bde ba mtha' yas dus su 'jug par 'gyur/_/'khor ba dag gi bde ba
[\[95b.3\]]spangs nas mchog gi bla ma'i zhal ni rnal 'byor pa yis bsgom par bya/_/spyod pa sgeg pa'i gzugs dang mchog tu 'jigs pa byed la rnal 'byor ma rnams dgyes pa ma yin no/_149_/gtso bo'i dbugs la gza' yi tshogs kyi rkang pa mtha' dag dus kyi sbyor ba dag gis
[\[95b.4\]]thim 'gyur te/_/dbugs ni mkha' mkha' nam mkha' mkha' mig me dang chu gter song na thams cad stong par skul bar byed/_/lo 'di rnams kyis phyi rol du ni mchog gi khyab bdag rkang pa spro dang sdud pa'i ngo bo la/_/rang rang tshad kyis rgyal ba'i bdag po'i
[\[95b.5\]]rkang pa dbugs kyi dbus su 'gro dang gnas pa shes par bya/_150_/stong pa la ni spen pa 'jug pa rang gi nyin zhag bgrod pa'i dbang gis dus kyi mthar 'gyur te/_/stong pa nam mkha' mkha' mtsho chu gter zla ba'i nyin zhag longs spyod lhag ma rnams kyis nam gru'o/_/rang gi
[\[95b.6\]]bgrod pa 'gro ba'i nyin zhag mkha' mkha' nam mkha' mkha' mtsho mig gis der ni sgra gcan 'jug_/rang gi bgrod par 'gro ba'i nyin zhag mkha' mkha' nam mkha' mkha' dus dus kyi lha yi blon po 'jug_/151_/nam mkha' mkha' dang stong pa mkha' brgyad sbrul dang
[\[95b.7\]]mig gi nyin zhag rnams kyis bkra shis 'jug pa ste/_/mkha' mkha' nam mkha' mkha' mig me dang chu gter grangs kyi nyin zhag rnams kyis nyi ma la sogs 'jug_/mkha' mkha' nam mkha' mkha' mtsho brgyad dang zla ba mda' yi nyin zhag rnams kyis zla ba der
[\[96a\]]
[\[96a.1\]]'jug ste/_/de yi dus su rgyal po'i 'gro ba dag ni rang rang tshad kyis rnam par nyams par rab tu 'gyur/_152_/de nas zla ba nyi ma shar ba la yang rtsa yi kun tu spyod pa 'di ni rab tu 'gyur/_/gcig gnyis gsum dang chu gter mda' dang ro dang ri bo
[\[96a.2\]]nor rnams 'phel bar gyur pa gsang ba'i rtsa/_/bug pa zhes bya sgo yi rtsar 'gyur bcu pa phra mo'i rtsa ni slar yang steng gi lam du'o/_/de ni sde yis phye ba yon tan dang bcas yul dang bcas pa 'khor lo'i rtsa rnams dag tu 'gyur/_153_/gtsug tor snying ga'i phyogs dang mgo bo
[\[96a.3\]]ri bong can gnas mgrin pa'i phyogs te nyi ma'i rgyu ba dang /_/lte bar 'khor lo'i rtsa ni dus dang lag 'gro mi bdag sum cu rtsa gnyis de yi nyis 'gyur rnams/_/zla ba'i rkang pa rnams kyis tha dad ma yin mtha' dag nyi rkang bsres pa yis kyang tha mi dad/_/brgya dang brgyad cu
[\[96a.4\]]rtsa gcig gang zhig lag rkang la gnas tshigs kyi rtsa ni gnyis kyi dbye ba rnams/_154_/gtsug tor snying ga'i phyogs dang ri bong can dang nyi ma'i rkang pa mgrin pa'i 'khor lor lhag ma rnams/_/brgyad cu rtsa gcig mtha' ma rab gsal rnam bcu gang yin de dag zhi dang drag
[\[96a.5\]]po'i gza' rnams te/_/de dag rnams kyi thog mtha'i cha ni khyab bdag zhabs la gnas pa dus kyi rtsa yis longs spyod cing /_/gza' yi mtha' yang srid pa gsum gyi skyed ma rdo rje sku yi mkha' 'gro ma yis longs spyod do/_155_/dang por gang zhig stong pa'i ngo bo yul dang yon
[\[96a.6\]]tan la gnas de yi rang bzhin dag tu 'gyur/_/khams dang phung po rnams la rab zhugs slar yang mig la sogs pa'i dbang po rnams la mnyam pa ste/_/sad dang rmi lam la sogs la zhugs mchog gi bde mnyam gzhom du med par yang dag rab zhugs pa/_/rig ma
[\[96a.7\]]sangs rgyas yum de rdo rje yi ni tshigs la gnas pa rnal 'byor pa yis btsal bar bya/_156_/gtso bo'i sku yi mthu las rnal 'byor pa rnams dag gi mchog gi lus la lha yi spyan du 'gyur/_/de yi gsung gi mthu las rna ba de yi thugs las gzhan gyi snying la gnas pa
[\[96b\]]
[\[96b.1\]]shes par 'gyur/_/shes rab sku yi mthu las rnam gsum srid pa la gnas sngon gyi skye ba rjes su dran par 'gyur/_/shes rab kyi ni gsung gi mthu las mkha' mnyam thams cad dus su kun 'gro'i rdzu 'phrul du rab 'gyur/_157_/shes rab ye shes rang bzhin las ni
[\[96b.2\]]gang zhig bde mnyam thams cad dus su gzhom du med par 'gyur/_/lha yi spyan gyi mthu las mig gis ma mthong ba dang srid pa rnam pa gsum yang mthong bar 'gyur/_/lha yi rna ba dag gi mthu las srog chags kyis brjod snying dang kha yi sgra ni thos par 'gyur/_/de
[\[96b.3\]]bzhin sku gsung thugs kyi sbyor ba dag las mi yi bdag po reg bya la sogs thams cad 'gyur/_158_/rtsa ni gang zhig thur sel dbus su rnam gsum lam gnas gci ba bshang ba khu ba 'bab pa rnams/_/srog ni de dag rnams kyi rab tu rgyu ba rnam pa dgu ru 'gyur te mtha'
[\[96b.4\]]ma sangs rgyas zhal/_/rna ba sna dang mig la rnam gnyis shes par 'gyur te lce'u chung ni lce dang bcas pa dang /_/thig le gtsug tor bug par 'gyur te bcu pa shes pa min pa rnams la rgya yis btab pa gang /_159_/srog dang thur sel 'gags par gyur na ri bong 'dzin
[\[96b.5\]]pa bskyod pa nyi ma'i gzugs su rab tu 'gyur/_/rdo rje pad+mas rab tu sad na slar yang 'di ni nyi ma'i gzugs kyi me lces zhu bar byed/_/rlung dang zla ba nyi ma 'gags par gyur na rnam par shes pa dang ni ye shes gcig tu 'gyur/_/de ltar de ltar dang ni de bzhin de ltar
[\[96b.6\]]rnam gsum du 'gyur gzhan ni cung zad yod ma yin/_160_/zla ba nyi ma'i gzugs ni zos na mkha' la nyin mo dang ni mtshan mo nam yang min pa nyid/_/thun mtshams de ni lus kyi dbus su rnal 'byor rnams kyi dus kun bdud rtsi'i go 'phang la gnas pa'o/_/phyogs
[\[96b.7\]]zad zla ba mkha' la gnas pa nyi ma'i gzugs la ro ni mnyam par 'gyur ba ji lta bar/_/srog dang thur sel zad par gyur na gsal bar yang ni lus la dngos grub dus su de 'gag go/_161_/zla ba nyi ma'i rgyu ba nyams shing lam ni gnyi ga yi yang srog gi rlung ni chen po
[\[97a\]]
[\[97a.1\]]'gag_/chu skyes rdo rje rab tu sad cing ri bong can zhu nyi ma'i gzugs chen la ni rab tu zhugs/_/dngos dang dngos med gcig gyur rnam gsum srid pa la gnas gzhom med legs par rab tu rtogs gyur pa/_/de yi dus su rnal 'byor pa ste
[\[97a.2\]]gang la gnyis ni cung zad med pa mchog gi go 'phang 'gro/_162_/khro bo sangs rgyas lha mo dang bcas nges par ro yi rdo rje rnams dang sa yi snying po sogs/_/rab tu dga' ba'i thugs rnams rnal 'byor pa la grub pa'i dus su nam mkha' la ni mngon sum 'gyur/_/de yi 'dod
[\[97a.3\]]pa'i dngos grub ri bong can gyi zhag gi tho rangs dang ni mtshan mo phyed la 'gyur/_/rin po che'am me tog char ni mchog gyur dus kyis sbyor bas sa yi steng du 'bab par 'gyur/_163_/lus ni dang zhing rdul phran nyams pa nam mkha' dang mtshungs mtshan la sogs pa rnams kyis rab
[\[97a.4\]]rdzogs 'gyur/_/sna tshogs 'jig rten gsum po nyid ni dang zhing sgrib pa rnam par bral ba rmi lam bzhin du snang /_/skad ni kun nas chad pa med cing du ma'i skad gzhan dag gis gzhan gyi snying la 'jug pa ste/_/sems ni dam pa'i bde bas gang zhig mi g.yo thams cad
[\[97a.5\]]dus su lhan cig skyes pas 'khyud pa'o/_164_/sa las chu dang rtse mo can dang rlung gi rdul phran phye nas chu yi khams la 'jug par byed/_/chu las sa me rlung phye rtse mo can la rtse mo can las sa dang chu dang rlung phye ste/_/rlung la'o rlung las sa dang chu dang rtse mo can dag phye nas las kyi rlung
[\[97a.6\]]yang stong pa la/_/rnam gsum srid pa'i dbang gis gang zhig las kyi rlung gis bsnun pa gzhan rnams zhing gzhan dag tu 'gro/_165_/sangs rgyas zhing ni ma lus las can min par srid gsum skyed par mdzad pas rnam par gzigs nas ni/_/gnyi ga ro mnyam dag pa'i
[\[97a.7\]]rdul la sangs rgyas thams cad byang chub sems dpa' rnams kyis bskor ba ste/_/so so re re'i ro yi rdul la gnyi ga'i rigs kyi dbang gis rdo rje'i sras po rnams kyis bskor/_/sa la sogs pa'i rdul la ma lus rigs la gnas pa mtha' yas mi g.yo sogs la rab
[\[97b\]]
[\[97b.1\]]zhugs rnams/_166_/de dag rnams dang thabs cig rdo rje sems dpa' 'chags pa'i dus kyi bar du mkha' la rnam par bzhugs/_/yang dag 'dzin par byed pas sa dang chu dang bsreg za rlung dang stong pa'i rang bzhin rdul phran 'dzin/_/srub par byed pas tha dad rdul
[\[97b.2\]]phran mtha' dag gcig tu gyur gyi bar du srub par byed pa ste/_/slar yang de dag rnams ni phan tshun sbyor bar 'gyur te gtso bo'i dngos la chung ngu'i dngos rnams so/_167_/dbyibs kyi rlung ni chen po thams cad dag gis sangs rgyas zhing rnams mtha' dag rnam par 'god par byed/_/
[\[97b.3\]]'jig rten khams ni so so dag la slar yang khor yug ri bo chen po dag ni kun nas so/_/de yi dbus su las kyi sa ni chen po dag gi rang bzhin 'jig rten khams su rab tu 'gyur/_/lhag ma longs spyod rang bzhin yul gyi bde ba byed pa rin chen kun gyis rab tu gang
[\[97b.4\]]ba rnams/_168_/mtha' dag ri yi bdag po'i shar ni dag pa'i in+d+ra nI la lho ni pad+ma rA ga ste/_/nub ni ka rke ta na ser po byang ni ri bong 'dzin pa ltar dkar zla ba chu shel lo/_/dbus ni ljang gu de yi snying por de yi nang du chud pa 'dir ni dkyil 'khor chen po ste/_/dang por
[\[97b.5\]]thugs kyi rang bzhin de nas dbus ma las ni nyis 'gyur dag kyang gsung gi rang bzhin no/_169_/de nas gzhan ni nyis 'gyur dag ste mda' la bcu yis bsgyur bar gyur pa'i dpag tshad stong phrag go/_/de yi phyi rol dus rnams dag gis 'khor lo'i ngo bo de nas 'jig rten khams
[\[97b.6\]]kyi rang bzhin no/_/'khor lo drug dang rigs drug gis te rig byed 'bum gyis rlung gi dkyil 'khor la gnas dkyil 'khor ro/_/brgyad gnyis ka ba mi bdag ri bong can gyi cha yis khang pa brtsegs pa zlum po skye gnas gzugs/_170_/rgyal ba'i bdag po'i gtsug tor
[\[97b.7\]]nas ni mdzod spu'i dbus su phyed dang bcas pa nyi ma'i sor du 'gyur/_/de nas mgrin pa'i chu skyes de bzhin snying ga dang ni de nas lte gsang chu skyes de bzhin no/_/zhabs kyi 'og dang rje ngar brla dang dpyi yang ma nu de nyid de nyid rig byed rnams kyis te/_/brang phyed phyed bcas nyi
[\[98a\]]
[\[98a.1\]]mas rang dpung dpung lag rnams ni mkha' mig rgyal po nyi ma'i tshad kyis so/_171_/nyi shu 'ga' zhig lhag pa'i brgya phrag gang zhig dus dang dgu yis mi rnams kyi ni 'jig rten tshad/_/rig byed phyed dang bcas pa'i bzhi dang chu gter chu gter phyed dang
[\[98a.2\]]bcas pa'i rig byed rig byed kyis/_/gtsug tor mgo bo 'og tu 'gyur te rgyal ba'i bdag po'i dpal ldan dpral ba dag dang shangs dang ni/_/shangs kyi 'og tu ko sko'i mtha' dang de nas mgrin pa dag ste mgrin pa'i rtsa ba'i chu skyes dbus/_172_/de nas snying ga lte ba gsang
[\[98a.3\]]bar mi yi bdag po phyed bcas nyi ma rnams kyis rim pas 'gyur/_/gsang ba'i chu skyes lte ba'i rtsa bar rdo rje dag kyang thub pa yis ni steng gi gtsug tor nyid/_/mdzod spu gsang ba'i chu skyes dbus su khu ba'i thig le mi 'gyur bde ba skyed byed gnas pa gang /_/dpal ldan rdo rje'i
[\[98a.4\]]sa 'di gnyi ga'i rigs kyi dbang gis sku gsung thugs kyi 'khor lo dag la'o/_173_/phyed bcas nyi ma nyi shu rtsa lnga de las nyis 'gyur dag kyang thugs gsung sku yi 'khor lo ste/_/thugs kyi phyed ni sor drug rkang pa dang bcas snying ga la gnas lhan skyes ye shes 'khor lo'o/_/gsum
[\[98a.5\]]po dag las sgo rnams bya ste nor bu'i rang bzhin gyis spras dkyil 'khor rnams las brgyad cha'o/_/'gro dang 'ong bas steng dang 'og tu sku dang gsung dang thugs kyi 'khor lo nyis 'gyur dag tu 'gyur/_174_/lhun por gnas pa la yang rgyal ba'i bdag po'i sor mo phyed ni dpag tshad
[\[98a.6\]]stong phrag dag tu 'gyur/_/de bzhin lha yi ri bo dag ni lus kyi tshad du 'gyur te rgyar ni phyed kyi tshad yin no/_/de yi steng du rdo rje'i rnam pa brtsegs pa cha gsum pa ste de yi yang ni phyed du 'gyur/_/de bzhin 'og tu 'dzin ma chu dang me dang rlung dang me lce dang bcas rdo rje phreng ba'o/_175_/
[\[98a.7\]]phyed bcas nyi mas rgyal ba'i bdag po'i thugs kyi 'khor lor 'gyur te lte ba mgrin pa'i chu skyes dbus/_/gsung gi 'khor lo sku yi 'khor lo rdo rje nor bu'i gnas nas steng du mdzod spu phyed kyi mtshams/_/sgo khyud mthar ni dpal ldan 'gram par 'gyur te mi bdag dpral ba'i
[\[98b\]]
[\[98b.1\]]steng du gtsug tor dag gi mtshams/_/phyed bcas nyi ma rnams kyis sa chu me rlung dkyil 'khor me lce dang bcas rdo rje phreng ba'o/_176_/steng dang 'og tu sangs rgyas sku 'di mnyam par 'gyur te sku dang gsung dang thugs kyi 'khor lo'o/_/kun nas rlung gis bgrod pa'i dbang
[\[98b.2\]]gis thad ka'i tshad kyis gsum rnams kyis sam de bzhin drug rnams kyis/_/rtsibs brgyad mtshan ma dang ni rgyal ba'i bdag po'i rkang pa dang bcas sor mo drug gis 'khor lor 'gyur/_/sgo brgyad rnams kyis bskor zhing rang gi lag mthil sen mo rnams kyis dpal
[\[98b.3\]]ldan dur khrod brtag par bya/_177_/steng 'og zhal dang gsang bar gnyis dang chu gter tshad kyis bcom ldan 'das ma'i dkyil 'khor dag tu 'gyur/_/pad+ma phyed la snying po'i dbus nas gsum rnams kyis kyang de nas phreng ba dang bcas 'khor lo drug_/sgo la sogs pa dag
[\[98b.4\]]dang 'gram par 'khor lo kun nas lnga cha dag gis nges par rab tu 'gyur/_/lhan cig skyes pa'i sku ni mchod rten gzugs 'di kun nas shes rab ma yin thabs kyang ma yin no/_178_/lhun po'i phyi rol du ni 'og gi sa gzhi'i gnas la dngos grub brgyad po yang dag gnas pa
[\[98b.5\]]ste/_/shar du ral grir 'gyur te ro yi dbang po bdud rtsi'i 'bras bu ril bu mig sman ro tsa na/_/lho ru dpal ldan rkang mgyogs mi zad mtha' dag gter ni dkyil 'khor dag gi me yi zur du'o/_/dbus su mchod phyir thogs pa dag ste lha dang mi yi bla ma'i tshangs pa'i
[\[98b.6\]]dbyangs ni de nyid do/_179_/nor bu gtsug tor dpral ba mgrin pa snying ga'i gnas dang lte ba gsang ba la yang rdo rje ni/_/gcig gnyis chu gter mda' dang klu yi dbang po dgu bcas nyin byed sor rnams dag gis rim pas so/_/dbus dang steng 'og gsum gyi cha ste zum pa dang ni
[\[98b.7\]]rnam par gyes pa zhi dang drag po la/_/dril bu dag kyang de bzhin cha gsum steng ni rdo rje dang mtshungs ba lang kha dang pad+ma'i gzugs/_180_khyon ni de yi sum cha zhal dang bcas pa'i lte ba 'dab ma dag kyang de yi sum cha las/_/rwa ni khyon dang mtshungs pa phyogs dang phyogs bral du
[\[99a\]]
[\[99a.1\]]ste rwa yi zlum po dag ni bzhi cha'o/_/phyi rol rwa yi sum cha 'og ste steng du ba da rI yi tsher ma'i rnam pa sbyor ba'o/_/dril bu'i zhal rnams de bzhin 'dab ma rdo rje yang ngo ba lang kha la sogs pa de bzhin nyid/_181_/gsang ba'i chu skyes mdzod spu'i mtha' yi
[\[99a.2\]]cha yis mchog gi rgyal ba'i bdag po'i mchod rten dpangs kyi tshad/_/de yi phyed kyis gdan gyi rgya ste sa bzhin shin tu nyams pa de yi sum chas phyogs cha rnams/_/phyed dang gnyis mthar phyir byung chu skyes snying gar son pa'i dkyil 'khor gdan gyi tshad kyis zlum po'o/_/pad+ma'i
[\[99a.3\]]mtha' las cha dman gzhi dang mnyam pa brang ste de yi phyogs cha yis kyang mgrin pa'o/_182_/gdan gyi phyed kyi cha yis gdong ste sa bzhin shin tu mnyam pa de yi sum chas phyogs cha rnams/_/gsang ba'i chu skyes dag las phyed bcas nyi mas dpangs su shin tu mnyam pa'i gdan
[\[99a.4\]]gyi tshad 'gyur te/_/gdan nas pad+ma'i mngon mtshams snying gar son pa'i dkyil 'khor mtha' dang de nas mgrin pa'i rtsa ba'o/_/de nas gdong gi mthar ni de bzhin chu gter dus dang phyed bcas rig byed rnams kyis dum bu gsum/_183_/gdan las rig byed dag gis pad+ma snying
[\[99a.5\]]gar son pa'i dkyil 'khor mgrin pa'i tshad kyang de bzhin te/_/phyed bcas brgyad kyis gdong pa'i tshad dang de yi steng du gdugs kyi phreng bar 'gyur ro mi yi dbang /_/mdzod spu'i mtshams nas dpral ba dag dang mgo bo de nas 'dir ni gtsug tor dag gi mthar thug 'di/_/de
[\[99a.6\]]ltar nges par 'jig rten khams ni mtha' dag rgyal ba'i sku ste 'khor lo mchod rten rang bzhin no/_184_/gser ni sa yi khams su 'gyur te dngul ni chu dang zangs ma dag kyang me yi khams yin no/_/lcags ni rlung ste zha nye dkar nag 'di ni stong pa dag dang 'dres pa'i khams kyi rang bzhin
[\[99a.7\]]no/_/rin chen ser po sa ru 'gyur zhing dkar po chu dang rin chen dmar po yang ni me yin te/_/nag po rlung ngo sngon po dang ni ljang gu de yang de bzhin 'dres pa'i khams las byung ba'o/_185_/lan tshwa sa dang mngar ba chu ru rab tu 'gyur zhing tsha ba me dang kha ba rlung yin te/_/skyur dang
[\[99b\]]
[\[99b.1\]]bska ba'i ro ni 'dres pa dag go slar yang zhing gi rdo rnams dag gi skye gnas dang /_/sman rnams rnam pa drug gi ro dang mchog gi ro ste khams rnams gzhan pa nor bu'i dbang po rnams/_/sa la sna tshogs reg pa rnams dang mtha' dag nad ni 'phrog pa nyid kyi chu rnams yang dag
[\[99b.2\]]go/_186_/sa yis zug gzer 'phrog par byed cing dug kyang chu yi khams kyis 'phrog par byed de me yis ni/_/'byung po rlung gis rengs pa nam mkha' yis kyang gdug pa'i lta ba rab tu lhung ba 'phrog par byed/_/ye shes kyis ni thams cad 'phrog ste de bzhin mi bdag
[\[99b.3\]]rnams kyi lus la gnas pa'i nor bus kyang /_/chu dang ro dang nor bu reg pa sngags dang sman rnams dag gi mthu rnams thams cad bsam mi khyab/_187_/bcom ldan ye shes 'khor lo'i rang bzhin can ni kun nas sangs rgyas zhing du rab tu 'jug 'gyur zhing /_/slar yang
[\[99b.4\]]thams cad tshogs pa'i sbyor ba dag las 'bras bu'i dbang gis sems can rab tu 'jug par 'gyur/_/rang gi nyin bgrod dbang gis yan lag bcu gnyis de dag rnams kyis zla ba lhun po rdzogs pa 'dir/_/mchod rten rnam pa steng du brtsegs pa rdo rje'i rang bzhin mi bdag
[\[99b.5\]]de yi snying po'i dkyil 'khor ro/_188_/phyi rol du ni rgyu skar 'khor lo rnams te las kyi sa la sa gzhi la gnas mi rnams so/_/longs spyod sa la gling drug bdud rtsi'i 'bras bu'i ro yi kha zas can gzhan lha la sogs pa rnams/_/rwa la rjes su gnas pa brgyad rnams lha yi
[\[99b.6\]]bdag po me dang dus dang lha min chu gter rlung /_/gnod sbyin dang ni drag po 'og dang steng du 'khor dang bcas pa khyab 'jug nyid dang chu gter gdong /_189_/'dir ni chu srin rnam shes dang ni stong pa'i khams te bum pa dag ni 'du byed nyid dang rlung /_/nya dang lug dang glang dang
[\[99b.7\]]'khrig pa tshor ba me ru rab tu 'gyur te 'du shes chu dang ni/_/gzugs dang sa dang 'gyur med dag dang lhan cig skyes pa ka rka Ta la sogs pa'i khyim rnams so/_/'di rnams mtshan ma rdo rje la sogs ka tsa Ta pa ta sa ring po thung ngu lhag pa'i lha/_190_/lug dang 'khrig pa
[\[100a\]]
[\[100a.1\]]ka rka Tar ni zla ba dkar po nyi ma seng ge bu mo srang rnams so/_/sa skyes sngags pa sgra gcan rnams te gza' lag spen pa gdengs can sdig pa gzhu yi thog mthar ro/_/de ltar sa la sogs pa'i khams ni kun nas phan tshun sbyor bar 'gyur ro
[\[100a.2\]]mi yi bdag po kye/_/'gro ba 'di ni sems can rnams kyi las kyi rang bzhin du 'gyur rin chen kun gyis rab tu gang /_191_/gang dag sa la dpag bsam shing dang ro dang mchog gi ro dang sman dang ro yi dbang po gzhan/_/mtha' dag nad 'phrog rdul phran rnams kyis rab
[\[100a.3\]]tu bskyed pa de rnams sems can rnams kyis mi mthong ste/_/gang zhig phal pa'i rtsa dang shing dang chu dang rdul dang rdo ba dang ni lcags rnams mthong bar 'gyur/_/yi dgas rnams kyis chu ni me chen dmyal bar song ba'i mi rnams dag gis kun nas gcod 'bigs so/_192_/
[\[100a.4\]]'di rnams sgrol ba'i slad du sras dang bcas pa rgyal ba'i bdag po las kyi sar ni rab zhugs te/_/mngal ni rab tu bzung ba mdzad cing mchog gi thugs rje dag gis byang chub bskyed pa mdzad nas ni/_/nyon mongs dang ni bdud rnams bcom nas sa yi steng gi gnas su chos kyi
[\[100a.5\]]'khor lo rab bskor te/_/sprul pa sgyu ma mdzad nas slar yang bcom ldan 'das ni dag pa'i sku can de nyid kho na'o/_/193_/de phyir rgyal ba'i bdag po'i sku ni skyes shing ma nyams srid pa gsum po la yang gnas pa ste/_/bcom ldan de yis thams cad dus su sems can don ni mi
[\[100a.6\]]'dor las kyis bcings pa ma yin no/_/de ltar 'jig rten dbang phyug bdag ni srid pa gsum gyi gnas su las kyi sar gnas nyi ma kye/_/sems can rnams la lam ni sbyin byed dmyal ba'i 'jigs 'phrog lha gzhan dag ni nam yang ma yin no/_194_/gang dag chos la
[\[100a.7\]]mngon 'joms rang lus gzhan gyi lus dang rang gi bud med dag la rjes su chags/_/shi bar gyur na bu yi me yi sbyin sreg dang ni gnyen gyi bsod nams dag las mtho ris te/_/mchod sbyin la ni phyugs rnams 'tshe dang g.yul du shi bar gyur na mtho ris 'jig rten dag tu
[\[100b\]]
[\[100b.1\]]'jug_/'jug ngogs lus po lhung las mchog gi go 'phang 'gro ba de rnams thar pa ster ba'i chos ma yin/_195_/de nyid lam ni rnam par spangs nas 'chi ba'i 'jigs pa 'phrog pa khyod kyi ma gang pha ni gang /_/mchog gi bu dang bu mo spun zla chung ma sring mo rnams dang
[\[100b.2\]]rje bo gnyen gyi sde ni gang /_/bdag gis byin gyis brlab pa'i drang srong 'di rnams 'khor lo'i dbus 'dir gang gis thar par 'gro 'gyur ba/_/de yis nyi ma khyod kyis thub pa rnams ni bdag gi tshig las rigs gcig dag la 'jug par mdzod/_196_/gal te lus
[\[100b.3\]]la dbyug pa bsnun pas sdug bsngal 'gyur na de la dbyug pa dag ni nyes pa can/_/dbyug pa 'di ni ma yin lag pas rab tu bskul te 'dir ni nyes pa mtha' dag lag pa yi/_/'di ni ma yin sems kyis bskul te sems kyang 'dir ni gdug pa chen po khro ba'i me yis
[\[100b.4\]]so/_/de phyir khro ba'i me 'di 'gro ba'i dgra bo bzhin du byang chub sems dpa' rnams kyis gsod par 'gyur/_197_/chags las sdang sogs skyon te rab mchog lha mi rnams kyi rang 'dod chung ma gzhan dang 'grogs las so/_/de ni rtsa nas dbyung slad mtha' dag
[\[100b.5\]]rgyal sras rnams kyis de ni 'dod pa'i sbyin la rab tu byin/_/de phyir sbyin la rjes su chags pa bde mnyam 'bras bu ster pa bsod nams dag gi tshogs 'di ni/_/'jig rten gsum gyi gnyen du gyur cing thams cad dus su skye bo rnams kyi dmyal ba'i 'jigs pa 'phrog_/198_/
[\[100b.6\]]chags pa gang gis sems can rnams ni nyams par gyur pa de yis skyob pa rnams ni grol ba ste/_/sems can rnams kyis nyin zhag so so'i dus su gang zhig srung byed de ni skyob rnams ster bar byed/_/sems can rnams kyis rang snying la gnas bde ba gang zhig
[\[100b.7\]]gtong byed de ni rgyal rnams srung bar mdzad/_/des na rgyal ba mchog gi spyod pa 'di ni lha klu lha min rnams kyis bya ba dka' bar 'gyur/_199_/sa dang chu dang me dang rlung dang nam mkha' yon tan yid dang blo dang ngar 'dzin srog dang ni/_/gzugs la sogs dang mig
[\[101a\]]
[\[101a.1\]]la sogs pa yul dang yul can rnams dang las kyi dbang po lnga rnams te/_/phyugs dang bcas pa mi yi lus la khyab byed 'di rnams dag las rigs ni thu bo gzhon nu gang /_/mi bdag dang bcas mi yi bla ma rigs dregs nga rgyal can khyod gang gis
[\[101a.2\]]rigs ni thu bo yin/_200_/bsreg bya sa dang dri ma med pa chu ru rab tu 'gyur te tut+tha ka ni me nyid do/_/rlung dang nam mkha' 'dres pa'i khams ni g.yo ba dang bcas ri bong can dang mtshal ni bdun pa yang /_/kA k+Shi kA shi sa dang mu zi mnyam dang mkha' rlung me dang chu ni ldong ros
[\[101a.3\]]ba bla ste/_/btsag ni sa'o lan tshwa gang zhig ze tsha rgya mtsho skyes dang rgyam tsha nag po thab kyi tsha/_201_/'di rnams sa sogs khams te slar yang 'dir ni nA ba sA ra ya bak+Shar sang+dza dang /_/tsha la kA tsa las skyes de rnams mkha' dang rlung me chu dang sa rnams dag gi rang bzhin no/_/rdo yi
[\[101a.4\]]chu ni sa ru 'gyur te ri bong can gyi chu ni chu dang me yi chu ni me/_/rlung dang stong pa'i rang bzhin dag gi dug gi chu dang gzhan pa gri gug gsum gyi rang bzhin no/_202_/gla sgang ser po sa yi khams te sha k+tu ka dang rwa can nag po chu dang me dang rlung /_/nag po brtsegs pa stong pa zhes bya
[\[101a.5\]]gzhan pa nye ba'i dug ni rnam pa lnga po rig par bya/_/rdo dang srog gi ngo bo rnam pa sna tshogs 'bras bu dang mtshungs mgo dang dung la sogs pa'i gzugs/_/de dag rnams kyi lcags ni rnam drug lhang tsher skyes dang de bzhin lha dang khab len rnam pa bzhi/_203_/ro ni grub dang grub
[\[101a.6\]]pa ma yin rnam pa gnyis su 'dir 'gyur 'bugs byed dang ni 'bugs byed min/_/grub pa lcags ni 'bugs par byed de slar yang de ni zos pas lus kyang 'bugs par byed pa'o/_/gang zhig 'bugs byed min pa'i dngul chu ro de bskol ba dang ni bsgyur bar gyur pa dag
[\[101a.7\]]gis kyang /_/lcags ni 'bugs shing rjes su 'bugs te mtha' dag nad 'phrog rus pa'i lcags ni rnam par spangs nas so/_204_/dang por du ba'i rang bzhin dag gis 'gro ste me la gnas shing bskol ba de ni rim pa yis/_/sgra dang rab tu 'phar ba yis
[\[101b\]]
[\[101b.1\]]te de yang 'dar ba dang ni 'dar med nyid du rab tu 'gyur/_/sgra ldan 'phar ldan 'bugs par byed pa ma yin de yang 'dab ma 'bugs byed 'dar dang bcas pa ste/_/'dar ba med pa mdung gis 'bugs byed rnam gsum 'dir yang sgyur byed
[\[101b.2\]]rnams kyis bsgyur bar gyur pa'o/_205_/mchog gi sman gyi stobs kyis stobs dang ldan par rab tu 'gyur te lcags rnams thams cad bzhu ba'o/_/su zhig de rnams med na sa yi steng gi gnas su 'di yi bcing ba dag ni gang zhig byed/_/bcings
[\[101b.3\]]nas mkha' la spyod pa nyid du 'gyur zhing de bzhin zos na 'chi ba dag kyang nyams par 'gyur/_/ye shes med na sa bdag rnams kyis ro yi dbang po 'di ni rab tu 'bad pas bsgrub par bya/_206_/de dag rnams kyi rdzas ni du ma glu dang rol mo'i mngon
[\[101b.4\]]par sbyor ba la yang 'god par 'gyur/_/gang zhig chud zos de ni mi bdag ro yi yul la ma bsregs chos kyi bya ba la ma byin/_/gang zhig rdzas ni sdig pa'i slad du zad par byed pa de yis de ni sdig pa dag gis bcings/_/de phyir byang chub sems
[\[101b.5\]]dpa' sems can dag gi don gyi slad du ma lus pa ni zad par mdzad/_207_/gang zhig byugs pas 'phral la zangs kyi 'dab ma'i dri ma 'phrog par byed pa dag ni sman yin te/_/mtha' dag nad 'phrog lcags rigs 'ju bar byed pa de ni skal ldan rnams kyi sa
[\[101b.6\]]la mthong bar 'gyur/_/gzhan dag rnams kyis 'di yi bcing bar rab tu 'gyur ba gang de nges par lo dus bar dang ni/_/bdug dang dgod pa'i sbyor ba rnams kyis de ni stong phrag gcig 'bugs dag las lhag par mi 'gyur ro/_208_/sman rnams thams cad
[\[101b.7\]]shin tu tsha ba'i ro rnams dag dang 'gyur byed sde dang skyur ba'i sde rnams dang /_/bslang bar gyur pa'i rtsab mo dag gis rtag tu mnye dang bdug par yang ni rab tu 'gyur ba ste/_/dngul chu rnams ni dngul du bya ba la yang me tog btab pa rnams kyis sa bon dag pa'o/_/
[\[102a\]]
[\[102a.1\]]gnyis sbyor tsha la mching bu byi ba rta sen dug rnams kyis so snum gyis bran pas 'jam pa nyid/_209_/glang po mi yi chu ni lan bdun blugs pa dag gis chu shing tsi tra la sogs thal ba dang /_/'gyur byed kun dang tsha ba rnams dang slar yang
[\[102a.2\]]nye ba'i ro ni sbyangs pa de rnams sbru bar bya/_/yang nas yang du me yi tsha ba dag gis slar yang lan brgyar sbru bar bya zhing bskam par bya/_/de bzhin dung gi phye ma brgya phrag sbyar bar gyur pa 'di ni mu zi dag gis bsres pa yang /_210_/lcags rnams zhu bar byed pa'i
[\[102a.3\]]don du bi Da 'di ni dngul chu dag gi brgyad kyi cha shas 'gyur/_/khyogs kyi bdug pa mtshan mo brgyad de ro yi snying gar gnas pa zhu bar gyur pa ji srid nyid/_/drag por bskol bas dri ma med pa 'di ni mnyes shing bzhus pas stobs dang ldan par rab tu 'gyur/_/lcags
[\[102a.4\]]gcig zhu bar gyur na nyi ma ri bong can gyi lus kyis lcags rnams thams cad kha sgyur byed/_211_/khyab byed sgyur ba de yang chen po dang bcas zha nye gsha' tshe spra tshil bcas pas 'jug pa ste/_/de ltar gang zhig dngul chu'i las ni 'chad par 'gyur ba dag gis nyin zhag so sor
[\[102a.5\]]byed pa na/_/dus gzhan dag gis 'ching ste gsal bar lci zhing sra ba nyid dang skyon rnams kun las rab tu grol/_/de yi mchog gi lus la nad dang 'chi ba dang ni dbul ba'i sdug bsngal thams cad 'phrogs par byed/_212_/khru phyed gser gyi pad+ma nor gyi 'dab ldan dag
[\[102a.6\]]la lte bar snying po'i dbus su rdo rje ste/_/lha dang gshin rje nor sbyin dag tu dag pa'i in+d+ra nI la pad+ma rA ga chu shel lo/_/nub tu rin chen ka rke ta ste me dang lha min 'phrog byed du ni rnon po zangs dang dngul/_/rlung gi 'dab ma dag la gser dang gser gyi lhang tsher dag las
[\[102a.7\]]skyes pa'i gdan ni lte ba la/_213_/snying por de steng gser las skyes pa'i ji b+ha la ni phyag gnyis ne+e'u le dang bcas mchog sbyin pa/_/'dab ma rnams la gser las skyes pa'am dngul las skyes pa'i lha mo brgyad de chu skyes mchog sbyin phyag_/cod pan sangs
[\[102b\]]
[\[102b.1\]]rgyas rin chen dbang po nor bu mchog sbyin phyag ste gnod sbyin mo rnams de bzhin nyid/_/ha sogs thung ngu ring po phyogs dang phyogs bral 'dab ma rnams la yi ge brgyad rnams rim pas so/_214_/dri dang me tog rnams kyis nyin zhag so so'i dus su thun gsum zla
[\[102b.2\]]ba'i snod du mchod byas nas/_/oM dzaM swA hA'i mthar ste dbus su b+ha la dang bcas dza le n+d+rA ya zhes pa sngags 'di yis/_/rgyal po rab dga'i yid kyis gser 'gyur mkhan rnams dag gis srung ba'i don du chu ni rab sbyin bya/_/de ltar bsrung ba'i mthu yis
[\[102b.3\]]'byung po'i mgon dang klu yi mgon pos ro ni 'phrog par mi 'gyur ro/_215_/so phag 'gyur byed skyur ba'i sde rnams dag gis nyi ma bcu ru ro ni mnye zhing bdug par bya/_/de nas slar yang snyigs ma dag la gnas pa phye nas bsre bar bya ste thams cad dus su'o/_/
[\[102b.4\]]slar yang gal te snyigs las de ni ma phyed ro ni 'chi ste de yang de la bzhu bar bya/_/dngul chu rang gi skye gnas za na de ni slar yang gzhan gyi skye gnas thams cad rab tu za/_216_/zha nye rnon po ra gan zangs dang lhad tsher skyes sam gzhan pa zhing las skyes pa rnam dag
[\[102b.5\]]pa/_/mnyam pa gcig tu bsres pa'o dngul gyi bya ba la ni lhang tsher dkar po las skyes gsha' tshe mnyam/_/dang por drug cu'i cha shas zas ni 'ju bar 'gyur zhing de nas cha re bskyed pas 'phel bar bya/_/rkang pa'i cha shas ji srid nyid du rab tu 'gyur te
[\[102b.6\]]de las lhag par rab tu sbyin mi bya/_217_/phyogs gcig gis ni nyis 'gyur 'ju bar 'gyur te slar yang 'di ni de bzhin sa bon rnam par dag_/de ltar gnyis gsum brgyad 'gyur 'ju bar 'gyur te slar yang zhu ba 'di ni bi Da mchog rnams kyis/_/ma zhu na ni
[\[102b.7\]]ro la ji srid mtshan mo brgyad kyi bar du 'khor lo'i dugs su rab tu 'gyur/_/reg pa mchog gi sman rnams dag gis me la gnas pa lhang tsher lcags ni kha med 'ju bar 'gyur/_218_lhang tsher dag las lcags ni brgyad 'gyur stobs su 'gyur te de ni zhu ba na
[\[103a\]]
[\[103a.1\]]yang brgyad 'gyur ro/_/de yis sa bon la yang brgyad 'gyur yin te slar yang de las rdo rje rin chen brgyad 'gyur ro/_/de ltar lcags dang rin chen rnams dang nye ba'i ro dang ro rnams ji srid khol bar gyur gyi bar/_/me yi nang du bskol bar
[\[103a.2\]]bya ste de nas de ni 'bum phrag du ma 'bugs par rab tu 'gyur/_219_/reg rdo sman dag med na mchog gi bi Da mnye ba dag dang dug rnams kyis kyang 'ju bar 'gyur/_/'dar ba med pa ji srid nyid de de nas sgyur byed gser ni mnyam pa dag tu rab tu 'gyur/_/
[\[103a.3\]]slar yang gzhan ni gnyis dang sum 'gyur gser bzhu'i khu ba 'bru mar dngul chu dag la blugs pas so/_/rdzas kyi don du zha nye brgyad cha gser zhun khu ba dag la rab tu 'bad nas blugs par bya/_220_/gser dngul bya ba dag la gser rnon sbrul zangs zha nye mtshal dang
[\[103a.4\]]ldong ros mu zi dag gis dang /_/gsha' tshe zla ba de bzhin lhang tsher skyes kyang ba bla dang ni bsreg bya dag gis bsad byas nas/_/mnyam pa'i 'gyur byed dug dang lan tshwa nye ba'i ro rnams dag dang lcags dang mnyam pa'i dngul chu ni/_/mkhris pa skyur
[\[103a.5\]]po dag gis nyin zhag bcu ru mnyes nas de ni rdo ba'i dbus su blugs byas te/_221_/sa yi nang du zla ba drug tu steng du me dang bcas pas thams cad dus su bdugs gyur pa/_/dngul chu de ni bcu drug cha yis dbyangs kyis drangs pa 'bugs par
[\[103a.6\]]byed par rab tu 'gyur te slar/_/zangs dang zla ba gser mnyam dge ba'i gser 'di gser 'gyur mkhan rnams dag gi sdug bsngal 'joms pa ste/_/dngul ni brgyad kyi cha shas byin na dag pa'i zangs ni phug pa dngul du yang ni 'gyur ba
[\[103a.7\]]yin/_222_/'dzin ma la ni rdo ba gang dag 'bras bu'i lus dang mtshungs shing dung dang mgo la sogs pa'i gzugs/_/de yi skye gnas de rnams la byin mar dang sbrang rtsi dang bcas drag po'i rlung gis bzhu bar bya/_/de nas slar yang btags pa dang
[\[103b\]]
[\[103b.1\]]ni tsha la 'gyur byed sde tshan rnams kyis dag par byas nas ni/_/lcags kyi skye gnas de ni shes nas nyis 'gyur dag kyang ro la gser 'gyur mkhan gyis bzhu bar bya/_223_/nyin zhag bdun du snod ni dag par 'gyur te 'bras bu gsum po ro
[\[103b.2\]]mnyam bskol ba'i chu dang ni/_/sman gyis bsad pa'i lcags kyi phye ma mar dang sbrang rtsi dag dang bcas pa dngul chu dang bcas dang /_/ba yi 'o ma gsar pa rnying pa sA li zan ni lo ma skyur pos dman zhing lan tshwa dang /_/rnam bral nya dang 'bru mar
[\[103b.3\]]sogs las grol ba zos pa dag gis phyogs kyi nang du mi rnams kyi'o/_224_/stong phrag 'bugs pa brgya yis bsgyur ba'i brgya dang bye ba 'bugs pa ji srid par yang shes byas nas/_/nyin zhag so so'i dus su bza' bar bya ste yungs kar cha las mtha'
[\[103b.4\]]ma skye tshe cha shas so/_/khang bzangs dang ni sa yi khang pa grang ba rlung dang tshad pa dag dang bral bar rab tu 'gyur/_/'bring po 'di ni zla ba drug gis lha yi lus po skra dkar gnyer ma dag dang bral bar byed/_225_/ka rko TI dang de ba dA lI tsha gsum br-i
[\[103b.5\]]tI dang nim pa ki rA ta tig ta/_/bskol ba 'thungs te slar yang ma zhu ba la nyin zhag gsum du bsnyung bar gnas pa rab tu bya/_/de bzhin zla ba'i chu la sogs pa me dang dug gi chu dang rdo dang b+ha l+lA ta yi chu/_/ngan pa'i dri dang sa dang rdo ba dug gi sha dang brtags
[\[103b.6\]]pa gzhan rnams la yang sngags pas so/_226_/gang zhig zos na drag tu rgyal ba ster byed dug dang mtshungs pa de rnams mtha' dag sman yin te/_/phye mar byas nas de ni cung zad mar dang sbrang rtsi dang bcas bza' bar bya ste de bzhin nyid/_/gsal bar mi
[\[103b.7\]]phyugs sems can rnams kyis gang zhig za bar byed pa de ni grub ster sman ma yin/_/de dag rnams la 'chi ster mchog tu 'jigs byed gang yin de ni rnal 'byor rnams la bdud rtsir 'gyur/_227_/da N+Do t+pa la sA li pa r+NI chu skyes sA ri dag gi rang lus
[\[104a\]]
[\[104a.1\]]'dab ma'i khu ba yis/_/ro dang mu zi mnyam pa khab len snod du lcags kyis nyin zhag gsum dag tu yang mnyes byas nas/_/gang zhig zla ba drug tu nyin zhag so so'i dus su TaM ka'i rkang pa'i tshad ni za byed pa/_/de ni mdze la sogs pa'i nad las grol zhing skra dkar gnyer
[\[104a.2\]]ma dang bral brgyad gnyis lo lon dbyibs/_228_/po k+kA Na dang bar snang sha k+tu kI ra'i mchu yis rab g.yo dngul chu dag kyang gsad par bya/_/sman gzhan dag gis gsad pa la ni dmar ring lhang tsher skyes dang gser dang khab len mnyam pa dag_/gcig tu byas nas srog bcas dri ma
[\[104a.3\]]rnam bral dngul chu dag la srang drug gis ni gong bu ste/_/sngar brjod khab len snod du chur khu dag gis bskol bar gyur pa gnyer ma dang ni skra dkar 'phrog_/229_/zla ba drug dang gnyis gcig zla ba mi bdag dang bcas nyin zhag bcu dang zhag bdun zhag gsum dang /_/zhag dang skad cig
[\[104a.4\]]gcig gis 'di yi mthu dag las ni lus la dngos grub tu yang rab tu 'gyur/_/thun mong ba dang 'bring po 'jigs pa dag dang rnam par bral ba mchog ni ye shes grub pa ste/_/mchog dman skyes bu'i rang gis byas pa'i dge dbang las te skye ba gcig gi rjes 'bugs dag las min/_230_/
[\[104a.5\]]gang la 'khri shing ljon pa gzhan gyi dngos dang nyin zhag so so'i dus su dud 'gro rnam par rtsod/_/ral gri dag la pad+ma'i skud pa'i sdong bu mi yi snum gyi mar mes gter ni gsal bar byed/_/der ni nyin zhag so so'i dus su 'byung po'i bdag po dag gi sngags kyi bzlas pa rab tu bya/_/ji srid
[\[104a.6\]]brko ba'i mtshan mar gyur gyi bar te de nas sngags pa rnams la rdzas kyi dngos grub bo/_231_/dang por rgyal ba'i bdag po'i rdo rjes byin gyis brlabs pa skye gnas drug gi sngags rnams bsgrub par bya/_/gnod sbyin mo rnams bsgrubs nas slar yang sa gzhi la ni zhing du smra ba rnams kyang bsgrub par
[\[104a.7\]]bya/_/klu mo rnams ni bsgrub pa byas nas bdud rtsi'i 'bras bu'i ro dang sman de rnams ni bsgrub par bya/_/mkha' 'gro ma rnams bsgrub pa byas nas mchog tu 'jigs par byed pa'i lha min rnams kyang bsgrub par bya/_232_/klu la sogs rnams bsgrub pa byas nas rab mchog lha dang mi rnams rnal 'byor
[\[104b\]]
[\[104b.1\]]pa yis bsgrub par bya/_/du ba la sogs bsgrub pa byas nas 'chi ba'i 'jigs pa byed pa'i dbu ma dag ni bsgrub par bya/_/srog la sogs rnams bsgrub pa byas nas ri bong 'dzin pa zhu ba'i thig le rnams ni bsgrub par bya/_/dam pa'i bde ba bsgrubs nas lhan cig skyes pa rgyal ba'i sku ni kun
[\[104b.2\]]du 'gro ba bsgrub par bya/_233_/sems can rnams la 'chi ster gang de grub pa'i sngags kyis byin gyis brlabs pa mtha' dag bdud rtsi ste/_/'dod pa'i dngos grub gang zhig bgrod bya min pa de yang srid gsum gnas su bsam gtan bgrod bya'o/_/ye shes gang zhig rnyed dka' dag kyang rdo rje
[\[104b.3\]]pad+mar bde bas byin brlabs rnyed pa sla ba nyid/_/de lta de ltar rdo rje can te srog chags rnams la thams cad dus su bde mnyam ster gyur cig 234_/sgra gcan me dang zla ba nyi ma bzhi por brjod de sa chu bsreg za rlung dang stong pa gang /_/lnga po dag go gza' yi tshogs pa cig shos dag ni drug po
[\[104b.4\]]lhun po 'di yi phyogs rnams su/_/gling rnams dag ni bzhi por rab tu 'gyur te yul rnams dag ni lnga por phyi rol dag tu gsungs/_/snying stobs la sogs yon tan rnams ni gsum po gzhan pa 'di'o lus kyi dbus su de bzhin nyid/_235_/pad+mar rnam shes dga' ba khrag dang bdud rtsi zhes
[\[104b.5\]]pa dang por bzhi po dag go de las ni/_/gang zhig rus pa la sogs mtha' dag rnams kyang lnga po de nas mig la sogs pa drug po ste/_/lag pa rkang pa dag ni bzhi po lag pa rkang pa la gnas sor mo rnams ni lnga po'o/_/de rnams tshigs ni gsum po gang zhig 'dir ni rim pa mtha' dag
[\[104b.6\]]rigs 'di la ni rig par bya/_236_/sa 'dzin de nyid rab dbye rnams dang ro yis bsgyur ba'i ro dang nyi ma nyi shu zhes pa dang /_/dbye ba drug cu mi rnams dag gi mtha' dag lus la gnas pa bug pa drug dang zla ba'i grangs/_/de dag thams cad bsdus pa sum 'gyur dgu ru 'gyur te lnga bcu rtsa
[\[104b.7\]]bzhi srog gi rgyu ba dang /_/gza' rnams dag gi rgyu ba gang de slar yang cig shos rnams kyis rnal 'byor ma yi rgyu bar brjod/_237_/ye shes nam mkha' gnyis dang slar yang gzhan pa 'di ni theg pa dag dang dkon mchog gsum po yang /_/nyon mongs bdud dang gnas rnams dang ni
[\[105a\]]
[\[105a.1\]]slar yang nges par rdzu 'phrul rkang pa zag pa rnams dag dang /_/mi 'jigs pa dang bden pa rnams dang slar yang de bzhin dran pa nye bar gzhag pa yang dag par/_/bsdu ba bzhi yi mtha' rnams rgyal ba'i bdag po'i rdo rje rnams kyis rnal 'byor pa yis bsgom par bya/_238_/
[\[105a.2\]]mngon shes lnga dang stobs dang lta ba rnams dang rab mchog rgyal ba'i bdag po dag gi spyan lnga dang /_/de bzhin phung po dbang po dran pa zhes pa drug dang byang chub yan lag bdun dang mchod pa ni/_/bdun te lam gyi yan lag brgyad rnams so sor legs 'jug gzugs can rnam par thar
[\[105a.3\]]pa brgyad rnams dang /_/bug pa zhes bya yan lag dgu ni gsung rab mchog ste sa rnams dag ni phyogs kyi tshad yin no/_239_/sangs rgyas rnams kyi phyogs kyi stobs dang gsal bar dbang bcu dang ni yan lag bcu gnyis rten 'brel dag_/skye ba dang ni 'gog pa dag go de bzhin nyis
[\[105a.4\]]'gyur dgu ni ma 'dres pa yi sangs rgyas chos/_/rab mchog rgyal ba'i bdag po'i mtshan ni sum cu rtsa gnyis dag dang dpe byad rnams kyang brgyad cu ste/_/khyab bdag mchog gi go 'phang 'di dag mtha' dag sngags pa yis ni lus la bsgom par bya ba yin/_240_/zla ba'i rang bzhin gcig ste
[\[105a.5\]]zung dang lag pa mig dang 'khrig pa phyogs dang bgrod pa dag ni gnyis/_/'jig rten dus dang yon tan me ni gsum mo chu gter dus dang rig byed dag ni bzhi ru brjod/_/mda' dang 'byung ba dbang po rnams ni nges par lnga ru rab tu 'gyur te ro dang dus ni drug_/gza' dang ri bo thub pa zhes pa bdun gyi grangs
[\[105a.6\]]te de bzhin klu dang nor ni brgyad yin no/_241_/rtsa dang bug pa gza' dang gter yang dgu ste phyogs ni bcu dang dbang phyug dag ni bcu gcig go/_/nyi ma lus med ma nu srid pa gang dang tshes dang mi bdag bcu gnyis nas ni re re 'phel/_/nyes pa 'di dag bco brgyad yin te rgyal ba mchog ni ma lus de
[\[105a.7\]]rnams nyi shu rtsa bzhi'o/_/de nyid ces grags nyi shu rtsa lnga yin te gnyis skyes zhes pa sum cu rtsa gnyis nyid du 'gyur/_242_/rgyud kyi rgyal po thams cad dag tu nges par rdo rje'i tshigs ni rdo rje can gyis sbas pa ste/_/dang po'i sangs rgyas su ni srog chags rnams kyi thar pa'i slad du ma lus pa yang mngon
[\[105b\]]
[\[105b.1\]]sum gsungs/_/de phyir 'jig rten 'jig rten 'das pa dag las mtha' dag ma tshang med pa'i rgyu ni bla ma ste/_/dpal ldan rgyud ni dang po'i sangs rgyas mtha' dag rgyal ba'i bdag po'i mngon par brjod pa zla ba bzang /_243_/gang la thog mtha' dbus med gnas dang 'chi dang srid pa dang
[\[105b.2\]]ni sgra dang dri dang ro dag dang /_/reg bya gzugs dang sems med rang bzhin dang ni skyes bu med cing 'ching dang grol dang byed po med/_/sa bon dang ni gsal ba'i dus med mtha' dag srid par sdug bsngal bde ba nyid kyi rang bzhin med/_/mya ngan 'das pa mtshan ma med cing byed pa rnam bral
[\[105b.3\]]yon tan med pa de la phyag 'tshal lo/_244_/dus dang sna tshogs la sogs rdo rje skyes bu dpe zla med cing thams cad du 'gro spros pa med/_/brtsegs pa la gnas rna ba sna dang kha dang mig dang mgo ste thams cad nas ni phyag dang zhabs/_/'byung ba'i mtha' ste 'byung po'i mgon po srid pa gsum po
[\[105b.4\]]mchog 'dzin rgyu rnams dag gi rgyur gyur pa/_/rig pa la sogs rnal 'byor dag gi bgrod bya mchog bde'i go 'phang dus kyi 'khor lo la phyag 'tshal/_245_/spro byed nus pa'i ngo bo glog gi me dang mtshungs shing nyi ma bcu gnyis dag gi gzi brjid can/_/ye shes rdo rje'i snang ba mchog gi go
[\[105b.5\]]'phang bgrod byed rnam par bcad pa de la phyag 'tshal lo/_/dkar po 'jig rten gsum gyi mgon po ri bong 'dzin pa las 'jig 'jig rten spyi bor yang dag gnas/_/bdud rtsi 'chi ba sel zhing sred pa'i 'jigs pa 'joms par byed pa thig le'i gzugs la phyag 'tshal lo/_246_/sems tsam
[\[105b.6\]]sngags kyi ngo bo lha yis yongs su bskor ba sdug bsngal dang ni bde ba'i rang bzhin te/_/dam pa rnams la zhi ba'i gzugs ni rang gis byas pa'i nyams myong mi zad rnams la mi bzad pa/_/gang gis las gang rab byas rang gi sems la cho ga bzhin du de yi 'bras bu de skyed pa/_/'jig rten dbang
[\[105b.7\]]po sna tshogs gzugs can srid gsum skyed mdzad rdo rje sems dpa' la yang phyag 'tshal lo/_247_/gcig dang du ma dag kyang gcig cing mnyam dang mi mnyam mnyam pa g.yas dang g.yon dang mdun dang rgyab/_/steng 'og kun nas dkar ljang sna tshogs kha dog chen po gcig gi gzugs te thung ngu
[\[106a\]]
[\[106a.1\]]ring po dang /_/shin tu ring po yon tan med ces yon tan dang bcas bud med skyes pa'ang skyes pa bud med min/_/gang zhig kun gyi rten gcig b+ha ga bzang mo mchog gi b+ha ga khyod la 'dud de khyod la 'dud/_248_/gang zhig mi yi 'jig rten dag na dpal ldan bla ma rdo rje 'dzin pa sdig
[\[106a.2\]]bral de bdag ste/_/de la gnod pa byas pas srog chags rnams ni nges par dmyal bar 'gyur te 'di la ngo mtshar med/_/de mnyes pa yis bdag ni mgu ste de la khro ba'i me yis khros pa zhes pa chen po'o/_/de nyid sems can rnams la thar pa bde mnyam 'bras ster bu rnams dag gi phyag 'os
[\[106a.3\]]mchod 'os so/_249_/sdig can gang yin gang zhig dpal ldan bla ma'i zhabs pad bzang po dag la dus gsum phyag mi byed/_/mi shes gang yin gang zhig rnam mang me tog rnams kyis dus gsum du ni maN+Dal mi byed pa/_/myur du mnar med 'gro ba gang yin gang zhig bde mnyam ster byed bla ma skyo
[\[106a.4\]]ba skyed pa po/_/shes rab ye shes thob pa gang yin ma nyams gang zhig mchog gi bla ma'i zhabs ni mi spong ba/_250_/nyams pa gang yin gang zhig rtsa gsum dag la gnas pa'i rlung ni mtha' yas dus su bsad pa'o/_/dpa' bo gang yin gang zhig mnyam dang mi mnyam lam la srog dang thung sel
[\[106a.5\]]rlung ni gsod byed pa'o/_/sbyin bdag gang yin gang zhig dpal ldan bla mar rang lus bu dang chung ma la sogs thams cad ster/_/ma rabs gang yin gang zhig slu byed rang gi snying gi sdig pas drangs pa'i sems dang g.yo sgyu can/_251_/dpal ldan dpal gyi chos kyi 'khor lo lha yi mchog
[\[106a.6\]]gis btud pa'i gdan ni kha dog sna tshogs pa/_/de la sangs rgyas lha dang mi yi bla ma nye bar bzhugs pas zla ba'i zhu ba rtogs pa na/_/sems can don gyi slad du mi yi bdag po rgyud kyi rgyal po dang po'i sangs rgyas gsungs pa gang /_/de yang da lta bdag gis de rnams A li kA li nyung ngu'i rgyud
[\[106a.7\]]du bkod do nyi ma kye/_252_/sangs rgyas kyis ni gsungs pa dag las dus kyi 'khor lo bdag gis phreng 'dzin sdeb sbyor bcings pas brjod/_/pad+ma dkar po rdo rje 'dzin pa khyod kyis 'di ni sngags pa rnams la bstan pa nyid du mdzod/_/ji ltar nyi ma dang bcas thub pa'i rigs ni shes rab ye shes
[\[106b\]]
[\[106b.1\]]thob pa 'di las byung gyur pa/_/rnam gsum srid pa la gnas sems can rnams ni dus kyi 'khor lo'i drin las de bzhin 'gyur bar shog_/253_/nyi ma khyod dam mi dbang phyi mar gyur pa'i srid par dus kyi 'khor lo'i rnal 'byor gcig las ni/_/tshangs pa'i rigs 'di las skyes mi yi bdag po grags pa bdag ni
[\[106b.2\]]'jam dbyangs bdag gi dga' ma ni/_/dpal ldan sgrol ma pad dkar can ni yon tan kun ster 'jig rten mgon po chu skyes mtshan ma can/_/ut+pal sdong bu yis ni rang gzhan la gnas srid pa thams cad don ni ji lta bzhin du ltos/_254_/ut+pal sdong bu yis ni rang gzhan la gnas srid pa thams cad don ni
[\[106b.3\]]ji lta bzhin mthong nas/_/thub pa'i dbang po rnams dang lhan cig nyi mas cod pan bcas pa'i mgo dang lag pa dag gis ni/_/rigs ldan zhabs kyi pad+mar phyag dag 'tshal nas smras pa ston pa gcig pu mchog gi thugs rje yis/_/thub pa'i rigs ni 'jigs rung 'khor ba'i sdug bsngal dag las phyung nas ye shes
[\[106b.4\]]lam la gzhag par mdzod/_255_/khyod ni rgan yang gzhon nu mtha' dag rgyal ba'i sras po yin yang thog mar dang po'i sangs rgyas khyod/_/bud med sbyor zhing tshangs par spyod ldan mchog gi thugs rje dag gis 'jig rten gnyen te gshin rje'i dgra/_/khyod ni zhi yang rdo rje bzang po 'chi ba'i 'jigs pa 'phrog pa khyod
[\[106b.5\]]ni rtag tu bdud kyi bdud/_/khyod ni grol yang srid pa 'dir ni 'gro ba smin pa'i don du grags pa khyod ni rab tu 'jug_/256_/tshangs pa'i rigs las nyi ma bdag ni thub pa'i rigs kyis btud par gyur pa zhabs kyi rtsa bar lhung /_/sems can rnams kyi thar pa'i slad du dus kyi 'khor lo mtha' dag sa la rab tu gsal
[\[106b.6\]]bar byas/_/rigs ldan rigs la khyod ni nyi ma sa bdag gis btud dpal ldan grags pa dpal ldan ka lA par/_/khyod kyi zhabs kyi pad+ma dag la 'jigs rung 'khor bas 'jigs pa dag ni skyabs su lhag par mchi/_257_/sa ga'i zla ba'i nya la mtshan mo'i dus ni 'das shing nyin par rab tu ma zhugs pa dag la/_/
[\[106b.7\]]thub pa'i skye bo dang bcas nyi ma sna tshogs gtso bos byin gyis brlabs pas phyag rgya'i dngos grub thob/_/sems can rnams kyi thar pa'i slad du bdag gi thugs kyi rdo rje mtha' dag sa la gnas pa bzhin/_/dus kyi 'khor lo'i mthu las sems can nyid rnams dag gi rnam gsum srid pa dag la gnas gyur cig_/258_/
[\[107a\]]
[\[107a.1\]]sems can kun don mdzad pa po yis mchog gi thugs rje dag gis rgyud kyi don ni bstan mdzad nas/_/sras po pad+ma dkar po rab mchog yon tan dag gi gter la gnang ba stsal ba nges par ni/_/dang por khyod kyis rgyud kyi rgyal po mtha' dag ma tshang med pa glegs bam dag la gnas pa
[\[107a.2\]]dang /_/de nas rang gi 'dod pas 'grel bshad byas nas gzhan gyi gnas su bgrod par bya'o 'jig rten gnyen/_259_/gang dag steng na bdud kyi phyogs gnas lha ma yin rnams mchog tu 'jigs byed byang chub sems dpa' rnams/_/mi yi 'jig rten dag na phyogs dang phyogs bral du gnas khro bo'i rgyal
[\[107a.3\]]po btsun mor bcas pa rnams/_/gang dag sa 'og dag na gdengs can dbang po gdon tshogs mi dge thams cad dus su 'ching byed pa/_/de dag thams cad nyin zhag so so'i dus su mi shes 'jig rten kun nas skyong bar byed gyur cig_/260_/rgyud ni dpal ldan dus kyi 'khor lo shin tu bsdus pa ma lus rdo rje
[\[107a.4\]]sems dpa' lhag pa'i lha/_/thabs dang shes rab gcig sbyor rgyal ba'i bdag po'i rdo rje dag gis de nyid rnam pa bcu drug pa/_/sems can rnams kyi thar pa'i slad du rgyal ba'i bdag pos gsungs shing bdag gis kyang ni bstan pa gang /_/bsod nams de yis sems can thams cad 'gyur med mchog
[\[107a.5\]]gi bde bar gyur cig de la 'dud gyur cig_/261_/dang po'i sangs rgyas stong phrag bcu gnyis pa las phyung ba dpal dus kyi 'khor lo las ye shes kyi le'u ste lnga pa'o//_//mchog gi dang po'i sangs rgyas las phyung ba/_rgyud kyi rgyal po dpal dus kyi 'khor lo zhes bya ba rdzogs so//_//kha che'i pa N+Di ta so ma nA tha
[\[107a.6\]]dang /_bod kyi lo tsA ba 'bro dge slong shes rab grags kyis bsgyur cing zhus te gtan la phab pa las/_dus phyis yon tan phul du byung ba dpag tu med pas spras pa'i bla ma dam pa chos kyi rgyal po'i bka' lung dang /_dpon chen shAkya bzang po'i gsung bzhin du/_mkhas pa chen po zhang ston mdo sde dpal dang /_dus kyi 'khor lo'i tshul
[\[107a.7\]]khong du chud pa'i dge slong tshul khrims dar gyis don gyi cha la legs par dpyad cing bskul te/_legs par sbyar ba'i skad kyis brda sprod pa'i bstan bcos rig pa'i dge slong shong ston gyis/_dpal sa skya'i gtsug lag khang chen por yul dbus kyi rgya dpe gnyis la gtugs shing legs par bcos te gtan la phab pa'o//_//
[\[107b\]]
[\[107b.1\]{D1347}]@##/_/rgya gar skad du/_bi ma la pra b+hA nA ma mU la ta n+t+rA nu sA ri NI dwA da sha sA ha sri kA la g+hu kA la tsa kra tan+t+ra rA dza TI kA/_bod skad du/_bsdus pa'i rgyud kyi rgyal po dus kyi 'khor lo'i 'grel bshad/_rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od ces
[\[107b.2\]]bya ba/_dpal dus kyi 'khor lo la phyag 'tshal lo/_/stong nyid snying rje'i bdag nyid can/_/srid gsum skye dang 'jig pa med/_/shes dang shes bya gcig pa'i sku/_/dpal ldan dus 'khor la phyag 'tshal/_/rnam par bcas kyang rnam med bcom ldan 'das ma shes rab
[\[107b.3\]]ma ste de yis 'khyud/_/skye 'jig spangs pa'i 'gyur med bde ba dang ldan bzhad pa la sogs bde ba spangs/_/sangs rgyas rnams kyi skyed mdzad sku gsum dag dang ldan zhing dus gsum yang dag rig_/kun mkhyen mchog gi dang po'i sangs rgyas bcom ldan gnyis med de nyid la
[\[107b.4\]]phyag 'tshal/_/sangs rgyas seng ge'i khrir bzhugs rdo rje'i rnal 'byor rnam par dag pa srid pa gsum gyis mchod/_/de nyid gcig pu sku yi rab tu dbye bas rnam pa bcu drug srid med srid par gnas/_/shes dang shes bya gcig gyur rgyal ba mchog gi dam tshig yan lag rnam pa
[\[107b.5\]]bcu gnyis kyi/_/bden don byang chub sems ni rgyal ba'i rdo rje'i tshig gyur dus kyi 'khor lo la phyag 'tshal/_/kun mkhyen ye shes sku ni rgyal ba'i bdag po'i lhan cig skyes dang de bzhin chos kyi sku/_/longs spyod rdzogs dang sprul pa'i sku yang nyin byed sku dang pad+ma'i 'dab ma rgyas
[\[107b.6\]]pa'i spyan/_/rnam par thar dang sku gsung thugs chags srid 'das 'byor pa rnal 'byor dag pa shes rab dang /_/thabs ni gnyis med gang zhig lha mi lha min gyis bstod dang po'i sangs rgyas de la 'dud/_/ye shes stong nyid ye shes kyis/_/legs dag rnam dag 'gyur ba med/_/
[\[107b.7\]]sems ni mtshan med ye shes kyis/_/legs dag gnyis med chos bdag nyid/_/dag ni smon med ye shes kyis/_/dag pa gsang sngags mi zad sgra/_/de bzhin mngon par 'dus ma byas/_/ye shes kyis dag dri ma med/_/shes rab thabs kyi bdag nyid sbyor/_/dbyibs
[\[108a\]]
[\[108a.1\]]sku rdzu 'phrul bgrod pa can/_/de bzhin gshegs pas rdo rje sems/_/byang chub sems dpa' sems dpa' che/_/dam tshig sems dpar gsungs pa gang /_/dngos dang dngos med zad pa'i gtso/_/thog mtha' med cing zhi ba yi/_/byang chub sems de la
[\[108a.2\]]phyag 'tshal/_/sprul pa yi ni sku gsung thugs/_/ye shes gcig sbyor sdom pa dang /_/longs spyod rdzogs pa'i sku gsung thugs/_/ye shes gcig sbyor sdom pa dang /_/dpal ldan chos kyi sku gsung thugs/_/ye shes gcig sbyor sdom pa dang /_/lhan cig skyes pa'i
[\[108a.3\]]sku gsung thugs/_/ye shes gcig sbyor sdom pa ni/_/sad rmi gnyid stug bzhi pa yi/_/dbang po gnyis skyes bde min zhing /_/ye shes sems dang ngag dang lus/_/gnas bzhir yang dag mi gnas te/_/las kyi phyag rgya yongs dor zhing /_/ye shes phyag rgya rnam par spangs/_/
[\[108a.4\]]phyag rgya che las yang dag skyes/_/lhan skyes gzhan dang 'grogs pa min/_/rnam rtog bsgom pa las 'das pa/_/phyag rgya chen po mi 'gyur bde/_/gzung dang 'dzin pa dbyibs dag dang /_/rtog dang brjod pa rnam par spangs/_/dri za'i grong khyer rnam pa dang /_/pra phab pa yi rang
[\[108a.5\]]bzhin can/_/thabs dang shes rab bdag nyid sbyor/_/e waM yi ge de la 'dud/_/phra rab rdul gyi chos nyid 'das/_/pra phab pa yi rang bzhin can/_/rnam pa kun gyi mchog ldan ma/_/phyag rgya chen mo de la 'dud/_/sangs rgyas kun gyi skyed mdzad ma/_/skye ba dang ni 'jig pa
[\[108a.6\]]spangs/_/kun du bzang po'i spyod pa can/_/sna tshogs yum de la phyag 'tshal/_/A li kA li snyoms 'jug dang /_/hUM phaT yi ge sogs spangs kyang /_/'gyur ba med las 'khrungs pa'i sku/_/dus kyi 'khor lo de la 'dud/_/kun mkhyen ye shes sku zhes pa/_/khyab bdag nyi ma lta bu'i
[\[108a.7\]]sku/_/pad+ma'i 'dab ma rgyas pa'i spyan/_/de nyid bcu drug dbye ba las/_/sku bzhi'i bdag nyid sangs rgyas ni/_/rdo rje seng ge'i gdan bzhugs pa/_/lha dang lha min gyis bstod sngon/_/zla bzang gis gsol de la 'dud/_/ngag dang ye shes gcig sbyor rgyal ba mchog gi dam tshig
[\[108b\]]
[\[108b.1\]]thugs dang chos ni gcig tu sbyor/_/gsung dang longs spyod rdzogs pa gcig sbyor srid gsum gyis mchod sku dang sprul pa rnal 'byor te/_/shes dang shes bya gnyis med srid 'das 'byor pa 'di ni rdo rje sems dpa' rnam pa bzhi/_/rdo rje'i rnal 'byor thabs dang shes rab bdag nyid lha mi lha
[\[108b.2\]]min gyis bstod de la 'dud/_/zhabs gcig rdo rje nor bur rdul dang nyi ma dang /_/gnyis pa gtsug tor khu ba ri bong can la ni/_/rtag tu mi chod dbyer med 'dod par bkod gyur pa/_/'jig rten gsum gyis mchod pa'i gtso la spyi bos 'dud/_/rlung me chu dang sa yi dkyil 'khor lhun po pad+ma
[\[108b.3\]]dang /_/zla nyi dus me'i steng du dbang phyug dang ni bdud kyi mgor/_/zhabs ni srid pa'i yum gyi zhabs dang lhan cig bkod gyur pa/_/lha yi dbang pos btud pa'i gtso la spyi bos phyag 'tshal te/_/de ltar rdo rje'i rnal 'byor gang zhig dpag med bde gshegs rnams kyis bsten cing bstan pa
[\[108b.4\]]dang /_/byang chub sems dpa' rdo rje mchog 'dzin gsang sngags rig pa kun gyis yang dag brjod gyur pa'i/_/'gyur med mchog gi bde ba rnal 'byor de ni dus kyi 'khor lor blun po bdag brjod 'dod/_/mkha' la myur 'gro mkha' 'gro'i bdag po 'gro ste 'dab chags gzhan pa 'gro ba
[\[108b.5\]]min nam ci/_/gang du rang gi lus la srid pa mtha' dag sngags bcas pa/_/gsal bar A li thig le 'dzin pa rgyal ba'i dbang pos gsungs/_/chu gter chen po der ni rkyal ba'i slad du rab zhugs pa/_/de la gal te pha rol bdag phyin rgyal ba'i mthu yin no/_/gang phyir gsang bdag
[\[108b.6\]]la gsungs mchog gi dang po'i sangs rgyas las/_/stobs bcu pa yis bsdus pa'i rgyud ni sngon du lung bstan pa/_/de phyir dus kyi 'khor lo bsdus pa'i rgyud 'di ka lA par/_/'jam dpal gyis ni thub pa mtha' dag rnams la nges par bstan/_/'grel bshad stong phrag drug cu pa/_/zla ba
[\[108b.7\]]bzang pos bris pa gang /_/theg pa kun don gsal byed de/_/pad+ma dkar po bdag gis ni/_/rtsa ba'i rgyud kyi rjes 'jug cing /_/gzhung ni stong phrag bcu gnyis te/_/rdo rje'i tshig 'byed dang bcas pa/_/bsdus pa'i rgyud la bri bar bya/_/rgyal bas gsungs pa'i cho gas dbang mchog blangs nas
[\[109a\]]
[\[109a.1\]]rgyud 'di'am ni bsdus pa yi/_/rgyud rgyal ma lus thos nas yang dag ye shes lam la gnas pa'i rnal 'byor pas/_/khengs dang longs spyod 'byor pa du ma btang nas sems ni bla mar gtad byas te/_/sangs rgyas nyid kyi slad du gtso bo'i 'grel bshad gzhan phan spyod pa
[\[109a.2\]]mnyan par bya/_/mngon shes med gang dpal ldan rdo rje theg pa la gnas bstan bcos du ma yi/_/rnam rtog chos kyi snying dang mkhas pa nyid kyi dregs ldan 'grel bshad chen po dag_/byed pa de ni glang chen long ba myos bzhin dgra yi rgyud ni rgyal ba'i slad/_/gang gnas de yis rang gi rgyud ni
[\[109a.3\]]nyams byed 'di ni rtag tu bdud kyi gnyen/_/mkhas pa'i mngon pa'i nga rgyal dang ldan rgyal bdag gsung ni mi shes ngang tshul rtag long bas/_/theg mchog 'grel bshad byas te long ba gzhan dag lhung du bcug nas dmyal bar rab 'jug pa/_/'gyod pa dang ni srog gcod la sogs mi dge'i lam
[\[109a.4\]]la bud med bde bas sems drangs shing /_/dpal ldan shes rab bde nyams rdo rje'i tshig bcom phyi yi longs spyod dag gis zil mnan pa'o/_/gang zhig ston pa nyid kyis lung bstan rgyal bdag bde ster rdo rje theg par mtha' dag ni/_/'grel bshad dag dang bsdu ba mdzad pa rdo rje mchog
[\[109a.5\]]'dzin bdag 'dra'i byang chub sems dpa' ste/_/de dag 'dir ni lha dang lag 'gro mi rnams smin pa'i don du sangs rgyas mthur smra la/_/gang dag mngon shes lnga med de dag bdag cag rgyal dbang yin zhes bden pa min pa smra/_/ma 'ongs dus na rtag tu rtog ge la sogs bstan bcos la
[\[109a.6\]]gtad sna tshogs blos/_/sangs rgyas pa yang gzhan gyi rtog ge dang phrad dbang gis log pa 'byung 'gyur te/_/rtog ge la gtad de yis 'dod pa'i yul la lam ni ston par byed pa gang /_/de dag nyid kyi blo ngan skyon ni 'joms byed 'grel bshad bdag gis bri bar bya/_/chags bral med
[\[109a.7\]]pa'i 'dod chags mtha' yas chu la zhe sdang sbrul dang chu srin dkrigs/_/gti mug klong ni rab mang 'gro 'ong nor dang dpal la brkam pa'i rba rlabs can/_/'gyod sogs gsod pa la sogs las kyi rta gdong 'khor mo sgra drag srid pa yi/_/chu gter la ni dpal ldan rdo rje theg pa'i 'grel bshad
[\[109b\]]
[\[109b.1\]]rtag tu mnyan pa ste/_/shes rab rlung gi dar gyis myur 'gro myang 'das pha rol don gnyer chen po rnams/_/dam pa'i bde bas myur du rgal bar byed slad de ni lam gyi 'dren ma dang /_/nyon mongs bdud tshogs 'joms pa mkhas pa'i yang dag ye shes yid bzhin nor bu ste/_/'jig
[\[109b.2\]]rten gsum gyi bdag po nyid ster 'di ni kun du ston par byed pa'o/_/gang zhig phung po la sogs sgrib pa rab bcom yul ni pra phab brgyad lta bu/_/kun mkhyen bde ster de nyid gcig pu rdo rje 'dzin pa'i phyag rgya chen mo ste/_/de bor sangs rgyas nyid slad nor la chags shing 'khyog po'i snying
[\[109b.3\]]ldan brtags ma dag_/gang gis sten byed rnam brtags blo can de yis de yang 'pho ba thob par byed/_/'dod chags nyams las sdig ste gang phyir shin tu sdug ma las ni zhe sdang skye/_/sdang las gti mug 'di las rang gi rdo rje lhung las sems ni rtag rmongs te/_/mchog min ma lus
[\[109b.4\]]bza' dang btung ba la sogs yul gzhan dag la rab tu 'jug_/de yis sems la co dris bde ba nyams shing skye ba drug tu 'khor bar 'gyur/_/kun mkhyen lam don gnyer ba rnams la sgra dang sgra min rnam dpyad chen po med/_/sna tshogs yul skad ngan pa yis kyang chen po rnams kyi lam la
[\[109b.5\]]rtag tu 'jug_/sems can rnams kyi mos pa'i sems kyi dbang gis thams cad mkhyen pa'i gsung gzhan la/_/lung ston dag la lha klus bkod pa'i sgra sogs rtsod pa don gnyer rnams kyi gzhan/_/yul gyi skad dang zur chag sgra las kyang /_/rnal 'byor ldan pas don ni 'dzin byed de/_/
[\[109b.6\]]chu la 'o ma nges par zhugs pa de/_/dad pas rab tu phyung nas 'thung bar byed/_/don dam de nyid yul la rtag tu ni/_/chen po rnam dag tshig la rton pa min/_/yul gyi ming rnams kyis ni don shes la/_/bstan bcos sgra dag gis ni ci zhig bya/_/gang zhig zur chag sgra dang sgrar gyur bas/_/
[\[109b.7\]]brjod pa de nyid ye shes ma yin zhing /_/gang zhig 'gro ba dag la nyi tshe ba/_/de ni thams cad mkhyen pa'i gsung ma yin/_/mchog tu mi 'gyur bzhi pa de nyid ni/_/sangs rgyas rnams kyi shes rab ye shes te/_/gang zhig de ni slar yang de bzhin 'di/_/rang gi phyag rgya chen mor rgyal bas
[\[110a\]]
[\[110a.1\]]gsungs/_/shes rab 'grogs las gang gi dkar po zag_/de yi bde ba ci yis 'phel bar 'gyur/_/dpyid dang 'grogs la me tog ma rgyas pa/_/ltung ba tsu ta'i 'bras bu ci yis 'byung /_/gang gis 'gyur med ma thob sdug bsngal can/_/de ni 'gyur ba dang
[\[110a.2\]]bcas bde ba tshol/_/thams cad chu ni tshol byed tsA ta ka_/skom par gyur kyang sa la gnas pa min/_/'khor ba yi ni bde ba mi rtag pa/_/'thob pa min yang rmongs chen tshol bar byed/_/yang dag rgyal srid bde ba thob pa yang /_/thar pa'i don du mkhas pas 'dor bar byed/_/ji ltar
[\[110a.3\]]lo yi mtshams su rgya lam na/_/ri dgas zas can 'khrig pa'i bde ba tshol/_/rdo yi phye ma dag gi kha zas can/_/phug ron rnams ni rtag tu byed pa ste/_/lan cig rtag tu khu ba ltung ba'i phyir/_/gnyis ka la yang mchog gi bde ba med/_/de bzhin dka' thub can dang 'dod ldan la/_/
[\[110a.4\]]rmi lam sad pa dag las 'dzag phyir ro/_/ji ltar gnyid log la yang sbrul gyi ni/_/sos btab mi 'tsho de bzhin dka' thub pa/_/khu ba sdud pa med phyir stobs med ma'i/_/skye gnas de yis nyams par byas pa'o/_/ji ltar rdo dreg skud pa'i gos dag ni/_/me yis bsregs pa nyid
[\[110a.5\]]kyis dag 'gyur pa/_/de bzhin skyes bu rnams kyi dam pa yi/_/sems ni shes rab ye shes dag gis so/_/ji ltar dngul chu me yis reg pa las/_/'bros par byed kyi g.yo ba med mi 'gyur/_/de bzhin thabs dang bral ba'i khu ba ni/_/rtag tu skye gnas reg pa dag las so/_/ji ltar
[\[110a.6\]]g.yo ba de yang sman sogs kyi/_/stobs kyis me dang phrad pas yang dag 'ching /_/de bzhin khu ba shin tu rnal 'byor gyis/_/shes rab dag dang yang dag phrad pas so/_/ji ltar me ni shing la rtag gnas kyang /_/gcad dang dbye ba'i thabs kyis mi mthong ste/_/gtsub shing gtsub stan lag pas
[\[110a.7\]]gtsubs pa las/_/de la gnas pa dag kyang mthong 'gyur ba/_/de bzhin sems kyi 'od gsal rtog pa yi/_/sgom pa'i thabs rnams dag gis mi mthong ste/_/de nyid du 'di rkyang ma dag dang ni/_/ro ma gcig tu sbyor bas mthong bar 'gyur/_/sna tshogs rnam rtog la sogs lam gyis ni/_/
[\[110b\]]
[\[110b.1\]]de nyid de bzhin gshegs pas gang gsungs pa/_/bcu drug bzhi yi rab tu dbye ba can/_/lam dang bral bas 'thob pa ma yin no/_/bskyed pa'i rim par gsungs pa'i hUM dang ni/_/phaT yig la sogs rtog pa dang bral ba/_/rdzogs pa'i rim pa'i rnal 'byor de nyid de/_/de nyid kyi
[\[110b.2\]]ni sgrub thabs gzhan yod min/_/du ba la sogs mtshan ma dag dang ni/_/srog rtsol dag gis dbu mar 'bab pa dang /_/rig ma'i brtul zhugs dag gis rdo rje ni/_/ltung min de bzhin steng du khu ba ste/_/lam 'di dag gis sangs rgyas rnams kyi ni/_/bde ba mchog tu 'gyur ba med pa
[\[110b.3\]]zhes/_/mngon par brjod pa'am pho nya mo kun gyi/_/lhan cig skyes pa rnal 'byor pas thob 'gyur/_/gzugs la sogs par rtog pa dkyil 'khor gyi/_/'khor lo bsgom pa goms par gyur pas ni/_/grub pa 'jig rten pa dag 'grub 'gyur te/_/'dod pa'i dngos grub chen po
[\[110b.4\]]ga la zhig_/gang zhig sems can rnams la brtse ba yis/_/gzhan don dge la rtag tu brtson pa yi/_/slob ma dag pa rnams la lam dag ni/_/bla ma dam pa'i drin lan 'byung ba yin/_/lam bzang rin chen 'di ni bag med kyi/_/sems can gzhan pa dag la byin pa na/_/rang khyim
[\[110b.5\]]dgon pa dag tu rab zhugs la/_/yul ngan chom rkun rnams kyis 'phrog par byed/_/the tshom 'gyod pa dag dang gnyid dang ni/_/le lo rgod pa'i chom rkun rnams kyis kyang /_/gnyen 'dun thibs po'i nang du zhugs pa yi/_/lam bzang rin chen dag ni 'phrog par byed/_/srog gcod
[\[110b.6\]]ma byin gzhan gyi bud med dang /_/brdzun dang tshig rtsub dag dang phra ma dang /_/'khyal par gyur pa'i tshig dang brnab sems dang /_/gnod sems lta ba ngan pa'i chom rkun dang /_/yod pa'i sdig dang nye ba'i sdig pa dang /_/gsod 'khu dbang po mngon par zhen pa ste/_/chom rkun lnga pa lnga
[\[110b.7\]]po 'di dag gis/_/rin po che ni rtag tu 'phrog par byed/_/shin tu bza' dang btung ba sna tshogs dang /_/longs spyod du ma'i chom rkun de dag gis/_/brtson 'grus ldan du zin kyang bag med cing /_/brgyal bar gyur pa nyid la 'phrog par byed/_/rang nyid kyis ni yongs su ma brtags par/
[\[111a\]]
[\[111a.1\]]/rin thang chen por gyur pa yin ma yin/_/shes par bya phyir g.yon can gzhan la ston/_/de yi tshig gis rin chen 'dor bar byed/_/gang dag rin chen bzang po rig pa rnams/_/rin chen chen po yongs su rtog tu gzhug_/de dag rnams kyi rnam dag tshig gis ni/_/rang
[\[111a.2\]]gi rin chen rnam par shes par bya/_/rdzogs sangs rgyas dang byang chub sems rnams dang /_/pha dang ma dang bu mo sring mo dang /_/bu dang spun zla 'dod pa'i chung ma yi/_/gzugs rnams dag gis bdud ni bgegs byed do/_/de phyir bla ma dam pas gnang ba yi/_/lam bzang rin chen
[\[111a.3\]]dag ni slob ma yis/_/chom rkun rtsa lag yongs su btang byas te/_/'bad pas shin tu legs par sba bar bya/_/dpa' bo'i rim pa bdag byin brlab pa yi/_/rim pa dag kyang thar pa'i lam ma yin/_/shin tu rnam dag rim pa gcig pu ni/_/thar pa'i slad du sangs rgyas rnams kyis
[\[111a.4\]]bstan/_/mtshams med lnga po dag ni byas pa rnams/_/dbang don bde ba nyid ni gang zhig gis/_/thabs dang shes rab bdag nyid rgyud dag la/_/rgyal ba'i dbang pos yang dag gzung bar gyur/_/dpa' bo'i rim pa phyi rol la min te/_/lus la srog zad nyid la 'di gsungs so/_/
[\[111a.5\]]bdag byin brlab pa dag ni stong pa la/_/khams gsum po ni mthong bar gyur pa'i mtshan/_/'khor ba snying po med de zad gyur pa/_/de las skyes bu'i sangs rgyas nyid 'bras te/_/chu shing gi ni 'bras bu smin pa dang /_/chu shing nyams pas yang dag 'byung ba bzhin/_/sdig pa dang ni shing srin
[\[111a.6\]]sems can rnams/_/gang las byung ba de dag de nyams byed/_/de bzhin rnal 'byor dag gi sems de ni/_/sgyu ma rnam par nyams par byed pa yin/_/gnyis med g.yo ba med dang rigs med dang /_/'dod dang mchog tu mi 'gyur 'dod chags che/_/dngos dang dngos po med pa med pa dang /_/
[\[111a.7\]]ye shes dang ni sems dpa' kun du bzang /_/nyon mongs med dang nyon mongs chen po dang /_/lhan skyes dpal ldan byang sems thig le 'dzin/_/dpal ldan dus kyi 'khor lo rdo rje dang /_/thabs dang shes rab bdag nyid rnal 'byor ro/_/snying rje dang ni stong nyid sku/_/dus ni kun rdzob
[\[111b\]]
[\[111b.1\]]gzugs can ma/_/stong nyid 'khor lo zhes brjod de/_/dus kyi 'khor lo gnyis med 'dod/_/'di yi dpal ni myur thob slad/_/rtag tu rnal 'byor ma rnams zhabs/_/rnal 'byor gang zhig sgom pa de'i/_/bgegs ni rtag tu nyams par 'gyur/_/dgra dang seng ge glang chen dbang po me
[\[111b.2\]]dang ltos 'gro'i bdag dang chom rkun zhags pas 'ching /_/chu gter 'khrug dang sha za 'chi ba'i 'jig byed nad dang dbang po'i nye bar 'tshe ba dang /_/dbul dang bud med dang bral mi bdag 'khrugs pa'i 'jigs dang rdo rje ltung dang nor nyams rnams/_/gang zhig rnal 'byor ma rnams
[\[111b.3\]]zhabs ni gsal bar dran byed de la rab tu nyams par 'gyur/_/glang chen shing rta rta dang rab tu mang ba'i mi mchog thams cad lus la go bgos shing /_/lag na mdung dang 'khor lo ral gri mda' gzhus dgra rnams kyis ni g.yul du 'joms byed pa/_/'chi ster drag po'i gzugs
[\[111b.4\]]can phyogs dang mtshams son dgra de thams cad rang gi mtshon gyis ni/_/bcom ste rgyal ba'i grags pa gang zhig rnal 'byor ma rnams zhabs dran byed pas kun nas 'thob/_/kun nas seng ge'i sgra sgrogs shin tu rnam par 'gyur ba'i bzhin ldan mche ba rnon po gtsigs/_/rnga ma g.yo zhing
[\[111b.5\]]sder mo gug la brtan pas glang chen myos pa'i klad pa rab tu 'gems/_/rab khros nyi ma 'char ka'i mig can ro 'dzin ral gri g.yo ba'i gsod 'dod ral pa can/_/gang gis rnal 'byor ma rnams zhabs dag 'jigs 'phrog dran pa de la ring du 'gro bar 'gyur/_/mdog sngo mig ni ser skya
[\[111b.6\]]'gram pa gnyis po myos pa'i chu bo rab tu mang bas gang /_/rnam mang ljon pa mchog rnams rtsad nas 'byin zhing rab tu grugs byed 'brug bzhin sgra dag sgrogs/_/lag pas bcing ba byas nas so yi rtse mo dag gis 'byed byed rab mchog glang po'i bdag_/gang gis rnal 'byor ma rnams
[\[111b.7\]]zhabs dag 'jigs 'phrog dran pa de yi lus ni gtong bar byed/_/kun nas me lce rab 'bar phyogs dang mtshams su du ba kun gyis mun pa chen po gtibs/_/grong dang dgon pa dus gcig sreg cing skar mda' ltung ba bzhin du me stag 'phro bar byed/_/sems can rnams la dus kun
[\[112a\]]
[\[112a.1\]]du ni 'chi ba'i 'jigs byed phyogs kun khyab par gyur pa'i me/_/gang gis rnal 'byor ma rnams zhabs dag 'jigs 'phrog dran pa de la bsil ba nyid du 'gyur/_/khros shing mig sman sngon po'i mdog dang 'khyog por bgrod pa'i lus can drag po'i phaT sgra sgrogs/_/
[\[112a.2\]]mche ba 'khyog po lce gnyis dang ldan 'chi ba'i 'jigs byed rlung gi shugs can rab tu gtum/_/drag po'i mig dang gdengs ka gsal byas yang dag phrad pa za bar byed pa'i gdengs can dbang /_/gang gis rnal 'byor ma rnams zhabs dag 'jigs 'phrog dran pa de la rab tu nyams par
[\[112a.3\]]'gyur/_/sdang ba'i sems ldan lag pa'i mthil na gzhu dang rna ba'i bar du mda' bkang mdung dang ni/_/'khor lo ral gri lag thogs phyogs dang mtshams su gnas pas dam pa'i lam gyis bkag nas/_/dgon par lam 'gron skye bo rgyu ba dang phrad 'joms byed drag po'i mig can
[\[112a.4\]]chom rkun pa/_/gang gis rnal 'byor ma rnams zhabs dag 'jigs 'phrog dran pa de la ring ba nyid du 'gyur/_/lag pa dag ni zhags pas bcings shing rkang pa'i pad+ma zung ni lcags sgrog dag gis gtams/_/dge ba'i chu dang bral bas lce dang mgrin pa mchu skams lus po skem zhing
[\[112a.5\]]bkres pas gzir/_/nyin mtshan dus su rje bo khros pa'i bka' yis kun du srung ma rnams kyis srung byed pa/_/gang gis rnal 'byor ma rnams zhabs dag 'jigs 'phrog dran pa de yang de las grol bar 'gyur/_/chu gter bzhon pa la zhon mtha' yas drag po'i rlung gis chu yi gter ni
[\[112a.6\]]'khrug byed cing /_/kun du 'khor bar byed la chu gter chom rkun chu srin nya yi rigs kyis bkag gyur te/_/me yi til mar gdug pas 'phangs pa me yi char chen kun nas rgyun du 'bab pa la/_/gang gis rnal 'byor ma rnams zhabs dag 'jigs 'phrog dran pa de yang de las pha rol 'gro/_/
[\[112a.7\]]phaT ces 'jigs rung sgra sgrogs kha nas me 'bar lag na gri gug dang ni thod pa thogs/_/ro langs gdug pa'i sems ldan phyogs bcu'i dkyil 'khor dag la yang dag gnas shing 'jigs par byed/_/bkres pas gzir te sha dag za zhing mi khrag la dga' lus skams gos dang bral ba dag/_/
[\[112b\]]
[\[112b.1\]]gang gis rnal 'byor ma rnams zhabs dag 'jigs 'phrog dran pa de la srung ba byed par 'gyur/_/nyin bzhin 'khun zhing sor mo'i rtse mo zlum po nyams te sna dang mchu dang rna ba nyams/_/gdong dang mgrin pa rkang lag dag gi rma rnams las ni rnag rul mang po rab tu 'bab/_/rul pa'i
[\[112b.2\]]dri nga'i mthu las gnyen bshes tshogs kyis shi ba'i lus bzhin yongs su btang gyur pa/_/gang zhig rnal 'byor ma rnams zhabs bzang dran byed nad kyis btang zhing 'dod dang ldan par 'gyur/_/'bar bcas mche rnon gdengs can 'phrog byed sha ra b+ha dang stag dang glang chen gdong ldan
[\[112b.3\]]zhing /_/lag na 'khor lo ral gri mda' dang rtse gsum lcags kyu rdo rje thogs pas phyogs kun du/_/byang chub bsam gtan gcig gzhol mchog bde la gnas sgrub pa po sdigs dbang po'i pho nya gang /_/de dag rnal 'byor dbang phyug ma zhabs gang gi rang yid la byed de la nyams
[\[112b.4\]]par 'gyur/_/dbyar ni nags nas grong gi bar du 'dam rdzab kyis gang lam dag la yang khur khyer zhing /_/dgun ni gos dang bral bas kha ba'i lam du bgrod cing yul gzhan dag tu'ang 'gro bar byed/_/so ga chu med 'jigs bcas mya ngan lam du nyi ma'i 'od zer gyis gdungs dbul po gang /_/rnal
[\[112b.5\]]'byor ma rnams zhabs bzang sgom byed sdug bsngal de dag gis btang 'dod dang ldan par 'gyur/_/mchan khung mig dang rna ba sna dang kha lus brjod pa dag las mi bzad dri 'byung zhing /_/bud med kun dang bral bas dus kun du ni dga' ba'i bde ba dang bral skal ngan te/_/mi dge 'bras bu'i
[\[112b.6\]]dbang gis rtag tu bud med sdang bar gyur pa gang la de dag kun/_/rnal 'byor ma rnams zhabs ni bde ba mchog sbyin bsgoms pas skal bzang kha dog gzugs can 'gyur/_/'khus phyir g.yog 'khor gang la mi dbang 'khrugs te 'jigs pa'i gshin rje lta bur mtha' gcig tu/_/gsod pa
[\[112b.7\]]la zhen 'chi ba'i 'jigs pa byed pa'i sde rnams myur du yang dag skul byed pa/_/rnal 'byor ma rnams zhabs ni 'jig rten gsum po kun gyi mgon dag rang yid la bsgoms pas/_/de dag rnams kyi de yang rab tu zhi zhing 'dod pa thams cad sbyin pas mchog sbyin 'gyur/_/gang dag 'ga' zhig
[\[113a\]]
[\[113a.1\]]tu ni mkha' las rdo rje rab ltung bud med 'grogs las rtag par yang /_/skye dang skye ba gzhan slad 'chi dang brgyal dang chags bral slar yang byed pas rnal 'byor ma'i/_/dpal ldan las dang ye shes mchog gi chu skyes la gnas rdo rje'i zhabs dag bsgoms pa
[\[113a.2\]]yis/_/de dag rnams kyi de yang rab zhi 'chi ba nyid 'gyur slar yang skye ba ldan pa min/_/gang dag nyin dang mtshan mor bud med 'grogs la rnam par chags pas nor kun nyams 'gyur zhing /_/skye ba gzhan gyis bag chags bsgos pa'i sems las de ni slar yang mang po rab 'byung
[\[113a.3\]]bas/_/shes rab rnal 'byor ma rnams dag gi mi mnyam mnyam pa'i zhal ni sna tshogs gzugs can gang /_/rgyal ba mchog gis mchod cing bstod pa bsgoms pas de ni nor kun nyams par mi 'gyur ro/_/ser skya lug dang kun 'dar ma ste nyi zla sgra gcan lam gsum bgrod
[\[113a.4\]]rnams rnal 'byor ma/_/dngos dang dngos med rab nyams mnyam bgrod zhabs de dag ni de dag rnams kyi ye shes sku/_/de yi lhan skyes bde ba'i go 'phang 'gyur med gcig 'di de dag de nyid gang gis dran/_/de yi skye ba 'di la ma lus 'jigs 'phrog 'dir brjod 'bras bu myur du
[\[113a.5\]]'byung bar 'gyur/_/dpal ldan rnal 'byor ma rnams dag gi gnas ni rdo rje nor bu'i khyim ste der 'jug lam/_/nyon mongs med cing bdud nyams sngon du rgyal bas gsungs pa'i bstod pa bdag gis 'dir brjod do/_/skyes bu gang dag bdud kyi grogs kyis rtag tu mi bden mun par song
[\[113a.6\]]zhing lam nyams pa/_/de dag rnams kyis lam 'di thob nas rdo rje nor bu'i khyim dang ring min 'ong gyur cig_/du ba la sogs lam gyis lhan skyes bde ba'i go 'phang bsgoms na de ni dus 'khor lo/_/sum cu rtsa gnyis mtshan gyi yan lag 'gro ba'i bla ma chos kyi 'khor lo 'di la gnas/_/
[\[113a.7\]]lha rnams mgo yi gtsug gi nor bu'i 'od zer tshogs kyis zhabs kyi pad+ma la gtugs shing /_/dam pa'i lam ni ston byed nyin mor byed pa bzhin du mun pa thams cad 'joms par 'gyur/_/lha klu mi dang lha min dbang po'i cod pan dag gis zhabs pad la gtugs gang /_/yang dag
[\[113b\]]
[\[113b.1\]]ye shes nyin byed 'gro ba gsum gyi dpal ldan chos kyi 'khor lor gnas/_/bdud dang nyon mongs ri dgas rab gtum gsod byed dpal ldan shAkya seng ge de'i/_/rtag tu 'gro la brtse dang de yi shes rab kyis bskul 'grel bshad bdag gis bri/_/kA yig las ni rgyu zhi ba/_/
[\[113b.2\]]la yig 'di la thim pa nyid/_/tsa yig gis ni g.yo ba'i sems/_/kra yig rim pa bcings las so/_/dus ni 'gyur med bde ye shes/_/thabs dang snying rje'i bdag nyid de/_/'khor lo shes bya'i rnam 'gro dpal/_/shes rab stong nyid bdag nyid do/_/'di ni dpal ldan dus 'khor
[\[113b.3\]]lo/_/rdo rje'i rnal 'byor thams cad nas/_/bden pa gnyis la gnas pa 'di/_/mngon par brjod pa'i rjod byed 'gyur/_/bde bar gshegs pas lung bstan zhing /_/'jam dpal gyis ni bskul gyur pa/_/'jig rten mgon po bdag gis ni/_/rgyud 'di'i 'grel bshad bri bar bya/_/
[\[113b.4\]]byis pa mkhas pa rmongs rnams la/_/rgyud kyi gsang ba gsal byed de/_/ma yis bu la phan pa bzhin/_/lus can thams cad bde don du'o/_/rdo rje sems dpa'i lam mchog ni/_/gang gis rnal 'byor pas rig byed/_/de phyir dri ma med pa'i 'od/_/'grel bshad 'di ni myur du bri/_/
[\[113b.5\]]bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od ces bya ba las bdud dang bgegs mtha' dag nyams par byed pa mchog gi 'dod pa'i lha dang dam pa'i lam nges pa'i mdor bsdus pa chen po
[\[113b.6\]]ste dang po'o//_//'dir dang por re zhig rtsa ba'i rgyud kyi rjes su 'brangs te brjod bya dang rjod byed dang 'brel pa la sogs pa dang bsdus pa'i rgyud la sogs pa lung bstan pa brjod par bya ste/_phyi nas bsdus pa'i rgyud la dgos pa dang dgos pa'i dgos pa la sogs pa yang ngo /_/
[\[113b.7\]]'di la dang por re zhig brjod bya dang rjod byed dang 'brel pa dang dgos pa dang dgos pa'i dgos pa rnams mngon par gzigs nas/_gdul bya'i skye bo nges pa dang bral ba rnams la rang gi sems kyi bsam pas skye ba 'di la sangs rgyas nyid kyi 'bras bu rab tu ster ba bde ba chen po'i gnas
[\[114a\]]
[\[114a.1\]]mchog gi dang po'i sangs rgyas rdo rje dbyings kyi dkyil 'khor chen por rdo rje seng ge'i khri la bzhugs pa/_sangs rgyas dang byang chub sems dpa' dang khro bo'i rgyal po dang lha dang klu dang lha dang lha mo'i tshogs kyis yongs su bskor ba/_khams gsum pas zhabs kyi pad+ma
[\[114a.2\]]la phyag byas pa/_khams gsum gyi 'khor los sgyur ba/_mchog gi dang po'i sangs rgyas rigs med pa/_bcom ldan 'das dpal dus kyi 'khor lo/_/zla ba bzang pos gsol ba btab par gyur pas/_mchog gi dang po'i sangs rgyas stong phrag bcu gnyis pa/_rigs med pa/
[\[114a.3\]]rgyud kyi rgyal po dus kyi 'khor lo/_/rdo rje 'dzin pa'i ye shes kyi sku mngon du gyur pa'i mtshan yang dag par brjod pas 'khyud pa/_rgyud thams cad kyi rdo rje'i tshig mngon du gyur pa/_sangs rgyas rin chen za ma tog kha 'byed pa/_'jig rten dang 'jig rten las 'das pa'i bden pa la brten
[\[114a.4\]]pa/_rdzogs pa'i byang chub pa rnam pa bzhi dang rdo rje rnam pa bzhis yongs su dag pa/_sku bzhi dang rigs drug dang bden pa bcu gnyis dang de kho na nyid bcu drug dang stong pa nyid bcu drug dang snying rje bcu drug gi bdag nyid kyi brjod par bya ba dang rjod par byed pa/_dbang bskur ba 'jig rten
[\[114a.5\]]pa'i bcu dang /_'jig rten las 'das pa'i bcu gcig pa rab tu gsal bar byed pa/_las kyi phyag rgya dang ye shes kyi phyag rgya dang phyag rgya chen mo dang 'jig rten dang 'jig rten las 'das pa'i dngos grub rab tu gsal bar byed pa/_'jig rten gyi khams dang nang dang mngon par dbang bskur ba
[\[114a.6\]]dang /_sgrub thabs dang ye shes te le'u lnga'i bdag nyid dam brtag pa lnga'i bdag nyid ni mi la sogs pa'i sems can mtha' dag gis yang dag par rdzogs pa'i sangs rgyas nyid thob par bya ba'i phyir yang dag par bstan to/_/de las bsdus pa'i rgyud yang dag par sdud par byed pa la 'jam dpal dang /
[\[114a.7\]]ma 'ongs pa'i dus su tshangs pa'i drang srong rnams gdul bar bya ba'i don du 'grel bshad byed pa la bdag dang /_rgyud ston pa'i don du gshin rje mthar byed la sogs pa gzhan rnams dang /_sham+b+ha la'i yul la sogs pa grong khyer bye ba phrag dgu bcu rtsa drug na gnas pa'i sems can thams cad dam
[\[114b\]]
[\[114b.1\]]pa'i lam thob pa la de bzhin gshegs pas lung bstan to/_/'dir rdul phra rab 'dus pa sngon du 'gro ba ni 'jig rten gyi khams so/_/'jig rten gyi khams sngon du 'gro ba ni sems can rnams so/_/sems can sngon du 'gro ba ni 'jig rten dang 'jig rten las 'das pa'i mngon par dbang
[\[114b.2\]]bskur ba'o/_/mngon par dbang bskur ba sngon du 'gro ba ni bsod nams kyi tshogs dkyil 'khor gyi 'khor lo bsgom pa goms pas 'og min gyi srid pa'i mthar thug pa 'jig rten pa'i dngos grub bsgrub pa'o/_/'jig rten pa'i dngos grub sngon du 'gro ba ni bsod nams dang ye shes kyi
[\[114b.3\]]tshogs dag dang skye ba snga ma'i stong pa nyid dang snying rje kun rdzob dang dmigs pa med pa'i bag chags kyi stobs kyis rdul phra rab 'dus pa las 'das shing /_dkyil 'khor la sogs pa rnam par rtog pa'i sgom pa dang bral ba phyag rgya chen po'i ye shes kyi dngos grub sgrub pa'o/_/de bas na dang por
[\[114b.4\]]'jig rten gyi khams kyi brtag pa'o/_/de nas nang gi brtag pa'o/_/de nas dbang bskur ba'i brtag pa'o/_/de nas 'jig rten pa'i dngos grub bsgrub pa'i brtag pa'o/_/de nas mchog tu mi 'gyur ba'i ye shes bsgrub pa'i brtag pa ste/_de ltar na rim pa ji lta ba bzhin rgyud kyi rgyal po ni brtag
[\[114b.5\]]pa lnga'am le'u lnga'i bdag nyid do/_/'dir thabs dang shes rab kyi bdag nyid rdo rje'i rnal 'byor dang po'i sangs rgyas rigs med pa bcom ldan 'das dus kyi 'khor lo ni brjod par bya ba'o/_/de yang le'u lnga po 'di'i ngo bo nyid kyis gnas te/_dang por re zhig 'jig rten gyi khams kyi le'u la
[\[114b.6\]]thams cad mkhyen pa zhes pa la sogs pa ston pa po'i ngo bo nyid kyis gnas pa dang /_gnas bstan pa'i ngo bo nyid kyis gnas pa dang /_'khor chen po phun sum tshogs pa'i ngo bo nyid kyis gnas pa dang /_gsol ba 'debs pa po'i ngo bo nyid kyis gnas pa dang /_rdo rje'i rnal 'byor brjod par bya ba
[\[114b.7\]]dang rjod par byed pa dang dgos pa'i dgos pa la sogs pa zhus pa'i ngo bo nyid kyis gnas pa dang /_stong pa chen po'i yi ge lnga la sogs pa dang sna tshogs 'byung ba dang dkyil 'khor dang dbang bskur ba gsol ba 'debs pa'i ngo bo nyid kyis gnas pa dang /_ston pa po'i lan gyi ngo bo nyid kyis gnas
[\[115a\]]
[\[115a.1\]]pa dang /_'jig rten gyi khams dang gza' dang rgyu skar dang sems can dang sngags dang srog la sogs pa 'byung ba dang sdud pa'i ngo bo nyid kyis gnas pa dang /_rlung la sogs pa'i dkyil 'khor dang rgya mtsho dang gling dang ri'i grangs kyi ngo bo nyid kyis gnas pa dang /_srid pa
[\[115a.2\]]sum cu rtsa gcig gi ngo bo nyid kyis gnas pa dang /_'khor los sgyur ba chen po 'byung ba'i ngo bo nyid kyis gnas pa dang /_shin tu phra ba'i dbugs la sogs pas nyin mo'i tshad la sogs pa'i ngo bo nyid kyis gnas pa dang /_'jam dpal lung bstan pa'i ngo bo nyid kyis gnas pa dang /_
[\[115a.3\]]grub pa'i mtha' dang byed pa'i skar rtsis kyi ngo bo nyid kyis gnas pa dang /_dbu ma'i rtsa'i dbugs rnams las gza'i rkang pa dang rgyu skar gyi rkang pa skye ba'i ngo bo nyid kyis gnas pa dang /_khyim bcu gnyis kyi rnam pas sa 'khor ba'i ngo bo nyid kyis gnas pa dang /_dbyangs 'char ba la
[\[115a.4\]]sogs pa'i ngo bo nyid kyis gnas pa dang /_sgra gcan la sogs pa sa'i stobs kyi ngo bo nyid kyis gnas pa dang /_rdzong 'joms pa dang bsrung ba'i 'khrul 'khor gyi ngo bo nyid kyis gnas pa dang /_'khor los sgyur bas dum bu bcu gnyis su 'khor ba'i ngo bo nyid kyis gnas pa dang /_kla klo'i
[\[115a.5\]]chos bcom nas sangs rgyas kyi chos rab tu 'jog pa'i ngo bo nyid kyis gnas pa dang /_sems can mtha' dag la 'jig rten dang 'jig rten las 'das pa'i dngos grub kyi lam sbyin pa'i ngo bo nyid kyis gnas pa dang /_'jam dpal dang 'jig rten dbang phyug sngon dang phyi mar ston pa po'i ngo bo nyid
[\[115a.6\]]kyis gnas pa dang /_'khor los sgyur ba chen po la sogs pa rigs ldan gyi mthar thug pa mi rnams mchog gi tshe'i ngo bo nyid kyis gnas pa zhes bya ba ni 'jig rten gyi khams kyi le'u la'o//_//de nas nang gi le'u la dang por mngal 'dzin pa dang sdud pa'i ngo bo nyid kyis gnas pa dang /_rdul
[\[115a.7\]]dang khu ba dang kun gzhi'i rnam par shes pa yang dag par sbyor ba'i ngo bo nyid kyis gnas pa dang /_zla ba so so re re zhing mngal 'byung ba'i ngo bo nyid kyis gnas pa dang /_nya la sogs pa gnas skabs bcu'i ngo bo nyid kyis gnas pa dang /_sku bzhi dang rdo rje bzhi dag pa'i ngo bo nyid kyis gnas pa dang /
[\[115b\]]
[\[115b.1\]]rdzogs pa'i byang chub pa bzhis mngal 'byung ba'i ngo bo nyid kyis gnas pa dang /_dbugs drug brgya lhag pa'i stong phrag nyi shu rtsa gcig dang /_rtsa stong phrag bdun cu rtsa gnyis dang tshigs kyi gnas sum brgya drug cu dang khams drug dang ro drug dang dbang po drug dang yul drug dang las kyi dbang po
[\[115b.2\]]drug dang las kyi dbang po'i yul drug dang rnam par shes pa drug dang 'du byed drug dang tshor ba drug dang 'du shes drug dang gzugs drug dang ye shes drug dang 'khor lo drug dang dkyil 'khor drug steng dang 'og gi ngo bo nyid kyis gnas pa dang /_lte ba'i chu skyes la sogs pa'i 'dab ma dang sna bug dag la
[\[115b.3\]]g.yon dang g.yas kyi dkyil 'khor phung po lnga dang khams lnga 'bab pa'i ngo bo nyid kyis gnas pa dang /_dbu ma las rgyud mtha' dag 'byung ba'i ngo bo nyid kyis gnas pa dang /_srog la sogs pa rlung gi bya ba'i ngo bo nyid kyis gnas pa dang /_khams rnams las lha'i mtshan ma 'byung ba'i ngo bo nyid kyis
[\[115b.4\]]gnas pa dang /_nyi ma dang zla ba dang me'i 'chi ltas kyi ngo bo nyid kyis gnas pa dang /_las kyi rnam par smin pas 'gro ba drug tu skye ba'i ngo bo nyid kyis gnas pa dang /_rtsa la sogs pa gza'i rkang pa 'chad pa'i ngo bo nyid kyis gnas pa dang /_dbu mar zhugs pa'i dga' ba la sogs pa rnams kyis 'chi
[\[115b.5\]]ltas kyi 'chi ba bslu ba'i ngo bo nyid kyis gnas pa dang /_phyi rol 'jig rten pa'i bya ba bsgrub pa'i ngo bo nyid kyis gnas pa dang /_lta ba thams cad rjes su dpag pas yongs su brtag pa'i ngo bo nyid kyis gnas pa dang /_sems can sna tshogs kyi 'dod pa dang rjes su mthun par chos rab tu gzhag pa'i
[\[115b.6\]]ngo bo nyid kyis gnas pa zhes bya ba ni nang gi le'u la'o//_//de nas dbang gi le'u la dang por bla ma yongs su brtag pa'i ngo bo nyid kyis gnas pa dang /_mchog dang 'bring dang tha ma'i slob ma yongs su brtags te bsdu ba'i ngo bo nyid kyis gnas pa dang /_las rab 'byam bsgrub pa la grong la sogs pa'i phyogs
[\[115b.7\]]kyi cha dang sa la sogs pa'i mtshan nyid kyi ngo bo nyid kyis gnas pa dang /_thab khung dang sbyin sreg gi rdzas dang bgrang phreng dang gdan dang phur bu dang bum pa dang rdul tshon dang thig skud dang 'khrul 'khor dgod pa'i mtshan nyid kyi ngo bo nyid kyis gnas pa dang /_sa yongs su gzung ba dang dkyil 'khor bri ba dang de nyid bcu
[\[116a\]]
[\[116a.1\]]yongs su shes pa'i ngo bo nyid kyis gnas pa dang /_'jig rten pa dang 'jig rten las 'das pa'i dbang sbyin pa'i ngo bo nyid kyis gnas pa dang /_thams cad rab tu gnas pa'i ting nge 'dzin gyi ngo bo nyid kyis gnas pa dang /_dam tshig gi 'khor lo 'dus
[\[116a.2\]]pa dang dam tshig gi mchod pa'i ngo bo nyid kyis gnas pa dang /_rigs sum cu rtsa drug gi lha mo'i phyag rgya dang lta stangs dang mtshan ma dang dam tshig gi brda dang /_rigs la sogs pa'i ngo bo nyid kyis gnas pa dang /_dkyil 'khor gyi 'khor lo gshegs su gsol ba'i ngo
[\[116a.3\]]bo nyid kyis gnas pa dang /_chu bo chen po la sogs pa dang rang rang gi khyim du rdul tshon dang tshogs kyi 'khor lo gshegs su gsol te mchod pa'i ngo bo nyid kyis gnas pa dang /_dpal ldan bla ma dbul ba thams cad kyis mnyes pa'i ngo bo nyid kyis gnas pa zhes bya ba ni dbang gi
[\[116a.4\]]le'u la'o//_//de nas sgrub thabs kyi le'u la dang por bsrung ba'i 'khor lo la sogs pa dang gdong dag pa dang rang gi snying kha'i zla ba'i sa bon gyi 'od zer rnams las de bzhin gshegs pa spro ba'i ngo bo nyid kyis gnas pa dang /_bla na med pa'i mchod pa dang
[\[116a.5\]]sdig pa bshags pa dang bsod nams la rjes su yi rang ba dang /_skyabs su 'gro ba gsum dang bdag nyid dbul ba dang /_byang chub tu sems bskyed pa dang lam brten pa dang stong pa nyid la dmigs pa la sogs pa'i ngo bo nyid kyis gnas pa dang /_skyed pa'i rim pa
[\[116a.6\]]la dkyil 'khor rgyal mchog dang las rgyal mchog dang thig le'i rnal 'byor dang phra mo'i rnal 'byor la sogs pa'i sgrub thabs kyi ngo bo nyid kyis gnas pa dang /_phyi rol 'jig rten pa'i dngos grub kyi sgrub thabs kyi ngo bo nyid kyis gnas pa dang /_mchod sbyin la sogs pa
[\[116a.7\]]dang rig byed kyi mtha' gsang ba'i de kho na nyid kyi ye shes dang yan lag drug gi sbyor ba la sogs pa'i sgrub thabs kyi ngo bo nyid kyis gnas pa dang /_sbyin pa la sogs pa'i bsod nams kyi tshogs kyi ngo bo nyid kyis gnas pa dang /_mngon sum dang lkog tu gyur pa'i sems
[\[116b\]]
[\[116b.1\]]bsgom pa'i ngo bo nyid kyis gnas pa zhes bya ba ni sgrub thabs kyi le'u la'o//_//de nas ye shes kyi le'u la dang por lus kyi rus pa la sogs pa'i khams rnam par dag pa'i dkyil 'khor gyi ngo bo nyid kyis gnas pa dang /_sku dang gsung dang thugs dang rigs
[\[116b.2\]]drug gi lha'i ngo bo nyid kyis gnas pa dang /_a la sogs pa dang /_ka la sogs pa sngags kyi rigs drug gi ngo bo nyid kyis gnas pa dang /_thabs dang shes rab kyi rgyud sum cu rtsa drug gi ngo bo nyid kyis gnas pa dang /_thabs dang shes rab dang bya ba dang rnal 'byor rjes
[\[116b.3\]]su rig pa dang sdom pa chen po dang 'khor los sgyur ba drug spro ba'i ngo bo nyid kyis gnas pa dang /_/dbang bzhi pa mchog tu mi 'gyur ba phyag rgya chen po'i ye shes kyi dngos grub kyi sgrub thabs kyi ngo bo nyid kyis gnas pa dang /_ye shes kyi dkyil 'khor spro ba'i ngo bo nyid kyis
[\[116b.4\]]gnas pa dang /_byang chub kyi sems bsten pa'i sgrub thabs kyi ngo bo nyid kyis gnas pa dang /_shes pa dang shes bya rnam pa kun gyi bdag nyid phyag rgya chen po'i dngos grub kyi ngo bo nyid kyis gnas pa dang /_lus dang ngag dang sems kyi bya ba thams cad rtag pa'i ngo bo nyid
[\[116b.5\]]kyis gnas pa dang /_chos kyi phung po stong phrag brgyad cu rtsa bzhi bstan pa'i ngo bo nyid kyis gnas pa dang /_/sangs rgyas kyi zhing bsdu ba'i ngo bo nyid kyis gnas pa dang /_nam mkha'i khams la ri rab kyi rdul phra rab dang mnyam pa'i byang chub sems dpa' sems dpa'
[\[116b.6\]]chen po rnams dang thabs cig tu bzhugs pa'i ngo bo nyid kyis gnas pa dang /_/sangs rgyas kyi zhing 'byung ba'i ngo bo nyid kyis gnas pa dang /_sangs rgyas kyi zhing rdo rjer byin gyis brlab pa'i ngo bo nyid kyis gnas pa dang /_mos pa sna tshogs pa'i sems can gyi bsam pa'i dbang
[\[116b.7\]]gis chos bstan pa'i ngo bo nyid kyis gnas pa dang /_bcud dang bcud len la sogs pa lus kyi dngos grub kyi sgrub thabs kyi ngo bo nyid kyis gnas pa dang /_mchog tu mi 'gyur ba'i bde bas sems can thams cad kyi don mdzad pa'i ngo bo nyid kyis gnas pa dang /_chos yang
[\[117a\]]
[\[117a.1\]]dag par bsdu ba dang rtsis kyi ming bsdu ba'i ngo bo nyid kyis gnas pa dang /_/yi ge lnga dang yi ge drug gi stong pa chen po dang thig le stong pa la bstod pa'i ngo bo nyid kyis gnas pa zhes bya ba ni ye shes kyi le'u la'o//_//des na rim pa 'dis gsungs pa'i
[\[117a.2\]]phyir le'u lnga'i ngo bo nyid kyis gnas pa'i bcom ldan 'das dus kyi 'khor lo ni 'dir brjod par bya ba'o/_/'di ston par byed pa'i le'u'i tshogs rgyud kyi rgyal po ni rjod par byed pa'o/_/brjod bya rjod byed 'di dag phan tshun brjod bya rjod byed kyi mtshan nyid ni 'brel pa ste/_brjod
[\[117a.3\]]par bya ba ni bcom ldan 'das dus kyi 'khor lo le'u lnga'i ngo bo nyid kyis bzhugs pa yin la rjod par byed pa ni dus kyi 'khor lo rjod par byed pa le'u lnga'i bdag nyid do/_/yang dang po'i sangs rgyas bcom ldan 'das ni brjod par bya ba yin la rjod par byed pa ni dang po'i sangs
[\[117a.4\]]rgyas rjod par byed pa'o zhes bya ba brjod bya rjod byed kyi mtshan nyid ni brjod bya rjod byed kyi 'brel pa'o/_/de nas dkyil 'khor du zhugs pa las 'jig rten pa'i dbang sbyin pas bsod nams kyi tshogs kyi don byed pa ni dgos pa'o/_/shes rab chen po 'jig rten las 'das pa'i dbang
[\[117a.5\]]bzhi pa sbyin pas rigs med pa phyag rgya chen po'i dngos grub thob pa la bsod nams dang ye shes kyi tshogs kyi don byed pa ni dgos pa'i dgos pa ste/_/brjod bya la sogs pa'i mtshan nyid 'di dag nyid mngon par gzigs nas/_gdul bya'i skye bo nges pa dang bral ba rnams la rang gi
[\[117a.6\]]sems kyi bsam pas zhes bya ba la/_/nges pa ni nyan thos pa'i mchog gi sdom pa 'dod pa lnga la nye bar longs spyod pa dang bral ba'i tshul khrims kyi sdom pa ste de dang bral ba ni nges pa dang bral ba'o/_/de dag gi rang gi sems kyi bsam pa ni 'dod pa lnga la nye bar longs spyod par
[\[117a.7\]]'dod pa'o/_/de bzhin du dbang po gnyis kyi bde ba chen po 'dod pa ni nges pa dang bral ba rnams kyi rang gi sems kyi bsam pa ste/_rang gi sems kyi bsam pa 'dis skye ba 'di la sangs rgyas nyid kyi 'bras bu rab tu ster ba zhes bya ba ni skye ba 'di mi'i skye ba la sangs rgyas nyid kyi
[\[117b\]]
[\[117b.1\]]'bras bu rab tu ster ba rgyud kyi rgyal po'o/_/lha la sogs pa 'gro ba lnga'i skye ba la ni ma yin no/_/de ci'i phyir zhe na/_las kyis ma yin par skyes pa'i phyir ro/_/'dir lha la sogs pa rnams la yang mi'i skye ba thob nas sangs rgyas nyid kyi 'bras bu ster bar 'gyur ro/_/zhes bya
[\[117b.2\]]ba ni bcom ldan 'das kyi nges pa'o/_/bsod nams dang ye shes kyi tshogs dag dang khams drug gi bdag nyid can skyes bu chen po'i gang zag la'o zhes pa ste/_rnam pa gzhan du las ngan pa dang ldan pa'i mi'i skye ba 'di la sangs rgyas nyid kyi 'bras bu rab tu ster ba ni ma yin no zhes bya ba
[\[117b.3\]]de bzhin gshegs pa'i des pa'o/_/ci ste sngags kyi theg pa 'dir sangs rgyas bcom ldan 'das kyis gsungs pa ni 'di lta ste/_gdol ba smyig ma mkhan sogs dang /_/mtshams med lnga ni byed pa rnams/_/sngags kyi spyod pa rjes spyad na/_/skye 'di nyid la sangs
[\[117b.4\]]rgyas 'gyur zhes pa yin no zhe na/_bcom ldan 'das kyi gsung 'di ni bden te/_skye ba 'di la sngar mtshams med pa lnga la sogs pa mi bzad pa'i las gang byas pa de dag sngags kyi theg pa 'dir phyag rgya chen po mi 'gyur ba'i bde ba'i ting nge 'dzin gyis bcom nas/_mi dge ba glo
[\[117b.5\]]bur pa gzhan mi 'jug par bya ba'i phyir rdo rje chos 'byung gi khang par bdud bzhi dang bgegs kyi dgra 'jug pa'i sgo rnams la byams pa dang snying rje dang dga' ba dang btang snyoms la sogs pa dang /_byang chub kyi phyogs kyi chos kyi sgo glegs bcug nas/_de nyid du rdo rje sems
[\[117b.6\]]dpa' phyag rgya chen po dang lhan cig tu bsgrubs te mtshams med pa lnga byed pa po rnams kyang skye ba 'di la sangs rgyas nyid kyi 'bras bu thob par 'gyur ro zhes byas ni de bzhin gshegs pa bzhed kyi/_sngags kyi theg par zhugs pa'i rjes la mtshams med pa lnga la sogs pa mi bzad
[\[117b.7\]]pa'i las byed pa rnams kyang skye ba 'di la sangs rgyas nyid kyi 'bras bu thob par 'gyur ro zhes bya ba ni de bzhin gshegs pa yang dag par bzhed pa ma yin no/_/'dir theg pa gsum ka la yang bcom ldan 'das kyi gsung ni thog mar dge ba/_bar du dge ba/_pha mar dge ba
[\[118a\]]
[\[118a.1\]]zhes bcom ldan 'das kyis gsungs pa'i phyir sngags kyi theg pa la zhugs pa'i rjes la sdig pa byas kyang sangs rgyas nyid kyi 'bras bu thob par 'gyur ro zhes pa ni de bzhin gshegs pa'i nges pa ma yin no/_/'o na sngags kyi theg pa 'dir rnal 'byor pa rnams kyis sha
[\[118a.2\]]bza' bar bcom ldan 'das kyis gsungs la de nyid kyang rtag tu srog bcad pa las 'byung ste srog bcad pa med par ni 'ga' zhig gi tshe sring ngo /_/gal te za ba po med na gsod pa po yang mi 'byung ngo /_/de'i phyir zab po dang gsod pa po dag srog gcod par 'gyur ro/_/'dir
[\[118a.3\]]yang nyi ma so sor sngags pas dam tshig bzhi bya'o zhes pa ni de bzhin gshegs pa'i nges pa'o zhe na/_de ni bden te rgyu gang gi phyir mtshan ma dang kha na ma tho ba dang bcas pas srog gcod par 'gyur ba rgyu de'i phyir rnal 'byor pa rnams kyis mtshan ma med pa dang kha na ma tho ba med pa go ku la
[\[118a.4\]]sogs pa bza' bar bcom ldan 'das kyis gsungs so/_/'dir yul gang na 'jig rten pa rnams kyis gang bza' ba ma yin pa dang gang btsong pa ma yin pa go ku la sogs pa rang gi las kyis shi ba dang g.yul du las ngan pa'am rang gi skyon gyis chom rkun la sogs pa bsad pa de
[\[118a.5\]]dag thams cad rnal 'byor pas bza' bar de bzhin gshegs pas gsungs so/_/rdzas kyis nyos pa ni ma yin zhing pha mes la sogs pa dang mchod sbyin la sogs pa'i bya ba las bsad pa yang ma yin te/_mtshan ma dang bcas pa'i sha bza'o zhes pa ni de bzhin gshegs
[\[118a.6\]]pas ma gsungs so/_/yang gang zhig nyi ma so sor dam tshig bya ba de ni kha na ma thob med pa'i go ku la sogs pa lnga dang rnam par snang mdzad la sogs pa lnga'i ril bu nyungs kar gyi tshad tsam nyi ma so sor dam tshig bsten pa'i don du bya'o/_/rtag par kha na ma tho ba med pa'i chang dang
[\[118a.7\]]bud med ni bsgom pa'i slad du rmongs pa med pa'i chos kyis gsungs so/_/rtsa ba'i rgyud las kyang bcom ldan 'das kyis gsungs pa 'di lta ste/_/lha dang rang 'jigs pha mes dang /_/'dod grub don dang btsong phyir yang /_/gdul dka' sdig pa byed rnams kyis/_/
[\[118b\]]
[\[118b.1\]]gnod byed min pa'i sems can bsad/_/de yi sha de nyo ba dang /_/za 'dod kha na ma tho bcas/_/ma blangs snod du lhung gyur pa/_/de nyid kha na ma tho med/_/srog chags gcig gi sha dag ni/_/mang po rnams kyis zos pa mchog_/srog chags du ma'i sha dag ni/_/yid
[\[118b.2\]]skyes gcig gis zos pa min/_/snying rje bskyed de de nyid las/_/rnam par mi rtog sems kyis ni/_/rnal 'byor ldan pas bza' bya ba/_/kha na ma tho med gzhan min/_/rigs su 'dzin pa gzhom pa'i phyir/_/rtag tu bza' dang btung ba dang /_/rigs min mngon
[\[118b.3\]]bgrod rdo rje can/_/de nyid gzigs pa dag gis gsungs zhes pa'o/_/de ltar gsungs pa'i rim pas nges pa dang bral ba rnams la sangs rgyas nyid kyi 'bras bu rab tu ster ba ni rgyud kyi rgyal po'o/_/sangs rgyas nyid ni thams cad mkhyen pa nyid dang /_rnam pa thams cad
[\[118b.4\]]mkhyen pa nyid dang /_lam mkhyen pa nyid dang /_lam gyi rnam pa mkhyen pa nyid dang /_stobs bcu dang mi 'jigs pa la sogs pa'i yon tan rnam par 'byor pa ste de ster ba ni sangs rgyas nyid kyi 'bras bu rab tu ster ba'o/_/bde ba chen po'i gnas zhes pa ni bde ba chen
[\[118b.5\]]po'i gnas chos kyi dbyings nam mkha'i mtshan nyid can dog pa med pa'i chos 'byung 'jig rten gyi dpe las 'das pa kun tu bzang po'i bde ba chen po'i gnas so/_/mchog gi dang po'i sangs rgyas rdo rje dbyings kyi dkyil 'khor chen por zhes pa ni rigs med pa shes pa dang
[\[118b.6\]]shes bya gcig tu 'dres par gyur cing gcad du med la dbyer med pa rnam pa thams cad du dbyings kyi mtshan nyid me long gi pra phab pa dang mtshungs pa ste/_rdo rje dbyings kyi dkyil 'khor chen po der ro/_/rdo rje seng ge'i khri la bzhugs pa ni rdo rje seng ge'i khri zla ba dang nyi ma dang
[\[118b.7\]]me'i dkyil 'khor gcad du med cing dbyer med pa'am e yig nam mkha'i khams ni rdo rje seng ge'i khri'o/_/de la bzhugs pa ni rdo rje seng ge'i khri la bzhugs pa sku dang gsung dang thugs dang ye shes kyi bdag nyid waM yig ste rdo rje seng ge'i khri la bzhugs pa de yis so/_/
[\[119a\]]
[\[119a.1\]]sangs rgyas dang byang chub sems dpa' dang khro bo'i rgyal po dang lha dang klu dang lha dang lha mo'i tshogs kyis yongs su bskor ba zhes pa la sangs rgyas ni mi bskyod pa la sogs pa'o/_/byang chub sems dpa' ni kun du bzang po la sogs pa'o/_/khor bo'i rgyal po ni
[\[119a.2\]]gtsug tor la sogs pa'o/_/lha ni dbang phyug la sogs pa'o/_/klu ni mtha' yas la sogs pa'o/_/lha mo ni rdo rje dbyings kyi dbang phyug ma la sogs pa dang /_chos kyi dbyings la sogs pa dang /_shin tu sngon mo la sogs pa dang /_tsa rtsi kA la sogs pa dang /_gau
[\[119a.3\]]rI la sogs pa dang /_khyi gdong ma la sogs pa ste de dag gi 'dus pa ni tshogs so/_/des yongs su bskor ba ni lha dang lha mo'i tshogs kyis yongs su bskor ba ste lha dang lha mo'i tshogs kyis yongs su bskor ba de yis so/_/khams gsum pas zhabs kyi pad+ma la phyag
[\[119a.4\]]byas pa zhes pa la khams gsum pa ni 'dod pa dang gzugs dang gzugs med pa ste de dag gis gang gi zhabs kyi pad+ma la phyag byas pa de ni khams gsum pas zhabs kyi pad+ma la phyag byas pa ste khams gsum pas zhabs kyi pad+ma la phyag byas pa de yis so/_/khams gsum
[\[119a.5\]]gyi 'khor los sgyur ba zhes pa ni gang gi chos kyi 'khor lo khams gsum du cig car rab tu 'khor ba de ni khams gsum pa'i 'khor los sgyur ba ste khams gsum pa'i 'khor los sgyur ba de yis so/_/mchog gi dang po'i sangs rgyas zhes pa la mchog gi dang po'i sangs
[\[119a.6\]]rgyas ni skad cig gcig dang rnam pa lnga dang rnam pa nyi shu dang sgyu 'phrul dra bas mngon par rdzogs par byang chub pa'i mtshan nyid 'gyur ba med pa'i bde ba ni mchog yin la/_des dang por sangs rgyas pa ni mchog gi dang po'i sangs rgyas de yis so/_/rigs med pa zhes pa la
[\[119a.7\]]rigs ni shes rab dang /_thabs kyi bdag nyid gzung ba dang 'dzin pa'i mtshan nyid kyi chos te rigs de gang gis spangs pa de ni rigs med pa ste rigs med pa de yis so/_/bcom ldan 'das dus kyi 'khor lo shes pa la bcom ldan ni bdud dang nyon mongs pa bcom
[\[119b\]]
[\[119b.1\]]pa'i phyir bcom pa dang dbang phyug la sogs pa thams cad mkhyen pa'i yon tan gyi tshogs te bcom pa de 'di la ldan pa'i phyir bcom ldan no/_/dus ni mchog tu mi 'gyur ba'i bde ba chen po'i mtshan nyid de des gang gi lus phung po dang khams la sogs pa sgrib pa med pa'i
[\[119b.2\]]'khor lor bskyed pa de ni dus kyi 'khor lo'o/_/gzhan yang yi ge so so re res te/_/kA yig gis ni rgyu zhi ba/_/la yig 'di la thim pa nyid/_/tsa yig gis ni g.yo ba'i sems/_/kra yig rim pa bcings las so/_/rim pa ni lus la sogs pa'i thig le
[\[119b.3\]]rnams 'pho ba yin la de lhan cig skyes pa'i bde bas bcings pa ni kA la tsa kra ste bcom ldan 'das dus kyi 'khor lo de yis so/_/zla ba bzang pos gsol ba btab par gyur pas zhes pa ni 'di ni zla ba yang yin la bzang po yang yin pa'i phyir zla ba bzang po ste de bzhin gshegs
[\[119b.4\]]pa thams cad kyi nyan pa por gyur pa rdo rje zla ba dri ma med pa'i 'od do/_/sems can thams cad kyi skad tha dad pa dag gis de bzhin gshegs pas chos gsungs pa rnams yang dag par sdud par byed pa'i phyir de bzhin gshegs pa thams cad kyi nyan pa por gyur pa'i gsang ba'i
[\[119b.5\]]bdag po ste gsang ba ni nyan thos dang rang sangs rgyas kyi theg pa dag las mchog tu gyur pa rdo rje'i theg pa'o de'i yang dag par sdud par sdud pa po yin pas na bdag po ste gsang ba'i bdag po'o/_/de bzhin du phyi rol du ni 'jig rten gyi bden pas gsang ba'i sgras gnod sbyin rnams te
[\[119b.6\]]de dag gi bdag po ni gsang ba'i bdag po'o/_/ro ldan na gnas pa ni phyi rol du ro'i sgras srog nyams pa shi ba'i tshogs so/_/de 'di la yod pa'i phyir ro ldan te dur khrod kyi sa'o/_/de na gnod sbyin chen po sems can rnams la rnam par mtho 'tsham zhing bgegs du
[\[119b.7\]]ma byed pa po dag yod la de dag gsod par byed pa po ni ro ldan na gnas pa ste/_nags kyi ri dgas kyi bdag po zhes pa bzhin du ro ldan na gnas pa gnod sbyin chen po rnams kyi bdag po'o/_/nang du ni ro zhes pa dbugs 'byung ba dang 'jug pa sum stong drug brgyas dman pa'i nyi
[\[120a\]]
[\[120a.1\]]khri gcig stong drug brgya rnams 'gog pa'o/_/de 'di la yod pa ni chos kyi sprin gyis ste de la gnas pa ni ro ldan na gnas pa'o/_/bdud dang nyon mongs pa dang shes bya dang snyoms 'jug gi sgrib pa'i gnod sbyin rnams gsod par byed pa ni gnod sbyin gyi bdag po
[\[120a.2\]]ste/_de bzhin gshegs pas chos kyi seng ge'i sgra dang sems can so so'i sgra dag gis bstan pa'i chos rnams rab tu ston par byed pa po sprul pa'i sku phyag na rdo rje zla ba bzang pos gsol ba btab par gyur pa de yis so/_/mchog gi dang po'i sangs rgyas zhes pa ni brjod bya mchog
[\[120a.3\]]gi dang po'i sangs rgyas rjod par byed pa'i phyir te brjod bya 'di rjod par byed pa'i ngo bo nyid kyis gnas pa'i phyir mchog gi dang po'i sangs rgyas so/_/dus kyi 'khor lo ni brjod bya dus kyi 'khor lo rjod par byed pa'i phyir dus kyi 'khor lo'i rjod byed do/_/stong phrag bcu gnyis
[\[120a.4\]]pa zhes pa ni stong phrag brgyad cu rtsa bzhi lhag pa'i 'bum phrag gsum gyi yi ge'i tshogs te yi ge sum cu rtsa gnyis pa rjes su bsngags pa stong phrag bcu gnyis yod pa ni stong phrag bcu gnyis pa'o/_/rigs med pa zhes pa ni brjod bya rigs med pa rjod par byed pa'i phyir ro/_/
[\[120a.5\]]'dir rigs ni shes rab kyi phyogs dang thabs kyi phyogs te phyogs spangs pa gang gi phyir rigs de med pa'i rgyud de ni rigs med pa shes rab dang thabs kyi bdag nyid can rnal 'byor gyi rgyud ces rgyal bas gnyis su med par gsungs so/_/brjod par bya ba thabs dang shes
[\[120a.6\]]rab kyi bdag nyid can gyi rgyud kyi rgyal po 'di la/_thabs dang shes rab kyi phyogs tha dang na thabs dang shes rab kyi bdag nyid can gyi brjod par bya ba med par 'gyur ro/_/thabs dang shes rab kyi bdag nyid can gyi brjod par bya ba med na gnyis su med pa'i ye shes med
[\[120a.7\]]par 'gyur ro/_/gnyis su med pa'i ye shes med na sangs rgyas nyid kyang med par 'gyur ro/_/sangs rgyas nyid med na 'khor ba'o/_/'dir rjod par byed pa dang brjod par bya ba 'brel pa med par thabs kyi ming can gyi rnal 'byor gyi rgyud la thabs dang shes rab
[\[120b\]]
[\[120b.1\]]kyi bdag nyid gnyis su med pa dang rnal 'byor brjod bya rjod byed kyi mtshan nyid du mi 'gyur ro/_/rnal 'byor gyi sgra ni thabs kyi don rjod par byed pa'am shes rab kyi don rjod par byed pa yang ma yin te rnal 'byor gyi sgra ni thabs dang shes rab kyi don rjod par byed pa'i/_/de bzhin du yang
[\[120b.2\]]gsungs pa/_rnal 'byor thabs kyi lus dang ni/_/shes rab gcig pu dag gis min/_/thabs dang shes rab snyoms 'jug pa/_/de bzhin gshegs pas rnal 'byor gsungs zhes so/_/de'i phyir rgyud gang la thabs dang shes rab kyi bdag nyid kyi brjod par bya ba
[\[120b.3\]]yod pa'i rgyud de ni don dam par shes rab kyi rgyud kyang ma yin la thabs kyi rgyud kyang ma yin no/_/'jig rten gyi kun rdzob tu me long lta bu'i ye shes la sogs pa'i dbye bas phung po dang khams rnam par dag pa las thabs dang shes rab shes kyi phyogs su dbang po rtul po'i sems can
[\[120b.4\]]gyi bsam pa'i dbang gis de bzhin gshegs pas gsungs so/_/de bzhin du rnal 'byor ma'i ming can la yang ngo /_/'dir 'di la rnal 'byor gyi ngang tshul yod pa'i phyir rnal 'byor pa'o/_/de bzhin du rnal 'byor ma yang ngo /_/de'i phyir gzhan la ltos pa nyid
[\[120b.5\]]las rnal 'byor gyi rgyud dang rnal 'byor ma'i rgyud du yang 'gyur ro/_/des na don dam pa'i bden pas thabs dang shes rab kyi bdag nyid can rnal 'byor gyi rgyud rigs med pa dus kyi 'khor lo'o/_/rdo rje 'dzin pa'i ye shes kyi sku mngon du gyur pa'i mtshan yang dag par brjod
[\[120b.6\]]pas 'khyud pa zhes pa ni dang po'i sangs rgyas mngon par brjod pa nyid kyi phyir ro/_/'dir ji ltar mtshan yang dag par brjod pa 'das pa dang ma 'ongs pa dang da ltar byung ba'i de bzhin gshegs pa rnams kyis gsungs pa dang gsung bar 'gyur ba dang gsung ba de bzhin
[\[120b.7\]]du dang po'i sangs rgyas kyang ngo /_/dang po'i sgras ni thog ma dang tha ma med pa'i don to/_/thog ma med pa'i dus su thog ma med pa'i sangs rgyas kyis bstan pa dang ston par 'gyur ba dang ston pa ste de bzhin gshegs pa mar me mdzad dang shAkya thub pa 'ba' zhig gis
[\[121a\]]
[\[121a.1\]]gsungs pa ni ma yin no/_/'dir phyag na rdo rjes/_'das pa'i sangs rgyas rnams kyis gsungs/_/ma 'ongs rnams kyang gsung 'gyur la/_/da ltar byung ba rdzogs sangs rgyas/_/yang yang gsung ba gang yin dang /_/rgyud chen sgyu 'phrul dra ba
[\[121a.2\]]'dir/_/rdo rje 'chang chen gsang sngags 'chang /_/dpag med dgyes pa rnam dag gis/_/gang yang yang dag glur blangs pa zhes gsungs so/_/mtshan yang dag par brjod pa gsol ba 'debs pa'i tshig 'di'i phyir de bzhin gshegs pa thams cad kyis sngags kyi theg
[\[121a.3\]]pa gsungs pa yin no/_/'dir 'dus pa las de bzhin gshegs pa mar me mdzad nas shAkya thub pa'i bar du de bzhin gshegs pa gang gis kyang sngags kyi theg pa ma gsungs so zhes pa gang yin pa de ni de'i tshe de'i dus na zhes pa ste/_'phags pa'i yul du chos ston pa'i
[\[121a.4\]]dus na rigs bzhi'i mngon pa'i nga rgyal dang ldan zhing skal pa med pa'i sems can rnams kyi bsam pa'i dbang gis 'phags pa'i yul du 'khor rnams la ma bstan te/_dus gzhan du yul gzhan gyi 'jig rten gyi khams kyi 'khor la yang ma bstan pa ni ma yin no/_/de bzhin
[\[121a.5\]]gshegs pa'i gsung 'di'i phyir de bzhin gshegs pa thams cad theg pa gsum ston par byed pa po yin no/_/rnam pa gzhan du na thams cad mkhyen pa nyid du mi 'gyur te/_rdo rje'i theg pa ston par byed pa po nyid ma yin pa'i phyir ro/_/de'i phyir sems can gyi bsam pa'i
[\[121a.6\]]dbang gis de bzhin gshegs pa thams cad theg pa gsum ston par byed pa po dang chos kyi phung po brgyad khri bzhi stong ston par byed pa po yin no/_/de'i phyir rdo rje 'dzin pa'i ye shes kyi sku mngon du gyur pa'i mtshan yang dag par brjod pas 'khyud pa'o/_/rgyud kyi rgyal po thams cad
[\[121a.7\]]kyi rdo rje'i tshig mngon du gyur pa zhes pa ni rdo rje theg pa 'dir sems can gyi bsam pa'i dbang gis rgyud kyi rgyal po thams cad la rdo rje'i tshig tu sbas te bzhi pa de yang de bzhin no zhes de bzhin gshegs pas gsungs pa'i phyir ro/_/bzhi pa ni gsum pa ma yin te bzhi pa
[\[121b\]]
[\[121b.1\]]zhes gsungs pa'i phyir ro/_/de yang de bzhin no zhes gsungs pa'i phyir/_shes rab ye shes de nyid bzhi par 'gyur ro/_/bcom ldan 'das kyi gsung 'di'i phyir rdo rje'i tshig tu sbas pa yin no/_/rgyud kyi rgyal po thams cad la rdo rje'i tshig rab tu gsal ba ma yin
[\[121b.2\]]zhing bla ma brgyud pa'i rim pas rtogs par bya ba yin te rgyud ni rgyud gzhan dag gis rtogs par bya zhes de bzhin gshegs pas gsungs pa'i phyir ro/_/sngags kyi tshul 'di la rdo rje'i tshig rnam pa gnyis te gcig ni 'jig rten pa'i kun rdzob yin la gnyis pa ni don dam pa'o/_/
[\[121b.3\]]de dag las 'jig rten kun rdzob kyi rdo rje'i tshig ni gsod pa la sogs pa'i las la dam tshig grub pa ster bar byed pa'o/_/don dam pa'i bden pa'i rdo rje'i tshig ni bzhi pa de yang de bzhin te/_phyag rgya chen po'i dngos grub kyi 'bras bu ster bar byed pa'o/_/dang po'i sangs
[\[121b.4\]]rgyas 'di la rdo rje'i tshig de dag nyid rab tu gsal bar bstan pa dang bshad pa dang rab tu bshad pa dag gis bcom ldan 'das kyis gsal bar mdzad do/_/de nyid bsgrub pa la phyag rgya chen po bsgom pa du ba la sogs pa mtshan ma'i lam rab tu gsal bar mdzad de/_stong par
[\[121b.5\]]rtse gcig yid byas te/_/nyi ma gcig ni yongs su brtag ces pas so/_/bcom ldan 'das kyi gsung 'di'i phyir mchog gi dang po'i sangs rgyas la rdo rje'i tshig phyag rgya chen po bsgom pa'i lam du ba la sogs pa rab tu gsal ba yin gyi bla ma brgyud pa'i rim pas 'ongs pa
[\[121b.6\]]ma yin la bla ma'i bkas byin gyis brlabs pa yang ma yin no/_/lam 'di la yang nyin dang mtshan mor yid ches pa yod de nyi ma gcig ni yongs su brtag ces bcom ldan 'das kyis gsungs pa'i phyir ro/_/'dir du ba la sogs pa'i mtshan ma bor nas gzhan sngags
[\[121b.7\]]la sogs pa'i sgrub thabs nyi ma gcig gis rnal 'byor pas yongs su brtag par bya ba ma yin no/_/mtshan ma yang rnam pa gsum ste dang po'i mtshan ma dang /_bar ma'i mtshan ma dang /_tha ma'i mtshan ma'o/_/dang po'i mtshan ma ni du ba la sogs pa'i lam dang
[\[122a\]]
[\[122a.1\]]sbyor ba yan lag drug gis sku rdzogs pa'i 'gyur ba med pa'i skad cig thob pa'o/_/bar ma'i mtshan ma ni mchog tu mi 'gyur ba'i skad cig brgya phrag bcwa brgyad kyis sa dang po thob pa dang mngon par shes pa lnga dang ma mthong ba'i don yang dag par mthong ba dang /_
[\[122a.2\]]'jig rten pa'i dngos grub thob pa'o/_/tha ma'i mtshan ma ni sangs rgyas nyid dang rdo rje 'chang nyid de mchog tu mi 'gyur ba'i skad cig drug brgya lhag pa'i stong phrag nyi shu rtsa gcig gis sa bcu gnyis pa thob nas phyag rgya chen po'i dngos grub thob pa'o/_/rdo rje'i tshig la sogs pa
[\[122a.3\]]mtshan ma sngon du 'gro ba can 'di dag rab tu gsal bar rgyud kyi rgyal po mchog gi dang po'i sangs rgyas las bcom ldan 'das kyis gsungs so/_/de'i phyir rgyud ni rgyud gzhan tshol ba rnams la rgyud kyi rgyal po thams cad kyi rdo rje'i tshig mngon du gyur pa'o/_/sangs rgyas rin
[\[122a.4\]]chen za ma tog kha 'byed pa zhes pa la sangs rgyas rin chen ni mchog tu mi 'gyur ba'i bde ba yin la za ma tog ni rdo rje dang pad+ma ste sangs rgyas rin chen za ma tog go/_/de nyid rgyud kyi rgyal po gang gis kha 'byed pa de ni sangs rgyas rin chen za ma tog kha 'byed pa'o/_/'jig rten dang
[\[122a.5\]]'jig rten las 'das pa'i bden pa la rten pa zhes pa la 'jig rten pa'i bden pa ni dkyil 'khor gyi 'khor lo rnam par rtog pa'i bsgom pa skyed pa'i rim pas 'jig rten pa'i dngos grub sgrub par byed pa'o/_/'jig rten las 'das pa'i bden pa ni du ba la sogs pa'i mtshan
[\[122a.6\]]ma dang rnam par mi rtog pa'i sems rdzogs pa'i rim pas phyag rgya chen po'i dngos grub sgrub par byed pa'o/_/rdzogs pa'i rim pa ni lhan cig skyes pa rnam par mi rtog pa ste rnam pa thams cad du zhal dang phyag dang kha dog dang dbyibs kyi rtog pa dang bral ba'o/_/bden pa 'di dag
[\[122a.7\]]la rten pa ni 'jig rten dang 'jig rten las 'das pa'i bden pa la brten pa ste lam gnyis ka ston pa'i phyir ro/_/mngon par rdzogs par byang chub pa bzhi dang rdo rje bzhis yongs su dag pa zhes pa ni skad cig gcig gis mngon par rdzogs par byang chub pa dang /_rnam pa lngas
[\[122b\]]
[\[122b.1\]]mngon par rdzogs par byang chub pa dang /_rnam pa nyi shus mngon par rdzogs par byang chub pa dang /_sgyu 'phrul dra bas mngon par rdzogs par byang chub pa ste 'di rnams kyis yongs su dag pa ni mngal skyes bskyed pa'i rim pa dang du ba la sogs pa sku rdzogs pa rdzogs pa'i
[\[122b.2\]]rim pas so/_/de ltar mngon par rdzogs par byang chub pa bzhis yongs su dag pa'o/_/sku bzhi dang rigs drug dang bden pa bcu gnyis dang de kho na nyid bcu drug dang stong pa nyid bcu drug dang snying rje bcu drug dang 'jig rten dang 'jig rten las 'das pa'i dbang dang las dang ye
[\[122b.3\]]shes dang phyag rgya chen po'i dngos grub kyi lam rab tu gsal bar byed pa zhes pa la/_sku bzhi ni dag pa dang chos dang longs spyod rdzogs pa dang sprul pa rnams mngal skyes rnams kyi bzhi pa dang /_shin tu gnyid log pa dang /_rmi lam dang sad pa'i gnas skabs kyi
[\[122b.4\]]mtshan nyid can te de dag kyang sangs rgyas rnams kyi sgrib pa dang bral ba'o/_/rigs drug ni mi 'gyur ba'i bde ba ye shes kyi khams dang /_rnam par shes pa nam mkha'i khams dang /_'du byed rlung gi khams dang /_/tshor ba me'i khams dang /_'du shes chu'i khams
[\[122b.5\]]dang /_gzugs sa'i khams te mngal skyes rnams kyi rigs drug sgrib pa dang bcas pa yin la sangs rgyas rnams kyi sgrib pa dang bral ba'o/_/bden pa bcu gnyis ni ma rig pa dang /_'du byed dang rnam par shes pa dang /_ming dang gzugs dang /_skye mched
[\[122b.6\]]drug dang /_reg pa dang /_tshor ba dang sred pa dang /_len pa dang /_srid pa dang /_skye ba dang /_rga shi ste mngal skyes rnams kyi bden pa bcu gnyis ni sgrib pa dang bcas pa yin la sangs rgyas rnams kyi sgrib pa dang bral ba'o/_/'pho ba bcu gnyis kyi srog gi dbye
[\[122b.7\]]bas srog gi rlung rgyu ba'i phyir mngal nas skyes pa rnams kyi sgrib pa dang bcas pa'o/_/yan lag bcu gnyis 'gags pa'i phyir sangs rgyas rnams kyi ni sgrib pa dang bral ba'o/_/de kho na nyid bcu drug ni sprul pa'i sku dang /_sprul pa'i gsung dang /_sprul pa'i thugs
[\[123a\]]
[\[123a.1\]]dang /_sprul pa'i ye shes dang /_longs spyod rdzogs pa'i sku dang /_longs spyod rdzogs pa'i gsung dang /_longs spyod rdzogs pa'i thugs dang /_longs spyod rdzogs pa'i ye shes dang /_chos kyi sku dang /_chos kyi gsung dang /_chos kyi thugs
[\[123a.2\]]dang /_chos kyi ye shes dang /_lhan cig skyes pa'i sku dang /_lhan cig skyes pa'i gsung dang /_lhan cig skyes pa'i thugs dang /_lhan cig skyes pa'i ye shes te/_dga' ba dang /_mchog dga' dang /_khyad par gyi dga' ba dang /_lhan cig skyes pa'i
[\[123a.3\]]dbye bas de kho na nyid bcu drug mngal skyes rnams kyi ni sgrib pa dang bcas pa yin te bcu drug phyed phyed thig le 'dor ba'i phyir ro/_/sangs rgyas rnams kyi ni sgrib pa dang bral ba yin te bcu drug phyed phyed thig le 'dzin pa nyid kyi phyir ro/_/stong pa nyid bcu drug ces pa ni nag po'i phyogs/_
[\[123a.4\]]dang nyi ma dang shes rab bo/_/snying rje bcu drug ces pa ni dkar po'i phyogs dang zla ba dang thabs so/_/stong pa nyid la dbye ba gsum ste/_stong pa nyid dang /_chen po stong pa nyid dang /_don dam pa stong pa nyid do/_/de la stong pa nyid ni phung po lnga stong pa nyid de nag po'i tshes
[\[123a.5\]]gcig la sogs pa tshes lnga'o/_/chen po stong pa nyid ni khams lnga stong pa nyid de drug pa la sogs pa tshes lnga'o/_/don dam pa stong pa nyid ni dbang po lnga stong pa nyid de bcu gcig pa la sogs pa tshes lnga'o/_/de nas gnam stong gi mthar thug pa tshes bcwa lnga ni stong pa nyid bcwa
[\[123a.6\]]lnga'o/_/gnam stong gi mtha' dang dkar po'i tshes gcig 'jug pa'i dang po'i dbus su bcu drug pa rnam pa thams cad stong pa nyid do/_/de bzhin du snying rje rnam pa gsum ste/_sems can la dmigs pa dang /_chos la dmigs pa dang /_dmigs pa med pa'o/_/
[\[123a.7\]]de la sems can la dmigs pa ni dkar po'i tshes gcig la sogs pa tshes lnga'o/_/chos la dmigs pa ni drug pa la sogs pa tshes lnga'o/_/dmigs pa med pa ni bcu gcig pa la sogs pa tshes lnga ste nya'i mthar thug pa'o/_/nya'i mtha' dang nag po'i tshes gcig 'jug
[\[123b\]]
[\[123b.1\]]pa dang po'i dbus su snying rje bcu drug pa'o/_/'di dag gcig pa nyid ni stong pa nyid bcu drug dang snying rje bcu drug gi bdag nyid brjod par bya ba ste de'i rjod par byed pa'o/_/'jig rten dang 'jig rten las 'das pa'i mngon par dbang bskur ba zhes pa la re zhig 'jig rten pa ni
[\[123b.2\]]chu dang /_cod pan dang /_dar dpyangs dang /_rdo rje dril bu dang /_brtul zhugs chen po dang /_ming dang /_rjes su gnang ba dang /_bum pa dang /_gsang ba dang /_shes rab ye shes te mngal nas skyes pa rnams kyi 'jig rten kun rdzob kyi dbang bcu ni lus dang ngag
[\[123b.3\]]dang sems dang ye shes dang khams dang phung po dang /_skye mched dang las kyi dbang po la sogs pa yongs su dag par bya ba'o/_/'jig rten las 'das pa bcu gcig pa ni bzhi pa de yang de bzhin no zhes pa'i nges pas phyag rgya chen po mchog tu mi 'gyur ba'i ye shes kyi mtshan
[\[123b.4\]]nyid bla ma'i zhal las lus dang ngag la sogs pa sgrib pa med pa nyid kyis sbyong bar byed pa'o/_/las dang ye shes dang phyag rgya chen po'i dngos grub ces pa la las kyi phyag rgya ni nu ma dang skrar ldan pa'o/_/ye shes kyi phyag rgya ni rang gi sems kyis yongs su brtags pa'o/_/
[\[123b.5\]]phyag rgya chen mo ni rnam par rtog pa dang bral ba pra phab pa'i rang bzhin can no/_/'di rnams kyi dngos grub ni rnam pa gsum ste/_'dod pa na spyod pa ni las kyi phyag rgya'i dngos grub bo/_/gzugs kyi srid pa'i dngos po'i mtshan nyid ni ye shes kyi phyag rgya'i dngos grub bo/_/
[\[123b.6\]]dngos po dang dngos po med pa dang bral ba rnam pa kun gyi mchog dang ldan pa ni phyag rgya chen po'i dngos grub bo/_/sku bzhi la sogs pa 'di dag gi 'jig rten dang 'jig rten las 'das pa'i lam rab tu gsal bar byed pa ni mchog gi dang po'i sangs rgyas so/_/de ltar brjod
[\[123b.7\]]pa'i rim pas 'jig rten gyi khams dang nang dang dbang dang sgrub thabs dang ye shes te le'u lnga'i bdag nyid dam brtag pa lnga'i bdag nyid mi la sogs pa'i sems can mtha' dag gis yang dag par rdzogs pa'i sangs rgyas nyid thob pa'i phyir yang dag par bstan to zhes pa ni
[\[124a\]]
[\[124a.1\]]yang dag pa'i rnam pas te rdo rje'i tshig tu sbas pa'i rnam pas ni ma yin no/_/mchog gi dang po'i sangs rgyas 'di las bsdus pa'i rgyud yang dag par sdud par byed pa la 'jam dpal dang /_ma 'ongs pa'i dus su tshangs pa'i drang srong rnams gdul bar bya ba'i
[\[124a.2\]]don du 'grel bshad byed pa la bdag dang /_rgyud ston par byed pa la gshin rje mthar byed la sogs pa rnams dang /_sham+b+ha la'i yul la sogs pa grong bye ba phrag dgu bcu rtsa drug na gnas pa'i sems can thams cad theg pa chen po'i lam thob pa la de bzhin
[\[124a.3\]]gshegs pas lung bstan to zhes pa ni mchog gi dang po'i sangs rgyas stong phrag bcu gnyis pa 'di las bsdus pa'i rgyud yang dag par sdud par byed pa la 'jam dpal de bzhin gshegs pas lung bstan to/_/ma 'ongs pa'i dus su grong khyer ka lA par gnas pa'i tshangs pa'i drang
[\[124a.4\]]srong bye ba phrag phyed dang bzhi rnams gdul bar bya ba'i don du bsdus pa'i rgyud kyi 'grel bshad byed pa la 'jig rten dbang phyug bdag kyang lung bstan la/_gzhan khro bo'i rgyal po dang byang chub sems dpa' nyi shu rtsa gsum po dag kyang ngo /_/grong bye ba phrag dgu bcu
[\[124a.5\]]rtsa drug na gnas pa'i sems can thams cad sprul pa'i sku bsdus pa'i rgyud ston par byed pa pos theg pa chen po'i lam thob par byed pa la lung bstan to/_/theg pa chen po'i lam ni 'jam dpal gyis rdo rje'i rigs kyi bum pa dang gsang ba dang shes rab ye shes kyi dbang bskur ba ste de
[\[124a.6\]]'thob par byed pa la ni/_theg pa chen po'i lam thob par byed pa la'o/_/bum pa dang gsang ba dang shes rab ye shes kyi dbang bskur ba 'di las rigs thams cad rigs gcig tu 'gyur ro/_/rigs de 'di la yod pa'i phyir rigs ldan no/_/de'i rigs ni
[\[124a.7\]]rigs ldan gyi rigs te sngags pa mtha' dag rdo rje'i rigs kyi dbang bskur ba'i phyir ro zhes bya ba nges pa'i don to/_/de ltar 'jam dpal grags pa ni rigs ldan du lung bstan cing /_grags pa 'di'i rigs la 'jig rten dbang phyug bdag rigs ldan gnyis par lung
[\[124b\]]
[\[124b.1\]]bstan to/_/de bzhin du rim pa ji lta bar gshin rje mthar byed la sogs pa'i khro bo bcu dang sa'i snying po la sogs pa'i byang chub sems dpa' bcu gsum po rnams te/_gshin rje mthar byed la sogs pa khro bo'i rgyal po de dag gi bar bar du byang chub sems dpa' bcu gsum
[\[124b.2\]]po rnams lung bstan pa/_/sprul pa'i skus grong bye ba phrag dgu bcu rtsa drug na gnas pa rnams kyi rgyal por gyur pa/_sems can mtha' dag la de bzhin gshegs pa'i chos rab tu ston par mdzad pa/_kla klo la sogs pa'i chos ngan pa 'joms par mdzad pa/_skyes bu chen
[\[124b.3\]]po'i mtshan sum cu rtsa gnyis dang dpe byad brgyad cu dang ldan pa/_mngon par shes pa lnga la sogs pa dbang phyug gi yon tan yongs su rdzogs pa'o/_/de'i phyir mchog gi dang po'i sangs rgyas 'di las bsdus pa'i rgyud yang dag par sdud par byed pa la 'jam dpal dang 'grel bshad
[\[124b.4\]]byed pa la bdag dang chos ston pa la gshin rje mthar byed la sogs pa rnams lung bstan to/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las brjod bya dang rjod byed dang 'brel
[\[124b.5\]]pa dang dgos pa dang dgos pa'i dgos pa mngon par gzigs nas bcom ldan 'das kyis rgyud bstan pa'i mdor bsdus te gnyis pa'o//_//da ni 'dir ston pa po dang gsol ba 'debs pa po'i 'brel pa yang brjod par bya'o/_/gal te na snga ma dang phyi mar rgyud kyi 'grel
[\[124b.6\]]bshad ma thos pa'i tshig 'byung bar 'gyur te/_rdo rje'i theg pa 'di la ro ldan na gnas pa'i gnod sbyin gyi bdag po chen po byang chub sems dpa' chen po phyag na rdo rje de bzhin gshegs pa la gsol ba 'debs pa dang /_yang dag par sdud par byed pa po ma yin nam/_ji ltar
[\[124b.7\]]sham+b+ha la'i yul ka lA pa'i grong gi bdag po nyid ma'i 'od kyi lha mo rnam par rgyal ma'i mngal nas byung ba rgyal po zla ba bzang po gsol ba 'debs pa por gyur/_rgyud gzhan 'ga' zhig tu yang ma thos shing lung bstan pa med pa'i phyir phan tshun ston pa po dang gsol ba 'debs pa po
[\[125a\]]
[\[125a.1\]]'brel pa 'gal lo zhe na/_de'i phyir brjod par bya ste/_'dir sngags kyi theg pa la mngal nas byung ba de bzhin gshegs pa la gsol ba 'debs pa por mi 'gyur ro zhes gang 'ga' zhig gis brjod pa de ni ma yin te/_gang gi phyir bcom ldan 'das kyang
[\[125a.2\]]mngal nas byung ba nyid yin pa'i phyir ro/_/sngags kyi theg pa 'di la gal te mngal nas byung ba de bzhin gshegs pa la gsol ba 'debs pa po dang sdud pa por mi 'gyur na/_de'i tshe shAkya'i rigs mi'i dbang po zas gtsang ma'i lha mo sgyu 'phrul chen mo'i lhums nas
[\[125a.3\]]bltams pa shAkya thub pa thams cad mkhyen pa ston pa por mi 'gyur te/_mngal nas byung ba nyid yin pa'i phyir ro/_/yang 'ga' zhig gis smras pa/_des sngar bdud bcom pa byas shing byang chub bskyed de de nas thams cad mkhyen pa chos ston par byed pa por gyur to/_/mya ngan
[\[125a.4\]]las 'das pa'i rjes la yang mngal du 'jug pa med do zhes pa'i tshig las ni shin tu 'gal ba ste rang ma grub pa gzhan gyi sgrub byed ma yin pa'i phyir ro/_/'dir dang por sangs rgyas nyid med na lha dang mi dang lha ma yin gyi nang nas gang gis kyang bdud 'joms par mi byed do/_/dang por
[\[125a.5\]]mngon par rdzogs par sangs rgyas par yang mi byed de/_sgrib pa thams cad med pa yin pa'i phyir ro/_/cig car yang mi byed de gang gi tshe bdud yod pa de'i tshe sangs rgyas nyid ma yin te sems sgrib pa dang bcas pa'i phyir ro/_/gang gi tshe sangs rgyas nyid yin pa de'i tshe bdud
[\[125a.6\]]med de sems sgrib pa dang bral ba'i phyir ro zhes pa las gzhan pa ci yod/_las kyis 'dir sangs rgyas bcom ldan 'das ma gtogs pa bud med kyi mngal nas skyes pa gzhan ni skyes bu chen po'i mtshan sum cu rtsa gnyis dang dpe byad brgyad cu dang mdzod sbu sum cu rtsa gnyis yongs su
[\[125a.7\]]'khyil pa dang mngon par shes pa drug dang ldan pa ma yin no/_/de'i phyir bdud ces bya ba ni sems can rnams kyi 'khor ba'i sems kyi bag chags kyi dri ma'o/_/sangs rgyas nyid ces bya ba ni 'khor ba'i bag chags dang bral ba'i sems so/_/de ltar yang bcom ldan
[\[125b\]]
[\[125b.1\]]'das kyis shes rab kyi pha rol tu phyin pa las/_sems gang zhig yod pa'i sems de ni sems ma yin no zhes rang bzhin gyis 'od gsal bar gsungs te de nyid ni 'khor ba'i bag chags dang bral ba'o/_/de'i phyir bdud ni dri ma dang bcas pa'i sems yin la sangs rgyas nyid
[\[125b.2\]]ni dri ma med pa'i sems yin no/_/'dir phyi rol du sangs rgyas kyis bdud bcom pa gang yin pa de ni rmi lam bzhin du sems can rnams kyi rang gi sems kyi snang ba yin no/_/don dam par de bzhin gshegs pa'i thugs ni le'u lnga par rgyas par brjod par bya'o/_/'dir
[\[125b.3\]]sems can gyi don du sangs rgyas dang byang chub sems dpa' rnams 'khor bar 'jug pa ni 'khor ba pa rnams kyis brjod par bya ba ma yin no/_/'jig rten dbang phyug bdag sems can gyi don la dmyal bar zhugs pa'i dus su gshin rje'i pho nya rnams dang gshin rje'i
[\[125b.4\]]rgyal po rnams kyis bstod pa brjod pa/_gang zhig srid pa'i 'ching ba rnams las grol yang sems can don du srid pa 'dzin/_/de ni stong pa'i don dag ston mdzad dus las las kyi 'bras bu gtong ma yin/_/sems kyi dri ma yang dag ye shes mes bsregs rtag tu
[\[125b.5\]]yang dag brtse bas brlan/_/mdzad spyod brtag min sems can don la dgyes pa'i sangs rgyas de la bdag cag 'dud ces pa'o/_/de'i phyir sems can gyi don gyi ngo bor sangs rgyas dang byang chub sems dpa' rnams mngal du 'jug pa'am dmyal bar gshegs pa ni byis
[\[125b.6\]]pa'i skye bo rnams kyis rnam par brtag par mi nus so/_/pha rol tu phyin pa bcu bsgrubs pa sa bcu'i dbang phyug dbang bcu thob pa'i byang chub sems dpa' gcig gis kyang stong gsum gyi stong chen po'i 'jig rten gyi khams su sprul pa'i sku du ma dag gis byang chub
[\[125b.7\]]sems dpa'i gdul bya rnams la byang chub sems dpa'i chos ston par byed de byang chub sems dpa' chen po de du ma ni ma yin no/_/de bzhin du sngon gyi smon lam gyi stobs kyis bsod nams dang ye shes kyi tshogs yongs su rdzogs shing mi 'jigs pa la sogs pa'i
[\[126a\]]
[\[126a.1\]]dbang phyug gi yon tan thams cad phun sum tshogs pa'i sangs rgyas bcom ldan 'das ni sangs rgyas kyi zhing stong gsum gyi stong chen po'i 'jig rten gyi khams rnams su sgyu ma'i sprul pa'i sku sgrib pa dang bral ba mtha' yas pa mtha' yas pa dag gis/_
[\[126a.2\]]sems can mtha' yas pa mtha' yas pa dag gi skad mtha' yas pa mtha' yas pa dag gis gsol ba 'debs pa po sna tshogs kyis gsol ba btab pa na/_sems can thams cad kyi skad la rab tu 'jug pa thams cad mkhyen pa'i skad kyis 'jig rten dang 'jig
[\[126a.3\]]rten las 'das pa'i chos ston par mdzad de thams cad mkhyen pa de du ma ni ma yin no/_/dper na sgyu ma'i skyes bu chen po 'ga' zhig gis sgyu ma'i gzugs du ma sprul te des sprul pa'i gzugs de dag gis shing rnams rtsa ba nas 'byin par byed cing ri'i rtse mo yang skyod
[\[126a.4\]]par byed la/_lha chen po'i gzugs lta bu dang khyab 'jug lta bus lha sbyin la sogs pa 'ching bar byed de sgyu ma'i skyes bu chen po de du ma ni ma yin no/_/de bzhin du sangs rgyas dang byang chub sems dpa' rnams kyi sgyu ma'i sprul pa'i sku dag gis srid pa gsum du
[\[126a.5\]]sems can gyi don mdzad pa'o/_/des na sems can thams cad la 'jig rten dang 'jig rten las 'das pa'i chos bstan pa'i phyir sangs rgyas bcom ldan 'das sngar sa bcu gnyis kyi dbang phyug tu gyur pa mkhas pa sgyu 'phrul chen po 'chang ba sgyu 'phrul chen po'i mig 'phrul
[\[126a.6\]]dang ldan pa 'phags pa'i yul lu m+bi nir shAkya'i rigs mi'i dbang po zas gtsang ma'i lha mo sgyu 'phrul chen mo'i lhums nas bltams pa ni gzhon nu don grub yin la/_sa bcu'i dbang phyug phyag na rdo rje yang sham+b+ha la'i yul ka lA pa'i grong du nyi ma'i 'od kyi lha mo rnam par rgyal
[\[126a.7\]]ma'i mngal nas 'khrungs pa zla ba bzang po'o/_/sangs rgyas bcom ldan 'das ni sangs rgyas kyi zhing du 'jig rten dang 'jig rten las 'das pa'i chos bstan pa'i don du sa bcu gnyis mngon du mdzad nas shAkya thub par gyur to/_/byang chub sems dpa' phyag na rdo rje ni
[\[126b\]]
[\[126b.1\]]chu bo shI ta'i byang phyogs grong bye ba phrag dgu bcu rtsa drug na gnas pa'i gdul bya rnams rgyud kyi rgyal po mchog gi dang po'i sangs rgyas kyis yang dag par rdzogs pa'i sangs rgyas kyi lam thob par bya ba'i phyir rgyal po zla ba bzang por gyur to/_/sangs rgyas dang byang chub sems dpa' 'di
[\[126b.2\]]gnyis sprul pa'i sku'am longs spyod rdzogs pa'i sku dag gis ston pa po dang gsol ba 'debs pa por 'brel pa yin te snga ma dang phyi ma 'gal ba med pa'i phyir ro/_/phyag na rdo rje'i sprul pa'i sku rgyal po zla ba bzang po des sems can thams cad kyis 'jig rten dang 'jig rten
[\[126b.3\]]las 'das pa'i dngos grub bsgrub pa'i don du de bzhin gshegs pa la gsol ba btab po/_/de bzhin gshegs pas kyang chu bo shI ta'i byang phyogs sham+b+ha la la sogs pa'i yul rnams kyi grong bye ba phrag dgu bcu rtsa drug na gnas pa rnams kyi sems rnam par dag pa skal pa dang
[\[126b.4\]]ldan pa nyid du gnas pa gzigs nas rdo rje'i tshig kha ma phye ba med pa rdo rje'i tshig rab tu gsal bar byed pa mchog gi dang po'i sangs rgyas stong phrag bcu gnyis pa yang dag par bstan to/_/ma 'ongs pa'i dus su tshangs pa'i drang srong bye ba phrag phyed dang bzhi dang /_grong bye ba
[\[126b.5\]]phrag dgu bcu rtsa drug na gnas pa rnams yongs su smin par gzigs nas/_rgyud kyi rgyal po stong phrag bcu gnyis pa 'di las bsdus pa'i rgyud byed pa dang rtsa ba'i rgyud kyi rgyal po ston par byed pa dang /_rdo rje'i rigs kyi dbang bskur bas rigs thams cad rigs gcig tu
[\[126b.6\]]byed pa la 'jam dpal grags pa rigs ldan du de bzhin gshegs pas lung bstan to/_'grel bshad byed pa po pad+ma dkar po bdag kyang rigs ldan gnyis par lung bstan to/_/de'i 'og tu bdag gi phyi nas gshin rje mthar byed la sogs pa rnams lung bstan to/_/'dir
[\[126b.7\]]bcom ldan 'das kyis/_lo 'di nas ni drug brgya'i los/_/drang srong rnams ni smin don du/_/'jam dbyangs mi bdag grags pa ni/_/sham+b+ha la zhes bya bar 'byung /_/'di yi sgrol ma lha mo che/_/sras ni pad 'dzin 'jig rten dbang /_/bdag gi shAkya'i
[\[127a\]]
[\[127a.1\]]rigs rgyud las/_/byung ba zla bzang khyod rigs la'o/_/smra mkhas rdo rje'i rigs dang ldan/_/grags pa rdo rje'i rigs la ni/_/rigs bzhi rigs gcig byas gang des/_/rigs ldan tshangs pa'i rigs kyis min/_/'di skad bdag gis thos
[\[127a.2\]]pa 'dis/_/drang srong rnams la chos bstan na/_/gzhan las thos phyir kun mkhyen min/_/zhes pa'i rtsod pa 'byung bar 'gyur/_/rnam pa gang dang gang dag gis/_/sems can rnams ni yongs smin byed/_/rnam pa de dang de dag gis/_/chos ni bstan par bya
[\[127a.3\]]ba yin/_/sgra dang sgra nyams dag gi chos/_/rnal 'byor pas ni 'bad pas 'dzin/_/yul gyi sgra yis don rnyed pa/_/de la bstan bcos sgra yis ci/_/ji ltar sa la rin chen ming /_/dbye ba tha dad tha dad ni/_/yul dang yul gyi dbang gis brjod/_/rin chen
[\[127a.4\]]dbye ba 'gar yang med/_/de bzhin bdag gi dag pa'i chos/_/sdud par byed pa sna tshogs kyis/_/sems can bsam pa'i dbang gis ming /_/sna tshogs tha dad tha dad brjod/_/des na snying po'i don bsdus 'di/_/thams cad mkhyen sogs bdag 'dod do/_/
[\[127a.5\]]phreng 'dzin tshigs bcad sum cu ni/_/lhag pa'i phyogs brgya le'u lngas/_/dpal ldan rgyud dag rdzogs par ni/_/smra ba'i rgyal pos ston 'gyur te/_/sdud par byed pa po yang 'di/_/'grel bshad byed pa pad dkar 'dzin/_/rgyud 'dir drang srong rigs sogs la/_/
[\[127a.6\]]sangs rgyas lam ni gsal byed pa/_/zla ba lha dbang gzi brjid can/_/zla bas byin dang lha dbang phyug_/sna tshogs gzugs dang lha dbang ldan/_/grags pa pad dkar rim pas so/_/'das pa'i rgyal po nyi ma'i 'od/_/de ni bgegs dgra'i sprul pa ste/_/phyag na
[\[127a.7\]]rdo rje zla bzang khyod/_/sa snying gshin rje mthar byed dang /_/sgrib pa thams cad rnam sel dang /_/rmugs byed khengs byed rim pa ste/_/nam mkha'i snying po 'jam dbyangs dang /_/'jig rten mgon po go rims bzhin/_/gshin rje gshed sogs khro bo bcu/_/de bar
[\[127b\]]
[\[127b.1\]]byang chub sems dpa' gzhan/_/bcu gsum de dag rim pa yis/_/rigs ldan rigs la 'byung bar 'gyur/_/grags pa rigs ldan rigs kyang ste/_/de nas rigs ldan pad+ma dkar/_/bzang po rigs ldan gsum pa ste/_/de bzhin bzhi pa rnam rgyal lo/_bshes
[\[127b.2\]]gnyen bzang po phyag dmar dang /_/bdun pa khyab 'jug sbas pa'o/_/nyi ma grags dang shin tu bzang /_/rgya mtsho rnam rgyal rgyal dka' dang /_/rigs ldan nyi ma bcu gnyis pa/_/sna tshogs gzugs dang zla ba'i 'od/_/mtha' yas dang ni sa skyong dang /_/dpal skyon
[\[127b.3\]]seng ge rnam par gnon/_/stobs po che dang ma 'gags pa/_/mi yi seng ge dbang phyug che/_/mtha' yas rnam rgyal rigs ldan dang /_/grags pa rigs ldan de nas slar/_/de sras 'khor lo chen po can/_/rigs ldan drag po 'byung 'gyur te/_/smra mkhas rta mchog
[\[127b.4\]]ting 'dzin gyis/_/kla klo'i chos ni mthar byed pa'o/_/nyi ma'i shing rta la sogs kyi/_/smra mkhas ston pa 'byung 'gyur gang /_/de yis zla bzang rtsa rgyud la/_/khyod ni sdud par byed pa ste/_/'dir ni sems can yongs smin byed/_/khyod nyid 'grel bshad byed
[\[127b.5\]]pa'o/_/'jam pa'i rdo rjes bsdus rgyud la/_/'grel bshad byed pa pad 'dzin rang zhes gsungs so/_/rtsa ba'i rgyud las ji ltar gsungs pa'i rim pas byang chub sems dpa' dang khro bo'i rgyal po lung bstan pa rnams grong bye ba phrag dgu bcu rtsa drug gi 'khor los
[\[127b.6\]]sgyur ba sngags kyi tshul ston par byed pa por de bzhin gshegs pas lung bstan to/_/de bzhin gshegs pa'i nges pa de'i phyir rtsa ba'i rgyud kyi rgyal po stong phrag bcu gnyis pa dang 'grel bshad stong phrag drug cu pa yang sham+b+ha la la sogs pa'i yul gyi skad gzhan gyis glegs
[\[127b.7\]]bam la bris nas rgyal po zla ba bzang pos grong bye ba phrag dgu bcu rtsa drug na gnas pa rnams la rab tu bstan to/_/de dag nyid de la mos pa rnams kyis mnyan zhing bklags te rang gi sems la bzung nas gzhan dag la yang rgya cher rab tu bstan to/_/rgyud bstan pa'i dus de nas
[\[128a\]]
[\[128a.1\]]lo gnyis pa la sems can rnams kyi dngos grub kyi rgyu'i slad du dkyil 'khor gyi 'khor lo dang rdzu 'phrul bstan nas sprul pa'i skus gang nas byon pa de nyid du longs spyod rdzogs pa'i skus gshegs so/_/de nas lha'i dbang gis lo brgya'i bar du rgyud ston
[\[128a.2\]]pa mdzad de/_de bzhin du gzi brjid can dang /_zla bas byin dang /_lha'i dbang phyug dang /_sna tshogs gzugs dang /_lha'i dbang ldan gyis kyang ngo /_/nam mkha'i snying po'i sprul pa'i sku lha'i dbang ldan 'di'i lha mo sna tshogs yum gyi mngal du 'jam dpal rgyal
[\[128a.3\]]po grags par gyur te byang chub sems dpa' seng ge'i khri de la lo brgya'i bar du chos bstan to/_/de nas lo brgya rdzogs pa'i rjes la de bzhin gshegs pas lung bstan pa'i byin gyi rlabs kyi stobs kyis/_drang srong rnams yongs su smin pa'i dus su gzigs shing mngon
[\[128a.4\]]par shes pa lnga'i stobs kyis yang dag pa'i lam thob par mkhyen nas nges pa ster bar bzhed pa'i rgyal po grags pas thams cad bos par gyur to/_/ka lA pa'i grong gi lho phyogs na ma la ya'i skyed mos tshal te rgyar dpag tshad bcu gnyis pa ka lA pa'i grong dang mnyam pa'o/_/
[\[128a.5\]]de'i shar phyogs na nye ba'i yid kyi mtsho rgyar dpag tshad bcu gnyis pa'o/_/nub phyogs na pad+ma dkar po'i mtsho tshad de dang 'dra'o/_/mtsho de gnyis kyi bar na ma la ya'i skyed mos tshal lo/_/ma la ya'i skyed mos tshal gyi dbus na rgyal po zla ba bzang pos mdzad pa bcom
[\[128a.6\]]ldan 'das dus kyi 'khor lo'i dkyil 'khor gyi 'khor lo ste rin po che lnga'i rang bzhin lha dang lha mo'i bdag nyid yongs su grub pa gru bzhi pa/_rgyar khru bzhi brgya yod pa/_phyi rol du sku'i dkyil 'khor gru bzhi pa/_sgo bzhi pa/_rta babs bzhi dang dur khrod brgyad kyis
[\[128a.7\]]brgyan pa/_ra ba lngas bskor ba/_phyi rol dus la sogs pa'i dkyil 'khor bzhi dang /_rdo rje phreng bas brgyan pa ste rdo rje phreng ba'i mthar thug pa'i rgyar ni khru brgyad brgya'o/_/sku'i dkyil 'khor gyi phyed kyi tshad dbus su gru bzhi pa ni gsung gi dkyil 'khor te gru bzhi pa/_sgo
[\[128b\]]
[\[128b.1\]]bzhi pa/_rta babs bzhis brgyan pa/_ra ba lngas bskor ba'o/_/gsung gi dkyil 'khor gyi phyed kyi tshad ni thugs kyi dkyil 'khor te gru bzhi pa/_sgo bzhi pa/_rta babs bzhis brgyan pa/_ra ba gsum gyis bskor ba'o/_/de'i phyed kyis ye shes kyi 'khor lo ste/_ka ba
[\[128b.2\]]bcu drug gis nye bar mdzes pa'o/_/de'i phyed kyis pad+ma 'dab ma brgyad pa ste pad+ma'i sum cha ni lte ba'o/_/de ltar sku dang gsung dang thugs kyi dkyil 'khor rnams mtshan nyid thams cad yongs su rdzogs pa do shal dang do shal phyed pa dang yang dag par ldan pa/_rin po
[\[128b.3\]]che'i snam bu dang /_kha khyer dang /_ba ku lI dang bcas pa/_me long dang zla ba phyed pa dang dril bus rnam par mdzes pa'o/_/dkyil 'khor gsum gyi bdag nyid kyi dkyil 'khor gyi khang pa der dbo'i zla ba'i nya la nyi ma'i shing rta la sogs pa tshangs pa'i drang srong bye ba phrag
[\[128b.4\]]phyed dang bzhi la rgyal po grags pas nges pa byin pa ni nyi ma'i shing rta la sogs pa tshangs pa'i drang srong rnams bdag gi tshig thams cad mkhyen pa'i phun sum tshogs pa byed pa nyon cig_/nag pa'i zla ba'i nya 'di la rig byed kyi gzhung gi nges pa skyong bar byed pa khyed rnams la
[\[128b.5\]]bdag gis bstan pa sbyin par bya'o/_/de bas na khyed kyis yul sna tshogs pa gzhan gyi rigs dang ldan pa'i bram ze gang yin pa de dag tha dad du byas te bdag la bstan par bya'o/_/tshig des yul sna tshogs kyi spyod pa thod par za ba dang ba lang gi sha dang ma he'i sha za ba dang
[\[128b.6\]]chag mtha' ba dang la ma sogs pa len pa'i yul gyi tha snyad phan tshun 'gal ba dag gis rnam par dpyad pa na de dag thams cad kyang lhung bar gyur to/_/de ltar de dag 'gal bar gzigs nas rgyal po grags pas gsungs pa/_'dir bdag gis bcom ldan 'das
[\[128b.7\]]dus kyi 'khor lo'i dkyil 'khor gyi khang pa 'dir gzhug par bya zhing khyed rnams la 'jig rten dang 'jig rten las 'das pa'i dbang sbyin par bya'o/_/gzhan yang bdag gi bkas khyed rnams kyi rdo rje'i rigs dang lhan cig tu bza' ba dang btung ba dang bag ma blang ba'i 'brel
[\[129a\]]
[\[129a.1\]]pa dag kyang bya'o/_/ci ste khyed rnams bdag gi bka' mi byed pa de lta na bdag gi grong bye ba phrag dgu bcu rtsa drug por la gang dang gang du khyed cag mos pa der khyed rnams song shig_/rnam pa gzhan du na lo brgyad brgya 'das pa'i rjes la khyod kyi bu dang
[\[129a.2\]]tsha bo la sogs pas kla klo'i chos dar bar byas nas sham+b+ha la la sogs pa'i yul chen po dgu bcu rtsa drug tu kla klo'i chos ston par byed par 'gyur ro/_/kla klo'i lha bi Shi mi l+la'i sngags kyis phyugs kyi ske gri gug gis bcad de de nas lha'i sngags kyis bsad pa'i phyugs de rnams
[\[129a.3\]]kyi sha za bar byed cing rang gi las kyis shi ba rnams kyi sha za bar mi byed par 'gyur ro/_/chos de yang khyed la tshad ma ste/_mchod sbyin don du phyugs dag spros zhes pa'i gzhung gi tshig las so/_/kla klo'i chos dang rig byed kyi chos dag la yang khyad par med de srog gcod
[\[129a.4\]]par byed pa'i phyir ro/_/de'i phyir khyed kyi rigs kyi bu dang tsha bo la sogs pa rnams kyis kla klo de dag gi gzi byin dang g.yul du bdud kyi lha 'jug pa yang mthong nas ma 'ongs pa'i dus lo brgyad brgya 'das pa na kla klor 'gyur ro/_/de dag kla klor gyur pa na grong bye ba phrag
[\[129a.5\]]dgu bcu rtsa drug na gnas pa'i rigs bzhi la sogs pa thams cad kyang kla klor 'gyur te skye bo chen po gang nas bgrod pa de ni lam mo zhes tshangs pa'i drang srong gis smras pa'i phyir ro/_/'dir kla klo'i chos dang rig byed kyi chos la yang lha dang pha mes kyi don du srog gcad par bya ba yin
[\[129a.6\]]la rgyal rigs kyi chos la yang ngo /_/lha dang pha mes tshim byas nas/_/sha zos skyon gyi cha yod min/_/zhes pa dang /_de bzhin du/_gang zhig gdug la gdug spyod pa/_/de la skyon ni ma mthong ngo /_/zhes bram zes smras pa'i phyir ro/_/de ltar rig byed kyi
[\[129a.7\]]chos tshad mar byas nas kla klo'i chos yongs su 'dzin par 'gyur te/_rgyu des na ma 'ongs pa na kla klo'i chos mi 'jug par bya ba'i phyir khyed rnams la bdag gis nges pa sbyin no/_/de bas na khyed rnams kyis bdag gi bka' bzhin bya'o/_/zhes so/_rgyal po grags pa'i
[\[129b\]]
[\[129b.1\]]gsung chad pa dang bcas pa'i bka' de skad brjod pa 'dis mgor thog lhung ba bzhin gyur pa'i tshangs pa'i drang srong rnams kyis nyi ma'i shing rta la smras pa/_kye nyi ma'i shing rta khyod kyis mi'i dbang po grags pa la bdag cag ni rig byed las bshad pa rigs kyi chos dor nas rdo rje'i
[\[129b.2\]]rigs kyi dbang bskur ba'i chos la mi 'jug ste de bas bdag cag khyod kyi bkas shI ta dang kha ba can gyi lho lang+ka'i gling gi byang 'phags pa'i yul du 'gro ba mchog go zhes zhu ba mdzod cig ces so/_/tshangs ma'i drang srong de dag gi tshig gis nyi ma'i shing rtas mi'i dbang po grags pa
[\[129b.3\]]la/_kye rgyal po chen po mchog gi rgyal po dbang phyug dam pa skyes bu chen po'i mtshan sum cu rtsa gnyis dang dpe byad brgyad cu'i yan lag yongs su rdzogs pa dpal shAkya'i rigs kyi thig le mchog gi thugs rje can rang rang gi rigs kyi chos la zhugs pa rnams la thugs rje mdzod
[\[129b.4\]]cig/_ci ste bdag cag gis gdon mi za bar khyod kyi bka' bzhin bya ba yin pa de lta na bdag cag rdo rje'i rigs kyi dbang bskur la 'jug par mi bgyi ste khyod kyi bkas chu bo shI ta'i lho kha ba can dang lang+ka'i gling gi bar 'phags pa'i yul du 'gro ba mchog go zhes zhus so/_/de nas nyi
[\[129b.5\]]ma'i shing rta'i tshig gis rgyal po grags pas khyed rnams sham+b+ha la'i yul nas myur du byung la song shig_/gang gi chu bo shI ta'i byang phyogs grong bye ba phrag dgu bcu rtsa drug na gnas pa'i sems can thams cad srog gcod pa la sogs pa mi dge ba'i lam yongs su btang nas bcom
[\[129b.6\]]ldan 'das dus kyi 'khor lo'i byin rlabs kyis yang dag pa'i ye shes kyi lam thob par 'gyur ro zhes smras so/_/rgyal po grags pa'i bka' des ka lA pa'i grong nas nges par byung ba'i tshangs pa'i drang srong de dag thams cad nyi ma bcu pa la nags tshal gyi nang du rab tu zhugs so/_/
[\[129b.7\]]nags tshal gyi nang du rab tu zhugs pa de dag thams cad rgyal po grags pas mngon par shes pa lnga'i stobs kyis mkhyen te/_ji ltar tshangs pa'i drang srong 'di dag 'phags pa'i yul du song na grong bye ba phrag dgu bcu rtsa drug na gnas pa'i sems can thams cad mi bzad pa'i
[\[130a\]]
[\[130a.1\]]sems dang ldan par 'gyur te/_'dir rgyu gang zhig rdo rje'i theg par gsungs pa yang dag pa'i ye shes kyi lam ma yin pa'i rgyu des drang srong thar pa don du gnyer ba 'di dag thams cad dpal rgyal po grags pa'i 'jigs pas rang gi gnas yongs su btang ste rang gi
[\[130a.2\]]gnyen bshes bzung nas 'phags pa'i yul du song ngo zhes rgyal rigs la sogs pa'i skye bo rnams sems par byed cing skal pa ngan par 'gyur te zab pa dang rgya che ba'i chos kyi snod la sems legs pa dang mi ldan pa'i phyir ro/_/de ltar sems can thams cad kyi rang gi sems
[\[130a.3\]]kyi bsam pa mkhyen nas mi'i dbang po grags pas khyab 'jug dang tshangs pa dang drag po'i rigs thams cad rmongs par byed pa zhes bya ba'i ting nge 'dzin la snyoms par zhugs so/_/ting nge 'dzin de dang lha'i byin gyi rlabs kyi stobs kyis drang srong de dag thams cad nags tshal de nyid du
[\[130a.4\]]rmongs par gyur pa dang nags tshal de na gnas pa'i ri khrod pa la sogs pa rnams kyis drang srong thams cad bcings nas slar yang dkyil 'khor gyi khang pa nyid du khyer 'ongs te mi'i dbang po grags pa'i zhabs kyi drung du dor ba dang rab tu sad de mi'i dbang po grags pa dang /_dkyil
[\[130a.5\]]'khor gyi khang pa de nyid dang ma la ya'i skyed mos tshal mthong bar gyur to/_/de mthong ba na ya mtshan thob na e ma ho/_'di ni ngo mtshar che ste bdag cag rab tu ma sad par nags tshal chen po nas dkyil 'khor gyi khang pa chen por sus khyer te 'ongs zhes pa'i tshig 'di smras so/_/tshangs
[\[130a.6\]]pa'i drang srong rnams kyi tshig de lta bu 'di rgyal po grags pa'i blon po sprul pa'i sku rgya mtsho'i blo gros kyis thos nas smras pa/_kye nyi ma'i shing rta la sogs pa tshangs pa'i drang srong rnams ya mtshan par ma byed cig_/rgyal po grags pa 'di ni phyogs gcig ma yin te khyed rnams
[\[130a.7\]]rjes su gzung ba'i don du sangs rgyas kyi byin gyis brlabs kyis byung ba'i byang chub sems dpa' chen po zhig go/_/de'i phyir 'di'i zhabs la skyabs su song la rgyud kyi rgyal po dang po'i sangs rgyas la 'jig rten dang 'jig rten las 'das pa'i dngos grub sgrub pa'i lam dbang bskur
[\[130b\]]
[\[130b.1\]]bar gsol ba thob cig ces so/_/de nas rgya mtsho'i blo gros kyi tshig de dang sangs rgyas kyi byin gyis brlabs kyis nyi ma'i shing rta la sogs pa tshangs pa'i drang srong rnams rab tu sad de tshig 'di smras pa/_legs so legs so/_/rgya mtsho'i blo gros khyod kyi tshig gang gis bdag
[\[130b.2\]]cag gi sems rab tu sad par gyur to/_/de'i phyir nga ni dkon mchog gsum la skyabs su song ste sems can mtha' dag gis skye ba 'di nyid la yang dag par rdzogs pa'i sangs rgyas thob par bya ba'i skad du rgyud kyi rgyal po dus kyi 'khor lo la 'jig rten dang 'jig rten las 'das
[\[130b.3\]]pa'i dngos grub sgrub pa'i lam dbang bskur bar gsol ba gdab par bgyi'o zhes so/_/de skad smras nas drang srong de rnams kyis tshangs pa'i rigs kyi rgyal po nyi ma'i shing rta la bos te/_kye nyi ma'i shing rta khyod ni rig byed la sogs pa'i bstan bcos kyi glegs bam gcig
[\[130b.4\]]bu 'jig rten dang 'jig rten las 'das pa'i bstan bcos thams cad kyi gzhal bya 'dzin pa'i thugs can no/_/des na bdag cag gi gsol ba 'debs pa'i tshig gis rgyal po grags pa la gsol ba gdab pa byos shig_/bdag cag kyang maN+Dal sngon du 'gro ba can gyis
[\[130b.5\]]skyabs su song ste thams cad kyis gsol ba gdab par bgyi'o/_/de nas tshangs pa'i drang srong gi tshig des nyi ma'i shing rtas rin chen gser gyi rang bzhin gyi me tog rnams kyis maN+Dal byas nas mi'i dbang po grags pa'i zhabs kyi drung du rin po che'i me tog gi snyim pa gtor te/_
[\[130b.6\]]bus mo gnyis sa la btsugs shing lag pa gnyis spyi bor son pas tshangs pa'i drang srong rnams dang thabs cig tu grags pa'i zhabs la phyag 'tshal nas/_pus mo g.yas pa'i lha nga sa la btsugs shing thal mo sbyar ba dpral bar bkod de mi'i dbang po grags pa la gsol ba
[\[130b.7\]]btab pa/_bcom ldan 'das gang du mtshams med pa lnga byed pa po rnams kyang skye ba 'di nyid la sangs rgyas nyid thob par lung ston zhing bcom ldan 'das rdo rje 'dzin pa'i mchog tu mi 'gyur ba'i bde bas yang dag par bsdus pa'i phyag rgya chen po 'thob par lung ston pa rgyud kyi rgyal
[\[131a\]]
[\[131a.1\]]po dang po'i sangs rgyas bstan du gsol/_de bzhin gshegs pas rgyal po zla ba bzang po la bstan pa'i dang po'i sangs rgyas stong phrag bcu gnyis pa gang yin pa de nyid gzhung nyung ngus dang po'i sangs rgyas rgyud kyi rgyal po bsdus pa
[\[131a.2\]]'di yang dag par bsdu ba mdzad nas tshangs pa'i drang srong rnams la ston pas bstan du gsol zhes so/_/de nas nyi ma'i shing rtas gsol ba btab pa gsan nas tshangs pa'i drang srong rnams kyi mos pa'i sems kyi dbang gi phyir de bzhin gshegs pa'i byin gyi rlabs kyi stobs kyis bsdus pa yang dag
[\[131a.3\]]par sdud par mdzad pa po nyid kyis phreng ba 'dzin pa'i tshigs su bcad pa thams cad mkhyen pa ston pa po la sogs pa'i yang dag par sdud par byed pa dag gis rgyud kyi rgyal po ston par mdzad do/_/sgra bzang po smra ba de dag rnams kyi sgra bzang po la zhen pa spang ba'i slad du don
[\[131a.4\]]la rton pa nyid la brten te tshigs su bcad pa kha cig tu zur chag gi sgra dang /_tshigs su bcad pa kha cig tu gcod mtshams nyams pa dang /_kha cig tu rnam dbye med pa'i tshig dang /_kha cig tu dbyangs dang gsal byed phyis pa dang /_tshigs bcad kha cig tu ring po la thung ngu
[\[131a.5\]]dang thung ngu la yang ring po dang /_kha cig tu lnga pa'i don la bdun pa dang /_bzhi pa'i don la drug pa dang /_kha cig tu gzhan gyi tshig can gyi dbyings la bdag nyid kyi tshig can dang /_bdag nyid kyi tshig can la gzhan gyi tshig can dang kha cig tu gcig gi tshig la mang po'i tshig
[\[131a.6\]]dang /_mang po'i tshig la gcig gi tshig dang /_kha cig tu pho'i rtags la ma ning gi rtags dang ma ning gi rtags la pho'i rtags dang /_kha cig tu rkan las byung ba sha yig la so dang spyi bo las byung ba dang /_kha cig tu spyi bo las byung ba la so dang rkan las byung ba dang /_kha
[\[131a.7\]]cig tu so las byung ba la rkan dang spyi bo las byung ba ste/_de lta bu gzhan yang rgyud ston pa po'i man ngag gi rjes su 'brang bar bya ba'o/_/de bzhin du rtsa ba'i rgyud las bcom ldan 'das kyis/_zla bzang sangs rgyas thams cad dang /_/bla ma rnams kyi slob ma yis/_/
[\[131b\]]
[\[131b.1\]]chung ma bu mo bu sdug dang /_/rtag tu 'dod pa'i dngos po 'bul/_/dri ni sa la 'byung ba ste/_/chu la gzugs dang me la ro/_/rlung reg 'gyur ba med la sgra/_/nam mkha' che la chos kyi dbyings/_/dri dang spos sogs mar me dang /_/bza' dang btung sogs gos
[\[131b.2\]]rnams kyis/_/rtag tu phyag rgya mchod byas te/_/dam pa'i bu yis bla ma'i dbul/_/zhes gsungs te de lta bu la sogs pa'i sgra zur chag gzhan yang rnal 'byor pas lung bklags pa las rtogs par bya'o/_/de bzhin du 'grel bshad la yang sgra bzang po'i mngon pa'i nga
[\[131b.3\]]rgyal nyams par bya ba'i slad du bdag gis don la rton pa nyid la brten te bri bar bya ste/_rnam pa gang dang gang gis rigs dang rig pa dang sgra bzang po'i mngon pa'i nga rgyal zad par 'gyur ba'i rnam pa de dang des don la rton pa nyid la brten te yul gyi skad gzhan dang sgra'i bstan
[\[131b.4\]]bcos kyi skad gzhan gyis sangs rgyas dang byang chub sems dpa' rnams thar pa'i don du chos ston to/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las ston pa po dang gsol ba
[\[131b.5\]]'debs pa po dang rtsa ba'i rgyud dang bsdus pa'i rgyud kyi 'grel pa'i mdor bsdus te gsum pa'o//_//da ni 'jam dpal gyi sprul pa mi'i dbang po grags pa dang nyi ma'i shing rta ston pa po dang gsol ba 'debs pa po la sogs pa'i 'brel pa la sogs pas
[\[131b.6\]]bsdus pa'i rgyud kyi rgyal po rnam par rgyas par bya ste/_'dir dpal ldan dus kyi 'khor lo chen po'i dkyil 'khor gyi khang pa'i shar gyi sgo dang nye ba'i nor bu rin po che'i khyams chen por rin po che'i seng ge'i khri chen po la bzhugs pa/_lha dang lha ma yin dang klu'i sprul pa'i sku rgyal
[\[131b.7\]]po'i rigs chen po dgu bcu rtsa drug tu skyes pa rin po che'i cod pan chen po bcings pa grong bye ba bye ba'i bdag po rnams kyis zhabs kyi pad+ma la phyag byas pa/_de bzhin gshegs pa thams cad kyi shes rab kyi sku nyi ma'i shing rtas gsol ba btab pa mi'i dbang po grags
[\[132a\]]
[\[132a.1\]]pas nyi ma'i shing rta la 'di gsungs so/_/nyi ma'i shing rta khyod tshangs pa'i drang srong gi rigs la sogs pa/_sems can thams cad kyis yang dag par rdzogs pa'i sangs rgyas kyi lam thob par bya ba'i slad du rgyud kyi rgyal po mchog gi dang po'i sangs
[\[132a.2\]]rgyas dam pa'i dngos po nyan par 'dod cing yang dag par brtson pa gang yin pa de ni legs so legs so/_/khyod kyi 'di legs pa de bas na rgyud kyi rgyal po mchog gi dang po'i sangs rgyas dam pa'i dngos po 'jig rten dang 'jig rten las 'das pa'i dngos grub sgrub par byed
[\[132a.3\]]pa dus kyi 'khor lo'i rdo rje'i rnal 'byor khyod kyis dris pa de thams cad bdag gis bstan par bya'o/_/sdud par byed pa po rgyal po grags pa bdag gis de bzhin gshegs pa'i byin gyi rlabs kyi stobs kyis yang dag par rdzogs pa'i sangs rgyas dang zla ba bzang po ston pa po dang
[\[132a.4\]]gsol ba 'debs pa por 'brel pas phreng ba 'dzin pa'i sdeb sbyor gyis yang dag par bsdus te rgyud kyi rgyal po chen po las byung ba sngon du lung bstan pa'i bsdus pa'i rgyud kyi rgyal po dam pa'i dngos po shes rab dang thabs kyi bdag nyid kyi rnal 'byor khyod kyis kyang rtse gcig pa'i
[\[132a.5\]]yid kyis nyon cig ces so/_/de nas bcom ldan 'das 'jam dpal gyi sprul pa'i sku mi'i dbang po grags pas mchog gi dang po'i sangs rgyas las de bzhin gshegs pas lung bstan pa ston pa po la sogs pa yang dag par sdud pa'i tshigs su bcad pa dang po gsungs pa/_
[\[132a.6\]]thams cad mkhyen pa ye shes sku dang nyin mor byed pa'i sku ste pad+ma'i 'dab ma rgyas pa'i spyan/_/sangs rgyas seng ge'i khri la bzhugs pa lha mchog rnams kyis btu/_la rgyal po zla ba bzang po yis/_/mgo bos rab tu phyag 'tshal lag pa'i pad+ma sbyar ba yan lag mchog
[\[132a.7\]]la bzhag nas zhus pa ni/_/rnal 'byor dpal ldan dus 'khor ka phreng ldan pa'i a 'dus la ste mi rnams dgrol ba'i don du'o/_/rgyud kyi rgyal po 'dir ston pa po la sogs pa rnams bsdu ba'i don du tshigs su bcad pa dang po 'di bcom ldan 'das kyis yang dag par
[\[132b\]]
[\[132b.1\]]gsungs so/_/'dir ston pa po la sogs pa rnams ni ston pa po dang /_gnas dang /_'khor chen po dang /_gsol ba 'debs pa po dang /_chos bstan pa dang /_dgos pa dang dgos pa'i dgos pa'o/_/'di rnams las re zhig ston pa po bsdu ba ni/_thams
[\[132b.2\]]cad mkhyen pa ye shes sku dang nyin mor byed pa'i sku ste pad+ma'i 'dab ma rgyas pa'i spyan/_/sangs rgyas zhes pa'i yi ge nyi shu rtsa gsum po 'dis bcom ldan 'das kyis ston pa po bsdu ba mdzad do/_/seng ge'i khri la bzhugs zhes pa'i yi ge lnga po 'dis gnas bsdu ba mdzad do/_/
[\[132b.3\]]pa lha mchog rnams kyis btud la zhes pa'i yi ge bdun po 'dis 'khor chen po bsdu ba mdzad do/_/rgyal po zla ba bzang po yis/_mgo bos rab tu phyag 'tshal lag pa'i pad+ma sbyar ba yan lag mchog la bzhag nas zhus pa ni/_/zhes pa'i yi ge nyi shu rtsa brgyad po 'dis
[\[132b.4\]]gsol ba 'debs pa po bsdu ba mdzad do/_/rnal 'byor dpal ldan dus 'khor ka phreng ldan pa'i a 'dus la ste zhes pa'i yi ge bcu bzhi po 'dis chos bstan pa bsdu ba mdzad do/_/mi rnams dgrol ba'i don du'o/_/zhes pa yi ge bdun po 'dis dgos pa dang
[\[132b.5\]]dgos pa'i dgos pa bsdu ba mdzad de/_de ltar na yi ge brgyad cu rtsa bzhi po 'di rnams kyis rim pa ji lta ba bzhin ston pa po dang gnas dang 'khor chen po dang gsol ba 'debs pa po dang chos ston pa dang dgos pa dang dgos pa'i dgos pa rnams de bzhin gshegs pas lung
[\[132b.6\]]bstan pa'i bcom ldan 'das 'jam dpal gyis rtsa ba'i rgyud kyi rgyal po las phyung ste bsdu ba mdzad do/_/rgyud kyi rgyal po thams cad du 'di skad bdag gis thos pa zhes pa la sogs pas bcom ldan 'das rdo rje 'dzin pa bzhugs pa'i gnas nges par bstan pa de bzhin
[\[132b.7\]]gshegs pas gsungs pa ma yin nam/_ji ltar rgyud kyi rgyal po 'di thams cad mkhyen pa zhes pa la sogs pas 'di skad bdag gis la sogs pa dang bral bar sangs rgyas bcom ldan 'das kyis yang dag par bstan pa yin/_'di skad bdag gis thos pa la sogs
[\[133a\]]
[\[133a.1\]]pas bzhugs pa'i gnas nges par bstan pa med pa'i phyir rgyud kyi rgyal po 'di sangs rgyas bcom ldan 'das kyis gsungs pa ma yin no zhes ming dang tshig la rton pa la brten pa 'ga' zhig gi tshig 'dir 'byung bar 'gyur te/_/de'i phyir brjod pa 'dir
[\[133a.2\]]ma 'ongs pa'i dus na byis pa'i skye bo ming dang tshig la rton pa la brten pa dag gis rgyud kyi rgyal po thams cad du 'di skad bdag gis thos pa zhes pa la sogs pas bcom ldan 'das rdo rje 'dzin pa bzhugs pa'i gnas nges par bstan pa de bzhin gshegs pas gsungs
[\[133a.3\]]par gang brjod pa de ni ma yin te/_gang gi phyir chos ston pa po don la rton pa la brten pa nyid kyi phyir dang /_sdud par byed pa po rnams kyang yul sna tshogs kyi skad gzhan gyis yang dag par sdud par byed pa'i phyir ro/_/'dir gal te 'di skad bdag gis thos
[\[133a.4\]]pa zhes pa la sogs pa legs par sbyar ba'i tshig mgrin pa dang rkan la sogs pa'i 'bad rtsol gyis bskyed pa nyi tshe bas de bzhin gshegs pa chos ston par byed pa de lta na chos kyi phung po brgyad khri bzhi stong dus du mar yang de bzhin gshegs pas bstan pa dang /_sdud pa pos
[\[133a.5\]]kyang bri bar mi nus te nyi tshe ba legs par sbyar ba'i tshig gcig pu yin pa'i phyir ro/_/'dir sprul pa'i sku mtha' yas pa med pa'i phyir mtha' yas pa mtha' yas pa'i 'jig rten gyi khams rnams su mtha' yas pa mtha' yas pa'i sems can rnams kyi sgra dag gis
[\[133a.6\]]cig car chos ston pa yang med par 'gyur ro/_/chos kyi phung po brgyad khri bzhi stong ston par byed pa med pa'i phyir thams cad mkhyen pa ma yin par 'gyur te de ltar yang ma yin no/_/'dir sangs rgyas tshad med pa dang chos tshad med pa dang dge 'dun tshad med par de
[\[133a.7\]]bzhin gshegs pas gsungs pa 'di'i phyir ston pa po thams cad mkhyen pa gcig ma yin no/_/thams cad mkhyen pa'i skad sems can thams cad kyi skad kyis don ston par byed pa gcig ma yin no/_/bzhugs pa'i gnas nges par bstan pa gcig ma yin no/_/
[\[133b\]]
[\[133b.1\]]de bzhin gshegs pa'i gsol ba 'debs pa po nyan thos kyi dge 'dun gcig ma yin gyi/_'dir sems can rnams kyi mos pa sna tshogs kyi dbang gis thams cad mkhyen pa du ma dang thams cad mkhyen pa'i skad du ma dang bzhugs pa'i gnas du ma dang gsol ba 'debs pa po
[\[133b.2\]]du ma dang chos bstan pa du ma yin no/_/de'i phyir de bzhin gshegs pas 'di skad bdag gis thos pa zhes pa la sogs pa mgrin pa dang rkan la sogs pa'i 'bad rtsol gyis bskyed pa lha'i skad gcig pus rgyud thams cad bstan pa ma yin no/_/'dir dang por re zhig nyan thos
[\[133b.3\]]kyi tshul sde snod gsum la sogs pa ma ga d+hA'i skad kyis chos ston pa ni 'di lta ste/_i t+ya pi so b+ha ga bAM sa mya k+saM bud+d+ho bi d+yA tsar Na saM pa n+naH su ga to lo ka bi du a nu t+ta ro zhes pa la sogs pas chos bstan to/_/de bzhin du chu bo shI tI byang tsam pa ka'i yul du grong bye ba'i skad
[\[133b.4\]]kyis chos ston pa ni 'di lta ste/_a ka ra Sh+Tu khu Sh+Nu ka ga ga Na ku/_dzi Na ma ka bi dzi ri Ta ku/_du du ru pa ka ces pa la sogs pas chos bstan to/_/de bzhin du ru ka ma'i byang su ra m+mI yul du grong bye ba'i skad kyis chos ston pa ni 'di lta ste/_a ka ma ya sad/_ba la da da ta ta
[\[133b.5\]]bi ra Ta/_mi ni ka a ku Ta ba ra da da/_dzi gi ti ba ra da ta/_ces pa la sogs pas chos bstan to/_/de ltar de bzhin gshegs pa yul du ma'i yul gyi skad kyis theg pa gsum ston par byed pa'i phyir 'di skad bdag gis thos pa zhes pa la sogs pa legs par sbyar ba'i skad gcig
[\[133b.6\]]pus ma yin no/_/des na sdud par byed pa po rnams kyis legs par sbyar ba'i skad kyis bris pa'i rgyud kyi rgyal po rnams la yang kha cig tu ni 'di skad bdag gis thos pa zhes pa la sogs pas bzhugs pa'i gnas nges par bstan te/_kha cig tu ni ma yin no/_/dang por re
[\[133b.7\]]zhig dpal 'dus pa stong phrag nyi shu rtsa lnga pa dang sgyu 'phrul dra ba stong phrag bcu drug pa zhes pa la sogs pa rgyud kyi rgyal po du mar ni 'di skad bdag gis thos pa zhes pa la sogs pas bzhugs pa'i gnas nges par bstan to/_/la lar ni ma yin te dang por re zhig mchog gi dang ro'i
[\[134a\]]
[\[134a.1\]]sangs rgyas stong phrag bcu gnyis pa dang /_rnal 'byor rjes su rig pa stong phrag sum cu rtsa drug pa dang /_mngon par brjod pa 'bum pa chen po las te/_de bzhin du rgyud kyi rgyal po du ma rnams la yang ngo /_/rtsa ba'i rgyud kyi rgyal po rnams la ji lta ba de bzhin du
[\[134a.2\]]de nas phyung ba'i bsdus pa'i rgyud rnams la yang kha cig tu ni 'di skad bdag gis thos pa zhes pa la sogs pas bstan la kha cig tu ni ma yin no/_/'dir dpal 'dus par bcom ldan 'das kyis 'di skad bdag gis thos pa dus gcig na bcom ldan 'das de bzhin gshegs pa
[\[134a.3\]]thams cad kyi sku dang gsung dang thugs rdo rje btsun mo'i b+ha ga rnams la bzhugs te zhes gnas nges par bstan pa gsungs so/_/de bzhin du sgyu 'phrul dra ba las 'di skad bdag gis thos pa zhes pa la sogs pas bzhugs pa'i gnas nges par bstan to/_/de bzhin du rtsa ba'i
[\[134a.4\]]rgyud dang bsdus pa'i rgyud kyi rgyal po gzhan rnams la yang bzhugs pa'i gnas nges par bstan to/_/'dir mchog gi dang po'i sangs rgyas las bcom ldan 'das kyis/_thams cad mkhyen pa ye shes sku/_/nyi ma'i sku gang mi zad pa/_/dpal ldan pad 'dab rgyas pa'i
[\[134a.5\]]spyan/_/sangs rgyas seng ge'i khrir bzhugs pa/_/sku gsung thugs dang chags pa yis/_/sku gsung thugs kyi dkyil 'khor la/_/sku gsung thugs dang chags pa'i bdag_/rdo rje sems dpa' lhag pa'i lha/_/mi phyed rdo rje'i rnal 'byor 'di/_/dus kyi 'khor lo
[\[134a.6\]]mi 'gyur bde/_/sangs rgyas thog ma tha ma med/_/dang po'i sangs rgyas rigs med pa/_/kun nas rdo rje skal bzang nyid/_/kun nas sna tshogs sdom pa ste/_/bden don rnam pa bcu gnyis dang /_/de nyid rnam pa bcu drug 'dzin/_/zhes pa la sogs pas mchog
[\[134a.7\]]gi dang po'i sangs rgyas las bzhugs pa'i gnas nges par bstan pa gsungs so/_/de bzhin du rnal 'byor rjes su rig pa stong phrag sum cu rtsa drug pa las bcom ldan 'das kyis/_rdo rje mkha' gro'i pad+mar gnas/_/lhag pa'i lha ni gcig po 'di/_/lhan skyes
[\[134b\]]
[\[134b.1\]]dga' ba'i gzugs kyis ni/_/srid gsum bdag nyid dag la gnas/_/zhes pa la sogs pas rnal 'byor rjes su rig pa las bzhugs pa'i gnas nges par bstan pa gsungs so/_/de bzhin du mngon par brjod pa 'bum pa las bcom ldan 'das kyis/_pho nya
[\[134b.2\]]kun gyi gsang pa la/_/sems dpa' kun gyi bdag nyid gnas/_/sems dpa' pho nya kun rang bzhin/_/rdo rje sems dpa' bde ba che/_/zhes pa la sogs pas bzhugs pa'i gnas nges par bstan pa gsungs te de yang bla ma'i man ngag las rtogs par bya'o/_/
[\[134b.3\]]de bzhin du gsol ba 'debs pa po ni dpal 'dus pa las/_de nas phyag na rdo rje de bcom ldan 'das rdo rje 'dzin pas byin gyis brlabs par gyur pas 'di skad ces gsol to/_/rgyud kyi rgyal po chen po rgyud thams cad kyi bla na med pa sangs rgyas thams cad kyi dpal
[\[134b.4\]]'dus pa sangs rgyas thams cad mngon par brjod pa bcom ldan 'das kyis bstan du gsol zhes pa de lta bu la sogs pas phyag na rdo rjes gsol ba btab bo/_/de bzhin du sgyu 'phrul dra ba la phyag na rdo rje gsol ba 'debs pa po ste mtshan yang dag par brjod pa las
[\[134b.5\]]rab tu grags so/_/'dir mchog gi dang po'i sangs rgyas la gsol ba 'debs pa po ni/_sems can nyon mongs gzhil ba'i slad/_/sku gsung thugs kyi sbyor ba yis/_/bcom ldan 'das kyis bskul gyur pas/_/ston pa'i zhabs kyi pad+ma gnyis/_/rin
[\[134b.6\]]chen me tog rnams kyis mchod/_/slar yang snyim pa rin chen bcas/_/pus mo gnyis ni sar btsugs shing /_/spyi bo yis kyang phyag 'tshal te/_/de nas pus mo g.yas pa yi/_/lha nga sa la btsugs nas ni/_/dpral bar thal mo sbyar byas te/_/mi
[\[134b.7\]]bdag gsol ba 'debs par byed/_/rgyud rnams kun gyi bla na med/_/dang po'i sangs rgyas rtag tu ni/_/dngos grub kun tshogs mtshan nyid can/_/A li kA li legs ldan dpal/_/dus 'khor 'di la rnal 'byor ni/_/skad cig gcig mngon rdzogs sangs
[\[135a\]]
[\[135a.1\]]rgyas/_skad cig bzhi yi rnam dbye can/_/de nyid bcu drug dbye ba yis/_/tha dad thig le bzhi 'dzin pa/_/stong dang ye shes thig le dang /_/mchog dang rdo rje 'dzin pa che/_/stong pa chen po yi ge lnga/_/thig le stong pa yi ge drug_/phyi dang
[\[135a.2\]]lus dang gzhan la yang /_/sangs rgyas lha dang lha min nyid/_/de bzhin rang bzhin rnams la ni/_/skyes bu nyi shu lnga pa gzhan/_/lus dang sna tshogs tshad dang gang /_/'jig rten gsum po 'byung ba'i rgyu/_/lha dang lha min longs spyod pa/_/ji bzhin gsal bar
[\[135a.3\]]'di dag kun/_/ma lus ston pas bshad du gsol/_/zhes pa de lta bu la sogs pas mchog gi dang po'i sangs rgyas la rgyal po zla ba bzang pos gsol ba btab po/_/de bzhin du rnal 'byor rjes su rig pa'i rgyud la sna tshogs gzugs can mas/_dpal ldan sna
[\[135a.4\]]tshogs gzugs can mas/_/rdo rje 'jigs byed la btud zhus/_/rnal 'byor rjes su rig pa'i rgyud/_/rdo rje sems dpa'i mchog bde ci/_/zhes pa la sogs pas rnal 'byor rjes su rig pa la gsol ba gdab pa gsungs so/_/de bzhin du mngon par brjod pa 'bum
[\[135a.5\]]pa la rdo rje phag mos/_/srid gsum bdag nyid he ru kar/_/rdo rje phag mos phyag 'tshal te/_/mngon par brjod pa 'bum pa'i rgyud/_/rdo rje sems dpa'i mchog bde ci/_/zhes pa la sogs pas mngon par brjod pa 'bum pa la gsol ba gdab pa gsungs so/_/
[\[135a.6\]]de bzhin du rgyud kyi rgyal po gzhan rnams la yang gsol ba 'debs pa rnal 'byor pas shes par bya'o/_/bcom ldan 'das mtha' yas pa'i chos ston pa po nyid yin pa 'di'i phyir/_'di skad bdag gis thos pa zhes pa la sogs pas rgyud kyi rgyal po thams cad du
[\[135a.7\]]bzhugs pa'i gnas nges par bstan zhes sangs rgyas pa rnams kyis brjed par mi bya'o/_/sems can thams cad kyi skad kyi rang bzhin can thams cad mkhyen pa'i skad med par legs par sbyar ba'i skad nyi tshe ba gcig pu 'dis yin na sangs rgyas kyang nyi tshe bar 'gyur ro/_/
[\[135b\]]
[\[135b.1\]]'phags pa'i yul 'dir sgra smra ba po mu stegs pa mkhas pa'i mngon pa'i nga rgyal dang ldan pa rnams mthong nas/_ji ltar bram ze dang khyab 'jug pa dang zhi ba pa la sogs pa rnams kyi 'dod pa'i lha tshangs pa dang khyab 'jug dang drag po la sogs pa rnams legs par sbyar ba smra
[\[135b.2\]]ba po yin pa de bzhin du bdag cag gi 'dod pa'i lha sangs rgyas dang byang chub sems dpa' rnams legs par sbyar ba smra ba po yin no zhes pa ni sangs rgyas pa byis pa'i blo can rnams kyi bsam pa ste/_'dir sangs rgyas dang byang chub sems dpa' de dag thams cad mkhyen pa'i
[\[135b.3\]]skad med par legs par sbyar ba'i skad nyi tshe ba 'dis ma yin te sems can thams cad kyi skad kyis chos ston par byed pa po dang yang dag par sdud par byed pa po yin no/_/de'i phyir sangs rgyas dang byang chub sems dpa' rnams ni lha'i skye ba dang 'brel pa nyi tshe bas ma yin te
[\[135b.4\]]sems can sna tshogs kyi skad kyis chos ston pa po yin pa'i phyir ro/_/sngags kyi tshul 'di la e waM nyid ming ma yin te dngos po gcig la yang ming du ma'o/_/ming mang po nyid kyi phyir ming gcig kho na gtso bo ma yin te ming thams cad kyis dngos po gcig go bar byed pa'i
[\[135b.5\]]phyir ro/_/dper na bud med dang mi mo dang na chung ma rnams las bud med gcig pu gtso bo'i ming ma yin te thams cad kyis nu ma dang skrar ldan pa'i dngos po go bar byed pa'i phyir ro/_/de bzhin du e yig dang gsang ba dang pad+ma dang chos 'byung dang nam mkha'i khams dang /_bde
[\[135b.6\]]ba chen po'i gnas dang /_seng ge'i khri dang /_b+ha ga dang /_gsang ba'i ming rnams kyi nang nas e yig gcig pu gtso bo'i ming ma yin te thams cad kyis rnam pa thams cad pa'i stong pa nyid go bar byed pa'i phyir ro/_/de bzhin du waM yig dang /_bde ba chen po dang chags
[\[135b.7\]]pa chen po dang lhan cig skyes pa dang mchog tu mi 'gyur ba dang /_thig le dang de nyid dang ye shes dang /_rnam par dag pa'i sems kyi ming rnams kyi nang nas waM yig gcig pu gtso bo'i ming ma yin te thams cad kyis phyag rgya chen po lhan cig skyes pa'i dga' ba 'gyur ba med pa'i
[\[136a\]]
[\[136a.1\]]bde ba go bar byed pa'i phyir ro/_/de bzhin du e yig dang waM yig dag gis rnam pa thams cad kyi mchog dang ldan pa'i stong pa nyid dang chos thams cad la dmigs pa med pa'i snying rje dbyer med pa'i byang chub kyi sems kyi dngos po go bar byed pa'i phyir/_e waM gi
[\[136a.2\]]yi ge dang /_rdo rje sems dpa' dang /_byang chub kyi sems dang /_dus kyi 'khor lo dang /_dang po'i sangs rgyas dang /_shes rab dang thabs kyi bdag nyid dang /_rnal 'byor dang /_shes pa dang shes bya'i bdag nyid dang /_gnyis su med pa dang /_thog ma dang tha ma
[\[136a.3\]]med pa dang /_zhi ba dang /_'dus pa dang /_sdom pa ste/_de lta bu la sogs pa'i ming du ma rnams kyis rnal 'byor pas shes rab dang thabs kyi bdag nyid gnyis su med pa'i rnal 'byor rigs med pa rtogs par bya'o/_/'dir 'dus pa la sogs pa'i rgyud kyi rgyal
[\[136a.4\]]po la rgyud kyi dang por e yig dang waM yig bcom ldan 'das kyis nges pa'i tshig gi tshul gyis nges par bstan zhing sdud par byed pa po rnams kyis kyang rgyud kyi dang por bris pa gang yin pa de ni lha rnams lha'i skad kyis yongs su smin par bya ba'i slad du'o/_/de'i phyir 'dus pa la
[\[136a.5\]]sogs pa'i rgyud kyi rgyal po la yi ge gnyis po 'di dbyi bar mi 'dod de yi ge gnyis po 'di bcom ldan 'das kyis rkan la sogs pas ma gsungs pa yang ma yin la sdud par byed pa po rnams kyis ma thos par bris pa yang ma yin no/_/de'i phyir yi ge gnyis po 'di'i nges pa'i
[\[136a.6\]]don brjod par bya ste dang por a yig nam mkha'i khams dang gsang ba'i pad+ma'o/_/de'i 'og tu rnam par bcad pa nyi ma dang rdul lo/_/de'i 'og tu a yig sgra gcan dang rnam par shes pa bde bas byin gyis brlabs pa'o/_/de'i 'og tu rjes su nga ro zla ba dang khu ba'o/_/
[\[136a.7\]]a yig nam mkha'i khams dang sgra gcan rnam shes 'di gnyis kyi bar du rnam par bcad pa nyi ma dang rdul ni u nyid 'thob ste/_de'i phyir rnam par bcad pa nyi ma dang rdul u nyid thob par gyur pa na don dam pa'i bden pa las yon tan med do/_/yon tan med pa'i phyir ya Na ra
[\[136b\]]
[\[136b.1\]]bsgyur bar 'gyur te phyi ma'i a yig sgra gcan dang rnam par shes pa dang lhan cig wa nyid do/_/rjes su nga ro zla ba dang khu ba dang yang dag par sbyar te de'i phyir waM yig go/_/de bzhin du dang po'i a yig nam mkha'i khams dang gsang ba'i pad+ma ni bdun pa'i mtha' can te/_a
[\[136b.2\]]yig pha rol gyi i yig dang lhan cig yon tan dang ldan par 'gyur te/_de'i phyir e yig go/_/e yig nam mkha'i khams rten 'di'i dbus su waM yig rnam par bcad pa dang /_a yig dang rjes su nga ro dang nyi ma dang sgra gcan dang zla ba dang rdul dang kun gzhi'i rnam
[\[136b.3\]]par shes pa dang khu ba'i bdag nyid rten pa yin par phyi dang lus dang gzhan la yang rtogs par bya'o/_/'dir rtsa ba'i rgyud las bcom ldan 'das kyis gsungs pa/_e yig mkha' khams dbus su ni/_/sangs rgyas kun gyi bde ba len/_/waM zhig rdo rje sems dpa'
[\[136b.4\]]'di/_sku gsung thugs kyi rnal 'byor las/_/thig le zla ba khu ba sku/_/rnam par bcad pa rdul nyi gsung /_/a yig mun can thugs rab brjod/_/mkha' khams e la rnam par gnas/_/sku gsung thugs kyi rnal 'byor gyis/_/sku gsung thugs kyi
[\[136b.5\]]dkyil 'khor la/_/sku gsung thugs dang chags pa yis/_/srid gsum bdag nyid dag la gnas/_/zhes so/_/rgyu 'dis lha rnams yongs su smin par bya ba dang yang dag par rdzogs pa'i sangs rgyas nyid thob par bya ba'i slad du de bzhin gshegs pas 'dus
[\[136b.6\]]pa la sogs pa'i rgyud kyi rgyal po rnams la 'di skad bdag gis thos pa zhes pa la sogs pas bzhugs pa'i gnas nges par bstan pa gsungs so/_/dngos po gang zhig dpal 'dus pa la sogs par e waM zhes pa'i ming 'dis brjod pa'i dngos po de nyid mngon par brjod pa 'bum
[\[136b.7\]]pa la sogs pa'i rgyud kyi rgyal po rnams su gsang ba zhes pa la sogs pas de bzhin gshegs pas bstan to/_/de yang bla ma'i man ngag las rgyud dang rgyud gzhan du dgongs pa'i skad kyis rtogs par bya'o/_/'dir rtsa ba'i rgyud las bcom ldan 'das kyis gsungs
[\[137a\]]
[\[137a.1\]]pa/_dgongs pa'i skad dang de bzhin min/_/ji bzhin sgra dang de bzhin min/_/drang ba'i don dang nges don te/_/rgyud ni mtha' drug mtshan nyid do/_/bcom ldan 'das kyi gsung 'di'i phyir ming gcig ni gtso bo ma yin no/_/sngags kyi theg pa 'di la
[\[137a.2\]]yid ches pa rnam pa gsum bcom ldan 'das kyis gsungs te/_dang por re zhig rgyud las yid ches pa dang /_de nas bla ma las yid ches pa dang /_de nas bdag nyid las yid ches pa ste/_yid ches pa 'di gsum gyis yang dag par rdzogs pa'i sangs rgyas kyi lam yongs
[\[137a.3\]]su dag par 'gyur ro/_/rnam pa gzhan du yid ches pa gsum med par lam gang bla mas slob ma la bstan pa ni yang dag par rdzogs pa'i sangs rgyas nyid kyi 'bras bu ster bar byed pa por mi 'gyur te slob ma'i dad pa dman pa nyid kyi phyir kun rdzob kyi bden pas 'jig rten pa'i 'bras
[\[137a.4\]]bur 'gyur ro/_/'dir rgyud dang rgyud gzhan du bcom ldan 'das kyis dam bca' ba mdzad de rnam par rtog pa dang bral ba'i sems su byas nas nyi ma gcig mtshan ma yongs su brtag par bya'o/_/gal te rgyud las gsungs pa'i cho ga dang bla ma'i man ngag gis slob ma yid
[\[137a.5\]]ches par ma gyur pa de lta na bcom ldan 'das brdzun gsung bar 'gyur ro/_/ci ste bla ma rgyud nas gsungs pa'i cho gas slob ma la lam ster ba por ma gyur pa de lta na bcom ldan 'das kyis dam bca' ba brdzun du mi 'gyur te bla mas lam yongs su mi shes pa'i phyir dang
[\[137a.6\]]phyin ci log dang rnam par ma dag pa'i lam bsgom pa ston par byed pa nyid kyi phyir ro/_/'dir du ba la sogs pa'i mtshan ma bor nas gzhan dkyil 'khor gyi 'khor lo sgrub pa'i mtshan ma nyi ma gcig yongs su brtag par bya ba ma yin par bcom ldan 'das kyis gsungs
[\[137a.7\]]so/_/'dir rigs gsum gyi bdag nyid kyi rgyud kyi rgyal po la sku dang gsung dang thugs kyi bdag nyid can zhal gsum pa brjod par bya ba'o/_/rigs bzhi'i bdag nyid la sku dang gsung dang thugs dang ye shes kyi bdag nyid can zhal bzhi pa brjod par bya ba'o/_/rang
[\[137b\]]
[\[137b.1\]]bzhin gyi rigs gcig dang lhan cig rigs bzhi'i bdag nyid can gyi rgyud dang brjod par bya bar 'gyur ro/_/de bzhin du rigs lnga'i bdag nyid rang bzhin gyi gcig dang lhan cig rigs drug gi bdag nyid du 'gyur ro/_/'dir rigs bzhi'i bdag nyid kyi rgyud la rigs bzhi'i
[\[137b.2\]]bdag nyid brjod par bya ba ste nyi ma dang zla ba dang sgra gcan dang me dang rdul dang khu ba dang sems dang ye shes gcig tu sbyor ba'o/_/'dir mtshan yang dag par brjod pa'i so sor rtog pa'i ye shes la bstod pa las tshigs su bcad pa sum cu rtsa gsum pa la sogs pa
[\[137b.3\]]gsum gyis rdo rje'i rnal 'byor gsal bar de bzhin gshegs pas gsungs pa 'di lta ste/_rdo rje nyi ma snang ba che/_/rdo rje zla ba dri med 'od/_/chags bral dang po chags pa che/_/kha dog sna tshogs 'bar ba'i 'od/_/rdo rje skyil krung rdzogs sangs rgyas/_/_
[\[137b.4\]]sangs rgyas brjod pa'i chos 'dzin pa/_/dpal ldan sangs rgyas pad+ma skyes/_/kun mkhyen ye shes mdzod 'dzin pa/_/rgyal po sgyu 'phrul sna tshogs 'chang /_/che ba sangs rgyas rigs sngags 'dzin/_/rdo rje rnon po ral gri che/_/'gyur med mchog ste rnam par
[\[137b.5\]]dag_/ces so/_/bcom ldan 'das kyi gsung 'di'i phyir rigs bzhi'i bdag nyid brjod par bya ba ste rdo rje sems dpa' rnam par dag pa dang chos dang sngags dang dbyings kyi bdag nyid can bcom ldan 'das dus kyi 'khor lo'o/_/de ltar phung po dang khams kyi dbye bas rigs
[\[137b.6\]]lnga'i bdag nyid de/_de bzhin du sgyu 'phrul dra ba las bcom ldan 'das kyis gsungs pa/_gdong lnga zur phud lnga dang ldan/_/zur phud lnga pa me tog thod/_/mgo zlum brtul zhugs chen po 'chang /_/tshangs par spyod pa brtul zhugs mchog/_/ces so/_/
[\[137b.7\]]de bzhin du phung po dang /_khams kyi dbye bas rigs drug gi bdag nyid kyi brjod par bya ba dang /_de bzhin du zhal gyi dbye bas rigs brgya'i bdag nyid kyang bcom ldan 'das kyis chos kyi dbyings rnam par dag pa'i mtha'i tshigs su bcad pa'i rkang pa dang lhan cig me long lta
[\[138a\]]
[\[138a.1\]]bu'i ye shes la bstod pa'i tshigs su bcad pa dang pos gsungs pa 'di lta ste/_rdo rje 'jigs byed 'jigs par byed/_/khro bo'i rgyal po gdong drug 'jigs/_/mig drug lag drug stobs dang ldan/_/keng rus mche ba gtsigs pa po/_/ha lA ha
[\[138a.2\]]la gdong brgya pa/_/zhes so/_/bcom ldan 'das kyi gsung 'di'i phyir/_rgyud dang rgyud gzhan dag tu brjod par bya ba ni zhal gsum pa dang /_zhal bzhi pa dang /_zhal lnga pa dang /_zhal drug pa dang /_zhal brgya par rtogs par bya'o/_/'dir 'dus pa la
[\[138a.3\]]sogs par gnas gang zhig bcom ldan 'das kyis e yig gis gsungs pa'i gnas de nyid mngon par brjod pa 'bum pa la sogs par gsang ba la sogs pa'i sgras bcom ldan 'das kyis gsungs so/_/brjod par bya ba rdo rje sems dpa' gang zhig waM yig gis
[\[138a.4\]]gsungs pa de nyid bde chen po'i sgras gsungs so/_/de ltar gsungs pa'i rim pas rigs bzhi'i bdag nyid dang rigs drug gi bdag nyid can mchog gi dang po'i sangs rgyas la rig bzhi'i bdag nyid dang rigs drug gi bdag nyid brjod par bya ba yin no/_/thams
[\[138a.5\]]cad mkhyen pa zhes pa la sogs pa'i yi ge nyi shu rtsa gsum gyis bcom ldan 'das kyis bstan pa ni stong pa nyid dang snying rje dbyer med pa byang chub kyi sems kyi rdo rje bde ba chen po'o/_/'dir seng ge'i khri'i sgras nam mkha'i khams rnam pa thams cad pa ste seng ge'i khri de la
[\[138a.6\]]bzhugs pa'o/_/sangs rgyas zhes pa ni rdo rje sems dpa'o/_/rnal 'byor zhes pa ni don chen po mchog tu mi 'gyur ba'o/_/rnal 'byor 'di mtshan yang dag par brjod pa'i rdo rje dbyings kyi dkyil 'khor chen po la bstod pa las tshigs su bcad pa bcu bzhis
[\[138a.7\]]yang dag par brjod pa/_'di ltar sangs rgyas bcom ldan 'das/_/rdzogs pa'i sangs rgyas a las byung /_/a ni yig 'bru kun gyi mchog_/don chen yi ge dam pa yin/_/srog chen po ni skye ba med/_/tshig tu brjod pa spangs pa ste/_/brjod pa kun
[\[138b\]]
[\[138b.1\]]kyi rgyu yi mchog_/tshig kun rab tu gsal bar byed/_/ces pa la sogs pa nas/_mgon po rigs mchog chen po ste/_/bla ma gsang sngags che ba'i mchog_/theg pa chen po'i tshul la gnas/_/theg pa chen po'i tshul gyi mchog_/ces pa'i mthar thug
[\[138b.2\]]pas rgyud kyi rgyal po thams cad la brjod par bya ba 'di chung ngu dang 'bring dang chen po'i sems can gyi bsam pa'i dbang gis bcom ldan 'das kyis yang dag par brjod do/_/de bzhin du stong pa ye shes zhes pa la sogs pa yi ge bcu bzhis rigs drug gis bdag nyid brjod par bya ba
[\[138b.3\]]de nyid mtshan yang dag par brjod pa'i bya ba grub pa'i ye shes la bstod pa las kyang tshigs su bcad pa gnyis pas yang dag par bsdus te gsungs pa 'di lta ste/_gsang sngags don kun bskyed pa po/_/thig le chen po yi ge med/_/stong pa chen po yi ge lnga/_/thig le
[\[138b.4\]]stong pa yi ge drug_/ces so/_/des na ming mtha' yas pa dag gis chos ston par byed pa nyid kyi phyir 'di skad bdag gis thos pa zhes pa la sogs pas bstan pa'i rgyud kyi rgyal po 'di de bzhin gshegs pas gsungs pa yin la/_gsang ba zhes pa la sogs pa dang
[\[138b.5\]]thams cad mkhyen pa zhes pa la sogs pas bstan pa ni de bzhin gshegs pas gsungs pa ma yin no zhes bya ba sangs rgyas pa rnams kyis brjod par mi bya ste/_rang gi grub pa'i mtha' dang gzhan gyi grub pa'i mtha' la skyon 'dzin na rtsa ba'i ltung ba drug par 'gyur ro/_/
[\[138b.6\]]de'i phyir rgyud gzhan la snga ma dang phyi mar 'brel pa shes nas yon tan dang skyon rtogs par bya ba'o/_/rnam pa gzhan du na gdug pa'i slob dpon de bzhin gshegs pa'i snying po las phyi rol du gyur pa yul dang dbang po'i nye bar longs spyod pa la chags shing brdzun du smra ba rnams
[\[138b.7\]]ma mthong ba'i skyon bzung ba las mnar med par 'gro bar 'gyur ro/_/de ltar brjod pa'i rim pa lung dang rigs pa dam pas snga ma dang phyi ma mi 'gal bar thams cad mkhyen pa zhes pa la sogs pas rgyud kyi rgyal po mchog gi dang po'i sangs rgyas bcom ldan 'das kyis
[\[139a\]]
[\[139a.1\]]yang dag par bstan to/_/'dir 'ga' zhig la thams cad mkhyen pa gang yin pa de nyid sangs rgyas bcom ldan 'das ma yin nam/_ming gnyis kyis dngos po gcig go bar byed pa'i phyir ro/_/sangs rgyas zhes pa zlos pa'i tshig 'di bcom ldan
[\[139a.2\]]'das kyis ci'i don du gsungs zhes pa'i bsam pa 'byung bar 'gyur te/_de'i phyir brjod par bya'o/_/'dir thams cad mkhyen pa gang yin pa de nyid sangs rgyas bcom ldan 'das zhes pa'i tshig 'di ni bden te/_'on kyang khyab 'jug dang drag po la sogs pa gzhan
[\[139a.3\]]yang byis pa'i skye bo rnams kyis thams cad mkhyen pa nyid du yongs su brtags pas de dag gi thams cad mkhyen pa nyid gsal bar bya ba'i slad du thams cad mkhyen pa sangs rgyas bcom ldan 'das zhes gsungs te/_khams gsum po 'di na khyab 'jug dang drag po la sogs pa rnams kyi
[\[139a.4\]]nang na gang zhig chos thams cad sems can thams cad kyi skad kyis ston par byed pa po thams cad mkhyen pa gzhan ni med do/_/'dir de dag gi nang na chos thams cad sems can thams cad kyi skad kyis ston par byed pa po'i thams cad mkhyen pa ci'i phyir med ce na/_brjod par bya ste/_khyab
[\[139a.5\]]'jug dang drag po la sogs pa rnams 'gro ba drug gi 'khor ba 'dir lha'i skye bar skyes pa nyid kyi phyir dang /_sangs rgyas bcom ldan 'das 'khor ba'i pha rol gyi mthar rnam par gnas pa nyid kyi phyir ro/_/'dir de bzhin gshegs pas mtshan yang dag par brjod pa'i
[\[139a.6\]]chos kyi dbyings shin tu rnam par dag pa la bstod pa las tshigs su bcad pa bcu gsum pas gsungs pa 'di lta ste/_'khor ba'i pha rol mthar son pa/_/bya ba byas pa skam sar gnas/_/shes pa 'ba' zhig nges gsal ba/_/shes rab mtshon chas rnam
[\[139a.7\]]'joms pa/_/zhes so de'i phyir thams cad mkhyen pa sangs rgyas bcom ldan 'das te sangs rgyas zhes pa zlos pa'i tshig tu mi 'gyur te/_/thams cad mkhyen pa gang yin pa de nyid ye shes sku ma yin nam/_bcom ldan 'das kyis ye shes sku zhes zlos pa ci'i don du
[\[139b\]]
[\[139b.1\]]gsungs she na/_de nyid brjod par bya ste/_'dir thams cad mkhyen pa gang yin pa de nyid ye shes sku zhes pa de ni bden te/_'on kyang sangs rgyas gzhan nyan thos dang rang sangs rgyas kyi yang yod pas de dag gi yang dag par rdzogs pa'i sangs rgyas nyid bsal bar bya ba'i slad
[\[139b.2\]]du thams cad mkhyen pa ye shes sku yang dag par rdzogs pa'i sangs rgyas bcom ldan 'das ye shes kyi sku zhes bcom ldan 'das kyis zlos pa gsungs so/_/'dir nyan thos dang rang sangs rgyas rnams kyi nang na ye shes sku yang dag par rdzogs pa'i sangs rgyas su gyur pa ni
[\[139b.3\]]'ga' yang med do/_/'dir ci'i phyir nyan thos dang rang sangs rgyas rnams kyi nang na yang dag par rdzogs pa'i sangs rgyas su gyur pa 'ga' yang med ce na/_brjod par bya ste/_'dir nyan thos dang rang sangs rgyas rnams ni lhag ma dang bcas pa'i mya ngan las 'das pa la
[\[139b.4\]]gnas pa'i phyir dang /_yang dag par rdzogs pa'i sangs rgyas lhag ma thams cad las rnam par grol ba'i phyir ro/_/de ltar yang bcom ldan 'das kyis mtshan yang dag par brjod pa'i so sor rtog pa'i ye shes la bstod pa las tshigs su bcad pa bcu gcig pas
[\[139b.5\]]gsungs pa 'di lta ste/_lhag ma kun las rnam grol zhing /_/nam mkha'i lam la rab gnas pa/_/yid bzhin nor bu chen po 'chang /_khyab bdag rin chen kun gyi mchog_/ces so/_/de'i phyir thams cad mkhyen pa ye shes sku yang dag par rdzogs pa'i
[\[139b.6\]]sangs rgyas bcom ldan 'das ye shes kyi sku zhes bcom ldan 'das kyis zlos pa gsungs so/_/gang ye shes sku yin pa de nyid mi shes pa'i mun pa 'joms par byed pa'i phyir nyin mor byed pa'i sku ma yin nam/_bcom ldan 'das kyis nyin mor byed pa'i sku zhes zlos
[\[139b.7\]]pa ci'i don du gsungs zhes 'ga' zhig smra bar 'gyur ba de'i phyir brjod par bya ste/_'dir gang ye shes sku yin pa de nyid mi shes pa'i mun pa 'joms par byed pa'i phyir nyin mor byed pa'i sku'o zhes pa'i tshig 'di ni bden te/_'on kyang sangs rgyas pa gzhan rnam par
[\[140a\]]
[\[140a.1\]]shes par smra ba yang yod pas de dag gi rnam par shes pa'i chos nyid bsal bar bya ba'i slad du ye shes kyi sku nyin mor byed pa'i sku rnam par shes pa'i chos nyid las 'das pa yang dag par rdzogs pa'i sangs rgyas zhes nyin mor byed pa'i sku zlos pa gsungs so/_/
[\[140a.2\]]'dir rnam par shes par smra ba rnams kyi nang na ye shes kyi sku nyin mor byed pa'i sku yang dag par rdzogs pa'i sangs rgyas su gyur pa ni 'ga' yang med do/_/'dir ci'i phyir rnam par shes par smra ba rnams kyi nang na ye shes kyi sku nyin mor byed pa'i sku yang dag par rdzogs pa'i sangs
[\[140a.3\]]rgyas su gyur pa 'ga' yang med ce na/_brjod par bya ste/_'dir rnam par shes par smra ba rnams rnam par shes pa'i chos la gnas pa'i phyir dang /_yang dag par rdzogs pa'i sangs rgyas rnam par shes pa'i chos nyid las 'das pa'i phyir ro/_/de ltar yang de bzhin
[\[140a.4\]]gshegs pas mtshan yang dag par brjod pa'i so sor rtog pa'i ye shes la bstod pa las tshigs su bcad pa nyi shu rtsa gsum pas gsungs pa 'di lta ste/_rnam par shes pa'i chos nyid 'das/_/ye shes gnyis med tshul 'chang ba/_/rnam par rtog med lhun gyis
[\[140a.5\]]grub/_/dus gsum sangs rgyas sku 'chang ba/_/zhes so/_/de'i phyir ye shes kyi sku nyin mor byed pa'i sku yang dag par rdzogs pa'i sangs rgyas zhes bcom ldan 'das kyis zlos pa gsungs so/_/'dir 'ga' zhig la rgyud kyi brjod par bya ba ye shes kyi sku gang
[\[140a.6\]]yin pa de ni gzugs can ma yin pa yin la pad+ma'i 'dab ma rgyas pa'i spyan gang yin pa de ni gzugs can ma yin nam/_ci'i don du pad+ma'i 'dab ma rgyas pa'i spyan zhes bcom ldan 'das kyis gsungs zhes pa'i bsam pa 'byung bar 'gyur ba de'i phyir brjod par bya ste/_
[\[140a.7\]]'dir byis pa'i skye bo dag gis pad+ma'i 'dab ma rgyas pa'i spyan rgyud kyi brjod par bya ba gzugs can du brjod pa gang yin pa de ni ma yin te/_'dir nges pa'i don du pad+ma'i sgras nam mkha'i khams brjod do/_/pad+ma nam mkha'i khams de la pad+ma'i 'dab ma rnams
[\[140b\]]
[\[140b.1\]]bzhin du rigs brgya ring ba'i ngo bo nyid kyis gnas pa'i sems can rnams so/_/pad+ma'i 'dab ma de dag gi mtha' ji srid par bcom ldan 'das gang gi spyan brgya rgyas pa de ni pad+ma'i 'dab ma rgyas pa'i spyan no/_/'dir bcom ldan 'das kyis mtshan yang dag par brjod
[\[140b.2\]]pa'i me long lta bu'i ye shes la bstod pa las tshigs su bcad pa drug pas gsungs pa 'di lta ste/_rdo rje 'bar ba mig mi bzad/_/skra yang rdo rje 'bar ba ste/_/rdo rje 'bebs pa 'bebs pa che/_/mig brgya pa ste rdo rje'i mig_/ces so/_/bcom ldan
[\[140b.3\]]'das kyi gsung 'di'i phyir pad+ma'i 'dab ma rgyas pa'i spyan yang dag par rdzogs pa'i sangs rgyas bcom ldan 'das ni gzugs dang bral ba yin no/_/sangs rgyas de seng ge'i khri la bzhugs pa ste seng ge'i khri ni mkha' khams yin la gzhan yang seng ge'i khri ni zla ba dang nyi ma
[\[140b.4\]]dang me'i dkyil 'khor te de la bzhugs pa ni seng ge'i khri la bzhugs pa'o/_/'dir rtsa ba'i rgyud las bcom ldan 'das kyis gsungs pa/_e gsang mkha' khams b+ha ga 'am/_/chos 'byung chu skyes seng ge'i khrir/_/bzhugs pa'i rdo rje can waM dang /_/rdo
[\[140b.5\]]rje can dang rdo rje sems/_/rdo rje 'jigs byed dbang phyug dang /_/he ru ka dang dus 'khor dang /_/dang po'i sangs rgyas la sogs mtshan/_/sna tshogs yul gyi ming rnams kyis/_/rgyud gzhan dag tu bdag gis brjod/_/sna tshogs sems can bsam
[\[140b.6\]]pas kyang /_/rten gyi mtshan nyid gnas dang ni/_/rten pa dag kyang bdag gis brjod/_/kun mkhyen ston pa rdo rje 'dzin/_/sangs rgyas seng ge'i khri la bzhugs/_/zla bzang khyod kyis gsol btab pa/_/dus kyi 'khor lo'i ston pa po/_/zhes so/_/
[\[140b.7\]]de'i phyir thams cad mkhyen pa sangs rgyas bcom ldan 'das 'jig rten dang 'jig rten las 'das pa'i chos ston pa po lha dang lha ma yin dang mi rnams kyi ston pa mchog gi thugs rje can rgyu med par mnyes gshin pa sgrib pa thams cad las nges par grol ba'o/_/des na
[\[141a\]]
[\[141a.1\]]khyab 'jug dang drag po la sogs pa rnams kyi yang ston pa sangs rgyas bcom ldan 'das thams cad mkhyen pa ste/_stong gsum gyi stong chen po'i 'jig rten gyi khams na mtha' yas pa mtha' yas pa'i sems can rnams la mtha' yas pa mtha' yas pa'i
[\[141a.2\]]skad kyis cig car 'jig rten dang 'jig rten las 'das pa'i chos ston pa po gzhan ni 'ga' yang med do/_gang gi phyir lha'i skye ba gcig pu nyi tshe bar skyes pa'i phyir dang legs par sbyar ba gcig pu nyi tshe ba smra ba'i phyir de dag ni thams cad mkhyen pa'i skad des mos pa sna
[\[141a.3\]]tshogs pa'i sems can rnams la rang rang gi skad tha dad kyis 'jig rten dang 'jig rten las 'das pa'i chos ston par byed pa po ma yin no/_/mi'i 'jig rten 'dir de dag gis legs par sbyar ba'i skad kyis bstan pa glu dang grub pa'i mtha' dang sngon rabs kyi chos thams cad
[\[141a.4\]]nyi tshe bar mngon sum du mthong ngo /_/rig byed bzhi po rnams kyang ste gang gi phyir bram ze dang rgyal rigs rig byed klog par byed pa'i phyir ro/_/'dir bram ze dang rgyal rigs dag gis rig byed bklag par bya'i/_rje'u rigs dang dmangs rigs la sogs pa rnams kyis
[\[141a.5\]]ma yin no zhes dang /_de bzhin du glu ngang grub pa'i mtha' dang sngon gyi rabs kyi chos rnams bram ze'i kha las bram ze dang rgyal rigs dang rje'u rigs dang dmangs rigs te rigs bzhi rnams kyis mnyan par bya'i/_rab tu byung ba 'dzin pa med pas na nya pa la sogs pa rnams
[\[141a.6\]]kyis ni ma yin no zhes te/_chos dgag pa'i tshig 'di'i phyir de dag gis bstan pa'i chos rnams ni nyi tshe ba ste sems can thams cad la phan par byed pa ma yin no/_/mi'i yul 'dir legs par sbyar ba'i skad nyi tshe ba yin pa'i rgyu gang gis mos pa sna tshogs pa'i sems
[\[141a.7\]]can rnams la sna tshogs pa'i skad kyis 'jig rten dang 'jig rten las 'das pa'i chos bstan par bya bar mi nus pa des na mi'i yul 'dir rje'u rigs dang dmangs rigs la sogs pa skye gnas dman par skyes pa rnams kyis rig byed bklag pa dang rab tu byung ba dbyig pa 'dzin pa
[\[141b\]]
[\[141b.1\]]yang mi bya'o zhes rje'u rigs dang dmangs rigs la sogs pa dgag pa byas so/_/sgra gcig pu legs par rab tu sbyar bas mtho ris su 'dod pa 'jo'o zhes pa ni log pa'i nga rgyal gyis zil gyis non pa rnams kyi bsam pa ste thams cad mkhyen pa'i skad med pa'i phyir ro/_/mi'i
[\[141b.2\]]'jig rten 'dir gal te dmangs rigs la sogs pa'i mi thams cad kyis rig byed dang glu dang grub pa'i mtha' dang rtog ge dang bstan bcos la sogs pa rig par gyur pa de lta na bram ze rnams la su zhig gus par byed par 'gyur te/_rig pa dang chos dang ye shes thun mong bar
[\[141b.3\]]yongs su shes pa'i phyir dang khyim pa 'khor ba'i longs spyod la chags pa thams cad dang bram ze rnams yon tan khyad par med pa'i phyir ro/_/zhes bya bar shes nas/_rdzas la chags pa'i drang srong gdug pa rnams kyis glu dang grub pa'i mtha' dang sngon gyi rabs la sogs pa'i
[\[141b.4\]]chos rnams legs par sbyar ba'i skad kyis glegs bam la bris shing rig byed kyang kha thon gyis bklag par bya'o zhes pa'i nges pa byas pa ni thams cad shes par mi ston pa'i bsam pas byis pa'i skye bo rnams rmongs pa chen po skyed par byed pa ste/_'dir sngon gyi dus na rig byed
[\[141b.5\]]dang glu dang grub pa'i mtha' dang sngon gyi rabs kyi chos rnams glegs bam la bris par ma gyur pa na sdom brtson rnams kyi kha la gnas so/_/de nas snyigs ma lnga'i dus kyi dbang gis shes rab dman pa nyid kyi phyir sdom brtson rnams kyis glegs bam la bris so zhes so/_/
[\[141b.6\]]'dir khyab 'jug dang drag po la sogs pa rnams kyis bstan pa'i chos nyi tshe ba sems can thams cad la brtse ba dang bral ba/_'khor ba'i sdug bsngal ster bar byed pa log pa'i nga rgyal skyed par byed pa rigs su smra ba mngon par khengs par byed pa dag la sangs rgyas pa rnams
[\[141b.7\]]kyis rjes su yi rang bar mi bya'o/_/khams gsum po 'dir thams cad mkhyen pas thams cad mkhyen pa'i skad kyis bstan pa'i chos gang yin pa sdud par byed pa po dag gis sems can sna tshogs pa'i skad kyis glegs bam la bris pa/_rig byed la sogs pa 'jig
[\[142a\]]
[\[142a.1\]]rten pa'i don ston par byed pa/_theg pa gsum gyi don ston par byed pa/_'jig rten kun rdzob kyi bden pa dang /_don dam pa'i bden pas bstan pa ni sems can thams cad kyis mnyan pa dang brjod pa'i slad du yang ste/_de la mos pa'i sems
[\[142a.2\]]can rnams kyis thams cad mkhyen pas bstan pa'i chos kyi phung po brgyad khri bzhi stong 'jig rten dang 'jig rten las 'das pa'i don ston par byed pa de dag nyan par byed klog par byed/_'don par byed 'chang bar byed gzhan dag la yang rgya cher yang dag par rab tu ston par
[\[142a.3\]]byed rab tu gnas par byed/_me tog sna tshogs dang /_spos sna tshogs dang /_dri sna tshogs dang /_phye ma sna tshogs dang /_gos sna tshogs dang /_me long sna tshogs dang /_dril bu sna tshogs dang /_ba dan sna tshogs dang /_rnga yab sna tshogs dang /_gdugs sna
[\[142a.4\]]tshogs dang /_bla re sna tshogs dang /_mu tig gi do shal sna tshogs dang /_mar me sna tshogs dang /_rin po che'i rgyan sna tshogs kyis mchod pa byed de/_mchod pa byas nas de dag la yan lag lngas phyag 'tshal bar byed do/_/de ltar thams cad mkhyen pas bstan pa'i
[\[142a.5\]]chos gzhan la phan par byed pa de dag ni mos pa'i dbang gis gzhan la phan par byed pa'i slad du de dag de bzhin gshegs pas rigs dang rigs ma yin pa'i dbang gis 'ga' zhig la yang bsgrubs pa dang bkag pa med de da lta yang nub par ma gyur to/_/re zhig yul gyi khyad
[\[142a.6\]]par gzhan lta zhog gi de bzhin gshegs pa mngon par rdzogs par sangs rgyas pa 'phags pa'i yul 'dir bcom ldan 'das yongs su mya ngan las 'das par gyur pa na sdud par byed pa po dag gis theg pa gsum glegs bam la bris te/_de bzhin gshegs pa'i nges pas sde
[\[142a.7\]]snod gsum ma ga d+hA'i skad kyis bris so/_/mdo sde ni sin+d+hu'i skad kyis so/_/pha rol du phyin pa'i tshul dang sngags kyi tshul ni legs par sbyar ba'i skad kyis so/_/rgyud dang rgyud gzhan dag ni legs par sbyar pa'i skad dang tha mal ba'i skad dang zur chag gi skad dang legs par sbyar ba
[\[142b\]]
[\[142b.1\]]ma yin par ri khrod pa la sogs pa kla klo'i skad kyis te/_de lta bu la sogs pa thams cad mkhyen pas bstan pa'i chos rnams sdud par byed pa po dag gis bris so/_/de bzhin du bod kyi yul du theg pa gsum bod kyi skad gyis bris te/_rgya nag tu rgya nag gi skad kyis so/_/
[\[142b.2\]]rgya nag chen por rgya nag chen po'i skad kyis so/_/pA ra si ka'i yul du pAr si ka'i skad kyis so/_/chu bo shI ta'i byang du tsam pa ka'i yul gyi skad dang /_spre'u'i yul gyi skad dang /_gser zhes bya ba'i yul gyi skad kyis so/_/de bzhin du chu bo sngon po'i byad du rug ma zhes bya
[\[142b.3\]]ba'i yul gyi skad dang /_su raM ma'i yul gyi skad kyis so/_/de ltar grong bye ba bye ba'i bdag nyid yul dgu bcu rtsa drug rnams su lus dgu bcu rtsa drug gi skad kyis bris so/_/de bzhin du dum bu bcu gnyis dang mtho ris dang mi yul dang sa 'og rnams su sems can sna tshogs kyi
[\[142b.4\]]skad kyis sdud par byed pa po dag gis theg pa gsum bris te/_nyan thos rnams kyis nyan thos kyi theg pa dang /_rang sangs rgyas rnams kyis rang sangs rgyas kyi theg pa dang /_byang chub sems dpa' rnams kyis theg pa chen po pha rol tu phyin pa dang /_theg pa chen po gsang
[\[142b.5\]]sngags rgyu dang 'bras bu'i bdag nyid de/_sdud par byed pa po sna tshogs kyis sems can rnams gdul bar bya ba'i don du'o/_/sdud par byed pa sna tshogs kyis yul sna tshogs kyi skad kyis bris pa'i lung dang rigs pa 'dis rnam par dpyad pa na sangs rgyas bcom ldan
[\[142b.6\]]'das thams cad mkhyen pa thams cad mkhyen pa'i skad kyis chos ston pa po yin gyi khyab 'jug dang drag po la sogs pa gzhan ni ma yin no/_/ci ste khyab 'jug dang drag po la sogs pa rnams kyi nang na yon tan 'di dag yongs su rdzogs pa 'ga' zhig yod na de yang bdag cag
[\[142b.7\]]gis rnam pa thams cad du phyag bya ba dang mchod par bya ba dang bkur bar bya ba yin no/_/mkhas rnams yon tan la gus te/_/sangs rgyas dbang phyug sogs la min/_/yon tan med la'ang gus pa gang /_/de blun mi dge'i las las skyes/_/sems can rnams la
[\[143a\]]
[\[143a.1\]]phan pa'i chos/_/tha mal rnams kyang ston par byed/_/mkhas pas bdag gi dga' mi dga' sa/_/sems can rnams la 'tshe ba ston/_/ma yang srin mo'i 'jig rten na/_/rang gi bu la bzang bar sems/_/gang zhig bu la brtse med pa/_/de la
[\[143a.2\]]skye bo gzhan lta ci/_/mchod sbyin la sogs chos kyi rgyu/_/gang la pha ma gsod par ni/_/rang don lhur len bram zes brjod/_/de la gzhan don ci zhig gtam/_/de'i phyir mchog gi dang po'i sangs rgyas la thams cad mkhyen pa sangs rgyas bcom ldan 'das sems can
[\[143a.3\]]thams la thugs brtse ba can thams cad mkhyen pa skad thams cad kyis chos ston pa po yin la/_de bzhin du sa bcu'i dbang phyug phyag na rdo rje zla ba bzang po ni gsol ba 'debs pa po dang sdud pa po yin par rab tu grags so/_/bsdus pa'i rgyud kyi rgyal po dus kyi 'khor
[\[143a.4\]]lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las thams cad mkhyen pa zhes pa la sogs pas rgyud kyi rgyal po ston pa po dang gsol ba 'debs pa po bsgrub pa'i mdor bsdus te bzhi pa'o//_//da ni rdo rje'i rnal 'byor
[\[143a.5\]]bsdu ba brjod pa rnal 'byor dpal ldan dus 'khor zhes pa la sogs pa ste sngags kyi tshul 'di la 'jig rten dang 'jig rten las 'das pa'i bden pa yang dag par brten nas sangs rgyas bcom ldan 'das kyis rgyud dang rgyud gzhan dag tu don rnam pa gnyis nges par bstan te/_
[\[143a.6\]]gcig ni 'jig rten kun rdzob kyis yin la gnyis pa ni don dam pas so/_/de la gang 'jig rten kun rdzob kyis bstan pa de ni drang ba'i don yin la gang don dam pas bstan pa de ni nges pa'i don to/_/don rnam pa gnyis po 'di slob ma rnams kyis bal ma'i man ngag las
[\[143a.7\]]khong du chud par bya ba'o/_/de bzhin du rgyud dang rgyud gzhan thams cad la brjod par bya ba rnam pa gnyis te gcig ni 'jig rten kun rdzob kyis yin la gnyis pa ni don dam pas so/_/gang 'jig rten kun rdzob kyis yin pa de ni kha dog dang phyag dang mtshan ma dang dbyibs kyi
[\[143b\]]
[\[143b.1\]]mtshan nyid can no/_/gang don dam pa'i bden pas yin pa de ni kha dog dang phyag dang mtshan ma dang dbyibs dang bral ba'o/_/'di dag las gang 'jig rten pa'i kun rdzob kyis bstan pa de ni phyi dang nang la 'jig rten pa'i dngos grub bsgrub pa'i slad du rang gi sems kyis yongs
[\[143b.2\]]su brtags pa'i chos/_'jig rten pa'i dngos grub kyi 'bras bu ster bar byed pa'o/_/gang don dam pa'i bden pas bstan pa de ni 'jig rten pa las 'das pa rnam pa thams cad kyi mchog dang ldan pa phyag rgya chen po'i dngos grub bsgrub pa'i slad du rang gi sems kyis yongs su
[\[143b.3\]]brtags pa'i chos dang bral ba gzhon nu ma rnams kyis/_me long la sogs pa la pra phab pa bzhin du rnal 'byor pa rnams kyis rang gi sems kyi 'od gsal mngon sum du nam mkha' la snang ba 'dod pa'i don gyi 'bras bu ster ba ste 'bras bu ni 'gyur ba med pa'i bde ba'i ye shes kyi sems
[\[143b.4\]]so sems 'di gnyis gcig pa nyid ni shes rab dang thabs kyi bdag nyid rdo rje'i rnal 'byor don chen po mchog tu mi 'gyur ba dang po'i sangs rgyas rigs med pa dus kyi 'khor lo bcom ldan 'das rdo rje sems dpar rgyud gzhan thams cad du rab tu grags so/_/bcom ldan 'das de nyid
[\[143b.5\]]rgyu'i mtshan nyid pha rol tu phyin pa'i tshul la ni shes rab kyi pha rol tu phyin pa las ngo bo nyid kyi sku zhes gsungs so/_/de bzhin du mngon par rtogs pa'i rgyan gyi tshig le'ur byas pa las mdzad pa dang bzhir nges par byams pas gsungs pa/_ngo bo nyid longs rdzogs bcas dang /_/
[\[143b.6\]]de bzhin gzhan pa sprul pa ni/_/chos sku mdzad par bcas pa ste/_/rnam pa bzhir ni yang dag brjod/_/ces so/_/bcom ldan 'das de nyid 'bras bu'i mtshan nyid sngags kyi tshul la lhan cig skyes pa'i dga' ba dang /_lhan cig skyes pa'i sku zhes gsungs te
[\[143b.7\]]gzung ba dang 'dzin pa spangs pa rnam par shes pa'i chos nyid las 'das pa srid pa dang mya ngan las 'das pa la rab tu mi gnas pa/_sangs rgyas rnams kyi 'dus pa dang /_lha mo rnams kyi sdom pa yang ye shes kyi sku 'di dang lhan cig ro mnyam pa nyid do zhes pa nges pa'i don
[\[144a\]]
[\[144a.1\]]to/_/'dir rnal 'byor pa rnams kyi phyogs su 'dzin pa thams cad nyams par bya ba'i slad du rdo rje'i rnal 'byor rigs med pa rtag pa dang chad pa spangs pa/_'jig rten pa'i dpe las 'das pa/_yod pa dang med pa'i blo yongs su spangs pa/_gzhon nu
[\[144a.2\]]ma'i me long la pra phab pa bzhin rang gi sems kyis ma brtags pa mngon sum du mthong ba/_yid ches pa'i don can rnam pa thams cad pa/_nam mkha' las byung ba/_kun du bzang po/_dbang po thams cad pa/_sems can thams cad kyi bdag nyid du gnas pa/_lhan
[\[144a.3\]]cig skyes pa'i dga' ba/_gtan tshigs dang dpe spangs pa 'di'i dper dngos po dang dngos po med pa gcig pa nyid 'gyur te chos mi mthun pa'i phyir ro/_/dper na 'jig rten pa'i dpe bum pa dang chos mi mthun pa'i phyir nam mkha'i me tog ni med pa thams cad kyis med do/_/
[\[144a.4\]]de bzhin du nam mkha'i me tog dang chos mi mthun pa'i phyir bum pa ni dngos po thams cad kyis yod do zhes 'di gnyis phan tshun chos mi mthun pa'i phyir dper 'gyur ro/_/de bzhin du chad pa dang /_chos mi mthun pa'i phyir srid pa ni dngos po thams cad kyis yod do/_/srid pa
[\[144a.5\]]dang chos mi mthun pa'i phyir chad pa ni med pa thams cad kyis med do/_/chad pa'i sgras ni mya ngan las 'das pa dngos po med pa'i mtshan nyid do/_/de bzhin du 'jig rten las 'das pa'i dper bum pa dang nam mkha'i me tog 'di gnyis gcig pa nyid 'gyur te chos mi
[\[144a.6\]]mthun pa'i phyir ro/_/bum pa dang nam mkha'i me tog 'di dag 'jig rten pa'i kun rdzob tu gcig pa nyid med de phan tshun 'gal ba'i phyir ro/_/gang gis gang yod pa de ni med par mi 'gyur zhing gang med pa de ni yod par mi 'gyur te dngos po dang dngos po med pa'i rang bzhin las
[\[144a.7\]]so/_/gang gis yod pa'i mtshan nyid kyi sems su 'gyur ba des med pa'i mtshan nyid du mi 'gyur ro/_/gang gis med pa'i mtshan nyid kyi sems su 'gyur ba des yod pa'i mtshan nyid du mi 'gyur te 'gal ba'i phyir ro/_/'dir yang stong pa nyid dang snying rje'i bdag
[\[144b\]]
[\[144b.1\]]nyid kyi gzugs rnam par dag pa'i sems gzhon nu ma'i pra phab pa lta bu ni gzugs kyi mtshan nyid ma yin te rdul phra rab med pa'i phyir ro/_/gzugs med pa'i mtshan nyid ma yin te stong pa la yod pa'i phyir ro/_/de'i phyir kun rdzob stong pa nyid kyi gzugs can dang stong pa
[\[144b.2\]]nyid kun rdzob kyi gzugs can te/_'jig rten pa'i dpe las 'das pa nyid kyi phyir sems gang yod pa'i sems de ni sems med pa/_rtag pa dang chad pa'i chos kyis mtshan nyid dang bral ba stong pa nyid dang snying rje dbyer med pa'o/_/don dam pa'i bden pas gnyis ka'i
[\[144b.3\]]sems dag chos mi mthun pa'i phyir yod pa dang med pa las 'das pa/_dngos po dang dngos po med pa zad pa/_rdo rje'i rnal 'byor gnyis su med pa ste de bzhin gshegs pa'i gsung rigs med pa nyid kyi phyir ro/_/'dir rtsa ba'i rgyud las bcom ldan 'das kyis
[\[144b.4\]]gsungs pa/_yod dang med las rnam par 'das/_/gnyis med dngos dang dngos med zad/_/stong nyid snying rje dbyer med pa/_/rdo rje'i rnal 'byor bde ba che/_/phra rab rdul gyi chos nyid 'das/_/stong pa'i chos ni rnam par spangs/_/rtag dang chad
[\[144b.5\]]las rnam par grol/_/rdo rje'i rnal 'byor rigs med pa/_/zhes so/_/de bzhin du rgyud gzhan dag tu yang de bzhin gshegs pas rdo rje'i rnal 'byor phyag rgya chen po'i dngos grub ster bar byed pa po gsungs so/_/rdo rje'i rnal 'byor rnam par dag pa skad cig gcig
[\[144b.6\]]gis mngon par rdzogs par sangs rgyas pa/_dam pa'i don chen po mchog tu mi 'gyur ba lhan cig skyes pa'i dga' ba 'di ni/_'dod pa'i srid pa la mi gnas/_gzugs kyi srid pa la mi gnas/_gzugs med pa'i srid pa la mi gnas/_'dod pa'i mya ngan
[\[144b.7\]]las 'das pa la mi gnas/_gzugs kyi mya ngan las 'das pa la mi gnas/_gzugs med pa'i mya ngan las 'das pa la mi gnas te srid pa dang /_mya ngan las 'das pa la mi gnas pa nyid kyi phyir ro/_/gnyis ka la yang mi gnas te phan tshun 'gal ba'i
[\[145a\]]
[\[145a.1\]]phyir ro/_/srid pa dang mya ngan las 'das pa ni gcig pa nyid ma yin te grib ma dang nyi ma bzhin no/_/dper na me ni gtsub stan la mi gnas/_gtsub shing la mi gnas/_skyes bu'i lag pa'i rtsol ba la mi gnas pa de bzhin du rdo rje'i
[\[145a.2\]]rnal 'byor yang phyi dang nang dang gzhan thams cad la rnal 'byor pas rtogs par bya'o/_/'dir skad cig gcig gis mngon par rdzogs par byang chub pa zhes bya ba ni mchog tu mi 'gyur ba'i bde ba chen po'i skad cig ste skad cig la mngon par rdzogs par sangs rgyas
[\[145a.3\]]pa 'di ni dbugs kyi grangs [(]gyi [,]kyi [)]mtha' ji srid par skad cig thams cad rnam par sgom pa po yin no/_/de nas rdzogs pa'i skad cig de la mngon par rdzogs par sangs rgyas pa ste yang dag par rdzogs pa'i sangs rgyas so/_/'dir rdzogs pa'i skad cig gang la de bzhin
[\[145a.4\]]gshegs pa thams cad mngon par rdzogs par sangs rgyas pa'i skad cig de nas chos thams cad skye ba med pa gnas pa med pa 'jig pa med pa ste rigs med pa'i phyir ro/_/'dir skad cig gang la chos rnams skye bar 'gyur ba'i skad cig de la gnas pa dang 'jig pa med
[\[145a.5\]]do/_/'dir skad cig gang la gnas par 'gyur ba'i skad cig de la 'jig pa dang skye ba med do/_/'dir skad cig gang la chos thams cad 'jig par 'gyur ba'i skad cig de la skye ba dang gnas pa med do/_/de ltar na rim pa ji lta ba bzhin chos thams cad skad cig skye ba dang
[\[145a.6\]]skad cig gnas pa dang skad cig 'jig par mi 'gyur ro/_/cig car yang mi srid de chos thams cad dus gcig tu yod pa la skye ba dang gnas pa dang 'jig pa'i skad cig rnams gcig pa nyid ma yin no/_/ci ste rim pa ji lta bar skye ba'i skad cig las gnas pa'i skad
[\[145a.7\]]cig dang gnas pa'i skad cig las 'jig pa'i skad cig dang 'jig pa'i skad cig las skye ba'i skad cig 'byung ngo zhe na/_'di nyid don dam pa'i rigs pas mi 'thad de/_'dir skad cig snga ma ma 'gags pa las skad cig gzhan mi 'byung zhing de bzhin du 'gags pa las
[\[145b\]]
[\[145b.1\]]kyang mi 'byung ngo /_/dper na sa bon ma nyams pa las myu gu mi 'byung zhing nyams pa las kyang mi 'byung ba bzhin no/_/de ltar na don dam par yod pa'i dngos po med pa'i phyir skad cig gcig med de gcig dang du ma 'gal ba'i phyir ro/_/'dir skad cig thams cad
[\[145b.2\]]rnam par sgom pa po skad cig gcig la mngon par rdzogs par sangs rgyas zhes pa gang yin pa de ni mchog tu mi 'gyur ba'i bde ba'i skad cig drug brgya lhag pa'i stong phrag nyi shu rtsa gcig sgom pa po dang por mchog tu mi 'gyur ba'i bde ba'i skad cig gis mngon par rdzogs
[\[145b.3\]]par sangs rgyas te/_de'i rjes la sangs rgyas rnams kyi rnal 'byor skad cig thams cad med pa gcig dang du ma dang bral ba mchog gi gnyis su med pa ste/_don dam par yod pa dang med pa dang bral ba nyid phyir ro/_/ji srid du 'jig rten pa'i sems yod pa de
[\[145b.4\]]srid du chos rnams gcig dang du mas rnam par dpyod de skad cig ma'i sems snang ba'i phyir ro/_/gang gi tshe sems skad cig gis chos dang bral ba de'i tshe rang bzhin med pa zhes brjod do/_/de'i phyir rang bzhin med pa'i phyogs ni bcom ldan 'das kyis phyogs med par
[\[145b.5\]]gsungs so/_/phyogs zhes bya ba ni dngos po dang dngos po med pa dang /_yod pa dang med pa dang /_yin pa dang ma yin pa dang /_gcig dang gcig ma yin pa dang /_rtag pa dang chad pa dang /_srid pa dang mya ngan las 'das pa dang /_gzugs dang gzugs ma
[\[145b.6\]]yin pa dang /_sgra dang sgra ma yin pa dang /_skad cig dang skad cig ma yin pa dang /_chags pa dang chags pa ma yin pa dang /_zhe sdang dang zhe sdang ma yin pa dang /_gti mug dang gti mug ma yin pa zhes pa de lta bu la sogs pa rnams ni phyogs te phan tshun ltos pa dang
[\[145b.7\]]bcas pa nyid kyi phyir ro/_/phyogs 'di dang bral ba ni sangs rgyas rnams kyi mi gnas pa'i mya ngan las 'das pa rang bzhin med pa ste/_skad cig gcig dang du ma dang bral ba'i ye shes ni rgyal ba rnams kyis de kho na nyid ces gsungs so/_/de nyid sems can rnams
[\[146a\]]
[\[146a.1\]]kyi rang gi sems kyi bsam pa'i dbang gis rnam pa bzhi dang rnam pa bcu drug tu yang so sor snang ste/_dga' ba dang mchog dga' dang khyad par gyi dga' ba dang lhan cig skyes pa'i dbye bas rnam pa bzhi ste/_de nas sku'i dga' ba dang gsung gi dga' ba dang
[\[146a.2\]]thugs kyi dga' ba dang ye shes kyi dga' ba dang /_de bzhin du sku'i mchog gi dga' ba dang /_gsung gi mchog gi dga' ba dang /_thugs kyi mchog gi dga' ba dang /_ye shes kyi mchog gi dga' ba dang /_de bzhin du sku'i khyad par gyi dga' ba dang /_gsung gi
[\[146a.3\]]khyad par gyi dga' ba dang /_thugs kyi khyad par gyi dga' ba dang /_ye shes kyi khyad par gyi dga' ba dang /_de bzhin du sku'i lhan cig skyes pa'i dga' ba dang /_gsung gi lhan cig skyes pa'i dga' ba dang /_thugs kyi lhan cig skyes pa'i dga' ba dang /_ye shes kyi
[\[146a.4\]]lhan cig skyes pa'i dga' ba ste/_de lta bu'i de nyid rnam pa bcu drug gang gi tshe rnal 'byor pas rig pa de'i tshe/_de nyid rnam pa bcu drug rig_/ces bcom ldan 'das kyis gsungs so/_/de nyid de kho na la lhan cig skyes pa'i sku zhes brjod de/_de'i 'og tu chos kyi sku
[\[146a.5\]]dang /_de'i 'og tu longs spyod rdzogs pa'i sku dang /_de'i 'og tu sprul pa'i sku'o/_/de bzhin du lhan cig skyes pa'i gsung dang /_lhan cig skyes pa'i thugs dang /_lhan cig skyes pa'i ye shes dang /_de bzhin du chos kyi gsung dang /_chos kyi thugs dang /_chos kyi ye
[\[146a.6\]]shes dang /_longs spyod rdzogs pa'i gsung dang /_longs spyod rdzogs pa'i thugs dang /_longs spyod rdzogs pa'i ye shes dang /_sprul pa'i gsung dang /_sprul pa'i thugs dang /_sprul pa'i ye shes te/_de ltar de nyid rnam pa bcu drug tu sems can thams cad kyi
[\[146a.7\]]sems kyi lhag par mos pa'i dbang gis rab tu snang ste/_de nyid lhan cig skyes pa'i sku stong pa nyid kyi rnam par thar pas rnam par dag pa/_ye shes rdo rje thams cad mkhyen pa shes rab dang thabs kyi bdag nyid rnam par dag pa'i rnal 'byor zhes brjod do/_/de nyid chos kyi
[\[146b\]]
[\[146b.1\]]sku mtshan ma med pa'i rnam par dag pa thugs rdo rje ye shes sku shes rab dang thabs kyi bdag nyid chos kyi bdag nyid kyi rnal 'byor zhes brjod do/_/de nyid longs spyod rdzogs pa'i sku smon pa med pa'i rnam par thar pas rnam par dag pa/_gsung rdo rje nyin mor byed pa'i sku shes
[\[146b.2\]]rab dang thabs kyi bdag nyid sngags kyi rnal 'byor zhes brjod do/_/de nyid sprul pa'i sku mngon par 'dus ma byas pa'i rnam par thar pas rnam par dag pa/_sku rdo rje pad+ma'i 'dab ma rgyas pa'i spyan shes rab dang thabs kyi bdag nyid dbyibs kyi rnal 'byor zhes brjod de/_de lta
[\[146b.3\]]bu'i rdo rje'i rnal 'byor rnam pa bzhi po 'di sangs rgyas la phyag na rdo rjes zhus so/_/stong pa nyid kyi rnam par thar pas rnam par dag pa/_ye shes rdo rje shes rab dang thabs kyi bdag nyid lhan cig skyes pa'i sku thams cad mkhyen pa nyid thob pa ni thams cad mkhyen pa ste thams
[\[146b.4\]]cad gzigs pa nyid kyi phyir ro/_/mtshan ma med pa'i rnam par thar pas rnam par dag pa/_thugs rdo rje shes rab dang thabs kyi bdag nyid/_chos kyi sku lam gyi rnam pa mkhyen pa nyid thob pa ni ye shes sku ste/_mchog tu mi 'gyur ba'i bde bas gnas pa nyid kyi phyir
[\[146b.5\]]ro/_/smon pa med pa'i rnam par thar pas rnam par dag pa/_gsung rdo rje shes rab dang thabs kyi bdag nyid/_longs spyod rdzogs pa'i sku lam mkhyen pa nyid thob pa ni nyin mor byed pa'i sku ste mtha' yas pa mtha' yas pa'i sems can gyi skad kyis cig car 'jig rten dang
[\[146b.6\]]'jig rten las 'das pa'i chos ston pa po nyid yin pa'i phyir ro/_/mngon par 'dus ma byas pa'i rnam par thar pas rnam par dag pa/_sku rdo rje shes rab dang thabs kyi bdag nyid/_sprul pa'i sku rnam pa thams cad mkhyen pa nyid thob pa ni pad+ma'i 'dab ma rgyas
[\[146b.7\]]pa'i spyan te mtha' yas pa mtha' yas pa'i sprul pa'i sku dag gis cig car rnam pa thams cad pa'i sku'i bkod pa'i rdzu 'phrul spro ba'i phyir ro/_/de bzhin du skad cig gcig gis mngon par rdzogs par sangs rgyas pa ni ye shes rdo rje ste don thams cad gzigs pa'o/_/
[\[147a\]]
[\[147a.1\]]rnam pa lngas mngon par rdzogs par sangs rgyas pa ni thugs rdo rje ste/_mchog tu mi 'gyur ba'i bde ba'o/_/rnam pa nyi shus mngon par rdzogs par sangs rgyas pa ni gsung rdo rje ste/_bden pa'i don rnam pa bcu gnyis pa sems can thams cad kyi skad
[\[147a.2\]]kyis chos ston pa po'o/_/sgyu 'phrul dra bas mngon par rdzogs par sangs rgyas pa ni sku rdo rje ste/_de nyid rnam pa bcu drug rig pa mtha' yas pa'i sgyu 'phrul dra ba dag gis spros pa'i sku'o/_/'dir sems kyi rdo rje rnam pa bzhi rnam par dag pa ni sku bzhi'i mtshan
[\[147a.3\]]nyid du 'gyur te/_bzlog par dka' ba'i 'dod chags kyi dri mas kun nas bsgos pa b+ha ga dang dbang po'i bdag nyid bzhi pa'i sems kyi dngos po med pa'i sems ni ngo bo nyid kyi sku ste thams cad mkhyen pa zhes bya'o/_/mun pas zil gyis mnan pa shin tu gnyid log
[\[147a.4\]]pa'i sems kyi dngos po med pa'i sems ni chos kyi sku ste/_ye shes sku zhes pa'o/_/srog gis bskyed pa yod pa dang med pa'i rmi lam gyi sems kyi dngos po med pa'i sems ni longs spyod rdzogs pa'i sku ste nyin mor byed pa'i sku zhes pa'o/_/rnam par rtog pa du
[\[147a.5\]]ma'i dngos po'i 'du shes sad pa'i sems kyi dngos po med pa'i sems ni sprul pa'i sku ste/_pad+ma'i 'dab ma rgyas pa'i spyan zhes pa'o/_/rdo rje'i rnal 'byor 'di ye shes kyi le'ur rgya cher brjod par bya ste/_'jig rten khams kyi le'u 'dir ni mdor bstan pa
[\[147a.6\]]tsam zhig bstan to/_/de ltar ye shes dang thugs dang gsung dang sku'i bdag nyid kyi rnal 'byor zhus te dpal ldan dus 'khor rgyud kyi rgyal po la'o/_/ji ltar gyur pa la zhe na/_ka phreng ldan pa'i a 'dus la ste ka phreng ldan pa'i a 'dus zhes pa ka'i phreng ba ni
[\[147a.7\]]ka phreng ste/_ka yig la sogs pa gsal byed kyi phreng ba'o/_/ka yig gsal byed thams cad kyi gtso bor rig par bya ste/_dang por bstan pa'am rdul gyi ngo bo nyid yin pa'i phyir ro/_/de bzhin du a'i 'dus pa ni a 'dus te dbyangs kyi tshogs pa zhes
[\[147b\]]
[\[147b.1\]]brjod do/_/'dir ka'i phreng ba ni/_ka kha ga g+ha nga /_tsa tsha dza dz+ha nya/_Ta tha Da D+ha Na/_pa pha ba b+ha na/_ta tha da d+ha na/_sa k+pa Sha sha th+ka zhes pa ni ka'i phreng ba ste gsal byed kyi phreng ba'o/_/'dir a'i 'dus pa ni a A i I r-i rI u A l-i l-I i aH e e ar
[\[147b.2\]]A ra o au al A la ha hA ya yA ra rA wa wA la lA zhes pa ni a'i 'dus pa ste dbyangs kyi tshogs so/_/a 'dus 'di la ka phreng dang ldan pa'i phyir ka phreng ldan pa ste/_ka phreng dang ldan pa'i a 'dus dus kyi 'khor lo'i rjod par byed pa a la sogs pa dang /_ka la
[\[147b.3\]]sogs pa shes rab dang thabs kyi bdag nyid rnal 'byor gyi rgyud dang po'i sangs rgyas rigs med pa de la dus kyi 'khor lo'i brjod par bya ba rdo rje'i rnal 'byor rgyud kyi ngo bo nyid kyis gnas pa dang po'i sangs rgyas ni zla ba bzang pos zhus zhes pa chos bstan pa bsdus
[\[147b.4\]]pa'o/_/da ni dgos pa dang dgos pa'i dgos pa bsdus pa brjod pa/_mi rnams dgrol ba'i don du'o/_/zhes pa ste/_mi rnams dgrol ba'i don ni dang por re zhig dkyil 'khor du 'jug pa la sogs pas sems can gyi don byed pa ni dgos pa ste/_bsod
[\[147b.5\]]nams kyi tshogs dang dkyil 'khor gyi 'khor lo'i gzugs bsgom pa'i stobs dang /_byin gyis brlab pa bsgom pa'i stobs dang /_dpa' bo'i rim pa dang byin gyis brlab pa'i rim pas 'jig rten pa'i dngos grub sgrub pa yang dgos pa'o/_/de nas gong nas gong
[\[147b.6\]]du dgos pa'i yang dgos pa ni dgos pa'i dgos pa ste/_'dir nam mkha'i khams la rnam par rtog pa med pa'i sems dang du ba la sogs pa'i mtshan mas phyag rgya chen po rnam pa kun sna tshogs pa'i ngo bo nyid kyis bsgom pa mchog tu mi 'gyur ba'i bde ba'i sgrub thabs
[\[147b.7\]]dang /_bsod nams dang ye shes kyi tshogs dag gis mi rnams kyi skye ba 'di la sangs rgyas nyid dang rdo rje 'dzin pa nyid de dgos pa dang /_dgos pa'i dgos pa bsdus pa'o/_/mchog gi dang po'i sangs rgyas kyi rnal 'byor 'di ni 'das pa'i sangs rgyas rnams
[\[148a\]]
[\[148a.1\]]kyis bstan to/_/da ltar byung ba rnams kyis ston to/_/ma 'ongs pa rnams kyis kyang ston par 'gyur te/_'das pa dang da ltar byung ba dang ma 'ongs pa'i dus dang /_'das pa dang da ltar byung ba dang ma 'ongs pa'i tshe'i 'khor rnams kyis so/_/
[\[148a.2\]]mtha' yas pa mtha' yas pa'i sangs rgyas kyi zhing rnams su mtha' yas pa mtha' yas pa'i sems can rnams la mtha' yas pa mtha' yas pa'i de bzhin gshegs pa rnams kyis sangs rgyas nyid kyi slad du yang dag par bstan to/_/ston to/_/ston par 'gyur
[\[148a.3\]]ro/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las ston pa po la sogs pa bsdus pa'i mdor bsdus te lnga pa'o//_//da ni nyi ma'i shing rtas gsol ba
[\[148a.4\]]btab par gyur pa bcom ldan 'das 'jam dpal gyi sprul pa'i sku mi'i dbang po grags pas/_mchog gi dang po'i sangs rgyas las de bzhin gshegs pas lung bstan pa zla ba bzang pos gsol ba 'debs pa tshigs su bcad pa gnyis pas gsungs pa/_
[\[148a.5\]]stong pa ye shes kyang ste thig le mchog mchog rdo rje 'dzin pa sangs rgyas lha dang lha min yang /_/phyi dang lus dang gzhan la yang ste rang bzhin rnams la skyes bu nyi shu lnga pa'i bdag nyid dang /_/lus la sna tshogs tshad dang srid pa gsum gyi bkod pa lha dang lha
[\[148a.6\]]min rnams kyi longs spyod dang /_/dkyil 'khor dang ni dbang ste 'di dag skabs gsum pa dang mi yi bla ma yang dag bshad du gsol/_/'dir gsol ba 'debs pa'i tshigs su bcad pa ni stong pa chen po yi ge lnga dang thig le stong pa yi ge drug dang /_rigs
[\[148a.7\]]drug la sogs pa'i don bsdus par bcom ldan 'das kyis gsungs te de'i phyir 'di bdag gis dgrol bar bya'o/_/'dir dang por gsol ba 'debs pa'i tshigs su bcad pa stong pa zhes pa la sogs pas rgyud kyi sbas pa'i don rab tu gsal bar byas na 'chad
[\[148b\]]
[\[148b.1\]]par 'gyur ba byis pa'i blo can rnams kyis rtogs sla bar 'gyur ro/_/des na dang por 'grel bshad las mdor bsdus pas brjod par bya'o/_/'dir stong pa zhes pa la sogs pa'i ming rnams kyis ma mthong ba dang mthong ba'i dngos po nyi tshe ba'i dbang po'i spyod
[\[148b.2\]]yul ma yin pa dang /_nyi tshe ba'i dbang po'i spyod yul rnams rab tu ston to/_/med pa dang yod pa dang dngos po ma yin pa dang dngos po yin pa thams cad la yang ming sngon du 'gro bas tha snyad byed de nam mkha'i me tog la sogs pa dang bum pa la sogs pa bzhin no/_/
[\[148b.3\]]'dir nam mkha'i me tog gis ming gis bstan pa'i dngos po med pa ni dngos po ma yin no/_/de bzhin du bum pa'i ming gis bstan pa'i dngos po ni dngos po med pa'i mtshan nyid ma yin te rang gi ming gis brjod pa'i phyir ro/_/de bzhin du rgyud dang rgyud gzhan rnams
[\[148b.4\]]su bstan bcos kyi ming dang yul gyi ming dang sngags kyi yi ge'i ming dang yi ge re re'i ming rnams kyis dngos po gang dag de bzhin gshegs pas nges par bstan cing sdud par byed pa po rnams kyis kyang bris pa de dag thams cad rnal 'byor pa rnams kyis drang ba'i don
[\[148b.5\]]dang nges pa'i don gyis rtogs par bya'o/_/'dir gcig dang dngos po med pa la yang ming sna tshogs ste de'i phyir dngos po gcig la yang ming sna tshogs kyis bstan pa la rnal 'byor pa rnams kyis ming gi rnam par rtog pa mi bya ste bla ma dam pas nye bar bstan pa
[\[148b.6\]]gser bzhin yongs su brtags pa ni don la rton pa la brten pa nyid kyi phyir ro/_/'dir stong pa ye shes kyang ste thig le mchog mchog rdo rje 'dzin pa/_zhes pa'i yi ge bcu bzhi po 'dis stong pa zhes pa la sogs pa'i ming rnams kyis khams drug gi skyes bu chen po'i
[\[148b.7\]]gang zag 'di bsdus pa 'di lta ste/_ye shes kyi phung po dang rnam par shes pa'i phung po dang ye shes kyi khams dang nam mkha'i khams dang /_yid dang rna ba dang sgra dang chos kyi dbyings dang mchog gi dbang po dang stag dang dri chu 'dzag pa dang khu ba 'pho ba ste/_'di
[\[149a\]]
[\[149a.1\]]rnams sgrib pa dang bral ba nyid dang ro mnyam pa nyid dang gcig tu 'dres par gyur pa nyid la stong pa zhes brjod do/_/thams cad dngos po med pa ni ma yin te rnal 'byor pas rang rig pa nyid kyi phyir ro/_/de nyid ni rgyal ba rnams kyis gzhom du med
[\[149a.2\]]par gsungs te gzhom du med pa 'di'i ming gi mtshan ma ni lho dang byang dang shar dang nub kyi dbus su gri gug gi rnam par ri mo tsam brjod du med pa ste stong pa chen po'i yi ge dang po'o/_/de'i 'og tu ye shes kyang zhes pa ste 'dir kyang yig ni sdud pa'i don du bstan te
[\[149a.3\]]sdud pa'i don go bar byed pa'i phyir ro/_/ye shes zhes pa'i ming 'dis stong pa gsum pa zhes pa rtogs par bya ba 'di lta ste/_tshor ba'i phung po dang me'i khams dang mig dang ro dang lag pa dang 'gro ba ste/_'di rnams sgrib pa med pa nyid dang ro mnyam pa nyid dang
[\[149a.4\]]gcig tu 'dres par gyur pa nyid ni ye shes te stong pa chen po yi ge gsum pa'o/_/'di'i ming gi mtshan ma ni dbus ma gzhom du med pa'i mtshan ma'i lho ru thig le gnyis te brjod du med pa'o/_/thig le zhes pa'i ming 'dis stong pa bzhi pa rtogs par bya ste snga ma'i kyang
[\[149a.5\]]yig gi phyir ro/_/'di lta ste/_'du shes kyi phung po dang chu'i khams dang /_lce dang gzugs dang rkang pa dang len pa ste/_'di rnams sgrib pa med pa nyid dang ro mnyam pa nyid gcig tu 'dres par gyur pa nyid ni thig le ste/_stong pa chen po yi ge bzhi pa'o/_
[\[149a.6\]]'di'i ming gi mtshan ma ni dbus kyi mtshan ma'i byang du thig le gcig ste brjod du med pa'o/_/mchog mchog rdo rje 'dzin pa/_zhes pa ni mchog dang mchog dang rdo rje 'dzin pa ni mchog mchog rdo rje 'dzin pa ste gcig zlas dbye ba'i phyir ro/_/sngar gyi kyang yig
[\[149a.7\]]las gsum po 'di stong pa'i ming can du 'gyur ro/_/mchog dang po'i ming gis stong pa gnyis pa zhes brjod pa 'di lta ste/_'du byed kyi phung po dang rlung gi khams dang /_sna dang reg bya dang ngag gi dbang po dang bshang ba 'dzag pa ste/_'di rnams sgrib pa dang
[\[149b\]]
[\[149b.1\]]bral ba nyid dang ro mnyam pa nyid dang gcig tu 'dres par gyur pa nyid ni mchog ste stong pa chen po yi ge gnyis pa'o/_/'di'i ming gi mtshan ma ni dbus ma gzhom du med pa'i shar du dbyig pa'i rnam pa ri mo tsam brjod du med pa'o/_/mchog gnyis pa'i ming gis sdod pa
[\[149b.2\]]lnga pa zhes brjod pa 'di lta ste/_gzugs kyi phung po dang sa'i khams dang lus kyi dbang po dang dri dang bshang lam dang brjod pa ste/_'di rnams sgrib pa med pa nyid dang ro mnyam pa nyid dang gcig tu 'dres par gyur pa nyid ni mchog ste stong pa yi ge lnga pa'o/_/'di'i ming
[\[149b.3\]]gi mtshan ma ni dbus ma gzhom du med pa'i nub tu thod pa'i rnam pa brjod du med pa'o/_/de ltar brjod pa'i rim pas gcig tu 'dres par gyur pa lnga ni stong pa chen po yi ge lnga pa waM yig rdo rje sems dpa' bde ba chen po rdo rjer brjod do/_/'dir dbyangs kyi ming can
[\[149b.4\]]brjod du med pa'i yi ge lnga ni 'di lta ste/_dbus su a yig stong pa gri gug gi rnam pa'o/_/lhor ri yig stong pa thig le gnyis so/_/byang du u yig stong pa thig le gcig go/_/shar du i yig stong pa dbyug pa'i rnam pa'o/_/nub tu li yig
[\[149b.5\]]stong pa thod pa'i rnam pa ste/_de bzhin du yon tan dang 'phel ba dang ya Na ra bsgyur ba'i rnam par 'gyur ba rnams shes par bya'o/_/de ltar waM yig ni stong pa chen po yi ge lnga pa dmigs pa med pa'i snying rje'i bdag nyid rdul phra rab kyi chos nyid las 'das pa pra
[\[149b.6\]]phab pa'i rang bzhin dang mtshungs pa rnal 'byor pas rtogs par bya ba'o/_/'dir ye shes dang rnam par shes pa'i phung po la sogs pa'i dbyangs rnams ni 'di lta ste/_ye shes kyi phung po oM/_rnam par shes pa'i phung po a/_ye shes kyi khams aH/_nam
[\[149b.7\]]mkha'i khams A/_yid kyi dbang po aM/_rna ba'i dbang po a/_sgra aH/_chos kyi dbyings A/_b+ha ga ha/_dri chu 'dzag pa haH/_mchog gi dbang po haM/_khu ba 'pho ba hA/_'di dag ni dbus ma gzhom du med pa'i sgrib pa dang bral ba ste gri gug gi rnam pa'i ming
[\[150a\]]
[\[150a.1\]]gi mtshan mas rtogs par bya'o/_/'du byed kyi phung po i/_rlung gi khams I/_sna'i dbang po e/_reg bya ai/_ngag gi dbang po ya/_bshang ba 'dzag pa yA/_'di dag sgrib pa dang bral ba shar du dbyug pa'i rnam pa'i mtshan mas rtogs
[\[150a.2\]]par bya'o/_/tshor ba'i phung po r-i/_me'i khams rAM/_mig gi dbang po ar/_ro Ar/_lag pa'i dbang po ra/_'gro ba rA/_'di dag sgrib pa dang bral ba lhor thig le gnyis kyi mtshan mas rtogs par bya'o/_/'du shes kyi phung po u/_chu'i khams u/_lce'u dbang po o/_
[\[150a.3\]]yul gzugs au/_rkang pa'i dbang po wa/_len pa wA/_'di dag sgrib pa dang bral ba dbus kyi mtshan ma'i byang du thig le'i mtshan mas rtogs par bya'o/_/gzugs kyi phung po l-i/_sa'i khams l-I/_lus kyi dbang po al/_yul dri Al/_bshang lam gyi dbang po la/_brjod pa lA/_'di dag
[\[150a.4\]]sgrib pa dang bral ba nub tu thod pa'i rnam pa'i mtshan mas rtogs par bya'o/_/'di dag ni sum cu rtsa drug gi dbye bas tha dad pa dbyangs dang yon tan dang 'phel ba dang ya Na ra bsgyur ba'i rnam par 'gyur ba'o/_/gang du phung po rnams sum cu rtsa drug gi dbye bas tha dad par gyur pa der phung po'i gnas su ro drug gzung
[\[150a.5\]]par bya ste/_sgyur ba dang bska ba dang kha ba dang tsha ba dang mngar ba dang lan tshwa rnams so/_/aM a i r-i u l-i zhes pa ro drug ste lhag ma ni brjod pa'i tshogs so/_/stong pa chen po yi ge lnga sum cu rtsa drug gi bdag nyid de nyid rgyal ba rnams kyis rdo rjer brjod de de 'dzin pa'i phyir rdo rje 'dzin pa'o/_/
[\[150a.6\]]thig le stong pa yi ge drug ni e yig chos 'byung rnam pa thams cad pa'i stong pa nyid kyi gzugs so/_/'di lta ste rnam par shes pa'i phung po dang nam mkha'i khams dang rna ba dang chos kyi dbyings dang b+ha ga dang khu ba 'pho ba ste 'di rnams sgrib pa dang bral ba rnam pa thams cad pa'i
[\[150a.7\]]stong pa nyid do/_/dbus ma gzhom du med pa'i steng du 'di'i ming gi mtshan ma ka sde'i bdag nyid ka yig gsal byed brjod du med pa ste thig le stong pa dang po'o/_/'du byed kyi phung po dang rlung gi khams dang sna dang reg bya dang dag dang bshang ba 'dzag pa ste 'di rnams sgrib
[\[150b\]]
[\[150b.1\]]pa dang bral ba rnam pa thams cad pa'i stong pa nyid do/_/shar gyi mtshan ma'i shar du 'di'i ming gi mtshan ma tsa sde'i bdag nyid tsa yig gsal byed brjod du med pa ste thig le stong pa gnyis pa'o/_/tshor ba'i phung po dang me'i khams dang mig dang ro dang lag pa dang 'gro ba ste
[\[150b.2\]]'di rnams sgrib pa dang bral ba rnam pa thams cad pa'i stong pa nyid do/_/lho'i mtshan ma'i lhor 'di'i ming gi mtshan ma Ta sde'i bdag nyid Ta yig gsal byed brjod du med pa ste thig le stong pa gsum pa'o/_/'du shes kyi phung po dang chu'i khams dang lce dang gzugs dang
[\[150b.3\]]rkang pa'i dbang po dang len pa ste 'di rnams sgrib pa dang bral ba rnam pa thams cad pa'i stong pa nyid do/_/byang gi mtshan ma'i byang du 'di'i ming gi mtshan ma pa sde'i bdag nyid pa yig gsal byed brjod du med pa ste thig le stong pa bzhi pa'o/_/gzugs kyi phung po dang sa'i khams
[\[150b.4\]]dang lus kyi dbang po dang dri dang bshang lam dang brjod pa ste 'di rnams sgrib pa dang bral ba rnam pa thams cad pa'i stong pa nyid do/_/nub kyi mtshan ma'i nub tu 'di'i ming gi mtshan ma ta sde'i bdag nyid ta yig gsal byed brjod du med pa ste thig le stong pa lnga pa'o/_/ye shes
[\[150b.5\]]kyi phung po dang ye shes kyi khams dang yid dang sgra dang mchog gi dbang po dang dri chu 'dzag pa ste 'di rnams sgrib pa dang bral ba rnam pa thams cad pa'i stong pa nyid do/_/dbus ma gzhom du med pa'i mtshan ma'i 'og tu 'di'i ming gi mtshan ma sa sde'i bdag nyid sa yig gsal byed
[\[150b.6\]]brjod du med pa ste thig le stong pa drug pa'o/_/de ltar na thig le stong pa yi ge drug ni chos 'byung rdo rje 'dzin pa e yig ste stong pa nyid dmigs pa dang bcas pa pra phab pa'i rang bzhin can no/_/'dir phung po dang khams la sogs pa'i gsal byed rnams ni/_ka kha ga g+ha nga /_
[\[150b.7\]]tsa tsha dza dz+ha nya/_Ta Tha Da D+ha Na/_pa pha ba b+ha ma/_ta tha da d+ha na/_sa wa Sha sha th+ka/_ha ya ra wa la k+Sha/_zhes pa ste/_dbyangs dang gsal byed 'di dag gi yang thung ngu dang ring po'i dbye bas phung po dang /_khams la sogs pa'i dbye ba shes par bya'o/_/lus kyi
[\[151a\]]
[\[151a.1\]]dbye bas phung po dang dbang po ni dbyangs dang gsal byed thung ngu'i chos rnams yin la khams dang yul ni dbyangs dang gsal byed ring po'i chos rnams so/_/ro drug dang khams kyi rnam par 'gyur ba'i dbye bas khams sum cu rtsa drug tu 'gyur ba dang /_phung po
[\[151a.2\]]drug dbang po drug gi dbye bas phung po sum cu rtsa drug tu 'gyur ba 'di lta ste/_ro drug dang khams drug dang dbang po drug dang yul drug dang las kyi dbang po drug dang las kyi dbang po'i yul drug ni ro drug dang khams kyi rnam par 'gyur ba'o/_/rna ba'i rnam par shes pa la sogs
[\[151a.3\]]pa rnam par shes pa drug dang /_de bzhin du 'du byed drug dang tshor ba drug dang /_'du shes drug dang gzugs kyi phung po drug dang /_ye shes kyi phung po drug ni phung po'i rnam par 'gyur ba'o/_/'chad par 'gyur bar rgya cher brjod par bya ste le'u dang po 'dir ni mdor
[\[151a.4\]]bsdus pa tsam zhig nye bar bstan to/_/'dir stong pa chen po yi ge lnga ni dbyangs kyi tshogs te khu ba dang zla ba zhes brjod do/_/thig le stong pa yi ge drug ni gsal byed kyi tshogs te rdul dang nyi ma zhes brjod do/_/'dir khu ba dang zla ba ni waM yig ste rdo rje'o/_/rdul dang nyi ma ni e
[\[151a.5\]]yig ste pad+ma 'o/_/rdo rje dang pad+ma 'di gnyis gcig pa nyid ni rdo rje sems dpa' ste rdo rje ni mchog gi bde ba dang ye shes dang khu ba'o/_/sems dpa' ni rnam pa thams cad pa dang shes rab kyi gzugs dang shes bya dang nyi ma dang ye shes dang rnam par shes pas byin gyis brlabs pa dang /_
[\[151a.6\]]sgrib pa dang bral ba dang gcig tu 'dres par gyur pa dang /_de nyid dang 'gro ba'i don byed pa po yin no/_/sku dang gsung dang thugs dang ye shes gcig tu sbyor ba 'di nyid zhal bzhi'i rgyur 'gyur te/_ye shes ni nub kyi zhal ser po'o/_/rnam par shes pa ni shar gyi zhal nag
[\[151a.7\]]po'o/_/zla ba dang sku ni byang gi zhal dkar po'o/_/nyi ma dang gsung ni lho'i zhal dmar po'o/_/zla ba dang nyi ma 'di dag ni gtso bo dang dpal pa'i dbye bas khams drug drug tu rtogs par bya ste/_de dag kyang sa dang chu dang me dang rlung dang ro dang ro chen po'i cha shas so/_/'di
[\[151b\]]
[\[151b.1\]]rnams la khu ba las byung ba gsum dang /_byung ba ma yin pa gsum ste/_chu'i khams dang rlung gi khams dang ro'i khams te/_khams 'di dag ni khu ba las byung ba'o/_/ro'i khams ni nam mkha'i khams kyi ming ngo /_/rdul las byung ba gsum dang byung ba ma yin par
[\[151b.2\]]gsum ste/_sa'i khams dang me'i khams dang ro chen po'i khams te/_khams 'di dag ni rdul las byung ba'o/_/'dir ro chen po ni ye shes kyi khams kyi ming ngo /_/khams lhag ma dag ni khu ba dang rdul las byung ba'o/_/de ltar zla ba dang nyi ma dag las
[\[151b.3\]]byung ba'i khams gsum po rnams ni rim pa ji lta ba bzhin du mngal nas skyes pa rnams kyi lus dang ngag dang sems su 'gyur te/_zla ba'i khams rnams thabs kyi lus dang ngag dang sems dang /_nyi ma'i khams rnams shes rab kyi lus dang ngag dang sems te khu ba dang rdul
[\[151b.4\]]las byung ba'i rgyu'i phyir ro/_/khams 'di dag ni dbang po drug la sogs pa rnams kyi rigs drug go/_/de bzhin du sku dang gsung dang thugs kyi rigs ni ngo bo nyid kyi rigs dang lhan cig rigs bzhir 'gyur ro/_/sku gsum sku bzhir 'gyur ro/_/gnas skabs
[\[151b.5\]]gsum gnas skabs bzhir 'gyur ro/_/de bzhin du khams lnga'i rigs ni ye shes kyi khams dang lhan cig rigs drug tu 'gyur ro/_/de bzhin du mngal nas skyes pa rnams kyi phung po lnga'i rigs ni ye shes kyi phung po dang lhan cig rigs drug tu 'gyur ro/_/bu mo la lo bcu
[\[151b.6\]]gnyis dang /_skyes pa la lo bcu drug gis te/_bu mo la rdul gyi dus ji srid par rigs gsum dang rigs lngar rig par bya'o/_/skyes pa la khu ba 'pho pa'i dus ji srid par rigs gsum dang rigs lngar rig par bya'o/_/ye shes kyi khams byung ba'i dus nas 'chi ba'i
[\[151b.7\]]bar du gnyis ka la rigs bzhi dang rigs drug go/_/de bzhin du rtsa ba'i rgyud las bcom ldan 'das kyis gsungs pa/_rigs gsum dang ni rigs lnga nyid/_/rang bzhin gcig dang rigs brgya'o/_/zhes so/_/da ni rigs kyi rigs can brjod pa sangs rgyas
[\[152a\]]
[\[152a.1\]]zhes pa la sogs pa'o/_/'dir sangs rgyas ni ye shes dang rnam par shes pa la sogs pa phung po drug go/_/lha dang lha min yang zhes pa'i yang yig gis byang chub sems dpa' yid kyi dbang po la sogs pa drug dang de bzhin du khams drug dang yul drug dang /_de bzhin
[\[152a.2\]]du khro bo drug las kyi dbang po drug dang /_khro bo'i lha mo drug las kyi dbang po'i bya ba drug go/_/lha ni lag pa dang rkang pa'i tshigs bcu gnyis la 'chad par 'gyur ba rnams te/_de bzhin du rnal 'byor ma tsa rtsi kA la sogs pa brgyad do/_/lha min ni klu'i rgyal po
[\[152a.3\]]rnams dang lha mo khyi gdong ma la sogs pa rnams so/_/da ni mu stegs pa rnams 'jug par bya ba'i phyir rang bzhin dang skyes bu brjod do/_/de bzhin du bcom ldan 'das kyis rgyud gzhan las gsungs pa/_sgyu 'phrul chen mo drag chen mo/_/'byung dang sdud par byed
[\[152a.4\]]pa mo/_/rang nyid byed po rang 'phrog po/_/rang nyid rgyal po rang gtso bo/_/zhes pa brdzun pa ste/_don dam par byed pa po dang 'phrog pa po med do/_/mu stegs byed rnams kyis yongs su brtags pa'i chos rang bzhin dang skyes bu la sogs pa gzhan yang ngo /_/
[\[152a.5\]]'dir mu stegs pa rnams kyi rang bzhin nyi shu rtsa bzhi'i bdag nyid dang skyes bu nyi shu rtsa lnga pa'o/_/de la rtsa ba'i rang bzhin rnam par 'gyur ba ma yin te/_sems can rnams kyi bzhi pa'i gnas skabs skyed par byed pa nam mkha'i khams so/_/chen po la sogs pa bdun
[\[152a.6\]]ni rang bzhin dang rnam par 'gyur ba ste sa dang chu dang me dang rlung dang yid dang blo dang nga rgyal lo/_/rnam pa bcu drug ni rnam par 'gyur ba ste/_dbang po lnga dang yul lnga dang las kyi dbang po lnga dang mchog gi dbang po ste/_rang bzhin dang rnam par 'gyur ba nyi shu rtsa bzhi'o/_/
[\[152a.7\]]'dir skyes bu ni khyab byed nyid yin pa'i phyir rang bzhin yang ma yin rnam par 'gyur ba yang ma yin te ngo bo nyid dang bral ba'o/_/phyi dang lus dang gzhan la yang nyi shu rtsa lnga'i bdag nyid grub ste/_phyi rol du khams lnga dang sgra gcan dang nyi ma dang zla ba zhes pa ni rang bzhin brgyad
[\[152b\]]
[\[152b.1\]]do/_/bkra shis la sogs pa gza' lnga ni dbang po lnga dang yul lnga dang /_sa la sogs pa rnams kyi ro drug ni rnam par 'gyur ba bcu drug ste/_kha cig ni dbang po la sogs pa rnams dang 'tsho ba'i lus drug ces so/_/de bzhin du lus la sna tshogs tshad ni nang gi
[\[152b.2\]]le'ur brjod par bya'o/_/srid pa gsum gyi bkod pa zhes pa la/_'dir phyi rol du srid pa gsum ni 'jig rten gyi khams yin la nang du ni mi'i lus kyi khams so/_/de'i bkod pa 'chad par 'gyur ba'i rim pas bshad du gsol zhes pa bya ba'i nges pa'o/_/lha dang
[\[152b.3\]]lha min rnams kyi longs spyod dang zhes pa ni 'dir lha rnams nyin mo longs spyod cing lha ma yin rnams mtshan mo longs spyod de de bzhin du byang du bgrod pa dang lhor bgrod pa'o/_/dkyil 'khor dang ni dbang ste skabs gsum pa dang mi'i bla mas 'di dag yang dag bshad du gsol zhes
[\[152b.4\]]pa la/_'dir 'jig rten gyi bden pas tshon dang thig gdab pas rdul tshon gyi dkyil 'khor dang /_don dam pa'i dben pas nam mkha'i khams la thig gdab pa dang bral zhing /_tshon dgye ba dang bral ba kha dog dang phyag dang dbyibs kyi gzugs kyi lha rnam par rtog
[\[152b.5\]]pas bsgoms pa'i sems dang bral ba/_rnam pa thams cad pa me long gi pra phab pa lta bu bshad du gsol zhes pa'o/_/de bzhin du 'jig rten pa'i dbang ni chu dang cod pan dang dar dpyangs dang rdo rje dril bu dang brtul zhugs chen po dang ming dang rjes su gnang ba ste bdun no/_/de
[\[152b.6\]]bzhin du gong ma ni bum pa dang gsang pa dang ye shes rab ye shes so/_/'jig rten las 'das pa'i dbang bcu gcig pa ni bzhi pa ste thams cad yang dag par bshad du gsol lo/_/de ci'i phyir zhe na/_'phags pa'i yul 'dir ma 'ongs pa'i dus na rdo rje slob dpon
[\[152b.7\]]rdzas la brkam pa dag 'byung bar 'gyur te/_phyug po rdzas kyis mngon par khengs pa rnams kyi khyim du song nas rdzas kyi don du chos 'tshang bar byed par 'gyur ba dang /_rdzas la chags pas skal pa dang mi ldan pa rnams la 'jig rten las 'das pa'i dbang ster bar 'gyur ba dang /
[\[153a\]]
[\[153a.1\]]dang po rgyal po la sogs pa'i mngag gzhug pa phyi nas bla mar 'gyur ba dang /_rdzas kyis dman pa mi dge ba bcu'i las kyi lam yongs su btang zhing sems can skal pa dang ldan par gyur pa gzhan rnams la yang 'jig rten las 'das pa'i dbang mi ster bar
[\[153a.2\]]'gyur ba dang /_de dag rnams la nyon mongs pa skyed par 'gyur ba dang /_rdzas kyi dbang gis gdug pa'i sems can rnams la rdo rje'i tshig rab tu gsal bar byed par 'gyur ba dang /_gzhan yang rdo rje'i tshig mi shes pa phan tshun rtsod pa byed par 'gyur ba dang /_mkhas
[\[153a.3\]]pa'i mngon pa'i nga rgyal gyis rgyud kyi don mi shes pa rnams kyang rgyud kyi 'grel bshad byed par 'gyur ba dang /_bdud kyi ris rnams sems can rnams kyi bla mar gyur nas rdo rje'i tshig phyin ci log tu ston par 'gyur ba dang /_sangs rgyas kyi ye shes dbang po gnyis las skyes
[\[153a.4\]]pa'i bde bar byis pa'i blo can rnams la ston par 'gyur ba dang /_gsum pa shes rab ye shes de nyid bzhi pa ste/_de yang de bzhin no zhes pa'i sgra rgyu dang 'bras bu dbye ba med pas bcom ldan 'das kyis gsungs so zhes gsum pa'i ye shes sangs rgyas kyi ye shes su smra
[\[153a.5\]]bar 'gyur ba dang /_'phags pa'i yul gang du mkhas pa'i mngon pa'i nga rgyal gyis/_glegs bam mthong nas dbang bskur med par rdo rje theg pa ston pa po byed par 'gyur ba de'i phyir/_de ltar ma 'ongs pa'i dus kyi gdug pa'i slob dpon rnams kyi
[\[153a.6\]]'jug pa gzigs nas/_sangs rgyas bcom ldan 'das kyis rgyud dang /_rgyud gzhan thams cad du bzhi pa shes rab ye shes kyi dbang gsal por ma mdzad de/_rtsa ba'i rgyud dang /_bsdus pa'i rgyud rnams su bzhi pa shes rab ye shes dang /_phyag
[\[153a.7\]]rgya chen po bsgom pa du ba la sogs pa'i lam shin tu sbas shing /_rtsa ba'i rgyud 'ga' zhig la rab tu gsal lo/_/rtsa ba'i rgyud mchog gi dang po'i sangs rgyas 'di dang /_bsdus pa'i rgyud la yang bzhi pa shes rab ye shes rab tu gsal zhing phyag
[\[153b\]]
[\[153b.1\]]rgya chen po bsgom pa du ba la sogs pa'i lam yang rab tu gsal ba/_rdo rje slob dpon brgyud pa'i rim pas 'ongs pa ma yin pa ste/_dper na sngags kyi lha dang /_phyi rol gyi dngos grub sgrub pa'i thabs dang /_dpa' bo'i rim pa dang /_rang
[\[153b.2\]]byin gyis brlabs pa'i rim pa yang /_bla ma brgyud pa'i rim pas 'ongs pa ma yin pa bzhin no/_/rnam par dag pa'i rim pa phyag rgya chen po'i dngos grub ster bar byed pa po 'di/_mchog gi dang po'i sangs rgyas la rab tu gsal bar glegs bam du bris
[\[153b.3\]]te/_chu bo shI ta'i byang du sems can skal ba dang ldan pa rnams kyi sems kyi lhag par mos pa mkhyen nas/_bcom ldan 'das kyis bstan cing /_phyag na rdo rjes glegs bam la bris pa'o/_/mtshan yang dag par brjod pa tshad mar byas nas/_sems
[\[153b.4\]]can rnams the tshom med par 'gyur ba gang yin pa des na/_sngags kyi theg pa'i tshul thams cad kyi nges pa'i don/_mtshan yang dag par brjod pa las bcom ldan 'das kyis phyag na rdo rje la yang dag par bstan to/_/de'i phyir gang gis mchog gi dang po'i sangs
[\[153b.5\]]rgyas mi shes pa des mtshan yang dag par brjod pa mi shes so/_/gang gis mtshan yang dag par brjod pa mi shes pa des rdo rje 'dzin pa'i ye shes kyi sku mi shes so/_/gang gis rdo rje 'dzin pa'i ye shes kyi sku mi shes pa des sngags kyi theg pa mi shes so/_/gang gis
[\[153b.6\]]sngags kyi theg pa mi shes pa de dag thams cad ni 'khor ba pa ste bcom ldan 'das rdo rje 'dzin pa'i lam dang bral ba'o/_/de lta bas na mchog gi dang po'i sangs rgyas ni bla ma dam pa rnams kyis bstan par bya zhing /_thar pa don du gnyer pa'i slob ma dam pa rnams kyis mnyan
[\[153b.7\]]par bya'o/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa ston phrag bcu gnyis pa dri ma med pa'i 'od las/_dkyil 'khor dang dbang la sogs pa bsdus pa'i mdor bsdus te drug pa'o//_//
[\[154a\]]
[\[154a.1\]]da ni sdud par byed pa po 'jam dpal gyis zla ba bzang po khyod la bdag mgu zhes pa la sogs pa'i tshigs su bcad pa gsum pas mchog gi dang po'i sangs rgyas las bcom ldan 'das kyi lan gyi tshig yang dag par bsdus pa de nyid bdag gis dgrol bar bya'o/_/
[\[154a.2\]]zla ba bzang po khyod la bdag mgu zhes pa la zla ba bzang po ni bod pa ste kye zla ba bzang po khyod la bdag mgu'o/_/gang las ci'i phyir zhe na/_gang zhig khyod kyis dris pa dus kyi 'khor lo'i rnal 'byor 'di ni rab mchog lha dang mi la sogs pa rnams kyis shes pa ma yin pas de'i phyir bdag
[\[154a.3\]]mgu'o/_/'dir rab mchog lha rnams ni rgyal chen bzhi'i ris la sogs pa nas 'du shes med 'du shes med min skye mched kyi mthar nye bar son pa rnams so/_/mi ni 'khor los sgyur ba la sogs pa'o/_/srin po ni bden bral la sogs pa'o/_/lha min ni gzhan gyis mi thub pa la sogs
[\[154a.4\]]pa'o/_/klu ni mtha' yas la sogs pa'o/_/chags bral ni 'phags pa kun dga' bo la sogs pa'o/_/thub mchog ni drang srong mi sbyin la sogs pa ste 'di dag gi rigs rnams kyis so/_/rab mchog lha dang mi la sogs pa 'di rnams kyis shes pa ma yin pa dus kyi 'khor lo'i
[\[154a.5\]]rnal 'byor mya ngan las 'das pa la sogs 'dzin ma'i mthar thug ces pa gang gi dang po mya ngan las 'das pa ye shes kyi khams dang mtha' 'dzin mas ste dbus su ma brjod pa nyid las nam mkha' dang rlung dang me dang chu'i khams so/_/nam mkha' la sogs pa'i khams 'di dag ni
[\[154a.6\]]khyab par bya ba ste/_khyab par byed pa ni ye shes kyi khams so/_/de ltar khyab par bya ba dang khyab par byed pa'i 'brel pas rnal 'byor te/_de bzhin du bcom ldan 'das kyis gsungs pa/_/sa dang chu dang de bzhin me/_/rlung dang nam mkha'i khams dang ni/_/rnam shes khams
[\[154a.7\]]drug par brjod pa/_/skyes bu chen po'i gang zag go/_/zhes so/_/tshig gi bgrod pa dang bcas zhes pa la tshig ni rnam pa gnyis te A li kA li'i bdag nyid can no/_/de dag gi bgrod pa ni tshig gi bgrod pa ste mgrin pa dang rkan dang spyi bo dang mchu dang so'i gnas rnams las dbyangs
[\[154b\]]
[\[154b.1\]]dang gsal byed rnams brjod pa'o/_/bgrod pa de dang bcas pa ni sngags kyi brdas rab tu brjod pa'o/_/'dir sngags kyi brda ni rnam pa gnyis te gcig ni sngags kyi brda yin la gnyis pa ni de kho na nyid kyi brda'o/_/de la sngags kyi brda ni rab tu brjod pa ste 'jig rten pa'o/_/de
[\[154b.2\]]kho na nyid ni dam pa'i don can tshig tu brjod pa spangs pa'o/_/gang du rab tu brjod pa'i brda yin pa der oM AH hUM zhes pa la sogs pa sngags kyi ming ngo /_/gang du de kho na nyid kyi brda yin pa der a yig ni chos thams cad kyi sgo ste gdod ma nas ma skyes pa nyid kyi phyir ro zhes dang /_de bzhin
[\[154b.3\]]du sgyu 'phrul dra ba stong phrag bcu drug pa las bcom ldan 'das kyis gsungs pa/_'di ltar sangs rgyas bcom ldan 'das/_/rdzogs pa'i sangs rgyas a las byung /_/a ni yig 'bru kun gyi mchog_/don chen yi ge dam pa yin/_/srog chen po ste skye ba med/_/tshig tu brjod
[\[154b.4\]]pa spangs pa ste/_/brjod pa kun gyi rgyu yi mchog_/tshig kun rab tu gsal bar byed/_/ces dang /_yang de nyid kyi ting nge 'dzin dra ba'i le'u las/_gsang sngags skye gnas yi ge med/_/gsang sngags chen po rigs gsum pa/_/stong pa chen po yi ge lnga/_/thig le stong pa yi ge
[\[154b.5\]]drug_/ces so/_/de kho na nyid dam pa'i don can gyi brda sngags kyi theg pa las bcom ldan 'das kyis gsungs pa/_'di ltar mya ngan las 'das pa ye shes kyi khams gzhom du med cing brjod du med pa ste/_brjod du med pa'i dbyangs dang gsal byed kyi mtshan nyid can no zhes so/_/
[\[154b.6\]]nam mkha'i khams la sogs pa'i sngags kyi brda rab tu brjod pa'i mtshan nyid can mgrin pa la sogs pa nas brjod pa'i chos bcom ldan 'das kyis gsungs te/_'dir a ku ha rnam par bcad pa ni mgrin pa las so/_/i tsu ya sha ni rkan las so/_/r-i Tu ra Sha ni spyi bo las so/_/
[\[154b.7\]]u pu wa kla ni mchu las so/_/l-i tu las ni so las so/_/de bzhin du gnas gnyis pa dang gnas gsum pa dang /_gnas bzhi pa dang gnas lnga pa'i sngags te brtsegs pa'i sngags rnams kyang rab tu brjod pa'i brdas rig par bya'o/_/ming gi rang bzhin can de dag thams cad kyang
[\[155a\]]
[\[155a.1\]]'jig rten pa'i dngos grub bsgrub pa'i slad du ming can gyi dngos po rnams go bar byed pa'o/_/de kho na nyid kyi brda tshig tu brjod pa spangs pa dam pa'i don can las kyi phyag rgya dang /_ye shes kyi phyag rgya'i dngos grub spangs pa ni phyag rgya chen po'i dngos grub bsgrub pa'i
[\[155a.2\]]slad du bcom ldan 'das kyis rgyud kyi rgyal po thams cad las nges par bstan to/_/sbyor ba 'di mtha' dag ni lus dbus su ste/_dkyil 'khor dag dang dbang ni 'chad par 'gyur ba'i rim pas sems can thams cad kyis sgrib pa med pa'i gnas thob par bya ba'i slad du bdag gis
[\[155a.3\]]bshad par bya yis mi'i bdag po bzang po khyod nyon cig ces pa ste/_bcom ldan 'das kyi lan gyi tshig bsdus pa'i mdor bstan pa'o/_/da ni bcom ldan 'das kyis 'jig rten gyi khams bsdus pa sdud par byed pa po 'jam dpal gyis mchog gi dang po'i sangs rgyas las dus kyi stong pa
[\[155a.4\]]rnams las zhes pa la sogs pa tshigs su bcad pa bzhi pas bstan pa bdag gis dgrol bar bya'o/_/sngags kyi tshul 'di la bsngags pa ni/_theg pa gsum gyi nges 'byung la/_/theg pa gcig gis 'bras bur gnas par bcom ldan 'das kyis gsungs te/_gang theg pa
[\[155a.5\]]gsum gyigye dgongs pa mi shes pa de ni dus las thams cad mkhyen pa'i lam las nyams par 'gyur ro/_/sngags kyi theg pa la ldem por dgongs pa'i skad gzhan mi shes pas srog gcod pa la sogs pa dang /_tshogs khang dang gtsug lag khang gi rdzas la nye par longs spyod pa
[\[155a.6\]]byas pa dang /_rtag pa dang chad pa'i phyogs gzung bas phyi rol gyi yul nye bar longs spyod pa la chags par gyur na/_slob dpon gyi chas kyis dkon mchog gsum la co dris nas dmyal bar 'gro bar 'gyur ro/_/'dir 'jig rten pha rol dang 'jig rten 'di'i don du sems can rnams
[\[155a.7\]]kyis mnyes par bya ba'i rgan pa bzhi ste/_de dag las ye shes kyi rgan pa ni mngon par shes pa thob pa dang /_rab tu dga' ba la sogs pa'i sa thob pa'i rdo rje slob dpon dge slong ngam/_khyim pa mchod par 'os pa dge slong bcu dang mnyam par bcom ldan 'das kyis gsungs pa'o/_/de
[\[155b\]]
[\[155b.1\]]na dka' thub kyis rgan pa ni ngur smrig 'dzin pa ste/_ngur smrig 'dzin pa rnams las lo dang /_sngags pa rnams dbang gis rgan pa khyim pa'i slob dpon rnams kyis thams cad du phyag bya ste/_dka' thub kyis rgan pa'i phyir dang /_khyim pa rnams la mngon par shes pa med pa'i phyir
[\[155b.2\]]ro/_/thos pas rgan pa ni mkhas pa mchod par 'os pa/_bstan pa gsal bar byed pa phas kyi rgol ba bdud kyi rigs rnams 'dul bar byed pa ste/_'di dag ni 'jig rten pha rol gyi don du sems can rnams kyis mnyes par bya ba'o/_/nor gyis rgan pa ni rgyal po ste 'jig rten 'di'i
[\[155b.3\]]longs spyod don du gnyer ba rnams kyis mnyes par bya ba'o/_/de ltar rgan po bzhi ni sems can rnams kyis mnyes par bya ba'o/_/de'i phyir theg pa gsum shes pa po ni dka' thub kyis rgan pa ste/_khyim pa la ni ji srid dka' thub par ma gyur par nyan thos kyi theg pa las so sor
[\[155b.4\]]thar pa mnyan pa'i skabs med do//_//de'i phyir khyim pa ni mngon shes dang ldan pa ma gtogs par rgan por mi 'gyur zhing khyim pa rab tu byung ba dang bral ba rnams tshogs khang dang gtsug lag khang la nye bar longs spyod pa yang bcom ldan 'das kyis theg pa gang du yang ma
[\[155b.5\]]gsungs so/_/de bas na theg pa gsum yongs su shes par bya ba'i slad du dang por bye brag tu smra ba'i gzhung la brten nas rdul phra rab 'dus pa'i bdag nyid kyi 'jig rten gyi khams yod cing de bzhin du khur ba'i gang zag yod de rtag pa'am mi rtag par bdag mi smra'o zhes bcom ldan
[\[155b.6\]]'das kyis gsungs pa'i phyir ro/_/'jig rten gyi khams 'byung ba dang /_'gag pa dang /_chags pa dang 'jig pa'i dus kyang rig par bya'o/_/des na chags pa ni 'byung ba'i dus kyi dbang gi stong pa rnams las zhes pa la stong pa rnams ni 'jig rten pa'i tha snyad kyis mig la sogs pa'i
[\[155b.7\]]dbang po rnams kyi spyod yul ma yin pa rdul phra rab kyi ngo bos rnam par gnas pa sa dang chu dang me dang rlung dang ro'i rdzas yon tan lnga dang bzhi dang gsum dang gnyis dang gcig gi rang bzhin rnams dang /_yon tan drug pa chos kyi dbyings thams cad du khyab par byed pa ni stong pa rnams so/_/
[\[156a\]]
[\[156a.1\]]stong pa rdul phra rab de rnams las 'byung ba'i dus kyi dbang gis rlung zhes bya ba ni rdul phra rab de rnams kyi nang nas dang por re zhig rlung gi rdul phra rab rnams phan tshun 'byar bar 'gyur ro/_/'byar ba de las yang zhing g.yo ba nyid du bgrod pa ni rlung zhes brjod do/_/de bzhin du me'i rdul phra
[\[156a.2\]]rab rnams kun du 'byar bar gyur pa rlung dang ldan pa'i glog ni me zhes brjod do/_/de bzhin du chu'i rdul phra rab rnams 'dus pa kun du 'byar bar gyur pa rlung dang me dang ldan pa'i char ni chu zhes brjod do/_/de bzhin du sa'i rdul phra rab kun du 'byar ba nam mkha' la dbang po'i gzhung snang ba ni
[\[156a.3\]]'dzin ma zhes brjod do/_/ro'i rdul phra rab rnams ni thams cad du khyab par byed pa ste/_de ltar stong pa lnga rnams las rlung dang 'bar byed chu dang 'dzin ma rnams su 'gyur ro/_/yang dag par 'dzin pa dang srub pa dang dbyibs kyi rlung gi mthu las gling dang ri bo rgya mtsho dang zhes pa la gling ni bdun
[\[156a.4\]]no/_/ri bo ni bdun no/_/rgya mtsho ni bdun no/_/rgyu skar dang ni nyi zla skar ma gza' yi tshogs dang drang srong zhes pa la rgyu skar ni nyi shu rtsa bdun dang de'i 'brel pa mtha' yas pa'o/_/nyi zla ni zlum po'i rnam pa'o/_/skar ma gza' yi tshogs zhes pa ni de bzhin nyid du skar ma'i rnam pa can bkra
[\[156a.5\]]shis la sogs pa rnams so/_/drang srong ni skar ma bdun no/_/lha dang 'byung po klu rnams dang /_/zhes pa la lha ni rgyal chen bzhi'i ris la sogs pa'o/_/'byung po ni gzhan gyis mi thub pa dang yi dgas la sogs pa'o/_/klu ni mtha' yas la sogs pa'o/_/dud 'gro skye gnas rnam
[\[156a.6\]]pa bzhi dang zhes pa la sgo nga las skyes pa ni nam mkha' lding la sogs pa ste rlung gi skye gnas so/_/mngal nas skyes pa ni glang po'i dbang po la sogs pa ste me'i skye gnas so/_/drod gsher las skyes pa ni srin bu dang phye ma leb dang grog spur la sogs pa ste chu'i skye gnas so/_/rdzus
[\[156a.7\]]te skyes pa ni ljon pa la sogs pa ste sa'i skye gnas so/_/de bzhin du rdzus te skyes pa chen po ni ro'i skye gnas so/_/sna tshogs sa dang 'og tu zhes pa las zhes pa ni lung gi tshig go/_/sna tshogs kyang de yin las yang yin pa'i phyir sna tshogs sa ste/_gling bdun gyi rang bzhin dang dum bu
[\[156b\]]
[\[156b.1\]]bcu gnyis kyi rang bzhin no/_/de'i 'og ni sna tshogs sa'i 'og ste klu'i srid pa dang dmyal ba'i srid pa bdun no/_/sna tshogs sa de la mi rnams dang 'og dmyal ba'i srid par dmyal ba rnams te yang yig ni bsdu ba'i don to/_/stong pa'i dbus su yang dag 'byung ste/_chu la lan tshwa dang ni
[\[156b.2\]]sgo nga'i dbus su sgong skyes bzhin zhes pa ni 'dir brtan pa rnams skyed pa la lan tshwa dang g.yo ba rnams skyed pa la sgo nga dper 'gyur te/_dang zhes pa ni sdud pa'o/_/dper na nyi ma'i 'od kyi sbyor ba las lan tshwa chu'i rdul phra rab rnams lan tshwa sra ba nyid du 'gyur ba de bzhin du lhun po la sogs
[\[156b.3\]]pa brtan pa rnams so/_/dper na khu bzhu ba'i rdul phra rab rnams sgo nga'i dbus su gdong ba'i lus la sogs pa'i cha shas nyid du 'gyur ba de bzhin du g.yo ba sems can rnams rig par bya'o/_/'jig rten gyi khams 'di'i 'byung ba ni le'u lnga par rgyas par brjod par bya'o/_/'jig
[\[156b.4\]]rten gyi khams bsdus pa'i mdor bsdus chen po'o/_/da ni 'jam dpal gyis lus dang zhes pa la sogs pa snga ma'i rim pas bstan pa rdo rje'i lus bsdus pa'i tshigs su bcad pa lnga pa bdag gis dgrol bar bya ste/_lus zhes pa ni zla ba sgrib pa dang bral ba'o/_/ye shes zhes pa ni
[\[156b.5\]]nyi ma sgrib pa dang bral ba'o/_/nam mkha' zhes pa ni nam mkha'i khams sgrib pa dang bral ba ste de bzhin du rlung gi khams dang me'i khams dang chu'i khams dang sa'i khams so/_/brtan pa zhes pa ni khams lnga'i bdag nyid brtan pa'i khams sgrib pa dang bral ba'o/_/g.yo ba zhes
[\[156b.6\]]pa ni khams drug gi bdag nyid kyi gang zag gi khams sgrib pa dang bral ba'o/_/lha ni mthong ba skyed min dag dang zhes pa ni lha yang de yin la mthong bskyed min yang yin pa de ni lha ni mthong ba skyed min te/_gzugs med pa'i srid pa rnam par shes pa'i nga rgyal tsam dang ldan pa nam mkha'
[\[156b.7\]]mtha' yas skye mched la sogs pa rnam pa bzhi'o/_/de ltar lus la sogs pa rdo rje ye shes kyi rten srid pa rnam pa bcur de bzhin gshegs pas gsungs pa rdo rje'i lus las sngags kyi skye gnas thig le la sogs pa 'byung bar 'gyur ro/_/mi'i bdag po ni bod pa'o/_/'dir sngags
[\[157a\]]
[\[157a.1\]]kyi skye gnas ni zla ba las thig le dang /_nyi ma las rnam par bcad pa dang /_nam mkha'i khams las a dang rlung gi khams las i dang me'i khams las r-i dang chu'i khams las u dang sa'i khams las l-i dang brtan pa'i khams las gsal byed ma dang g.yo ba'i
[\[157a.2\]]khams las gsal byed k+Sha dang gzugs med pa'i khams las gsal byed ha yig ste/_sngags kyi tshig 'di dag g.yon skor gyis dgod par bya'o/_/de ltar gsal byed snga ma gsal byed phyi ma'i steng du 'gro'o/_/l-i yig la sogs pa rnams ni i ka ni a tsa la ya Na'o zhes pas
[\[157a.3\]]ya Nar bsgyur te mtha'i a yig gis yang dag par sbyar ro/_/rnam par bcad pa zla ba phyed pa'i rnam pa'o/_/thig le zlum po'o/_/ye shes rtse mo'i rnam pa'o/_/yon tan dang 'phel ba la sogs pa'i sngags rnams kyi sngags kyi skye gnas ni 'di lta ste/_ha k+Sha ma l-i u r-i i aH h+k+Sh+m+l+W+r+yaM
[\[157a.4\]]zhes pa ni 'jig rten gyi khams kyi tshogs dang rdo rje'i lus te nam mkha'i khams la ya yig rlung gi dkyil 'khor ro/_/de'i steng du ra yig me'i dkyil 'khor ro/_/de'i steng du wa yig chu'i dkyil 'khor ro/_/de'i steng du la yig sa'i dkyil 'khor ro/_/de'i steng du ma yig
[\[157a.5\]]lhun po rnam pa lnga pa'o/_/de'i steng du k+Sha yig pad+ma'i tshul gyis g.yo ba'i tshogs so/_/de'i steng du gzugs med pa'i tshogs ha yig go/_/ha yig las rnam par bcad pa nyi ma dang thig le zla ba dang nA da rdo rje'i mtshan ma rtse gcig pa ste/_de ltar rdo rje'i lus dang 'jig
[\[157a.6\]]rten gyi khams dang dkyil 'khor gyi rnam pa ni 'chad par 'gyur bas bshad par bya'o/_/de ltar sngags kyi skye gnas 'byung bar 'gyur zhing slar yang 'di nyid du grol te zhes pa ni slar yang sdud pa'i dus su 'di nyid la grol ba ste thim par 'gyur zhes pa'o/_/de ltar gang gis yang
[\[157a.7\]]dag rig pa zhes pa ni de ltar brjod pa'i rim pas sgrib pa dang bral ba 'dis rdo rje'i lus gang su zhig gis rig pa'o/_/de ni phyugs min zhes pa phyugs de mi shes pa'o/_/sems kyi kun du rtog pa dag las grol zhes pa la kun du rtog pa ni dkyil 'khor du brtags pa'i chos te de las
[\[157b\]]
[\[157b.1\]]grol ba ni sems kyi kun du rtog pa dag las grol ba'o/_/rnam pa bcu po 'di mdor bsdus pa chos kyi dbyings shin tu rnam par dag pa la bstod pa las de bzhin gshegs pas gsungs pa 'di lta ste/_rnam pa bcu po don bcu'i don/_/thub dbang stobs bcu khyab pa'i bdag/_/
[\[157b.2\]]kun gyi don ni ma lus byed/_/rnam bcu dbang ldan che ba po/_/thog ma med pa spros med bdag_/de bzhin nyid bdag dag pa'i bdag_/bden par smra zhing tshig mi 'gyur/_/ji skangasmras pa de bzhin byed/_/gnyis med gnyis su med par gsung /_/yang dag mtha' la rnam par gnas/_/
[\[157b.3\]]bdag med seng ge'i sgra dang ldan/_/mu stegs ri dgas ngan 'jigs byed/_/ces so/_/rdo rje'i lus bsdus pa'i mdor bsdus so/_/da ni sgra gcan la sogs pa 'byung ba bsdus pa'i tshigs bcad drug pa g.yon gyi yan lag ces pa la sogs pa bdag gis dgrol bar bya ste/_g.yon
[\[157b.4\]]gyi yan lag tu ni dkar po 'bar ba zhes pa la sngar brjod pa'i gzhom du med pa dbus nas gnas pa 'khyog po phyed kyi mtshan ma'i ming can gyi g.yon gyi yan lag tu thig le gcig ste/_de yang dkar po 'bar ba ces pa ye shes dkar po'i 'od zer ro/_/'gro ba'i bdud rtsi'i cha ni cha shas
[\[157b.5\]]nyid do/_/g.yas su dmar po'i mdog ces pa ni gzhom du med pa de'i g.yas su rnam par bcad pa'i mtshan ma'i ming can dmar po 'bar ba ye shes dmar po'i 'od zer ro/_/de dag gi phyi rol g.yon dang g.yas su yang grangs ji lta bar sgra gcan dang dus mer 'gyur ro/_/de nas zla ba dang
[\[157b.6\]]nyi mar 'gyur ro/_/de bzhin du gza' lag dang bkra shis dang /_pa sangs dang phur bu dang /_mjug rings dang spen pa dang /_char dang glog dang /_chu dang me ste zung bdun pa'o/_/'jig rten la ni 'jig rten gyi khams la gnas pa ste/_de nyid ni nges pa'i don to/_/'di rnams
[\[157b.7\]]la sngags kyi tshig ni grangs ji lta ba bzhin g.yon dang g.yas su/_aM aH u r-i/_U rI/_o a ra/_au A ra/_wA rA/_zhes pa zung bdun ni gza' bdun po rnams kyi lhag pa'i lha'o/_/mun pa med pa zung gcig dag ni mun pa'i mtha' la'o/_/zhes pa mun pa dang bral ba dkar po
[\[158a\]]
[\[158a.1\]]dang dmar po'i ye shes kyi 'od zer gyi rang bzhin gzhom du med pa'i g.yon dang g.yas la gnas pa ni gzhom du med pa'i yan lag yin gyi gzhan ni ma yin no/_/rgyab tu ser po yang zhes pa la/_yang yig gis ni ye shes po'i 'od zer ro zhes pa'i don to/_/
[\[158a.2\]]gzhom du med pa'i rgyab tu thod pa'i rnam pa'i mtshan ma'i ming can no/_/de'i phyi rol rnam pa dang bcas pa'i nub tu ser po 'bar ba'o/_/de nas skar ma phra mo dang skar ma sbom po'o/_/de bzhin du lha'i gzhu'o/_/sa ni rnam pa gnyis te sa dang rdo ba'i gzugs so/_/de ltar ser po 'bar
[\[158a.3\]]ba de ni rnam pa bzhi dang rnam pa gnyis su 'gyur ro/_/srog ces bya ba gcig pu'i rlung ni rnam bcur 'gyur te spyi bo rtsa ba dag dang mdun du'o/_/zhes pa ni gzhom du med pa de'i steng du 'od zer ljang khu ste phyi rol du stong pa'i sa bon las byung ba srog gi rlung ngo /_/'og tu 'od zer sngon po ste
[\[158a.4\]]phyi rol du ye shes kyi sa bon las byung ba thur du sel ba'i rlung ngo /_/mdun du 'od zer nag po ste phyi rol du mnyam gnas zhes bya ba'i rlung ngo /_/de nas gyen du rgyu ba dang /_de bzhin du khyab byed dang klu dang rus sbal dang rtsangs pa dang lha sbyin dang nor las rgyal ba ste rlung bcu'o/_/'di dag
[\[158a.5\]]las 'og dang steng du zung gcig ste shar dang nub tu ni rlung dang sa zung bdun no/_/nor las rgyal ba ni ma ning ste shi ba'i lus yongs su mi gtong ba'i phyir ro/_/'di rnams la sngags kyi tshig ni steng dang 'og tu ha hA'o/_/shar dang nub tu grangs ji lta bas/_a A/_i li/_-I l-I/_e
[\[158a.6\]]a la ai A la/_ya la/_yA lA k+Sha zhes pa zung bdun ni shar dang nub tu'o/_/steng 'og zung gcig ni mun pa'i mthar ro/_/zung bdun po rnams ni thun mtshams bzhi'i dbye bas gza' bdun po rnams kyi lhag pa'i lha'o/_/gza' nyi ma la mtshan phyed nas shar nas 'char ba la a/_lho nas 'char ba la
[\[158a.7\]]aH_nub nas 'char ba la A/_byang nas 'char ba la aM/_zla ba la/_i r-i l-i u/_bkra shis la I r-I l-I U/_gza' lag la e a ra a la o/_phur bu la ai A ra A la au pa sangs la ya ra la wa/_spen pa la yA rA lA wA zhes pa rim pa ji lta ba
[\[158b\]]
[\[158b.1\]]bzhin gza' bdun po rnams kyi sa bon no/_/dbus kyi rdo rje'i steng du sa bon zhes pa ni steng dang 'og dang shar dang lho dang nub dang byang gi sa bon rnams kyi dbus kyi gzhom du med pa gri gug gi rnam pa rdo rje'o/_/de'i steng gi sa bon rjes su nga ro ste g.yon gyi yan lag la gang gnas pa
[\[158b.2\]]de steng du 'gyur ro/_/rang gi nus pa yon tan tshogs dang bcas pa 'og tu gnas zhes pa ni rjes su nga ro'i nus pa rnam par bcad pa'o/_/de'i yon tan ni 'od zer dmar po yin la de dang bcas pa'i nus pa ni yon tan tshogs dang bcas pa ste rjes su nga ro'i 'og tu zla ba phyed pa'i rnam pas gnas
[\[158b.3\]]pa'o/_/rang gi nus pa zhes pas ma gsungs pa nyid las shar dang nub kyi mtshan ma ni gzhom du med pa'i rkang pa dang mgo bo la'o/_/de ltar na stong pa chen po yi ge lnga ni rdo rje sems dpa'i yul la waM yig ste rdo rje yan lag med pa'i sgrub pa la haM yig go/_/de'i phyi rol du thig le
[\[158b.4\]]stong pa yi ge drug ni waM yig gi phyogs la rten e yig ces brjod cing haM yig gi phyogs la skye gnas k+Sha yig ste rdo rje dang pad+ma yang ngo /_/kun du ye shes dang ni stong pa zhes pa la ye shes kyi sgras gzhom du med pa'i steng gi rnam par bcad pa zla ba phyed pa'i rnam pa ste kun du zhes pa ni phyi rol
[\[158b.5\]]gyi yi ge thams cad la 'gyur ro/_/stong pa ni thams cad la thig le'o/_/zhi ba gnas dang bcas pa dngos po kun gyis rnam par grol zhes pa la zhi ba ni gzhom du med pa'o/_/de'i gnas ni shar dang nub kyi mtshan ma ste de dang bcas pa'i zhi ba dngos po kun gyis rnam par grol ba'o/_/de nyid
[\[158b.6\]]kun du ste phyi rol gyi yi ge'i chos thams cad la rkang pa dang mgor rlung dang sa dag grangs ji lta ba bzhin no/_/mgo'i steng du cha dang cha'i steng du thig le dang thig le'i steng du nA da gzhom du med par brjod par bya'o/_/'di'i sngags kyi tshig rnams ni/_eM wa~M k+Sha~M ha~M a~M a~MH_a~M A~M iM IM r-iM r-IM
[\[158b.7\]]laM l-IM uM UM eM aiM a ra~M A ra~M a la~M A la~M oM auM ha~M hA~M ya~M yA~M ra~M rA~M la~M lA~M wa~M wA~M k+Sha~M/_de ltar khyab par bya ba sngags kyi tshig thams cad la stong pa chen po yi ge lnga khyab par byed pa por rig par bya'o/_/'di'i mdor bsdus pa rgyud kyi rgyal po sgyu 'phrul dra ba las bcom ldan 'das kyis
[\[159a\]]
[\[159a.1\]]gsungs pa 'di lta ste/_rgyal po sgyu 'phrul sna tshogs 'chang /_/che ba sangs rgyas rig sngags 'dzin/_/rdo rje rnon po ral gri che/_/yi ge mchog ste rnam par dag_/ces dang /_de bzhin du cha med kun 'gro khyab pa po/_/phra mo sa bon zag pa med/_/rdul med rdul bral
[\[159a.2\]]dri ma med/_/nyes pa spangs pa skyon med pa/_/ces so/_/sgra gcan la sogs pa 'byung ba bsdus pa'i mdor bsdus so/_/da ni a sogs sum cu zhes pa la sogs pas zla ba'i cha 'phel ba dang 'grib pa dang nyi ma'i bgrod pas mtshan mo dang nyin mo 'phel ba dang 'grib pa la sogs pa bsdus
[\[159a.3\]]pa'i tshigs bcad brgyad pa bdag gis dgrol bar bya'o/_/a sogs sum cu'i dbyangs gang ha ya ra wa lar ldan de dag zla ba'i cha dang zhes pa ni a yig dang po yin pa'i i yig la sogs pa gang yin pa de dag kyang a la sogs pa ste ha ya ra wa lar ldan thung ngu dang ring po dang yon tan dang
[\[159a.4\]]'phel ba'o/_/ha la sogs pa ya Na ra bsgyur ba thung ngu dang ring po'i dbye bas sum cur 'gyur ro/_/zla ba'i cha 'phel ba dang 'grib pa'i rgyur gyur pa de dag kyang tshes gcig la sogs pa lnga'i dbye ba gsum du 'gyur ro/_/dga' ba la sogs pa'i dbye bas dga' ba rnam pa gsum dang
[\[159a.5\]]bzang po rnam pa gsum dang rgyal ba rnam pa gsum dang stong pa rnam pa gsum dang rdzogs pa rnam pa gsum ste/_mun pa dang rdul dang snying stobs kyi dbye ba dang chung ngu dang 'bring dang chen po'i dbye bas so/_/'phel ba'i cha bco lnga dkar po'i phyogs la nam mkha' la sogs pa'i khams kyi ngo
[\[159a.6\]]bos gnas pa rnam pa gsum mo/_/'dir tshes gcig a gnyis pa i gsum pa ri bzhi pa u/_lnga pa li/_dga' ba dang bzang po dang rgyal ba dang stong pa dang rdzogs pa ni nam mkha' dang rlung dang me dang chu dang sa'i khams rnams grangs ji lta ba bzhin te mun pa bsal ba dang po chung ngu'i
[\[159a.7\]]tshad do/_/de nas rim pa gnyis pa la yon tan gyi dbye bas/_drug pa a/_bdun pa e/_brgyad pa ar/_dgu pa o/_bcu pa a la/_dga' ba dang bzang po dang rgyal ba dang stong pa dang rdzogs pa ni nam mkha' dang rlung dang me dang chu dang sa'i khams rnams te/_dang po'i sde tshan gyi
[\[159b\]]
[\[159b.1\]]mun pa bsal ba dang po chung ngu'i tshad gang yin pa de 'bring po'i tshad du gyur pa dang rdul bsal ba chung ngu'i tshad do/_/de nas sde tshan gsum pa la ha la sogs pa ya Na ra bsgyur ba rnams te/_bcu gcig pa ha/_bcu gnyis pa ya/_bcu gsum pa ra/_bcu bzhi pa wa/_zla ba nya ba la/_dpa'
[\[159b.2\]]ba dang bzang po dang rgyal ba dang stong pa dang rdzogs pa ni nam mkha' dang rlung dang me dang chu dang sa'i khams rnams te/_gnyis pa'i sde tshan gyi rdul 'bring po'i tshad dang /_dang po'i sde tshan gyi mun pa bsal ba chung ngu'i tshad ni chen po'i tshad do/_/'di'i dbye ba rnam pa lnga ste snying stobs kyi dbye
[\[159b.3\]]bas bcu gcig pa la dang po'i tshes gcig gi cha chen po'i tshad bu mo'o/_/bcu gnyis pa la gzhon nu ma'o/_/bcu gsum pa la lang tsho ma'o/_/bcu bzhi pa la rgan mo'o/_/bco lnga pa la yongs su smin par gyur pa'o/_/de ltar tshes gcig gi cha bco lnga pa la yongs su smin par gyur pa ni rdzogs
[\[159b.4\]]pa zhes mngon par brjod de de ltar dkar po'i phyogs la zla ba'i cha 'phel ba bco lnga'i dbye bas tha dad do/_/de'i mtha' nag po'i tshes gcig gi dang po la mun pa 'jug pa'i dus ni bcu drug pa'i cha zhes brjod de/_de'i mthar dkar po'i tshes gcig gi cha nag po'i tshes gcig gi mun pa la
[\[159b.5\]]'jug par 'gyur te dkar po'i cha gnyis pa yongs su smin par 'gyur ro/_/de nas gnyis pa yang gnyis pa'i mun pa la 'jug par 'gyur te/_gsum pa yongs su smin 'gyur ro/_/de bzhin du de yang nag po'i gsum pa'i mun pa la 'jug par 'gyur te de bzhin du bzhi pa la sogs
[\[159b.6\]]pa cha bco lnga'i mthar thug pa yongs su smin pa rnams mun pa la 'jug par 'gyur ro/_/de nas gnam stong gi mthar cha dang po 'char ba'i mtshams dang cha bcu drug pa'i dang po'i cha la sgra gcan 'jug par 'gyur ro/_/de ltar gzas zin pa rnam pa gnyis te nya la cha rdzogs pa'i mthar zla ba sgra
[\[159b.7\]]gcan gyis 'dzin cing gnam stong la cha dang po 'char ba'i thog mar ro/_/'dir nag po'i phyogs las la sogs pa sdud pa'i rim pas mun pa 'jug ste de'i phyir spro ba'i rim pas shar ba rnams mdzad do/_/nag po'i tshes gcig sa'i mun pa la dkar po'i tshes gcig nam mkha'i khams
[\[160a\]]
[\[160a.1\]]kyi cha zhugs te mun pas sgrib par 'gyur ro/_/gnyis pa rlung gi cha chu'i mun pas sgrib par 'gyur ro/_/gsum pa me'i cha me'i mun pas sgrib par 'gyur ro/_/bzhi pa chu'i cha rlung gi mun pas sgrib par 'gyur ro/_/lnga pa sa'i cha nam mkha'i khams kyi mun pas sgrib par
[\[160a.2\]]'gyur te/_de ltar dang po'i sde tshan la mun pa 'jug pa chung ngu'i tshad du 'gyur ro/_/de nas gnyis pa'i sde tshan la yang mun pas sgrib pa'i bya ba brjod pa'i rim pas te sde tshan gnyis pa de la sde tshan dang po'i mun pa chung ngu'i tshad ni gnyis pa 'bring po'i tshad do/_/de bzhin du gsum pa'i sde
[\[160a.3\]]tshan la yang mun pas sgrib pa'i bya ba ste sde tshan de la chung ngu'i tshad gnyis pa'i sde tshan la 'bring po'i tshad ni gsum pa chen po'i tshad do/_/de la chen po'i tshad kyi dbye ba rnam pa lnga ste mun pa chen po'i tshad kyi dbye ba bcu gcig pa la byis pa'o/_/bcu gnyis pa la gzhon nu'o/_/bcu
[\[160a.4\]]gsum pa la lang tsho'o/_/bcu bzhi pa la rgan pa'o/_/gnam stong la yongs su smin par 'gyur ro/_/de bzhin du gnyis pa'i sde tshan la 'bring po'i tshad dang gsum pa'i sde tshan la mun pa chung ngu'i tshad kyi'o/_/de nas dkar po'i tshes gcig 'ongs pa na sa'i khams kyi mtshan nyid kyi
[\[160a.5\]]mun pa smin pa sel bar 'gyur ro/_/gnyis pa la chu'i mun pa'o/_/gsum pa la me'i mun pa'o/_/bzhi pa la rlung gi mun pa'o/_/lnga pa la nam mkha'i khams kyi mun pa'o/_/de ltar cha dang po chung ngu'i tshad sa rdzogs pa ni smin par 'gyur ro/_/gnyis pa rgan mo'o/_/gsum pa lang
[\[160a.6\]]tsho ma'o/_/bzhi pa gzhon nu ma'o/_/lnga pa bu mo ste drug pa la sogs pa nub par gyur pa rnams gnas so/_/de ltar chung ngu'i sde tshan la cha chung ngu smin yang ji srid nag po'i phyogs la gsum pa chen po'i tshad smin par ma gyur par mun pa 'jug par mi 'gyur ro/_/so so'i bco lnga'i cha 'di
[\[160a.7\]]dag nub par gyur pa rnams nyi ma bcu drug pa la 'char ro/_/shar ba rnams nyi ma bcu drug pa la nub par 'gyur ro/_/de ltar a sogs sum cu'i dbyangs ni zla ba'i cha'i ming ste dkar po'i cha rnams dang mun pa zhugs pa nye bar btags pas nag po'i ming can rnams so/_/dkar po dang
[\[160b\]]
[\[160b.1\]]nag po'i tshes gcig la sogs pa 'di rnams kyi dbyangs kyi sngags kyi tshig rnams ni/_aM iM r-iM uM l-iM/_aM eM/_a raM oM a laM/_haM yaM raM baM laM/_lAH wAH rAH yAH hAH/_AlaH auH AraH aiH AH/_l-IH UH r-IH IH AH zhes pa de dkar po'i phyogs la zla ba thig les
[\[160b.2\]]brgyan pa cha bco lnga'i bdag nyid do/_/nag po'i phyogs la nyi ma rnam par bcad pas brgyan pa zla ba'i cha bco lnga sgrib par byed pa'o/_/thung ngu ni zla ba'o/_/ring po ni nyi ma'o/_/de bzhin du yon tan ni zla ba'o/_/'phel ba ni nyi ma ste ha la sogs pa ni snga ma bzhin no/_/nyin phyed kyang ka la sogs pa'i sde
[\[160b.3\]]rnams dbyangs dang bcas pa nyin zhag stong drug me'i tshad kyis spyod par byed ces pa ni 'dir ka yig sde pa gang dag gi dang po yin pa de ni ka yig la sogs pa'i sde ste sde zhes pa ni yi ge lnga'i tshogs so/_/nam mkha' la sogs pa dang sa la sogs pa'i dbye bas lngar klog ste dbyangs kyi tshogs ni
[\[160b.4\]]thams cad du nam mkha' la sogs pa'i dbye bas klog go/_/'dir so sor sdud pa shes par byed pa ni gsal byed bklag pa thams cad la 'dir gsal byed dag pa sum cu ste ya yig la sogs pa gzhan du ka yig la sogs pa gsal byed bklag par ma bsdus shing a la sogs pa dbyangs
[\[160b.5\]]kyi sde tshan du bklags pa rnams ni dbyangs kyi rnam par 'gyur ba'o/_/'di lta ste a i r-i u l-i ka_/a e ar o al tsa/_ha ya ra wa la ta ces dang /_de'i 'og tu nga nya Na ma na na/_g+ha dz+ha D+ha b+ha d+ha d+ha/_ga dza Da ba da da/_kha tsha tha pha tha tha/_ka tsa Ta pa ta ta/_Th+ka sha Sha sa sa zhes pa ste dang
[\[160b.6\]]po dang mtha' bklags pa las so/_/ya yig la sogs pa ni ka yig la sogs pa'i sde pa'i nang du mi 'gyur te rab tu brjod pas dbyangs kyi chos can nyid yin pa'i phyir ro/_/de'i phyir gsal byed kyi bdag nyid ni sum cu ste ka la sogs pa sde pa drug po ka tsa Ta pa ta sa rnams ni nam
[\[160b.7\]]mkha' dang rlung dang me dang chu dang sa dang ye shes kyi khams kyi rang bzhin te/_mgrin pa dang rkan dang spyi bo dang mchu dang so las brjod pa'i dbang gis so/_/drug pa so sor brjod pa la khams lnga'i bdag nyid do/_/ka la sogs pa'i sde pa de rnams dbyangs dang bcas pa ste dbyangs ni a la
[\[161a\]]
[\[161a.1\]]sogs pa thung ngu lnga dang ring po lnga ste bsres pa ni bcur 'gyur ro/_/thung ngu'i mthar rjes su nga ro ni dbyangs drug pa'o/_/ring po'i mthar rnam par bcad pa ni dbyangs drug pa'o/_/de dag kyang dbyangs dang gsal byed mtshungs par ldan pas brjod par bya ste dbyangs de dag dang
[\[161a.2\]]ldan pa ni dbyangs dang bcas pa'o/_/nyin zhag stong drug me'i tshad kyis spyod par byed ces pa ni nyin zhag sum brgya drug cus te/_stong drug me yi tshad de dag gis zla ba bcu gnyis dang bgrod pa gnyis su yang 'gyur ro/_/lho dang byang gi bgrod pa so so la nyin zhag brgya brgyad cur 'gyur ro/_/'pho
[\[161a.3\]]ba'i zla ba'i dbye bas ka rka Ta la sogs pa lhor bgrod pa la nam mkha' la sogs pa spro ba'i rim pas dbyangs thung ngu drug dang bcas pa'i sde pa drug nyi mas zla ba drug gis spyod do/_/de nas byang du bgrod pa las la sogs pa'i dbye bas dbyangs ring po dang bcas pa'i sde pa drug zla ba drug gis
[\[161a.4\]]spyod do/_/gang du dbyangs thung ngu dang bcas pa spyod pa der mtshan mo 'phel bar 'gyur ro/_/gang du dbyangs ring po dang bcas pa spyod pa der nyin mo 'phel bar 'gyur ro/_/'dir lhor bgrod pa ni zla ba'o/_/byang du bgrod pa ni nyi ma'o/_/gsal byed gcig ni zla ba'o/_/gsal byed gnyis
[\[161a.5\]]brtsegs pa ni nyi ma'o/_/gsal byed gsum brtsegs pa ni sgra gcan no/_/de bzhin du dbyangs thung ngu ni zla ba'o/_/ring po ni nyi ma'o/_/shin tu ring po ni sgra gcan no zhes pa ni thams cad du yin no/_/de ltar sgra gcan gyi shin tu ring po nyid la mun pa rnam pa gsum ste chung ngu dang 'bring dang chen
[\[161a.6\]]po'i bdag nyid do/_/'dir ka rka Ta'i 'pho ba'i nyin zhag la spro ba'i dbye bas ka sde'i nga yig a yig dang bcas pa nyi mas spyod do/_/gnyis pa la ngi/_gsum pa la dr-i/_bzhi pa la ngu /_lnga pa la ng+l-i/_drug pa la ngaM /_de bzhin du nyin zhag bdun pa dang por byas nas nyin zhag bcu gnyis
[\[161a.7\]]pa'i mthar g+ha yig spyod de ji ltar nga yig rnam par spyod pa bzhin no/_/de bzhin du nyin zhag bcwa brgyad kyi mthar thug pa ga yig dbyangs dang bcas pa spyod do/_/nyin zhag nyi shu rtsa bzhi pa'i bar du kha yig spyod do/_/de bzhin du nyin zhag sum cu pa'i bar du ka yig dbyangs dang bcas
[\[161b\]]
[\[161b.1\]]pa spyod do/_/stong pa'i nyin zhag 'ga' zhig la gzhom du med pa'o/_/de bzhin du seng ge'i 'pho ba'i zla ba'i nyin zhag sum cu po rnams kyis nya yig la sogs pa dbyangs dang bcas pa rnams spyod do/_/bu mo'i 'pho ba'i nyin zhag rnams kyis Na yig la sogs pa dbyangs dang bcas pa rnams spyod do/_/
[\[161b.2\]]srang gi 'pho ba'i nyin zhag rnams kyis ma yig la sogs pa dbyangs dang bcas pa rnams spyod do/_/sdig pa'i 'pho ba'i nyin zhag rnams kyis na yig la sogs pa dbyangs dang bcas pa rnams spyod do/_/gzhu'i 'pho ba'i nyin zhag rnams kyis Th+ka la sogs pa dbyangs dang bcas pa'i gsal
[\[161b.3\]]byed rnams spyod do/_/de ltar na lhor bgrod pa la zla ba drug gi nyin zhag rnams kyis sde pa drug dbyangs dang bcas pa grangs brgya brgyad cu rnams zla ba'i rang bzhin mtshan mo 'phel ba'i dbye bas spyod do/_/de nas byang du bgrod pa'i dbye ba ni sa yig la sogs pa lugs las bzlog pas brjod
[\[161b.4\]]de chu srin la sogs pa 'pho ba'i zla ba'i nyin zhag gi dbye bas sde pa drug dbyangs dang bcas pa ni sdud pa'i rim pas dbyangs ring po dang bcas pa'i yi ge rnams nyi mas spyod do/_/'dir chu srin gyi 'pho ba'i nyin zhag la s+sAH dbyangs dang bcas pa spyod do/_/gnyis pa la s+s+l-I/_gsum pa la s+sU/_
[\[161b.5\]]bzhi pa la s+s+r-I/_lnga pa la s+sI/_drug pa la s+sA/_de bzhin du nyin zhag drug pa gzhan rnams kyis/_w+WAH w+W+l-I/_w+WU/_w+W+r-I/_w+WI/_w+WA/_de bzhin du Sha dang de bzhin du sha'o/_/de bzhin du Th+k+Th+kAH Th+k+Th+k+l-I Th+k+Th+kU Th+k+Th+k+r-I Th+k+Th+kI Th+k+Th+kA zhes pa sa sde dbyangs dang bcas pa rnams chu srin gyi 'pho ba'i nyin zhag sum cus spyod do/_/
[\[161b.6\]]de bzhin du 'bum pa dang nya dang lug dang gling dang 'khrig pa'i 'pho ba'i nyin zhag rnams kyis/_ta sde dang pa sde dang Ta sde dang tsa sde dang ka sde rnams dbyangs dang bcas pa nyin zhag brgya brgyad cus spyod do/_/ka rka Ta'i 'pho ba'i bar du nyin mo 'phel ba yin la nyin mo
[\[161b.7\]]'phel ba ni nyi ma ste sdud pa'i ngo bos rig par bya'o/_/'dir mtshan mo dang nyin mo 'phel ba'i rang bzhin gyi yi ge rnams ni 'di lta ste/_mtshan mo 'phel ba nga ngi dr-i du d+l-i ngaM /_g+ha g+hi g+h+r-i g+hu g+h-I g+haM/_ga gi gr-i gu gl-i gaM/_/kha khi kh+Ri khu kh+l-i khaM/_ka ki kr-i ku kl-i kaM zhes pa ni ka rka Ta'i 'phel ba'o/_/_
[\[162a\]]
[\[162a.1\]]nya nyi ny+r-i nyu ny+l-i nyaM/_dz+ha dz+h-i dz+h+r-i dz+hu dz+h+l-i dz+haM/_dza dzi dzr-i dzu dz+l-i dzaM/_tsha tshi tsh+r-i tshu tsh+l-i tshaM/_tsa tsi ts+r-i tsu ts+l-i tsaM zhes pa ni seng ge'i 'phel ba'o/_/Na Ni N+r-i Nu N+l-i NaM/_D+ha D+hi D+h+r-i D+hu D+h+l-i D+haM/_Da Di D+r-i Du D+l-i DaM/_Tha Thi Th+r-i Thu Th+l-i ThaM/_Ta Ti T+r-i Tu T+l-i TaM/_zhes pa ni bu mo'i 'phel ba'o/_/ma mi mr-i mu m+l-i maM/_b+ha b+hi b+h+r-i b+ha b+h+l-i b+haM/_ba bi br-i bu bl-i baM/_pha phi ph+R-i phu ph+l-i phaM/_pa pi
[\[162a.2\]]pr-i pu p+l-i paM/_zhes pa ni srang gi 'phel ba'o/_/na ni nr-i nu n+l-i naM/_d+ha d+hi d+h+r-i d+hu d+h+l-i d+haM/_da di dr-i du d+l-i daM/_tha thi thr-i thu th+l-i thaM/_ta ti tr-i tu t+l-i taM/_zhes pa ni sdig pa'i 'phel ba'o/_/Th+ka Th+ki Th+k+r-i Th+ku Th+k+l-i Th+kaM/_sha shi shr-i shu sh+l-i shaM/_Sha Shi Sh+r-i Shu Sh+l-i ShaM/_wa wi w+r-i wu w+l-i waM/_sa si sr-i su sl-iM saM/_zhes pa ni gzhu'i 'pho ba la ste/_zla ba drug gi
[\[162a.3\]]nyin zhag rnams kyis mtshan mo 'phel zhing nyin mo 'dzad do/_/de nas chu srin la sogs pa la nyin mo 'phel ba ni s+sAH s+s+l-I s+sU s+s+r-I s+sI s+sA/_w+WAH w+W+l-I w+WU w+W+r-I w+WI w+WA/_Sh+ShAH Sh+Sh+l-I Sh+ShU Sh+Sh+r-I Sh+ShI Sh+ShA/_sh+shAH sh+sh+l-I sh+shU sh+sh+r-I sh+shI sh+shA/_Th+k+Th+kAH Th+k+Th+k+l-I Th+k+Th+kU Th+k+Th+k+r-I Th+k+Th+k-I Th+k+Th+kA zhes pa ni chu srin gyi 'phel ba'o/_/t+tAH t+t+l-I t+tU t+t+r-I t+tI t+tA/_th+thAH th+th+l-I th+thU th+th+r-I th+thI th+thA/_d+dAH d+d+l-I d+dU d+d+r-I d+dI d+dA/_d+h+d+hAH
[\[162a.4\]]d+h+d+h+l-I d+h+d+hU d+h+d+h+r-I d+h+d+hI d+h+d+hA/_n+nAH n+n+l-I n+nU n+n+r-I n+nI n+nA zhes pa ni bum pa'i 'phel ba'o/_/p+pAH p+p+l-i p+pU p+p+r-I p+pI p+pA/_ph+phAH ph+ph+l-I ph+phU ph+ph+r-I ph+phI ph+phA/_b+bAH b+b+l-I b+bU b+b+r-I b+bI b+bA/_b+h+b+hAH b+h+b+h+l-I b+h+b+hU b+h+b+h+r-I b+h+b+hI b+h+b+hA/_m+mAH m+m+l-I m+mU m+m+r-i m+mI
[\[162a.5\]]m+mA/_zhes pa ni nya'i 'phel ba'o/_/T+TAH T+T-i T+TU T+T+r-I T+TI T+TA/_Th+ThAH Th+Th+l-I Th+ThU Th+Th+r-i Th+ThI Th+ThA/_D+DAH D+D+l-I D+DU D+D+r-I D+DI D+DA/_D+h+D+hAH D+h+D+h+l-I D+h+D+hU D+h+D+h+r-I D+h+D+hI D+h+D+hA/_N+NAH N+N+l-I N+NU N+N+r-I N+NI N+NA/_zhes pa ni lug gi 'phel ba'o/_/ts+tsAH ts+ts+l-I ts+tsU ts+ts+r-I ts+tsI ts+tsA/_tsh+tshAH tsh+tsh+l-I tsh+tshU tsh+tsh+r-I tsh+tshI
[\[162a.6\]]tsh+tshA dz+dzAHdz+dz+l-I dz+dzU dz+dz+r-I dz+dzI dz+dzA/_dz+h+dz+h-IHdz+h+dz+h+l-I dz+h+dz+hU dz+h+dz+h+r-I dz+h+dz+hI dz+h+dz+hA/_ny+nyAH ny+ny+l-I ny+nyU ny+ny+r-I ny+nyI ny+nyA zhes pa ni glang gi 'phel ba'o/_k+kAH k+k+l-I k+kU k+k+r-I k+kI k+kA/_kh+khAH kh+kh+l-i kh+khU kh+kh+r-i kh+khI kh+khA/_g+gAH g+g+l-I g+gU g+g+r-I g+gI g+gA/_g+h+g+hAH g+h+g+h+l-I g+h+g+hU g+h+g+h+r-I g+h+g+hI g+h+g+hA/_d+dAH d+d+l-I d+dU d+d+r-I d+dI d+dA/_zhes
[\[162a.7\]]pa ni 'khrig pa la nyin mo 'phel ste/_zla ba drug ji srid pa'i mthar ni 'grib pa'o/_de ltar na lhor bgrod pa la dbyangs thung
[\[162b\]]
[\[162b.1\]]ngu dang ldan pa'i gsal byed de/_gnyis ka zla ba'i cha'i mtshan nyid do/_/byang du bgrod pa la gsal byed gnyis brtsegs pa dbyangs ring po dang ldan pa ste gnyis ka nyi ma'i mtshan nyid yin no/_/gsal byed gcig dbyangs ring po dang ldan pa ni zla ba dang nyi ma'i bdag nyid du 'gyur ro/_/
[\[162b.2\]]de bzhin du gsal byed gnyis brtsegs pa dbyangs thung ngu dang ldan pa ni nyi ma dang zla ba'i bdag nyid du 'gyur ro/_/de bzhin du dbyangs dang gsal byed kyi dbye bas zla ba rnam pa gnyis dang nyi ma rnam pa gnyis so/_/de bzhin du yon tan dang 'phel ba dang ldan pa'i gsal byed rnams rig par bya'o/_/
[\[162b.3\]]zhes pa ni bgrod pa'i dbye bas nyi ma'i rkang pa'i dbyangs kyi dbye ba dang dbyangs kyi dbye ba gzhan nam mkha' la sogs pa dkyil 'khor lnga 'bab pas sum brgya drug cu'i dbye bas tha dad pa ni 'chad par 'gyur bas bshad par bya'o/_/'di'i mdor bsdus pa rgyud kyi rgyal po sgyu 'phrul dra ba
[\[162b.4\]]las/_sangs rgyas kun gyi thugs chen po/_/sangs rgyas kun gyi thugs la gnas/_/sangs rgyas kun gyi sku chen po/_/sangs rgyas kun gyi gsung yang yin/_/rdo rje nyi ma snang ba che/_/rdo rje zla ba dri med 'od/_/chags bral dang po chags pa che/_/kha dog sna tshogs 'bar
[\[162b.5\]]ba'i 'od/_/ces bcom ldan 'das kyis gsungs so/_/'dir dkar po'i phyogs la lnga pa dang bcu pa dang nya ni chags pa'o/_/nag po'i phyogs la lnga pa dang bcu pa dang gnam stong ni chags bral lo/_'di gnyis kyi dbus rdzogs pa gsum gyi mjug dga' bral gyi mthar stong pa
[\[162b.6\]]chen po yi ge lnga gcig tu 'dres par gyur pa'i rnal 'byor ni de bzhin gshegs pa rnams kyi thugs te/_de'i phyir sangs rgyas kun gyi thugs chen po ni zla ba cha bcu drug pa'i mthar stong pa chen po'o/_/sangs rgyas kun gyi thugs la gnas ni gnam stong gi mtha' cha dang po 'char ba'i
[\[162b.7\]]mtshams nyi ma mun pa bcu drug pa'i mthar thig le stong pa yi ge drug go/_/de bzhin du sangs rgyas kun gyi sku che ba ni stong pa chen po'o/_/sangs rgyas kun gyi gsung yang yin ni thig le stong pa'o/_/rdo rje nyi ma snang ba che ni thig le stong pa yi ge drug go/_/rdo rje zla ba dri med 'od ni stong
[\[163a\]]
[\[163a.1\]]pa chen po yi ge lnga'o/_/shes rab dang thabs kyi chos ni 'chad par 'gyur pa las rgya cher brjod par bya ste/_gsang sngags skye gnas yi ge med/_/gsang sngags chen po rigs gsum pa yang rgya cher ro/_/da ni nyin zhag so so'i mtshan mo dang nyin mo'i chu tshod gsungs
[\[163a.2\]]pa ha sogs dbyangs rnams dag kyang chu tshod ces pa ste ha la sogs pa de dag dbyangs kyang yin pas na ha sogs dbyangs rnams so/_/kyang yig gis gzhan gsal byed do/_/de dag dbyangs bcu gnyis dang bcas pa ni dbyangs drug cur 'gyur ro/_/de la mtshan mo 'phel ba la
[\[163a.3\]]dbyangs thung ngu dang ldan pa'i dbyangs sum cu'i bdag nyid nyi ma phyed nas mtshan phyed kyi bar du 'gyur ro/_/nyin mo 'phel ba la dbyangs ring po dang ldan pa sum cu mtshan phyed nas nyi ma phyed kyi bar du 'gyur ro/_/de ltar nyin zhag so so la mtshan mo dang nyin mo 'phel ba rig par bya'o/_/
[\[163a.4\]]'dir sngags kyi tshig rnams ni mtshan mo 'phel ba la spro ba'i rim pa dang nyin mo 'phel ba la sdud pa'i rim pas 'di lta ste/_ha hi hr-i hu h+l-i haM/_ya yi y+r-i yu y+l-i yaM/_ra ri r+r-i ru rl-i raM/_wa wi w+r-i wu w+l-i waM/_la li l+r-i lu l+l-i laM/_zhes pa mtshan mo ste bsam pa'i dbye bas shes rab
[\[163a.5\]]dang lus kyi dbye bas thabs so/_/l+lAH l+l+l-I l+lU l+l+r-I l+lI l+lA/_w+WAH w+W+l-I w+WU w+W+r-I w+WI w+WA/_r+rAH r+r+l-I r+rU r+r-I r+rI r+rA/_y+YAH y+y+l-I y+YU y+y+r-I y+YI y+YA/_h+hAH h+h+l-I h+hU h+h+r-I h+hI h+hA/_zhes pa nyin mo ste bsam pa'i dbye bas thabs dang lus kyi dbye bas shes rab po/_/khu ba dang zla ba ni shes rab kyi bsam pa las byung ba
[\[163a.6\]]nyid kyi phyir shes rab dang /_thabs kyi lus las byung ba nyid kyi phyir thabs so/_/de bzhin du rdul dang /_nyi ma ni thabs kyi bsam pa las byung ba nyid kyi phyir thabs dang /_
[\[163a.7\]]shes rab kyi lus las byung ba nyid kyi phyir shes rab ste de ltar thams cad du rjes su rtogs par bya'o/_/da ni brtan pa dang g.yo ba khams gsum pa'i sngags gsungs pa lha mi gdengs can 'byung po'i skye gnas dag kyang sngags shes pa zhes pa ste/_lha ni 'dod pa dang gzugs dang /_
[\[163b\]]
[\[163b.1\]]gzugs med pa ste lha ma yin yang de'i nang du 'dus so/_/mi dang gdengs can ni rab tu grags pa ste rgyal po dang mtha' yas la sogs pa'o/_/'byung po'i skye gnas ni sngar brjod pa rnam pa bzhi'o/_/brtan pa'i skye gnas ni lhun po dang shing la sogs pa ste de dag thams cad sngags
[\[163b.2\]]kyi ming gis ming can du byas pa'i sngags su 'gyur ro/_/khams gsum po 'dir gang gi ming gang yin pa de'i de bsgrub pa'i slad du sngags kyi brdar 'gyur te dang po'i yi ge ni ye shes kyi sa bon du 'gyur zhing /_ming mtha' dag ni bzlas pa'i sngags su 'gyur ro/_/don sna tshogs
[\[163b.3\]]bsgrub pa'i slad du sems can mtha' yas pa'i ming gi dbye bas sngags mtha' yas par khong du chud par bya'o/_/dper na dge ba dang mi dge ba'i 'bras bu'i don du ming gi yi ge dang pos khyim dang ming gi yi ge thams cad kyis kyang dbyangs dman pa dang lhag pa g.yul 'gyed pa'o/_/
[\[163b.4\]]de bzhin du dang po'i yi ge dang ming thams cad kyis kyang bsgom pa dang bzlas pa'i bya ba 'grub ste/_rten cing 'brel bar 'byung ba la 'khrul pa med cing nor bu dang sngags dang /_sman rnams kyi mthu rang gi sems yongs su gyur pa las 'byung ba ni bsam gyis mi khyab bo/_/a
[\[163b.5\]]sogs ka sogs ldan pa dag las zhes pa la a sogs ni a yig la sogs pa ste dbyangs kyi tshogs so/_/ka sogs ldan pa ni ka yig la sogs pa gsal byed dang ldan pa dag las so/_/de ltar ni brjod pa'i rim pa 'dis so/_/khams gsum dag ni 'dod pa dang /_
[\[163b.6\]]gzugs dang gzugs med pa'i khams te nges par skyed par 'gyur ro/_/mi'i bdag ces pa ni bod pa'o/_/zla ba'i cha la sogs pa dang sna tshogs pa'i sngags bsdus pa'i mdor bsdus so/_/da ni dbyangs ni zhes pa la sogs pas dbyangs rnams kyi skye ba'i gnas la sogs
[\[163b.7\]]pa bsdus pa'i tshigs su bcad pa dgu pa bdag gis dgrol bar bya'o/_/dbyangs ni ka tsa Ta pa tar ldan Th+ka la sogs pa yang dag sbyar ba rnams kyi skye ba'i gnas zhes pa la 'dir dbyangs ni sngar brjod pa'i a yig la sogs pa rnams te a i r-i u l-i lnga'o/_/'di rnams kyi skye ba'i
[\[164a\]]
[\[164a.1\]]gnas rnam pa lnga grangs ji lta ba bzhin no/_/dbyangs ji ltar gyur pa rnams kyi zhe na/_ka tsa Ta pa tar ldan pa dang Th+ka la sogs pa yang dag sbyar ba rnams kyi zhes pa ste grangs ji lta ba bzhin ka yig la sogs pa'i sde pa dang /_sbyar ba dang /_Th+ka la sogs pa rnams kyi yi ge
[\[164a.2\]]so so dang sbyar ba ni Th+ka sha Sha wa sa dang /_yang dag par sbyar ba rnams kyi ste sogs pa smos pa'i phyir ha ya ra wa la dang ldan pa rnams kyi'o/_/de ltar yang a ku ha rnam par bcad pa ni mgrin pa las byung ba'o/_/i tsu ya sha ni rkan las byung ba'o/_/r-i Tu ra Sha ni spyi bo las byung ba'o/_/
[\[164a.3\]]u pu wa wa ni mchu las byung ba'o/_/li tu la sa ni so las byung ba'o/_/zhes skye ba'i gnas gsungs so/_/mgrin rkan steng gi cha ji ltar gyur pa zhe na mkha' rlung bsreg bya las skyes pa'i gnas so/_/mchu dang so ni chu dang sa dag gi skye ba'i gnas su a yig la sogs pa rnam
[\[164a.4\]]grangs ji lta ba bzhin du skye ba ste skye ba ces pa ni gnas de dag tu brjod pa rnams kyi sgra'i don rtogs pa'o/_/'dir sngags kyi bzlas pa'i cho ga bsgrub pa'i don du skye ba'i gnas rig par bya ste gzhan ni bsgom pa'i gnas kyi don du lus kyi 'khor lo'i dbye bas brjod pa/_a sogs
[\[164a.5\]]rnams ni gtsug tor 'khor lo snying mgrin mgo bo lte ba'i 'khor lo dag la rim pas te/_zhes pa la a sogs zhes pa a yig la sogs pa dbyangs rnams kyi grangs bzhin du nam mkha' la sogs pa'i rigs kyi dbye bas grangs bzhin du gtsug tor la sogs pa'i 'khor lo rnams
[\[164a.6\]]bsgom pa'i don du skye ba'i gnas su rig par bya'o/_/'dir a ku ha rnam par bcad pa ni gtsug tor gyi 'khor lo la bsgom par bya'o/_/i tsu ya sha ni snying kha'i 'khor lo la'o/_/r-i Tu ra Sha ni mgrin pa'i 'khor lo la'o/_/u bu wa wa ni dpral ba'i 'khor lo la'o/_/l-i tu la sa ni lte ba'i 'khor lo la bsgom
[\[164a.7\]]par bya'o/_/sna tshogs ni kha dog sna tshogs ljang khu ste gtsug tor gyi 'khor lo'o/_/nag pa ni snying kha'i 'khor lo'o/_/dmar pa ni mgrin pa'i 'khor lo'o/_/ri bong can gyi mdog ni dpral ba'i 'khor lo'o/_/gser 'dra ni lte ba'i 'khor lo'o/_/phung po khams kyi lhag pa'i lha dang ldan pa la'o/_/
[\[164b\]]
[\[164b.1\]]zhes pa ni grangs ji lta ba bzhin du rnam par shes pa'i phung po dang nam mkha'i khams kyi lhag pa'i lha dang ldan pa gtsug tor gyi 'khor lo'o/_/'du byed dang rlung gi khams kyi lhag pa'i lha dang ldan pa snying kha'i 'khor lo'o/_/de bzhin du tshor ba dang me'i khams kyi lhag pa'i lha dang
[\[164b.2\]]ldan pa mgrin pa'i 'khor lo'o/_/'du shes dang chu'i khams kyi lhag pa'i lha dang ldan pa dpral ba'i 'khor lo'o/_/gzugs dang sa'i khams kyi lhag pa'i lha dang ldan pa lte ba'i 'khor lo ste de ltar phung po khams kyi lhag pa'i lha dang ldan pa la'o/_/'chad par 'gyur ba la
[\[164b.3\]]yan lag dgod pa la sogs pa rig par bya'o/_/dbyangs rnams kyi skye ba'i gnas nges par bstan pa'o/_/dpal mchog gi dang po'i sangs rgyas las bsdus pa rgyud kyi rgyal po dpal dus kyi 'khor lo'i 'grel bshad stong phrag bcu gnyis pa dri ma med pa'i 'od las 'jig rten
[\[164b.4\]]gyi khams bsdus pa'i mdor bsdus te bdun pa'o//_//da ni bcom ldan 'das kyis sems can gyi bsam pa'i dbang gis 'jig rten gyi khams kyi tshad gsungs pa sdud par mdzad pa po 'jam dpal gyis tshigs su bcad pa bcu pa la sogs pas mchog gi dang po'i sangs rgyas las
[\[164b.5\]]bsdus pa rlung gi mtha' nas lhun po'i mtshams zhes pa la sogs pa de nyid bdag gis dgrol bar bya'o/_/rlung gi mtha' nas lhun po'i mtshams su dmyal ba gdengs can grong khyer la ni dpag tshad 'bum phrag gnyis zhes pa la 'dir 'jig rten gyi kun rdzob tu mos pa sna tshogs pa'i
[\[164b.6\]]sems can gyi bsam pa'i dbang gis 'jig rten gyi khams kyi tshad sems can rnams la gsungs shing rab tu snang ngo /_/don dam par ni 'jig rten gyi khams la tshad dang dpangs med de sems can rnams kyi bsod nams dang sdig pa'i dbang gis so/_/'dir phug khrul ba'i tshad
[\[164b.7\]]gang du 'dod chags dang bral ba'am/_byang chub sems dpa' gnas pa'i phug der bsod nams dang ye shes bsten pa de'i mthu dang rdzu 'phrul gyi stobs kyis 'khor los sgyur ba sde dang bcas pa 'ongs shing rab tu 'jug ste de sus kyang ma bskyed cing phug der zhugs pa'i 'khor
[\[165a\]]
[\[165a.1\]]los sgyur ba'i sde yang dog pa nyid ma yin no/_/don dam par 'jig rten gyi khams kyi tshad kyang de bzhin du rig par bya'o/_/'dir 'jig rten gyi khams kyi tshad gang yin pa de ni/_ji ltar phyi rol de bzhin lus zhes gsungs pa'i phyir 'jig rten gyi khams kyi tshang 'jig rten
[\[165a.2\]]gyi khams dkyil 'khor gyi don dang /_lus kyi tshad lus kyi dkyil 'khor gyi don du ste/_lus ni dkyil 'khor zhes brjod do zhes brjod do zhes gsungs pa'i phyir ro/_/de ltar phyi rol du 'jig rten pa'i tshad kyis lhung po'i dpangs dpag tshad 'bum yin pa de bzhin du lus kyi sgal tshigs kyi dpangs
[\[165a.3\]]khru gang ste khru'i tshad des lus ni khru bzhi'o/_/lhun po dpag tshad 'bum gyi tshad kyis 'jig rten gyi khams 'bum phrag bzhi'o/_/rnam pa gzhan du na ji ltar phyi rol de bzhin lus su mi 'gyur te mi mnyam pa'i phyir ro/_/de ltar 'jig rten gyi khams kyi tshad kun rdzob tu ji lta ba de ltar
[\[165a.4\]]'gyur du chug mod/_'dir bsregs bcad ces pa la sogs pas bcom ldan 'das kyis dam bcas pa ni ma yin te/_'on kyang dam bcas pa ni bsod nams dang ye shes kyi tshogs kyi yul la yin no/_/gang gi phyir 'jig rten gyi khams kyi yul la mdzod kyi 'dod pa dang /_rig
[\[165a.5\]]byed kyi grub pa'i mtha'i bsam pas rnam pa sna tshogs pa dang /_tshangs pa'i yul sa gcig ni dpag tshad bye ba'i khyon no zhes brdzun du smra ba'i phyir nyi ma'i shing rta la sogs pa yongs su smin par bya ba'i slad du tshangs pa'i yul sa'i tshad de rnam par gzhom pa'i don du gza' dang rtsis dang khyim
[\[165a.6\]]gyi 'khor lo dang ldan pa'i 'jig rten gyi khams kyi tshad rab tu bkod do/_/de'i phyir tshad 'di la sangs rgyas pa'i mdzod mthong nas 'khrul pa 'di mi bya ste/_ji ltar bcom ldan 'das kyis 'jig rten gyi khams kyi tshad 'bum phrag sum cu so drug lhag pa dang /_ji ltar 'jig rten gyi
[\[165a.7\]]khams dpag tshad 'bum phrag bzhi'i tshad du gsungs/_'dir bcom ldan 'das brdzun gsung ba po yin nam ci zhes pa 'ga' zhig 'dod par gyur na de'i tshig mkhas pa rnams kyis khas blang bar mi bya ste sems can gyi bsam pa'i dbang gis so/_/de bzhin du yang /_sems can
[\[165b\]]
[\[165b.1\]]mos pa sna tshogs pa/_/grub mtha' sna tshogs rig pa po/_/sna tshogs lam la rab gnas pa/_/shes pa'i nga rgyal khengs pa can/_/de dag rang bzhin grub mtha' la/_/ji srid rigs pa ma bstan pa/_/de srid khengs pa can de dag_/kun mkhyen gyi yang dbang mi 'gyur/_/
[\[165b.2\]]sems can phan las mi bden pa/_/bsod nams tshogs kyi rgyu yin te/_/gzhan la gnod las bden pa ni/_/mnar med la sogs rab tu ster/_/gtong ba po min yi dgas kyis/_/khyim gyi gnas ni rir mthong ste/_/sdig pa byed pa dag gis khyim/_/khab rtse ri yi rnam
[\[165b.3\]]par ro/_sa 'og dngos grub thob gyur cing /_/lha mo rnams kyi grong 'gro ba/_/grub pa rnams kyis rab brtan sa/_/kun nas bug pa bcas par mthong /_/zhes gsungs so/_/de'i phyir 'jig rten gyi khams kyi tshad bcom ldan 'das kyis gsungs pa ni sems can rnams
[\[165b.4\]]kyi rang gi sems kyi bag chags kyi dbang gis rab tu snang ba ste/_de bzhin gshegs pas mngon par zhen pas 'jig rten gyi khams gzigs nas gzung ba dang 'dzin pa'i ngo bos dngos po'i tshad gsungs pa ni 'ga' yang med do/_/de ltar thams cad yongs su mkhyen nas drang
[\[165b.5\]]srong rnams yongs su smin par bya ba'i don du 'jig rten gyi khams kyi tshad dang lus kyi tshad dkyil 'khor gyi don du bcom ldan 'das kyis gsungs so/_/'dir rlung gi mtha' nas lhun po'i mtshams su zhes pa ni sa dang chu dang me'i dkyil 'khor rnams kyi 'og na rlung gi dkyil 'khor
[\[165b.6\]]nam mkha'i khams la rnam par gnas te/_rlung gi mtha' de nas lhun po'i bar du dmyal ba'i gnas bdun dang brgyad pa ni gdengs can gyi grong khyer te/_dmyal ba gdengs can grong khyer la ni dpag tshad 'bum phrag gnyis yin no/_/'dir rlung gi dkyil 'khor stong phrag lnga
[\[165b.7\]]bcur 'gyur te drag po'i rlung chen po dang mun pa chen po de la dmyal ba'i gnas gnyis steng 'og tu dpag tshad stong phrag nyi shu rtsa lnga'i cha ste rgya'i tshad ni sa'i dkyil 'khor gyi tshad do/_/de bzhin du me'i dkyil 'khor la dmyal ba'i gnas gnyis te/_me'i dmyal ba gcig
[\[166a\]]
[\[166a.1\]]dang de'i steng du du ba mi bzad pa'i dmyal ba'o/_/de bzhin du chu'i dkyil 'khor la dmyal ba gnyis te 'dam gyi chu 'dam dang chu yang dag par ldan pa dang bye ma'i chu bye ma dang chu yang dag par ldan pa ste grang ba chen po'o/_/sa'i dkyil 'khor la gseg ma chu'i dmyal
[\[166a.2\]]ba dpag tshad stong phrag nyi shu rtsa lnga'o/_/de'i steng du gdengs can gyi grong khyer steng 'og tu dpag tshad stong phrag nyi shu rtsa lnga'o/_/de nyid la tshad rnam pa gnyis te phyed ni lha ma yin gyi gnas yin la phyed ni klu'i 'jig rten gyi gnas so/_/de bzhin du lus la rkang pa'i mthil nas
[\[166a.3\]]rked pa'i bar du khru gnyis te khru gnyis po de nyid cha brgyad du byas nas cha re re la rim pa bzhin du dmyal ba dang gdengs can gyi grong khyer rnams rig par bya'o/_/lhun po'i tshad ni 'bum phrag gcig ste sa'i dkyil 'khor de nas lhun po'i tshad ni steng 'og tu dpag tshad 'bum phrag gcig
[\[166a.4\]]ste lus la rked pa nas mgrin pa'i 'og gi bar du khru gang ngo /_/de nyid du gza'i tshogs rnams 'khor te gza'i tshogs kyi gnas de nas stong phrag dag ni nyi shu lnga lhun po'i mgrin pa ste lus la sor drug go/_/de nas gdong la lnga bcu lhun po'i gdong mgrin pa nas dpral ba'i mtha'i
[\[166a.5\]]bar du ste lus la sor bcu gnyis so/_/de nas brtan pa'i go 'phang g.yo med gtsug tor ni stong phrag nyi shu lnga ste/_lus la dpral ba'i mtha' nas gtsug tor gyi gnas kyi bar du sor drug gi tshad do/_/de'i phyi rol stong pa gcig pu srid pa gsum bral yon tan med cing de nyid
[\[166a.6\]]kyes dman pa'o zhes pa ni 'og rlung gi dkyil 'khor dang steng gtsug tor de'i phyi rol stong pa gcig pu ste rdul phra rab so so'i ngo bo khams lnga pa stong pa gcig pu'o/_/nam mkha' ni ma yin te thams cad du khyab par byed pa'i phyir stong pa gcig pur rtogs par mi bya'o/_/de ltar 'jig
[\[166a.7\]]rten gyi khams kyi tshad 'bum phrag bzhi ste lus la khru bzhi'o/_/khru yang sor nyi shu rtsa bzhi'i bdag nyid do/_/da ni 'dir zheng gi tshad gsungs pa rlung gi mtha' nas rlung gi mtshams la 'bum phrag bzhi ste rlung nas rlung gi mtha' shar nas nub kyi rlung gi dkyil 'khor gyi mtha'i bar dang de
[\[166b\]]
[\[166b.1\]]bzhin du lho nas byang gi mtha'i bar ro/_/brtan pa 'dzin ma'i gzhi la gling dang ri dang rgya mtsho rnams zhes pa ni de nas rlung gi dkyil 'khor gyi dbus su me'i dkyil 'khor zlum po'i rnam pa dang /_de bzhin du me'i dkyil 'khor gyi dbus su chu'i dkyil 'khor dang /_chu'i dkyil 'khor
[\[166b.2\]]gyi dbus su sa'i dkyil 'khor ro/_/de nyid ni brtan pa 'dzin ma'i gzhi ste de la gling drug dang ri drug dang /_rgya mtsho drug go/_/bdun pa chu'i dkyil 'khor dang bcas pas rgya mtsho bdun dang /_bdun pa 'dzam bu'i gling dang bcas pas gling bdun dang /_rdo rje'i ri dang bcas pas ri
[\[166b.3\]]bdun no/_/rdo rje'i ri ni rta gdong gi me ste lan tshwa'i rgya mtsho chu'i dkyil 'khor gyi mthar 'og dang thad ka'i cha la gnas so/_/sa 'dzam bu'i gling chen po'i mthar phyogs thams cad dang 'og tu lan tshwa'i rgya mtsho rnam par gnas so/_/lan tshwa'i rgya mtsho'i mtha' nas lan tshwa'i rgya mtsho'i
[\[166b.4\]]mthar 'bum phrag bzhi'i phyed de/_bzhi phyed 'bum phrag gnyis te zhes pa lhun po'i dbus nas g.yas g.yon du lan tshwa'i rgya mtsho'i dkyil 'khor gyi mthar 'bum phrag gnyis te g.yas su 'bum phrag gcig dang g.yon du 'bum phrag gcig ste/_de bzhin du shar dang nub dang rlung
[\[166b.5\]]dang me dang bden bral dang dbang ldan du'o/_/lan tshwa'i chu'i dkyil 'khor de las g.yas dang g.yon du me dang rlung gi dkyil 'khor 'bum phrag gnyis su 'gyur ro/_/g.yas su 'bum phrag gcig dang g.yon du 'bum phrag gcig ste phyogs thams cad du de bzhin no/_/dbus
[\[166b.6\]]na lhun po gang gi steng du khyim gyi 'khor lo skar bcas nyin dang mtshan mor 'khor ba ste/_/zhes pa ni dbus na lhun po'o/_/de ci 'dra ba zhig ce na gang gi steng na khyim gyi 'khor lo rtsibs bcu gnyis pa skar ma'i phung po mtha' yas pa dang bcas pa'i skar bcas nyin dang mtshan mor 'khor ba'o/_/
[\[166b.7\]]'dir tshig 'di la rigs pa ci zhig yod/_gang gis 'di brjod par bya ba lhun po gzhan yang yod dam ci zhe na/_brjod pa 'dir man+da ra yang lhun po'i ming gis smos pa des na man+da ra las tha dad du bya ba'i slad du tshig 'di rigs so/_/cha drug la ni 'bum phrag gnyis gnyis zhes pa ni
[\[167a\]]
[\[167a.1\]]'dir brjod pa'i rim pas 'og dang steng dang shar dang nub dang lho dang byang gi cha drug la sa'i dkyil 'khor gyi dbus nas 'bum phrag gnyis gnyis so/_/srid gsum mtha' dag ni mtho ris dang mi yul dang sa 'og ste/_srid gsum mtha' dag dus kyi sbyor ba dag las
[\[167a.2\]]rab tu skyes/_/zhes pa chags pa skye ba'i dus kyi dbang gis yang dag par 'dzin pa dang srung ba dang /_dbyibs kyi rlung gi dus kyi sbyor ba dag las sems can rnams kyi dge ba dang mi dge ba'i las kyi 'bras bu la nye bar longs spyod pa'i don du skyes so/_/da ni 'dir khor yug gi tshad
[\[167a.3\]]brjod pa 'jig rten khams kyi kun nas khor yug tu ni thad ka'i tshad kyi sum 'gyur du yang 'gyur ba ste/_zhes pa ni 'dir 'jig rten gyi khams thams cad la thad ka'i tshad kyi sum 'gyur khor yug gi tshad du 'gyur te/_lhun po la sogs pa nas rlung gi dkyil 'khor gyi mthar thug
[\[167a.4\]]pa gling dang ri dang rgya mtsho la sogs pa thams cad kyi'o/_/sa'i khor yug 'bum phrag gsum dang zhes pa la sa yi ni sa'i dkyil 'khor gyi mtha'i bar du thad ka'i tshad 'bum phrag gcig ste khor yug gi tshad 'bum phrag gsum du 'gyur ro/_/de bzhin du chu me rlung rnams kyi zhes pa ni chu dang
[\[167a.5\]]me dang rlung gi dkyil 'khor rnams kyi rang rang gi dkyil 'khor gyi mtha' nas rang rang gi dkyil 'khor gyi mtha'i bar du thad ka'i tshad ni 'bum phrag gnyis dang /_'bum phrag gsum dang /_'bum phrag bzhi ste/_khor yug gi tshad ni drug dgu nyi ma rim pas so zhes pa ste/_chu'i
[\[167a.6\]]dkyil 'khor la 'bum phrag drug dang /_me'i dkyil 'khor la 'bum phrag dgu dang /_rlung gi dkyil 'khor la nyi ma ste 'bum phrag bcu gnyis su rim pas rig par bya'o/_/mi'i dbang po phyi rol srid pa gsum gyi gnas la dpag tshad 'bum phrag gcig nyid gang yin pa/_/de ni sa'i
[\[167a.7\]]steng gi gnas su lus la rang rang dag gi tshad kyis yang dag khru gang ngo /_/zhes pa ni sngar brjod pa'i rim pas phyi rol tu 'jig rten gyi khams la dpag tshad 'bum phrag gcig gang yin pa de nyid rang gi lus la rang gi khru yis khru gang gi tshad du 'gyur ro/_/da ni phra rab ces pa la
[\[167b\]]
[\[167b.1\]]sogs pas rdul phra rab la sogs pa rnams kyi dpag tshad brjod de/_phra rab brgyad rnams dag gis phra mo 'di gcig ces pa ni 'dir phra rab rdul phra rab brgyad phreng bar gnas pa dag gis phra mo gcig ste phra mo gcig gi tshad du 'gyur ro/_/phra mo 'di brgyad rnams kyis mi rnams kyi skra yi
[\[167b.2\]]rtse mor 'gyur ro/_/skra yi rtse mo 'di brgyad phreng bar gnas pas skye tshe'i tshad do/_/de rnams kyis shig gi tshad do/_/de rnams kyis nas kyi tshad do/_/ltos 'gro nas zhes pa ni de brgyad kyis sor du 'gyur ro/_/sor mo nyi ma ni zung gis zhes pa nyi ma ni bcu gnyis yin la zung rnam pa gnyis kyis
[\[167b.3\]]nyi shu rtsa bzhi ste sor mo nyi shu rtsa bzhi phreng bar gnas pas khru'i tshad du 'gyur ro/_/de bzhis gzhur 'gyur te 'dir ni stong phrag gnyis kyi gzhu yis rgyang grag dag tu 'gyur ro/_/de bzhis dpag tshad du 'gyur ro/_/dpag tshad de yis lha yul la lha rnams kyi tshad dang /_sa la mi rnams kyi
[\[167b.4\]]tshad dang /_nam mkha' la nyi ma dang zla ba la sogs pa 'khor ba'i don du tshad yin no/_/da ni gzugs med pa'i srid pa la sogs pa srid pa sum cu rtsa gcig gsungs pa/_/dang por chos bzang bskal ba zhes pa ste/_dang por ni thog mar ro/_/chos bzang gi sgras ni gzugs med pa'i srid
[\[167b.5\]]pa zhes brjod do/_/bskal pa zhes pa ni gang du/_lha rnams tshe bskal par gnas pa'o/_/gnas de ni chos bzang bskal pa zhes pa ste mtho ris kyi sa'o/_/zung ni zung dang ldan pa dag ste zhes pa la zung ni gnyis yin la de dag zung dang ldan pa ni bzhi ste/_zung ni zung dang ldan pa dag ste
[\[167b.6\]]zhes pa gzugs med pa'i srid pa'i gnas rnam pa bzhi zhes pa'i don to/_/bskal pa chen po gcig dang /_bskal pa gnyis dang /_gsum dang bzhi'i tshe'o zhes dgongs so/_/ri rab kyi gtsug tor gyi 'og skra'i gnas te zad par stong pa rnam pa bzhi bsgoms pa rnams kyi'o/_/de bzhin
[\[167b.7\]]du tshangs pa'i bskal pa zung ni zung dang ldan pa dag ba'i gnas te/_zad par rlung rnam pa bzhi bsgoms pa rnams kyi'o/_/de bzhin du tshangs pa 'jig rten las 'das pa zung ni zung dang ldan pa dag sna'i gnas te/_zad par me rnam pa bzhi bsgoms pa rnams kyi'o/_/de bzhin du dpal
[\[168a\]]
[\[168a.1\]]gyi bskal pa zung ni zung dang ldan pa dag sna'i 'og ko sko'i mthar te/_zad par chu rnam pa bzhi bsgoms pa rnams kyi'o/_/de bzhin du dkar po'i bskal pa zung ni zung dang ldan pa dag mgrin pa'i gnas te/_zad par sa rnam pa bzhi bsgoms pa rnams kyi'o/_/de ltar na
[\[168a.2\]]gzugs can rnams kyi bskal pa bcu drug ste/_bskal pa bcu drug nas brtsams nas bskal pa re re'i bar gyi tshe'o/_/mgrin pa'i 'og de nas brtsams nas 'og rlung gi dkyil 'khor gyi mtha'i bar du 'dod pa'i srid pa bcu gcig ste/_shin tu dbang gyur gnas nas 'dod pa bcu gcig
[\[168a.3\]]go_/zhes gsungs te 'dod pa bcu gcig gi dbye bas tha dad do zhes pa'i don to/_/gzugs med dag ni a sogs bzhi po ha 'khrig bral ba rnams te/_zhes pa ni 'dir gzugs med la sogs pa rnams kyi sa bon gyi yi ge ni a yig la sogs pa'i dbyangs bzhi ste/_de dag
[\[168a.4\]]kyang ha yig gnyis dang bral ba'o/_/'di ni stong pa drug tu dogs pa med pa'i tshig go/_/i la sogs pa bcu drug gzugs zhes pa ni/_'dir dbyangs bcu drug po gang dag gi dang po i yig yin pa de dag ni i la sogs pa zhes brjod de/_i la sogs pa bcu drug ni
[\[168a.5\]]gzugs rnams so/_/ha sogs la mtha' yang ni 'dod pa rnam bcur rab tu gsal te zhes pa ni dbyangs bcu'i rnam par 'gyur ba gang dag gi dang po ha yig yin la mtha' la yig yin pa/_de dag ni ha sogs la mtha' ste 'dod pa rnam pa bcur 'gyur ro/_/rab tu gsal te lus
[\[168a.6\]]las gsungs pa yod pa'o/_/gsal byed gcig pa ka sa'o zhes pa ni gsal byed ka yig la sogs pa mtha' dag so sor brjod pas yang dag par bsdus pa ni yi ge gcig pa ka sar 'gyur te/_ka dang sa brtsegs pa k+Sha yig go zhes pa'i don to/_/de yang 'dod pa'i srid pa
[\[168a.7\]]bcu gcig pa'o/_/srid pa sum cu rtsa gcig dag gis 'dir ni srid gsum du 'gyur zhes pa ni a yig la sogs pa srid pa sum cu rtsa gcig po 'di dag gis srid pa gsum ste/_'dod pa'i srid pa dang /_gzugs kyi srid pa dang /_gzugs med pa'i srid par 'gyur ro/_/'dir
[\[168b\]]
[\[168b.1\]]srid pa sum cu rtsa gcig ces pa ni gzugs med la sogs pa ste/_'du shes med 'du shes med min skye mched du nye bar 'gro ba dang /_ci yang med pa'i skye mched du nye bar 'gro ba dang /_rnam shes mtha' yas skye mched du nye bar 'gro ba dang /_nam mkha' mtha' yas skye mched du nye
[\[168b.2\]]bar 'gro ba zhes bya ba ni gzugs med pa bzhi'o/_/'og min la sogs pa gzugs bcu drug ste/_'og min dang /_shin tu mthong dang /_mi gdung ba dang /_mi che ba dang /_'bras bu che ba dang /_bsod nams skyes dang /_sprin med dang /_dge rgyas dang /_tshad med dge ba dang /_
[\[168b.3\]]dge chung dang /_'od gsal ba dang /_tshad med 'od dang /_'od chung dang /_tshangs chen dang /_tshangs pa mdun na 'don dang /_tshangs ris zhes bya ba ni gzugs bcu drug go/_/gzhan 'phrul dbang byed la sogs pa 'dod pa bcu gcig ste/_gzhan 'phrul dbang byed dang /_
[\[168b.4\]]'phrul dga' dang /_dga' ldan dang /_'thab bral dang /_sum cu rtsa gsum dang /_rgyal chen bzhi'i ris zhes bya ba ni 'dod pa na spyod pa'i lha drug ste/_bskal pa chung ngu drug dang lnga dang bzhi dang gsum dang gnyis dang gcig gi bskal pa'i tshe dang ldan pa'o/_/'dir de'i
[\[168b.5\]]nang du 'dus pa'i lha ma yin dang mi dang /_dud 'gro dang /_yi dgas dang dmyal ba zhes bya ba ni 'dod pa'i srid pa lnga ste/_de ltar na srid pa sum cu rtsa gcig go/_/gzugs med pa la sogs pa 'di rnams kyi ming gi sngags a yig la sogs pa rnams brjod pa'i rim pas grangs
[\[168b.6\]]bzhin no/_/'di lta ste a A aM aH zhes pa ni gzugs med pa ste zad par nam mkha'o/_/i I e ai zhes pa ni zad par rlung ngo /_/r-i r-I a ra A ra zhes pa ni zad par me'o/_/u U o au zhes pa ni zad par chu'o/_/l-i l-I a la A la zhes pa ni zad par sa ste/_tshul khrims kyi
[\[168b.7\]]stobs dang /_zad par rlung la sogs pa'i ting nge 'dzin gyi stobs kyis 'og min la sogs pa gzugs bcu drug tu 'gyur ro/_/ha hA ya yA ra rA zhes pa 'dod pa na spyod pa drug tu sbyin pa'i stobs dang sngags bzlas pa'i stobs kyis 'gyur ro/_/wa wA zhes pa ni lha ma yin dang
[\[169a\]]
[\[169a.1\]]mi ste sbyin pa'i stobs kyis lha ma yin dang /_dge ba dang /_mi dge ba'i las kyi stobs kyis mir 'gyur ro/_/la lA zhes pa ni dud 'gro dang yi dgas te sdig pa chung ngus dud 'gro dang sdig pa 'bring gis yi dgas so/_/k+Sha yig gis dmyal ba ste sdig pa chen pos 'gyur ro/_/
[\[169a.2\]]klu'i 'jig rten dang por bsod nams kyi stobs dang /_dmyal ba'i gnas dang por sdig pa'i stobs kyis bskal ba chung ngu'i tshe'o/_/dmyal ba'i gnas gnyis pa dang gsum par bskal pa bar ma'i tshe'o/_/dmyal ba'i gnas bzhi pa dang lnga par bskal pa mchog gi tshe'o/_/dmyal ba'i
[\[169a.3\]]gnas drug pa dang bdun par bskal pa chen po'i tshe'o/_/brgyad par 'jig rten gyi khams nye bar sdud pa'i tshe ste/_de ltar srid pa sum cu rtsa gcig gis srid pa gsum mo zhes pa'i don to/_/khams kyi dbye bas ni khams gsum mo/_/srid gsum ma lus ni mtho ris dang mi yul dang sa
[\[169a.4\]]'og go/_/'di yang sku dang gsung dang thugs kyi rdo rje gsum du 'gyur te/_a sogs ka sogs rab tu dbye ba las zhes shes par bya'o/_/bskal pa chung ngu'i tshad ni chu dang zheng la dpag tshad gcig pa'i dong ste de yang skra'i rtse mo phra mo rnams kyis yongs su bkang ba las lo brgya na
[\[169a.5\]]skra'i rtse mo re re phyung bas gang gi tshe stong par gyur pa de'i tshe bskal pa chung ngu'i nyin zhag gcig go/_/nyin zhag de sum cu'i tshad kyis zla ba'o/_/zla ba bcu gnyis kyis lo'o/_/lo brgya la bskal pa zhes brjod do/_/de bzhin du de'i sde ni bskal pa bar ma ste/_bskal pa bar ma'i
[\[169a.6\]]sdes mchog gi bskal pa'o/_/de ltar sems can rnams sdig pa'i dbang gis bskal pa'i grangs du mar dmyal ba la sogs pa'i sdug bsngal bar 'gyur ro/_/lnga rnams bsod nams kyi dbang gis bskal pa du mar mtho ris la sogs pa'i bde bar 'gyur ro/_/da ni klu'i gnas
[\[169a.7\]]la sogs pa rnams kyi ming gsungs te ming de la rtsod pa med do/_/rin chen snang nas gseg ma'i chu ni dmyal bar nges par brjod de zhes pa ni 'dir gnas gang na rin po che rnams kyis snang ba'i gnas de ni rin chen snang ste lha ma yin dang klu'i 'jig rten de nas 'og tu dpag tshad stong phrag
[\[169b\]]
[\[169b.1\]]nyi shu rtsa lnga'i tshad de rin chen snang de nas gseg ma'i chu ni dmyal bar nges par brjod de bshad ces pa'i don to/_/bye ma'i chu zhes bya ba ni gnyis pa'o/_/'dam gyi chu ni gsum pa ste grang ba'i dmyal ba gnyis so/_/de'i 'og tu mi bzad pa'i du ba ni bzhi pa'o/_/me ni lnga pa ste tsha ba'i dmyal
[\[169b.2\]]ba gnyis so/_/de nas 'og tu mun pa ni drug pa'o/_/du 'bod mun pa chen po ni bdun pa ste/_drag po'i rlung gi dmyal ba gnyis so/_/rdo rje me lce dang bcas pa brgyad pa ni dang yig gis te rdo rje khab rtse'i sa'i cha rtag tu rab tu 'bar ba'o/_/dmyal ba chen po brgyad po rnams ni sa 'og
[\[169b.3\]]na'o/_/lan tshwa chang dang chu dang 'o ma dang zho dang mar dang sbrang rtsi'i rgya mtsho bdun te zhes pa'i lan tshwa ni sa'i dkyil 'khor gyi phyi rol na'o/_/chang la sogs pa ni sa'i steng na'o/_/ri bo ni bdun te 'od sngon man+da ra ri ni Sha Ta dang /_nor bu'i 'od zer tro Na bsil ri rdo rje'o zhes pa'i rdo rje ni
[\[169b.4\]]lan tshwa'i rgya mtsho'i phyi rol na'o/_/kha ba can la sogs pa'i ri rgyud so so ni chang la sogs pa'i rgya mtsho so so'i phyi rol na chu'i phreng ba 'ching ba bzhin no/_/gling ni zla ba 'od dkar dag dang rab mchog ku sha dang ni mi 'am ci dang /_khrung khrung dang /_drag po yang ni longs spyod ste bdun pa
[\[169b.5\]]'dzam bu mi rnams gnas pa dag ni las kyi sa bdun pa 'dzam bu'i gling chen po zlum po'i rnam pa zheng du dpag tshad 'bum phrag gcig dang khor yug tu 'bum phrag gsum yod pa gang du mi rnams gnas pa de ni las kyi sa dang /_drug ni longs spyod kyi sar rig par bya'o/_/'dzam bu'i gling ni
[\[169b.6\]]lan tshwa'i rgya mtsho'i ngogs na ste/_lhag ma ni chang la sogs pa'i ngogs na'o/_/da ni 'dzam gling chen po la gling bzhi rnams gsungs pa/_shar du rlung ni shin tu zlum po zhes pa ni shar du rlung gi dkyil 'khor gyi rang bzhin gyis shin tu zlum po ste zla ba nya ba'i rnam pa'o/_/lho ru me'i
[\[169b.7\]]dkyil 'khor gyi rang bzhin gyis gru gsum mo/_/byang du chu'i dkyil 'khor gyi rang bzhin gyis zlum po phyed pa'o/_/nub tu sa'i dkyil 'khor gyi rang bzhin gyis gru bzhi ste chu yi gter gyi zur zhes so/_/dbus su lhun po stong pa'i dkyil 'khor gyi rang bzhin gyis thig le'i rnam
[\[170a\]]
[\[170a.1\]]pa'o/_/rdo rje mchog gi rang bzhin dkyil 'khor rnams kyi dbus su'o zhes pa ni shar dang /_lho dang byang dang nub kyi dkyil 'khor rnams kyi dbus su lhun po'o/_/sa'i steng du dpag tshad stong phrag rnams ni ri dang klu dang gza' dang phyogs rnams dag tu 'gyur/_/dkyil
[\[170a.2\]]'khor chen po bzhi po 'di rnams kyi dpag tshad kyi tshad ni grangs bzhin du sa'i steng du ri zhes pa stong phrag bdun no/_/klu zhes pa stong phrag brgyad do/_/gza' zhes pa stong phrag dgu'o/_/phyogs zhes pa stong phrag bcu ste gling bzhi rnams kyi dpag tshad kyi tshad rim pa bzhin no/_/'dir
[\[170a.3\]]gang zhig shar zlum po phyed dang nub gru bzhi yin pa de'i phyir rang gi lus rang bzhin gyis mdun dang rgyab rlung dang /_sa'i rang bzhin dang /_g.yon dang g.yas kyi lus ni chu dang me'i rang bzhin no/_/de'i phyir dkyil 'khor bzhi'i rnam pas gling bzhi rnams kyi mtshan nyid do/_/da ni lhun
[\[170a.4\]]po la sogs pa rnams kyi rgya'i tshad gsungs pa/_lhun po yi ni steng gi rgya shar dang nub dang byang dang lho'i cha'i bar du stong phrag lnga bcu'o/_/sa gzhi dag gi gnas la rgyar stong phrag bcu drug go/_/stong phrag gcig ni khor yug dag gi yang dag pa'i zhing ngo /_/rwa ni lnga po rnams dag steng dang
[\[170a.5\]]sa gzhi dag gi gnas la ni phyir son pa'o/_/phyogs kun du ni khor yug kyang ngo /_/de'i phyi rol gling dang ri bo dag dang zhes pa ni khor yug de'i phyi rol rwa bzhi'i khang skyibs kyi gnas su gling drug dang mtsho drug dang ri drug ste de rnams las kha ba'i ri dang rwa mnyam pa'o/_/bdun pa ni 'dzam bu'i
[\[170a.6\]]gling ste de'i phyi rol na lan tshwa'i chu gter gyi dkyil 'khor dang thams cad nas me'i dkyil 'khor dang rlung gi dkyil 'khor ro/_/chu gter drug po thams cad dag kyang zla ba zla ba gcig gis dman pa'i stong phrag re re ste zhes pa ni rgya mtsho drug ste/_rgya mtsho so so la bcu gcig lhag pa'i
[\[170a.7\]]brgyas dman pa'i stong phrag tu 'gyur ro zhes pa'i don to/_/de bzhin du gling rnams drug dang ri rgyud mchog rnams drug nyid de gling dang ri dang /_rgya mtsho bco brgyad po 'di rnams tshad mnyam mo/_/de nyid zhing mor ni stong phrag bcu drug las bco brgyad kyis thob pa'i chas gsal bar 'gyur ro/_/
[\[170b\]]
[\[170b.1\]]zla ba zla ba gcig gis dman pa zhes pa ni rtsis de'i tshad mdor bsdus te brjod pa'o/_/'dir lhun po'i 'og gi cha la tshangs pa'i gnas nas phyogs thams cad du dpag tshad stong phrag brgyad dang khor yug gi gcig go/_/dpag tshad stong phrag dgu'i phyi rol dpag tshad stong phrag
[\[170b.2\]]bcu drug gi bar du gling drug la sogs pa rnams gnas so/_/de'i phyir stong phrag bcu drug las bco brgyad kyis thob pa'i chas tshad gsal bar 'gyur ro/_/de'i phyi rol lhun po'i phyogs brgyad du stong phrag nyi shu rtsa lnga ni 'dzam bu'i gling chen po'i yangs pa ste zlum po'i rnam pa'o/_/de'i
[\[170b.3\]]phyi rol phyogs thams cad du lan tshwa'i chu gter 'bum phrag phyed kyi tshad du 'gyur ro/_/srid pa gsum po 'dzin pa yi ni mtha' ma dag gi me'i dkyil 'khor dang rlung gi dkyil 'khor gyi tshad dag de bzhin no/_/de ltar na lhun po tshangs pa'i gnas nas phyogs thams cad du dpag tshad
[\[170b.4\]]'bun phrag gnyis gnyis su 'gyur te/_lus la brang gi phyed ni sa'i dkyil 'khor ro/_/dpung pa ni chu'i dkyil 'khor ro/_/nye ba'i dpung pa ni me'i dkyil 'khor ro/_/nor bu'i ching ba nas lag pa'i mthar ni rlung gi dkyil 'khor te/_de ltar na 'jig rten gyi khams kyi
[\[170b.5\]]tshad do/_/da ni tshangs pa'i gnas su dus kyi 'khor lo zhes pa la sogs pas dus kyi 'khor lo dang lha dang klu dang gnas dang /_nye ba'i gnas la sogs pa rnams kyi gnas gsungs te/_phyi rol du tshangs pa'i gnas dang lus la gtsug tor gyi nor bu la dus kyi 'khor lo ste/_de nyid
[\[170b.6\]]ni rgyal ba mchog bcas yang dag bstod pa ste/_sangs rgyas thams cad dang bcas pa 'dus shing gcig tu 'dres par gyur pa dang /_lha'i tshogs byang chub sems dpa' dang tshangs pa la sogs pa rnams kyis yang dag par bstod pa'o/_/lhun po la ni tshig mda' tshangs pa la
[\[170b.7\]]sogs pa rnams kyi tshogs so/_/sa gzhi'i 'og na gnas pa klu rnams dag ni rigs lnga'i tshogs so/_/dpal ldan lhun po'i phyogs rnams kun du ste/_phyogs brgyad du sa'i dkyil 'khor la son gnas rnams kun dang nye ba'i gnas zhes pa la gnas ni phyogs bzhir rlung dang
[\[171a\]]
[\[171a.1\]]me dang chu dang sa'i rang bzhin gyis gnas pa/_shar gyi lus 'phags dang 'dzam bu'i gling chung ngu dang byang gi sgra mi snyan dang nub kyi ba lang spyod do/_/nye ba'i gnas ni rang bzhin de nyid kyis phyogs mtshams rnams su ste/_me dang bden bral dang dbang ldan dang /_
[\[171a.2\]]rlung gi phyogs su'o/_/de bzhin du zhing dang nye ba'i zhing ni rgya mtsho'i phyed la'o/_/'dun pa dang nye ba'i 'dun pa ni rgya mtsho'i phyed gzhan la'o/_/'dus pa can dang nye ba'i 'dus pa can ni me'i dkyil 'khor gyi phyed la'o/_/khang pa dang nye ba'i khang pa ni me'i phyed gzhan
[\[171a.3\]]la'o/_/dur khrod dang nye ba'i dur khrod ni rlung gi dkyil 'khor gyi phyed la'o/_/dur khrod chen po brgyad ni rlung gi dkyil 'khor gyi mtha' la ste/_de ltar gnas la sogs pa rnams sa bcu gnyis su rig par bya ste/_lus la yang sa bcu gnyis ni lag pa dang rkang pa dag gi
[\[171a.4\]]tshigs bcu gnyis so/_/da ni phyogs skyong rnams kyi gnas gsungs pa shar du brgya byin zhes pa ste/_shar du brgya byin ni lhun po'i steng gi shar phyogs su brgya byin no/_/mer ni me lha'o/_/gshin rje'i phyogs su gshin rje'o/_/bden bral du srin po'o/_/nub phyogs su chu lha'o/_/
[\[171a.5\]]rlung du rlung lha'o/_/nor sbyin du gnod sbyin no/_/'phrog byed kyi phyogs su drag po'o/_/steng gi char tshangs pa'o/_/'og tu khyab 'jug go/_/brgya byin la sogs pa 'di dag mtshon ldan 'khor gyi skye bo dang bcas rang rang phyogs ni srung zhing skyong ba ste/_de dag rnams kyi dbus
[\[171a.6\]]su dus kyi 'khor lo rgyal ba rnams kyi skyed mdzad gzhom du med pa rdo rje'i sku ste/_phyogs skyong rnams kyi gtso bo zhes bya ba'i don to/_/da ni sa dum bu bcu gnyis la 'khor los sgyur ba chen po 'khor ba gsungs pa lhun po'i rgyab kyi phyogs zhes pa la sogs pa ste/_lhun po'i rgyab kyi
[\[171a.7\]]phyogs rnams su ni sa gzhi dag la lha min kla klo rnams kyis rgyal bar dka' ba 'khor lo/_/sa'i dum bu gang du de bzhin gshegs pa'i chos ni rnam par nyams shing de dag las bzlog pa'i chos 'jug pa'i sa gzhi der 'khor lo can 'khor te/_rtsod dus la chos min rab tu
[\[171b\]]
[\[171b.1\]]'jug pa de nyid rtsod dus 'jug pa zhes pa'i don to/_/chos ma yin pa'i bdag nyid rtsod pa'i dus so/_/dum bu gang dang gang du kla klo'i chos zhugs pa'i dum bu de dang de nyid du rab tu gyur pas bgrod par byed pa ni rab tu bgrod par byed pa'o/_/kla klo rnams dang kyang yig gis lha min
[\[171b.2\]]la sogs pa rnams kyang g.yul du bcom ste/_rang gi chos la kla klo la sogs pa de dag dgod pa byas nas mdun du rnam par rgyu'o/_/rdzogs ldan gsum ldan gnyis ldan dag dang rtsod dus gzhan ni dus kyi sbyor ba dag gis 'byung bar 'gyur zhes pa ni 'dir rdzogs ldan la sogs
[\[171b.3\]]pa dus bzhi gzhan te/_rdzogs ldan chen po la sogs pa ma yin no zhes pa'i don to/_/dus bzhi 'di ni dus kyi sbyor bas 'byung bar 'gyur te/_dus ni khyim gyi 'khor lo rtsibs bcu gnyis pa'o/_/de'i sbyor ba ni dus kyi sbyor ba ste mtshams bzhi'i dbye bas 'byung bar 'gyur ro/_/
[\[171b.4\]]dum bu gang du stobs ldan 'khor lo can te rab tu zhugs pa der ni rdzogs ldan dus bgrod de/_rdzogs ldan dus zhes bya ba ni yang dag par rdzogs pa'i sangs rgyas kyi chos bgrod do zhes pa'i don to/_/rgyal po'i rgyab tu gsum ldan zhes pa ni rgyal po'i rgyab tu rdzogs ldan gyi mthar
[\[171b.5\]]chos kyi rkang pa gcig med pa dang /_gsum ldan gyi mthar rkang pa gnyis med pa ni gsum ldan du 'gyur ro/_/rtsod pa'i dus kyang rgyal po'i mdun dag tu ste/_bskal pa'i mthar chos kyi rkang pa bzhi med pa'o/_/gnyis kyi bar du gnyis ldan no zhes pa ni rtsod dus dang gsum
[\[171b.6\]]ldan gnyis kyi bar du chos kyi rkang pa gsum med pa'i gnyis ldan no/_/dus bzhi po rnams dag gi lo'i tshad ni stong phrag nyi shu rtsa gcig ro brgya dag dang bcas pa ste/_ro brgya zhes pa drug brgya lhag pa'i stong phrag nyi shu rtsa gcig gi tshad der 'gyur ro/_/re re dag gi tshad ni
[\[171b.7\]]dus dang mda' yis bsgyur ba'i zhes pa la dus ni bzhi'o/_/mda' ni lnga ste lnga bcu rtsa bzhi po de dag gis bsgyur ba ni dus dang mda' yis bsgyur ba'o/_/mi rnams dag gi lo brgya gang yin pa'o zhes pa lo brgya bsgyur ba/_bzhi brgya lhag pa'i stong phrag lngar 'gyur te dus so so'i
[\[172a\]]
[\[172a.1\]]tshad mnyam mo/_/da ni mi'i lus skyes la sogs pa rnams kyi dbugs kyi tshad gsungs pa phra dbugs zhes pa la sogs pa ste/_phra zhes pa ni mi'i dbugs 'jug pa dang /_'byung ba gcig drug brgya lhag pa'i stong phrag nyi shu rtsa gcig tu gyur pa'i
[\[172a.2\]]cha gcig ni phra mo'i dbugs te/_dbugs de drug ni lus skyes srin bu'i rigs la sogs pa'i chu srang gcig go/_/chu srang drug cu ni chu tshod do/_/chu tshod drug cu ni nyin zhag ste nyin zhag ces bya ba ni lus skyes la sogs pa rnams kyi dbugs 'jug pa dang /_'byung ba
[\[172a.3\]]drug brgya lhag pa'i stong phrag nyi shu rtsa gcig gi grangs so/_/dbugs de dag 'das pas mi rnams kyi rang gi nyin zhag go/_/d+h+ru rnams kyi 'byung po yi dgas rnams kyi rang gi nyin zhag ste/_d+h+ru zhes pa ni mi'i dbugs sum cu 'gyur gyi dbugs te/_nag po'i phyogs nyin
[\[172a.4\]]mo dang dkar po'i phyogs mtshan mo ni yi dgas pha mes la sogs pa rnams kyi rang gi nyin zhag go/_/chu tshod ces pa ni/_mi rnams kyi dbugs sum brgya drug cu ste lha rnams kyi dbugs gcig go/_/nyin zhag ces pa ni mi rnams kyi dbugs drug brgya lhag pa'i stong phrag nyi
[\[172a.5\]]shu rtsa gcig ste lha min rnams kyi dbugs gcig go/_/d+h+ru zhes pa ni mi rnams kyi lo ste nus pa'i dbugs gcig go/_/nus pa zhes pa ni 'og min pa'i skye ba'o/_/dus bzhi zhes pa ni mi rnams kyi lo'i tshogs drug brgya lhag pa'i stong phrag nyi shu rtsa gcig ste gtso bo'i dbugs
[\[172a.6\]]gcig go/_/gtso bo zhes pa ni 'du shes med min skye mched du nye bar 'gro ba'i skye ba'o/_/phra dbugs d+h+ru dang chu tshod nyin zhag d+h+ru dang dus bzhi dag ni stong phrag nyi shu rtsa gcig dang /_drug brgya rnams ni rim pas lus skyes phra dang mi dang 'byung po lha dang lha min rnams dang ni/_
[\[172a.7\]]nus dang gtso bo'i nyin zhag gcig gi tshad de de ltar sngar brjod pa'i rim pas lus skyes la sogs pa 'di rnams kyi rang rang gi dbugs drug brgya lhag pa'i stong phrag nyi shu rtsa gcig gis nyin zhag tu 'gyur ro/_/tshad 'di dag las nus pa'i tshad ni 'og min gyi lha'i tshad de sa
[\[172b\]]
[\[172b.1\]]gzhi dag la 'khor lo can gyi dus bzhi nus pa'i tshad du 'jug ces so/_/dum bu dum bur zhi ba'i go 'phang 'khor lo can bgrod dum bu so sor sangs rgyas kyi chos rab tu bskor nas zhi ba'i go 'phang bde ba chen po'i gnas bgrod do/_/nyin zhag gcig la nyi ma bcu gnyis
[\[172b.2\]]so/_/dum bu so so re rer 'khor los sgyur ba chos rab tu ston pa po yang so so re re ste/_nyin zhag gcig la 'khor los sgyur ba bcu gnyis su 'gyur ro/_/nus pa'i dbugs dang mi rnams kyi lo brgya phrag bcwa brgyad bcwa brgyad kyis re re bgrod de de ltar na chos kyi nyin mor byed pa
[\[172b.3\]]bsod nams dang ye shes kyi lam rab tu ston pa'i nyi ma bcu gnyis so/_/phyi rol du lo la khyim bcu gnyis kyi dbye bas nyi ma bcu gnyis su 'gyur ro/_/da ni phra mo la sogs pa rnams kyi dbugs kyi dbye bas nyin zhag so so la dus kyi dbye ba gsungs pa phyogs zhes pa la sogs pa
[\[172b.4\]]ste/_'dir lus skyes la sogs pa rnams kyi nyin zhag so so la phyogs nyi shu rtsa bzhi dang /_zla ba mtha' dag ces pa zla ba bcu gnyis dang /_dus drug dang /_dus bzhi dang /_me dus zhes pa dus gsum dang bgrod pa gnyis te/_rgyal po lo ni mtha' dag ces pa ni 'di mtha' dag
[\[172b.5\]]lo'i dbye bar shes par bya'o/_/de bzhin du rjes su nyin zhag ni nyin zhag sum brgya drug cu'o/_/dus sbyor chu tshod dag dang chu'i srang rnams te dus sbyor ni sum brgya nyi shu lhag pa'i stong phrag bzhi'o/_/chu stod ni drug brgya lhag pa'i stong phrag nyi shu rtsa gcig gi grangs so/_/chu
[\[172b.6\]]srang gi stong phrag dgu bcu rtsa drug lhag pa'i 'bum phrag bcu gnyis so/_/'di rnams de ltar bgrod pa lus skyes la sogs pa rnams kyi nyin zhag so so la lo'i yan lag 'di dag dbugs kyi dbye bas bgrod do/_/de la dbugs dgu brgyas phyogs su 'gyur te phyogs nyi shu rtsa
[\[172b.7\]]bzhis nyen zhag dang lor 'gyur ro/_/dbugs stong brgyad brgyas zla ba ste zla ba bcu gnyis kyis nyin zhag dang lor 'gyur ro/_/dbugs sum stong drug brgyas dus te dus drug gis nyin zhag dang lor 'gyur ro/_/dbugs lnga stong bzhi brgyas dus su 'gyur te dus bzhis
[\[173a\]]
[\[173a.1\]]nyin zhag dang lor 'gyur ro/_/dbugs bdun stong nyis brgyas dus gcig tu 'gyur te dus gsum gyis nyin zhag dang lor 'gyur ro/_/dbugs khri brgyad brgyas bgrod par 'gyur te bgrod pa gnyis kyis nyin zhag dang lor 'gyur ro/_/de ltar na lus skyes
[\[173a.2\]]la sogs pa rnams kyi rang rang gi tshad kyi dbugs nyi khri chig stong drug brgyas so so'i nyin zhag dang lor 'gyur ro/_/de bzhin du dbugs drug cus nyin mtshan du 'gyur te nyin mtshan sum brgya drug cus nyin zhag dang lor 'gyur ro/_/dbugs lngas dus sbyor du 'gyur te dus
[\[173a.3\]]sbyor bzhi stong sum brgya nyi shus nyin zhag dang lor 'gyur ro/_/dbugs gcig gis chu tshod du 'gyur ro/_/dbugs gcig gis drug cu'i chas chu srang du 'gyur ro/_/dbugs sum brgya drug cu'i chas dbugs su 'gyur te/_chu tshod nyi khri chig stong drug brgyas nyin
[\[173a.4\]]zhag dang lor 'gyur ro/_/chu srang stong phrag dgu bcu rtsa drug lhag pa'i 'bum phrag bcu gnyis kyis nyin zhag dang lor 'gyur ro/_/dbugs stong phrag bdun cu rtsa drug lhag pa'i 'bum phrag bdun cu rtsa bdun gyis nyin zhag dang lor 'gyur ro/_/de bzhin du dbugs 'bum
[\[173a.5\]]phrag bdun cu rtsa drug lhag pa'i bye ba phrag bdun cu rtsa bdun gyis nyin zhag brgya dang lo brgyar 'gyur ro/_/mchog gi tshe 'di ni las kyi dbang gis rang rang gi tshad las lhag pa dang dman par 'gyur ro/_/rnal 'byor pa rnams kyi rnal 'byor gyi stobs dang dka' thub pa rnams
[\[173a.6\]]kyi ting nge 'dzin gyi stobs kyis lhag par 'gyur te/_dbugs gcig chu tshod du 'gyur ro/_/sems can sdig pa can rnams kyi sdig pa'i stobs kyis dman par 'gyur ro/_/'di lung dang rigs pa dam pas nges pa ni med de 'on kyang rig byed dag las skyes bu tshe lo brgya pa
[\[173a.7\]]dbang po brgya pa zhes brjod do/_/'dir mi rnams kyi mchog gi tshe lo brgya'o zhes pa'i tshig 'di ni spros pa ste/_rdzogs ldan gyi dus kyi mi rnams kyi tshe 'phel ba'i dbang gis so/_/'dir nges pa'i don du skyes bu'i sgras nyin zhag so so dang lo so so brjod de/_nyin zhag brgya
[\[173b\]]
[\[173b.1\]]dang lo brgyas nang dang phyi la'o/_/slar yang dbugs kyi 'khor lo gzhan la 'jug pa'i phyir skyes bu tshe lo brgya pa dbang po brgya pa zhes so/_/de ltar nang du nyin zhag brgya phrag gnyis kyis dus bzhi rnams su 'gyur te/_/dbugs stong phrag nyi shu lhag pa'i 'bum phrag
[\[173b.2\]]bzhi bcu rtsa gsum gyis so/_/phyi rol du ni lo rnams kyis so/_/de ltar 'khor lo gnyis ka yongs su 'khor bas skyes bu gnyis ka'i tshe zla ba gnyis dang dus gcig go/_/g.yon dang g.yas kyi dkyil 'khor bcu ste/_lo stong phrag sum cu rtsa gnyis lhag pa'i 'bum
[\[173b.3\]]phrag bzhis dkyil 'khor gcig tu srog rab tu 'bab bo/_/de bzhin du dkyil 'khor lnga la gza' thams cad rang rang gi skye ba'i gnas stong pa la 'jug go/_/de nas yang rgyu ba gzhan la 'jug pas skyes bu gzhan dbu ma las nges par 'byung zhes pa ste 'chad par 'gyur
[\[173b.4\]]ba la brjod par bya'o/_/dpal mchog gi dang po'i sangs rgyas las bsdus pa'i rgyud kyi rgyal po dpal dus kyi 'khor lo'i 'grel bshad stong phrag bcu gnyis pa dri ma med pa'i 'od las 'jig rten gyi khams kyi tshad bsdus pa'i mdor bsdus te brgyad pa'o//_//da ni lo 'di
[\[173b.5\]]nas ni zhes pa la sogs pas sham b+ha la'i yul du 'jam dpal 'byung ba dang /_kla klo'i chos byung nas skar rtsis kyi grub ba'i mtha' rnam par nyams pa dang /_nyung ngu'i byed pa rab tu 'jug par de bzhin gshegs pas lung bstan pa bdag gis dgrol bar bya'o/_/lo
[\[173b.6\]]'di nas ni drug brgya'i lo yis gsal bar mi bdag grags pa sham b+ha la zhes bya bar 'byung zhes pa la lo 'di zhes pa ni de bzhin gshegs pas chos bstan pa'i lo ste/_lo de nas lo drug brgya na chu bo shI ta'i byang sham b+ha la zhes bya ba'i yul du grags pa zhes pa ni
[\[173b.7\]]lung gi brjod pa ste/_'jam dpal grags pa chen po gsal bar 'byung zhes pa sprul pa'i sku 'dzin par mdzad par 'gyur zhes pa'i don to/_/de nas klu'i lo brgya rnams kyis zhes pa ni grags pa mya ngan las 'das pa de nas klu zhes pa lo brgyad brgya nas nges par zhes pa ni
[\[174a\]]
[\[174a.1\]]gdon mi za bar mkha'i yul du kla klo'i chos dag rab tu 'jug par 'gyur te/_chu bo shI ta'i lho phyogs mkha'i yul grong bye bas rnam par brgyan par kla klo'i stag gzig rnams kyi lha ma yin gyi chos rab tu 'jug par 'gyur ro/_/kla klo'i de'i dus su 'dzin ma la
[\[174a.2\]]ni nyung ngu'i byed pa gsal bar mi rnams dag gis rig par bya'o/_/grub pa'i mtha' rnams rnam par nyams pa zhes pa ni tshangs pa dang nyi ma pa dang /_gcer bu pa dang skra can gyi grub pa'i mtha' ste/_'di bzhi rnam par nyams pa ni grub pa'i mtha' rnams rnam par nyams pa'o/_/
[\[174a.3\]]mtha' dag sa gzhi la ni zhes pa la mtha' dag ni gang du mu stegs pa'i grub pa'i mtha' zhugs pa de mtha' dag go/_/sa gzhi ni chu bo shI ta'i lho ste sa gzhi der ro/_/sham b+ha la la sogs pa'i yul rnams su sangs rgyas pa'i grub mtha' rnam par nyams pa ni ma yin no/_/dus
[\[174a.4\]]kyi sbyor ba la 'byung 'gyur zhes pa la dus kyi sbyor ba ni kla klo'i chos te/_de'i grub pa'i mtha' rnams la sbyor ba ni dus kyi sbyor ba las 'byung bar 'gyur ro/_/dus kyi sbyor ba la zhes pa ni lnga pa'i don la bdun pa'o/_/grub pa'i mtha' rnam par nyams pa de'i phyir nyung ngu'i byed pa gsal
[\[174a.5\]]zhes pa ni ma'i la ngu'i tshig ste/_don dam par ni mu stegs pa rnams kyi nyung ngu'i byed pa la sogs pa gsal ba ma yin no/_/gang gi phyir grub pa'i mtha' rnams rnam par nyams zhes pa'i tshig zur gyi phyir ro/_/gal te byed pa la sogs pa gsal ba yin pa de lta na grub pa'i mtha'
[\[174a.6\]]rnams rnam par nyams pa med de byed pa las kyang gza' 'grub pa'i phyir ro/_/byang du bgrod pa'i nyin zhag la grib mas yongs su brtags pas byed pa gzhan la yang nyi ma dag pa ma mthong ngo /_/byang du bgrod pa la grib ma dag pa med na nyi ma'i longs spyod ma dag go/_/nyi ma'i longs
[\[174a.7\]]spyod ma dag pas zla ba'i longs spyod ma dag ste/_de bzhin du bkra shis la sogs pa rnams kyang nyi ma'i longs spyod la sbyangs par gyur pa ni nyi ma'i longs spyod ma dag pa nyid kyi phyir de dag gi longs spyod kyang ma dag go/_/de ltar gza'i longs spyod ma dag pa nyid kyi phyir mu stegs
[\[174b\]]
[\[174b.1\]]pa rnams kyi gza'i 'bras bu skyes rabs la sogs pa rnams don med do/_/'dir grub pa'i mtha' la gza' rnams kyi bgrod pa bud med dang byis pa rnams kyis bsgrub par bya ba yin na byis pa'i skye bo la sogs pa de dag rnams kyis gza' myur du shes par 'gyur ro/_/des na phrag
[\[174b.2\]]dog gi cha las skyes pa'i mu stegs gdug pa rnams kyis gal te bud med dang byis pa la sogs pa thams cad kyis gza'i rgyu ba shes par gyur pa de lta na bdag cag la su zhig gus par byed par 'gyur/_de'i phyir grub pa'i mtha' sbas te rgyud kyi byed pa la sogs pa bya'o zhes
[\[174b.3\]]gros byas nas grub pa'i mtha' rnams sba ba byas shing rgyud kyi byed pa la sogs pa gsal bar byas te/_gang gis byis pa'i skye bo rnams kyis mi bzad pa mthong nas ring du 'bros par byed cing skar rtsis kyi ming mi byed par 'gyur ba rgyud la nyin zhag gi tshogs kyi phung po du ma dang
[\[174b.4\]]byed pa la yang dal ba dang myur ba la sogs pa'i las bzhi'i spros pa byas so/_/de ltar dus kyi dbang gis byed pa la nges pa mi gsal te/_mi gsal ba nyid kyi phyir nyi ma'i longs spyod mi dag go/_/nyi ma'i longs spyod ma dag pas gza' thams cad kyi longs spyod ma dag par
[\[174b.5\]]'gyur ro/_/'dir gdug pa'i mu stegs rnams kyis gzhan dag gis mi shes par bya ba'i don du byed pa la sogs pa bkod pa gang yin pa de nyid dus kyi dbang gis de dag gis yongs su mi shes par 'gyur te/_gzhan la gnod pa byas pa'i phyir ro/_/de'i phyir gzhan la gnod
[\[174b.6\]]pa byed pa ni thams cad du 'gal ba yin no/_/'dir nyin zhag so so la gza' rnams kyi longs spyod bgrod pa ni 'chad par 'gyur ba las brjod par bya'o/_/da ni re zhig nyung ngu'i byed pa gsungs pa me mkha' rgya mtsho rnams zhes pa'o/_/rgyud kyi rgyal po 'di la nges pa ni mi rtag pa ste lo
[\[174b.7\]]drug cu'i mthar slar yang nges pa 'god pa'i phyir ro/_/'dir byed pa la nges pa ni de bzhin gshegs pa'i dus nas lo drug brgya na 'jam dpal gyi dus so/_/de nas lo brgyad brgya na kla klo'i dus so/_/kla klo'i dus de las brgyad cu rtsa gnyis lhag pa'i brgyas dman pa ni rgyal dka'
[\[175a\]]
[\[175a.1\]]gang gis nyung ngu'i byed pa rnam par sbyong ba rigs ldan rgyal dka'i dus so/_/dus de nyid ni byed pa la nges par 'gyur te kla klo'i lo las so/_/rab byung la sogs 'das pa zhes pa ni lo drug cu po gang dag gi dang po rab byung yin pa de dag ni rab byung la sogs pa ste
[\[175a.2\]]de dag las so sor da ltar ba'i lo'i snga ma'i lo ni rab byung la sogs 'das pa'o/_/de dag gsum lhag pa'i bzhi brgya'i phung po la bsres pa ni kla klo'i lor rab tu grub par 'gyur ro/_/lo gcig dang por byas nas lo drug cu ji snyed pa de snyed ni rab byung la sogs 'das pa rnam
[\[175a.3\]]bsres su 'gyur ro/_/lo de nyid ni byed pa gzhan thams cad la rab tu grags pa yin te gza' nyi ma bzhin no/_/gsum lhag pa'i bzhi brgya'i lo'i phung po la des bsres pa ni kla klo'i lor rab tu grub ste/_kla klo ni sbrang rtsi'i blo gros te rah+ma Na'i 'jug pa kla klo'i chos ston pa po
[\[175a.4\]]kla klo stag gzig rnams kyi bla ma dang rje bo'o/_/kla klo'i dbang po'i lo ni lag pa gdengs can zla bas dman pa brgyad cu rtsa gnyis lhag pa'i brgyas dman pa ni lag pa gdengs can zla bas dman pa ste/_sham b+ha la'i yul du rigs ldan rgyal dka'i dus kyi lo'o/_/de nyid
[\[175a.5\]]ni nyung ngu'i byed pa la lo'i tshogs so/_/lhag ma dag kyang nyi mas bsgyur brgyad cu rtsa gnyis lhag pa'i brgyas dman pa'i lhag ma lo'i tshogs de nyid zla ba'i tshogs kyi don du nyi mas bsgyur ba ni bcu gnyis kyis bsgres pa ste zla ba'i tshogs su 'gyur ro/_/nag po la sogs zla
[\[175a.6\]]ba bsres te zhes pa ni zla ba'i tshogs de nyid la da ltar gyi zla ba'i don du nag pa la sogs pa'i da ltar ba'i zla ba rnams kyis bsres pa'o/_/'og tu dus kyis bsgyur ba zhes pa ni 'og dang steng gi phung po la zla ba'i tshogs de nyid de 'og gi phung po la zla ba'i tshogs byas nas lhag pa'i
[\[175a.7\]]zla ba gzung ba'i don du dus kyis bsgyur ba ni bzhis bsgres pa yin no/_/mkha' me zla bas rnam par dbye zhes pa ni 'dir zla ba phyed dang bcas pa'i sum cu rtsa gnyis na lhag pa'i zla bar 'gyur te/_gnam stong la nyi ma'i 'pho ba med pa'i phyir ro/_/des na longs spyod par mi 'gyur
[\[175b\]]
[\[175b.1\]]ro/_/de'i phung po bzhis bsgyur ba ni cha'i phung por 'gyur ro/_/cha'i phung po bzhis bsgyur bar gyur pa na rgyu med na rgyu can yang mi 'byung ngo zhes pa'i rigs pas bgo bar bya ba'i phung po bzhis bsgyur bar 'gyur ro/_/de'i phyir bgo bar bya ba'i phung po la cha'i phung pos rnyed pa ni
[\[175b.2\]]'bras bur 'gyur te/_rnyed pa steng du bsres pa rnyed pa lhag pa'i zla ba'i tshogs de nyid steng gi phung po'i zla ba'i tshogs la bsres pa dag ni mi'i bdag po zla ba'i tshogs pa rnam par dag par 'gyur te/_da ltar gyi zla ba la tshes sum cu'i rtsis kyi don du'o/_/da ni zla ba'i
[\[175b.3\]]nges pa gsungs pa zla ba gnas gsum gyur pa'i dbus ma'i phung po dag la gang gnas lag pa rtse mo can gyi bsgyur zhes pa ste/_'dir zla ba dag pa gnas gsum du byas nas gang zhig dbus ma'i phung po la gnas pa'i zla ba de dag zla ba so so'i gza'i chu tshod kyi don du lag pa
[\[175b.4\]]rtse mo can gyis bsgyur ba ni sum cu rtsa gnyis kyis bsgyur ba yin no/_/rtsa ba dag la drug gi chas rnyed ces pa ni rtsa ba'i phung po la drug gi chas rnyed pa dbus ma'i phung po la bu lon du 'gyur ro/_/des dbus ma'i phung po la sbyang bar bya ste bu lon yin pa'i phyir ro/_/steng 'og dag la mig dang
[\[175b.5\]]sum cu'i nor ni bsres pa gsal bar bya ste/_nges pa 'di ni mig dmar la sogs pa nub par byed pa la 'ongs pa ste/_des na nyi ma la sogs pa 'char bar byed pa'i don du steng gi phung por gza' gnyis nor du 'gyur ro/_/'og gi phung por chu tshod sum cu nor du 'gyur ro/_/de'i phyir
[\[175b.6\]]steng dang 'og la grangs bzhin du mig dang sum cu bsre'o/_/drug cu'i cha dag gis rnyed pa rtsa ba'i chu tshod kyi phung po la drug cu'i chas rnyed pa ni gza'i tshogs su 'gyur te/_lhag ma ni gza'i longs spyod la chu tshod kyi phung por 'gyur ro/_/steng du rab bsres drug cu'i chas rnyed pa'i
[\[175b.7\]]gza'i tshogs de nyid steng gi gza'i phung po la rab tu bsres pa yin no/_/thub pa mchog rnams dag gis te bdun gyis bcad pa ste rnam par phye bar gyur pa'i lhag ma de ni gza' nyid do/_/zla ba'i nges pa la gza' ni steng du dgod par bya zhing gza'i 'og tu chu tshod kyi tshogs so/_/
[\[176a\]]
[\[176a.1\]]da ni gza'i rkang pa rnams gsungs pa gnas gnyis nyi zla bsres pa zhes pa ste/_gnas gnyis la zla ba'i tshogs de nyid nyi zla bsres pa ni brgya rtsa bcu gnyis bsres pa ste/_nyi zla zhes pa ni byed pa la ltos pa yin gyi grub pa'i mtha' la ltos pa ni ma yin no/_/dus
[\[176a.2\]]dang nyi mas thob pa 'og gi zla ba'i tshogs la brgya nyi shu rtsa drug gis thob pa ste/_rnyed pa ni steng gi phung por nor du 'gyur ro/_/steng gi phung po la sbyin par bya ste zla ba so so la tshogs gnyis kyi don du dang po lag pas bsgyur ba la phyi nas sbyin par bya'o/_/'byung ba bsres pa mtha' dag
[\[176a.3\]]ces bya ba ni byed pa la ltos pa'o/_/dus dang nyi mas cha thob pa ni grub pa'i mtha' ste/_gang gi phyir zla ba brgya nyi shu rtsa drug na tshogs kyi gnas su tshogs gcig lhag par 'gyur ba'i zla ba'i rkang pa'i dbang gis so/_/brgya dang gnyis kyis phye ba tshogs zhes pa ni nyi shu rtsa brgyad
[\[176a.4\]]kyis phye ba tshogs su 'gyur ro/_/gza' bdun gyi rkang pa yin pa'i phyir nyi shu rtsa brgyad kyi char 'gyur ro/_/cha des thob pa ni zla ba so so'i gza'i rkang par 'gyur te gza'i chu tshod kyi 'og tu'o/_/dus dang nyi mas cha thob pa'i lhag ma ni tshogs kyi cha shas su 'gyur te tshogs kyi 'og
[\[176a.5\]]tu gzhag par bya'o/_/da ni nyi ma'i skar ma'i nges pa gsungs pa gnas gsum dbus ma dag ni dbang phyug gis bsgyur zhes pa ste/_zla ba dag pa de dag steng dang dbus dang 'og gi gnas gsum du 'gyur ro/_/gang zhig dbus ma la gnas pa'i zla ba de dag dbang phyug gis
[\[176a.6\]]bsgyur te bcu gcig gis bsgyur ro/_/bcu gcig gis bsgyur ba ni byed pa la ltos pa yin gyi grub pa'i mtha' la ltos pa ma yin no/_/'og ma dgu dang yon tan rnams kyis cha thob par gnyis bsres zhes pa ni 'og gi phung po la dgu dang /_yon tan rnams kyis te sum
[\[176a.7\]]cu rtsa dgu rnams kyis cha thob pa'o/_/gnyis bsres zhes pa ni byed pa la ltos pas bsres pa'o/_/dman pa'i dbus ma ni dbus kyi phung po la dman pa ste bu lon no zhes pa'i don to/_/chu tshod dag gis thob pa nor te zhes pa ni dbus ma'i phung po las chu tshod dag gis te drug
[\[176b\]]
[\[176b.1\]]cus thob pa'i rnyed pa ni skar ma'i tshogs te steng gi phung po la nor du 'gyur ro/_/drug cu'i cha'i lhag ma ni skar ma'i chu tshod du 'gyur ro/_/nor de nyid steng gi phung por gnyis kyis ni/_bsgyur nas byin la skar mas bgos pa ste nyi shu rtsa bdun gyis bgos pa'i lhag ma'o/_/mi bdag
[\[176b.2\]]ni bod pa ste nyi ma'i skar ma la sogs longs spyod dag tu 'gyur ro/_/'dir steng du skar ma'i tshogs dang 'og tu skar ma'i chu tshod kyi tshogs so/_/slar yang ma dag pa las kyang ma dag pa'i zla ba'i nges pa byis pa rnams kyis rab tu rtogs par bya ba'i don du bkod pa gza' la
[\[176b.3\]]gza' ni rab sbyin gza'i gnas su gza' gcig sbyin par bya'o/_/mi bdag nyis 'gyur chu tshod rnams te mi bdag ces pa ni bcu drug ste/_mi bdag nyis 'gyur chu tshod ni chu tshod sum cu rtsa gnyis chu tshod kyi gnas su sbyin par bya'o/_/'og tu tshogs dag la yang
[\[176b.4\]]gnyis zhes pa ni chu tshod kyi 'og tshogs kyi gnas su gnyis sbyin par bya bar 'gyur ro/_/skar ma'i gnas su skar mar gnyis dang chu tshod drag po skar ma'i chu tshod kyi gnas su drag po zhes pa chu tshod bcu gcig sbyin par bya ba'i phyir nor du rab tu gsal te/_nyi ma'i longs
[\[176b.5\]]spyod dag la rab tu sbyin zhes pa ni skar ma la sogs pa'o/_/de'i phyir zla ba'i nges par 'gyur te slar yang zla ba zla ba dag la rab tu sbyin par gsungs zla ba'i nges pa byed pa la ltos pa'i dbang gis zla ba so so la rab tu sbyin par bya'o zhes bcom ldan 'das kyis ma 'ongs pa nyid lung bstan
[\[176b.6\]]to/_/da ni zla ba'i nges pa las tshes la sogs pa'i rtsis gsungs pa tshes rnams sbyin dang dor dang slar yang sbyin pa dag ni gza' dang chu tshod rkang pa rnams su ste zhes pa ste 'dir zla ba so so'i nges pa la dkar po'i tshes gcig la sogs pa'i tshes gcig nas brtsams nas sum cu pa
[\[176b.7\]]gnam stong gi bar ji snyed pa de snyed kyi tshes rnams sbyin dang dor dang /_slar yang sbyin zhes pa ni gza'i gnas su sbyin te nyin zhag so so'i gza'i don du'o/_/chu tshod kyi gnas su dor te zla ba'i chas chu tshod de dman pa'i phyir ro/_/tshogs kyi gnas su slar yang sbyin te zla ba'i rkang
[\[177a\]]
[\[177a.1\]]pa rnams kyi nor dang bu lon yongs su dag par bya ba'i phyir ro/_/tshogs kyi cha la chu gter zla bas mnyam dang mi mnyam thob pa dag la sbyin dor rkang pa'i don zhes pa ni tshogs kyi gnas su tshogs las chu gter zla ba ste/_bcu bzhi'i chas mnyam pa thob pas rkang
[\[177a.2\]]pa'i don nor du 'gyur ro/_/mi mnyam pa thob pas rkang pa'i don bu lon du 'gyur ro/_/'dir mnyam pa'i cha ni gnyis thob pa'am bzhi thob pa ste ma thob pa yang mnyam pa'o/_/mi mnyam pa'i cha ni gcig thob pa'am gsum thob pa'o/_/de las lhag pa'i cha ni med de tshes sum
[\[177a.3\]]cu dang bcas pa'i tshogs nyi shu rtsa bdun ni lnga bcu rtsa bdun las lhag par mi 'gyur ro/_/de las cha bcu bzhis rnam par phye ba ni bzhir 'gyur ro/_/mnyam pa dang mi mnyam pa'i cha des rkang pa'i don sbyin pa'am dor bar rig par bya'o/_/rkang pa'i don zhes pa ni zla ba'i rkang pa
[\[177a.4\]]rnams te gnas bcu bzhir steng dang 'og gi rkang pa bdun bdun bzlog pa sa la sogs pa'i yon tan gyi dbye bas tha dad pa rnams so/_/rkang pa'i don de dag kyang sbyin pa'am dor bar 'gyur ro/_/stong la stong pa rnam dag ces pa ni bcu bzhi'i cha'i lhag ma gal te stong par 'gyur na
[\[177a.5\]]de'i tshe rkang pa'i don yang stong pa ste/_sbyin pa dang dor ba med do zhes pa ni byed pa la rigs pa'o/_/bcu gsum zla ba'i rkang par lnga ste zhes pa ni lhag ma rkang pa bcu gsum pa'am rkang pa gcig pa mthong na chu tshod lnga nor ram bu lon du 'gyur ro/_/de bzhin du mig dang nyi ma
[\[177a.6\]]dag la phyogs zhes pa ni lhag ma rkang pa gnyis pa'am bcu gnyis pa la chu tshod bcu sbyin pa'am dor bar 'gyur ro/_/bcu gcig pa dang me la zhes pa gsum pa la tshes zhes bya ste zhes pa bco lngar 'gyur ro/_/rkang pa bcu pa dang chu gter zhes pa cha'i lhag ma rkang pa bzhi pa mthong na nyi
[\[177a.7\]]shur gcig gis dman par 'gyur ro/_/lnga dang bug par nyi shu rtsa gnyis zhes pa lnga pa dang dgu pa la 'gyur ro/_/dus zhes pa drug dang nor zhes pa rkang pa brgyad pa la rgyal ba ste nyi shu rtsa bzhir 'gyur ro/_/cha'i lhag ma rkang pa bdun pa mthong na chu tshod nyi shu rtsa lnga mnyam pa la
[\[177b\]]
[\[177b.1\]]sbyin pa dang mi mnyam pa la dor bar 'gyur te zla ba'i cha 'phel ba dang 'grib pa'i dbang gis so/_/de la nyi ma'i rab tu dbye bas gsal byas nyi ma'i rkang pa dag ni sbyin dang dor bar 'gyur/_/tshes kyi longs spyod de la nyi ma'i rkang pa rnams nyi ma'i rab tu dbye bas 'gyur te nyi ma'i bu
[\[177b.2\]]lon ni de la bu lon no/_/nyi ma'i nor ni de la nor nyid do zhes pa ni nyi ma'i rab tu dbye ba'o/_/'dir zla ba'i rkang pa rnams ni 'byung dang 'byung ba mda' dang rig byed me lag ri bong can ni snga ma'i cha dang gzhan la yang zhes pa ste 'byung dang zhes pa lnga'o/_/slar yang 'byung ba zhes pa de'i
[\[177b.3\]]'og tu lnga'o/_/mda' zhes pa de'i 'og tu lnga'o/_/rig byed ces pa de'i 'og tu bzhi'o/_/me zhes pa de'i 'og tu gsum mo/_/lag pa zhes pa de'i 'og tu gnyis so/_/ri bong can zhes pa de'i 'og tu rkang pa gcig ste/_de ltar gnas bdun po dag tu rkang pa rnams
[\[177b.4\]]so/_/gzhan gnas bdun po rnams su gcig la sogs pa lugs las bzlog pa ste/_gnas bcu bzhi po rnams su rkang pa lnga'i bar du'o/_/de ltar gnas bcu bzhi po rnams su zla ba'i rkang pa rnams dgod par 'gyur ro/_/tshogs kyi cha la chu gter zla bas mnyam
[\[177b.5\]]dang mi mnyam thob la rgyu ba rnams ni sbyin dang dor zhes pa ni/_'dir yang cha bcu bzhi'i lhag ma mthong bar gyur pa na mnyam par thob pa la rgyu ba lnga la sogs pa rnams sbyin no/_/mi mnyam pa thob pa la dor ro zhes pa ste cha bcu bzhi'i lhag ma gcig mthong na chu tshod lnga gzung bar
[\[177b.6\]]bya'o/_/gnyis pa la gnyis pa'i gnas na gnas pa dang lhan cig bcu'o/_/gsum pa la gsum pa'i gnas na gnas pa dang lhan cig bco lnga'o/_/bzhi pa la bzhi pa'i gnas na gnas pa bzhi dang lhan cig nyi shur gcig gis dman pa'o/_/lnga pa la lnga pa'i gnas na
[\[177b.7\]]gnas pa gsum dang lhan cig nyi shu rtsa gnyis so/_/drug pa la drug pa'i gnas na gnas pa gnyis dang lhan cig nyi shu rtsa bzhi'o/_/bdun pa la bdun pa'i gnas na gnas pa gcig dang lhan cig nyi shu rtsa lnga'o/_/de nas zla ba'i rkang pa 'phel ba bzlog ste brgyad pa mthong
[\[178a\]]
[\[178a.1\]]bar gyur ba na rkang pa brgyad pa snga ma bdun dang bcas pa rnams dor te gzhan ma spyad pa'i rkang pa drug po rnams tshogs gcig tu byas nas chu tshod nyi shu rtsa bzhi sbyin pa'am dor bar 'gyur ro/_/dgu pa la rkang pa lnga po rnams kyi chu tshod nyi shu rtsa gnyis so/_/bcu pa la
[\[178a.2\]]rkang pa bzhi po rnams kyi nyi shur gcig gis mtshang pa'o/_/bcu gcig pa la rkang pa gsum po rnams kyi bco lnga'o/_/bcu gnyis pa la rkang pa gnyis po dag gi bcu'o/_/bcu gsum pa la rkang pa gcig gi lnga'o/_/bcu bzhi pa la stong pa'o zhes pa ni grub pa'i
[\[178a.3\]]mtha'i nges pa'o/_/rgyu zhing yod pas lhag ma bsgyur ba las ni dus dang nyi mas cha thob dag kyang de bzhin no zhes pa la/_/'dir rgyu zhing yod pa zhes pa ni tshogs kyi 'og na gnas pa'i tshogs kyi cha shas dus dang nyi mas cha thob pa'i lhag ma rnams rgyu zhing yod pa ste/_tshogs
[\[178a.4\]]las bcu bzhi'i cha'i lhag ma rgyu ba'i rkang pa gang yin pa de'i sngon ma ni rgyu zhing yod pa'i rkang pa ste/_tshogs kyi cha shas rnams yod pa'i rkang par 'gyur ro/_/der gza' rab tu zhugs te de'i phyir sbyin pa dang dor ba'i don du de gzung bar bya'o/_/rkang pa des lhag ma tshogs
[\[178a.5\]]kyi cha shas bsgyur te/_de las brgya nyi shu rtsa drug gis cha thob pa yang de bzhin du sbyin te/_thams cad sngar gyi rkang pa'i chu tshod kyi tshogs ji lta ba de bzhin no/_/de nyid la nyi ma'i rab tu dbye bas sngar bzhin du nyi ma'i rkang pa rnams sbyin pa'am dor bar 'gyur ro zhes pa ni grub
[\[178a.6\]]pa'i mtha'o/_/da ni nyin zhag so so'i nyi ma'i longs spyod gsungs pa/_gang zhig rig byed rnams kyis tshes bsgyur gsal bar nor te/_de yi sum cha dag gis bsres pa'o zhes pa la rig byed rnams kyis tshes bsgyur ba ni bsres pa ste/_rig byed rnams kyis tshes
[\[178a.7\]]bsgyur ba ni nyi ma'i chu tshod kyi gnas su gsal bar nor du 'gyur ro/_/bsgyur ba'i tshes grangs de yi sum cha dag gis bsres pa ni nor te chu tshod kyi gnas su sbyin par bya'o/_/dus kyi rgyu skar rkang pa gsum bcas bu lon dag ste/_nyi ma'i longs spyod dbus nas sbyang bar
[\[178b\]]
[\[178b.1\]]bya zhes pa ni 'dir nyi ma'i rkang pa rnam par dag par bya ba'i don du gang gis nyi ma'i longs spyod nyin zhag so so la rgyu ba'i chu tshod dang chu srang la sogs pa rnams shes par byed pa nyi ma'i skye ba'i khyim sbyang bar bya'o/_/rnam pa gzhan du na byed pa la nyi ma'i nyin zhag so so dag pa med do/_/
[\[178b.2\]]de'i phyir tha skar la sogs pa'i skar ma'i longs spyod las rgyu skar drug dang rkang pa gsum bcas zhes pa chu tshod bzhi bcu rtsa lnga ste/_nyi ma'i rkang pa dag par bya ba'i phyir lug la sogs pa'i khyim gsum yongs su sbyangs par 'gyur zhing ka rka Ta skye ba'i khyim du 'gyur ro/_/de'i phyir
[\[178b.3\]]dus kyi rgyu skar rkang pa gsum bcas bu lon dag ste nyi ma'i longs spyod dbus nas sbyang bar bya'o/_/longs spyod ni skar ma la sogs pa'i longs spyod de nyi ma'i longs spyod tha dad du byas la longs spyod de'i dbus nas skar ma'i gnas nas skar ma sbyang bar bya zhing chu tshod kyi gnas nas chu
[\[178b.4\]]tshod sbyang bar bya'o/_/bya ba lhag ma mig dmar ji bzhin zhes pa ni 'dir bya ba lhag ma rnams mig dmar gyi ji lta ba de bzhin du nyi ma'i yang shes par bya'o/_/'on kyang mig dmar gyi rgyu ba'i rkang pa rnams tha dad do/_/nyi ma yi ni ro dus ri bong can rnams dal ba'i las la rkang pa ste ro zhes
[\[178b.5\]]pa drug go/_/dus zhes pa de'i 'og tu bzhi'o/_/ri bong zhes pa de'i 'og tu gcig ste khyim gsum la phyed snga ma'o/_/phyed phyi ma ni lugs las bzlog pa ste khyim bzhi pa la gcig go/_/khyim lnga pa la bzhi'o/_/khyim drug pa la drug ste khyim 'di dag gi las ni dal ba'i las
[\[178b.6\]]so/_/dal ba'i las 'di la ka rka Ta la sogs pa'i khyim drug po rnams su drug po 'di dag rkang par 'gyur ro/_/gzhan ni mig dmar la brjod par bya'o/_/longs spyod kyis ni chu tshod bsgyur nas mda' dang yon tan zla bas cha thob longs spyod dang bcas pa/_/bgrod dang
[\[178b.7\]]'gro ba'i dbang gis nyi ma la ni sbyin dang dor te gzhan du dag pa yod ma yin zhes pa'i tshig 'di ni nges pa'i don te/_ji ltar bkra shis la rgyu ba'i rkang pas chu tshod bsgyur te/_de las mda' dang yon tan zla bas zhes pa khyim gcig gi chu tshod kyi tshogs te brgya sum cu rtsa lnga'o/_/cha des
[\[179a\]]
[\[179a.1\]]thob pa ni chu tshod kyi tshogs te chu tshod kyi gnas su nor du 'gyur ro/_/bgrod pa 'gro ba'i dbang gis bu lon du yang 'gyur te/_bgrod pa 'gro ba'i dbang gis chu sin la sogs pa la nor dang /_ka rka Ta la sogs pa la bu lon du 'gyur ro/_/gzhan du byed
[\[179a.2\]]pa la brjod pa'i cho gas ni nyin zhag so so dag pa med do/_/'dir byed pa la brjod pa'i cho ga gsungs pa nyi ma la ni dus ro zhes pa ste/_ka rka Ta la bu lon ni phyogs dang po la dus zhes pa chu tshod gsum dang /_ka rka Ta'i phyogs gnyis pa la ro zhes pa drug go/_/de bzhin du seng ge
[\[179a.3\]]la sbrul zhes pa brgyad dang bcu'o/_/de bzhin du bu mo la 'phrog byed de bcu gcig dang slar yang 'phrog byed de bcu gcig go/_/de nas srang la drag po zhes pa bcu gcig dang phyogs zhes pa bcu'o/_/de bzhin du sdig pa la klu zhes pa brgyad dang drug go/_/de nas gzhu
[\[179a.4\]]la me zhes pa gsum dang nam mkha' zhes pa stong pa bgrod pa'i mthar ro/_/de bzhin du chu srin la sogs pa la nor ro zhes pa ni byed pa la ste thams cad du grub pa'i mtha' la dgongs pa ni ma yin no/_/de ltar na zla ba'i 'pho ba'i dbye ba dag las phyogs kyi dbye bas zla ba drug ni nyin mor
[\[179a.5\]]byed pas spyod do/_/da ni zla ba'i longs spyod gsungs pa nyi ma la byin zhes pa ni nyi ma'i longs spyod la tshes grangs byin nas 'og tu ro yis bsgyur la zhes pa ni tshes grangs de dag 'og tu drug gis sgyur ba'o/_/gza'i longs spyod bsres pa dag ces pa ni gza'i longs spyod chu tshod
[\[179a.6\]]la sogs pa rnams bsres pa dag chu tshod kyi gnas nas dman par gyur pa ni ri bong mtshan ma'i longs spyod du 'gyur ro/_/nyi zla bsres pa sbyor ba'o/_/nyi ma dang zla ba'i longs spyod bsres pa dag sbyor bar 'gyur ro/_/byed pa dag ni tshes la mig gis bsgyur ba zla bral gang
[\[179a.7\]]zhig ces pa ni mig ste gnyis kyis tshes grangs rnams bsgyur ba las gcig dang bral ba bdun gyi lhag ma ni byed par 'gyur ro/_/gza'i longs spyod ni longs spyod du 'gyur ro/_/'dir yan lag lnga ni gza' dang tshes dang rgyu skar dang sbyor ba dang byed pa'o/_/de la gza'
[\[179b\]]
[\[179b.1\]]ni nyi ma dang zla ba dang mig dmar dang gza' lag dang phur bu dang pa bsangs dang spen pa ste bdun no/_/tshes ni tshes gcig la sogs pa bco lnga'o/_/rgyu skar ni tha skar dang bra nye dang smin drug dang /_snar ma dang mgo dang lag dang nab so dang /_rgyal dang skag dang mchu dang
[\[179b.2\]]gre dang dbo dang me bzhi dang nag pa dang /_sa ri dang sa ga dang lha mtshams dang snon dang snrubs dang /_chu stod dang chu smad dang gro bzhin dang mon gre dang mon gru dang /_khrums stod dang khrums smad dang nam gru ste nyi shu rtsa bdun no/_/de bzhin du sbyor ba ni sel ba dang mdza' ba dang
[\[179b.3\]]tshe dang ldan pa dang skal bzang dang bzang po dang /_shin tu skrang dang las bzang dang 'dzin pa dang zug rngu dang /_skrang ba dang 'phel ba dang nges pa dang kun 'joms dang /_dga' ba dang rdo rje dang grub pa dang shin tu lhung dang /_mchog can dang yongs 'joms dang /_zhi ba dang
[\[179b.4\]]grub pa dang bsgrub bya dang dge ba dang dkar po dang /_tshangs pa dang dbang po dang kho na 'dzin zhes pa ste sbyor ba nyi shu rtsa bdun no/_/dkar po'i tshes gcig gi phyed phyi ma la byed pa dang po ba baM mo/_/gnyis pa'i phyed snga ma dang phyi ma la bA la baM dang kau la baM mo/_/gsum pa'i
[\[179b.5\]]phyed snga ma dang phyi ma la tai ti laM dang ga ra dzaM mo/_/bzhi pa'i phyed snga ma dang phyi ma la ba ni dzaM dang bi Sh+Ti'o/_/de bzhin du lnga pa la ba baM dang bA la baM mo/_/drug pa la kau la baM dang tai ti laM mo/_/bdun pa la ga ra dzaM dang ba ni dzaM mo/_/brgyad pa'i phyed snga ma la bi Sh+Ti'o/_/brgyad pa'i
[\[179b.6\]]phyed phyi ma la ba ba~M mo/_/dgu pa'i phyed snga ma dang phyi ma la bA la baM dang kau la baM mo/_/bcu pa'i phyed snga ma dang phyi ma la tai ti laM dang ga ra dzaM mo/_/bcu gcig pa'i phyed snga ma dang phyi ma la ba ni dzaM dang bi Sh+Ti'o/_/slar yang bcu gnyis pa'i phyed snga ma dang phyi ma la ba baM dang bA la
[\[179b.7\]]baM mo/_/bcu gsum pa la kau la baM dang tai ti laM mo/_/bcu bzhi pa la ga ra dzaM dang ba ni dzaM mo/_/zla ba nya ba'i phyed snga ma la bi Sh+Ti'o/_/phyed phyi ma la ba baM mo/_/nag po'i tshes gcig gi phyed snga ma dang phyi ma la bA la baM dang kau la baM mo/_/gnyis pa'i phyed snga ma dang phyi ma
[\[180a\]]
[\[180a.1\]]la tai ti laM dang ga ra dza~M mo/_/gsum pa'i phyed snga ma dang phyi ma la ba ni dzaM dang bi Sh+Ti'o/_/de bzhin du bzhi pa la ba baM dang bA la baM mo/_/lnga pa la kau la baM dang tai ti la~M mo/_/drug pa la ga ra dzaM dang ba ni dzaM mo/_/bdun pa'i phyed snga ma la bi Sh+Ti'o/_/phyed phyi ma la
[\[180a.2\]]ba baM mo/_/brgyad pa la bA la baM dang kau la baM mo/_/dgu pa la tai ti laM dang ga ra dza~M mo/_/bcu pa'i phyed snga ma dang phyi ma la ba ni dzaM dang bi Sh+Ti'o/_/de bzhin du bcu gcig pa la ba ba~M dang bA la ba~M mo/_bcu gnyis pa la kau la ba~M dang tai ti la~M mo/_/bcu gsum pa la ga ra dzaM dang ba
[\[180a.3\]]ni dzaM mo/_/bcu bzhi'i phyed snga ma la bi Sh+Ti ste byed pa bdun yongs su longs spyod do/_/de nas nag po'i bcu bzhi'i phyed phyi ma la sha ku ni'o/_/gnam stong gi phyed snga ma la rkang bzhi'o/_/phyed phyi ma la klu'o/_/dkar po'i tshes gcig gi phyed snga ma la kiM stu g+h+na~M ngo /_/phyed phyi ma
[\[180a.4\]]la slar yang ba baM mo/_/de ltar na byed pa bcu gcig ste yan lag lnga'i rim pa'o/_/tha skar dang bra nye dang smin drug gi rkang pa gcig ni lug la'o/_/de bzhin du rkang pa dgu dgu ni lug la sogs pa'i khyim bcu gnyis por rig par bya'o/_/mig dmar dang pa ba sangs
[\[180a.5\]]dang gza' lag dang zla ba dang nyi ma dang /_gza' lhag dang pa ba sangs dang sa skyes dang bla ma dang spen pa dang nyi ma'i bu dang /_lha'i bla ma ste 'di dag grangs bzhin du lug la sogs pa'i khyim rnams la zhing bdag go/_/da ni mu stegs pa rnams kyis khyim gzung ba'i don du ming
[\[180a.6\]]gi yi ge brtags pa brjod par bya ste/_'dir skyes rabs kyi dkyil 'khor dbyangs dang gsal byed yongs su ma shes pa'i phyir drang srong rnams kyis ming gi yi ge brtags nas bkod pa 'di lta ste/_a i u e ni smin drug go/_/o wa wi wu ni snar ma'o/_/we wo ka ki
[\[180a.7\]]ni mgo'o/_/ku g+ha da tsha ni lag go/_/ke ko ha hi ni na ba so'o/_/hu he ho Da ni rgyal lo/_/Di Du De Do ni skag go/_/ma mi mu me ni mchu'o/_/mo Ta Ti Tu ni gre'o/_/Te To pa pi ni dbo'o/_/pu Sha Na Tha ni me bzhi'o/_/pe po ra ri ni nag pa'o/_/ru re ro ta ni sa ri'o/_/ti tu te to
[\[180b\]]
[\[180b.1\]]ni sa ga'o/_/na ni nu ne ni lha mtshams so/_/no ya yi yu ni snron no/_/ye yo b+ha b+hi ni snrubs so/_/b+hu d+ha pha D+ha ni chu stod do/_/b+he b+ho dza dzi ni chu smad do/_/dzu dze dzo kha ni gro bzhin no/_/khi khu khe kho ni byi bzhin no/_/ga gi gu ge ni mon gru'o/_/go sha shi shu ni mon gre'o/_/she sho da di ni
[\[180b.2\]]khrums stod do/_/du Sha shas ni khrums smad do/_/de do tsa tsi ni nam gru'o/_/tsu tsi tso la ni tha skar ro/_/li lu le lo ni bra nye'o/_/zhes bya ba ni khyim bcu gnyis kyi ming gi dbye ba'i yi ge rnams te/_yi ge 'di dag gis sems can rnams kyi khyim shes par bya zhing des dge
[\[180b.3\]]ba dang mi dge ba'i 'bras bu shes par bya'o zhes bya ba ni mu stegs pa rnams kyi bsam pa rigs pas stong pa'o/_/don dam par dge ba dang mi dge ba ni rang gi las kyi dbang gis yin te/_de ltar yang gza' tshes rgyu skar sbyor ba dang /_/byed pa nyid dang dus sbyor dang /_gdug
[\[180b.4\]]pa'i gza' ste 'di dag ni/_/bsod nams byed pa rnams la dge/_/skad cig gcig la skyes rnams kyi/_/skye rabs tha dad tha dad 'bras/_/rang rang las la nyer spyod pas/_/de rnams 'bras bu gcig pa min/_/g.yul dang nags bsregs pa dang ni/_/nya pas rgya
[\[180b.5\]]ni bcings pa la/_/gang gis lus can mang po rnams/_/cig car du ni 'chi bar 'gyur/_/lus can rnams kyi bsod nams kyis/_/tshe stobs brtson 'grus rdzu 'phrul dang /_/sla bzang gzugs nyid sdig pas ni/_/tshe zad brtson 'grus rdzu 'phrul nyams/_/zhes gsungs
[\[180b.6\]]so/_/yan lag lnga'i byed pa mdor bsdus pa'o/_/da ni byed pa la lo'i 'pho ba'i nges pa gsungs pa dag pa'i lo la klu bsres zhes pa ste/_dag pa'i lo ni byed pa'i lo'o/_/klu bsres ni brgyad bsres pa'o/_/mkha' dang nam mkha' chu gter gyis bsgyur zhes pa ni bzhi brgyas
[\[180b.7\]]bsgyur ba yin no/_/klu bsres rnams kyis sbyangs pa dag ces ni byed pa'i lo brgyad bsres pa rnams kyis sbyangs pa ste dman par byas pa'o/_/re zla me yis rab tu phye ste zhes pa ni sum brgya bcu bdun gyis phye ba gzar 'gyur ro/_/nam mkha' ros bsgyur zhes pa ni slar yang
[\[181a\]]
[\[181a.1\]]cha'i lhag ma chu tshod kyi don du drug cus bsgyur te ri la sogs pas phye ba ni chu tshod du 'gyur ro/_/gnyis dang sum cu'i gza' dang chu tshod nges pa 'dir ldan zhes pa 'dir ni mig dmar la sogs pa'i nges pa las nyi ma la sogs pa byed pa'i don to/_/gza'i gnas su
[\[181a.2\]]gnyis sbyin zhing chu tshod kyi gnas su sum cu ste drug cu'i chas thob pa ni gzar 'gyur ro/_/lhag ma ni gza'i chu tshod du 'gyur ro/_/gza'i gnas su bdun gyi cha'i lhag ma gza' ste zla ba dag la lo'i 'pho bar 'gyur ro zhes pa ni rig pa'o/_/da ni lo'i nges pa la lug la sogs
[\[181a.3\]]pa'i 'pho ba la snon par byed pa la snon byed bcu gnyis gsungs pa lug sogs rnams kyi snon byed dag la gza' dang chu tshod ces pa ste/_gza'i gnas dang chu tshod kyi gnas su gza' dang chu tshod rim par yongs bkod bcu gnyis 'di dag ste/_zla ba ri 'byung zhes pa la zla
[\[181a.4\]]ba ni gza'i gnas su gcig go/_/ri 'byung zhes pa ni chu tshod kyi gnas su lnga bcu rtsa bdun no/_/'dir lo'i nges pa dang bcas pas gza'i gnas su gza' gang byung ba'i gza' des lug gi 'pho bar 'gyur te/_chu tshod kyi gnas su chu tshod gang byung ba'i chu tshod de rnams kyis
[\[181a.5\]]so zhes bya ba ni byed pa'i rigs pa'o/_/rig byed dag dang zhes pa gnyis kyi tshig ni sdeb sbyor gyi dbang gis te/_rig byed ni gza'i gnas su bzhi'o/_/yon tan mda' ste zhes pa ni chu tshod kyi gnas su lnga bcu rtsa gsum ste glang gi 'pho ba la'o/_/ri bong can zhes pa gza'i
[\[181a.6\]]gnas su gcig go/_/ri zla zhes pa chu tshod kyi gnas su bcu bdun te gsum pa la zhes pa ni 'khrig pa'i 'pho ba la'o/_/rig byed ces pa ni gza'i gnas su bzhi'o/_/me 'byung zhes pa ni chu tshod kyi gnas su lnga bcu rtsa gsum ste ka rka Ta'i 'pho ba la'o/_/zla ba zhes pa gza' la
[\[181a.7\]]gcig go/_/mig dang lag pa zhes pa chu tshod kyi gnas su nyi shu rtsa gnyis te seng ge la'o/_/dus zhes pa gza'i gnas su bzhi'o/_/rig byed mig ces pa chu tshod kyi gnas su nyi shu rtsa bzhi ste drug pa dag la'o zhes pa bu mo'i 'pho ba la'o/_/gza' la drug dang zla ba mda'
[\[181b\]]
[\[181b.1\]]zhes pa chu tshod kyi gnas su lnga bcu rtsa gcig srang gi 'pho ba la'o/_/zla ba zhes pa gza' la gcig go/_/ri dus zhes pa chu tshod kyi gnas su bzhi bcu rtsa bdun te sdig pa'i 'pho ba la'o/_/me zhes pa gza'i gnas su gsum mo/_/drug zla zhes pa chu tshod kyi gnas su bcu drug ste gzhu'i 'pho ba
[\[181b.2\]]la'o/_/rig byed ces pa gza'i gnas su bzhi'o/_/ri dang 'jig rten zhes pa chu tshod kyi gnas su sum cu rtsa bdun te chu srin gyi 'pho ba la'o/_/gza'i gnas su drug go/_/rig byed stong pa dag ces pa chu tshod kyi gnas su bzhi ste bum pa'i 'pho ba la'o/_/stong pa zhes pa gza'i
[\[181b.3\]]gnas su ci yang sbyin par mi bya ba'o/_/mig mda' zhes pa chu tshod kyi gnas su lnga bcu rtsa gnyis te nyi ma'i go 'phang nya'i khyim la sbyin par bya bar 'gyur ro zhes pa ni byed pa la 'pho ba'i longs spyod du shes par bya'o/_/grub pa'i mtha' la ni 'di 'pho ba'i longs spyod du mi 'gyur te/_gang
[\[181b.4\]]zhig rig byed rnams kyis tshes bsgyur gsal bar nor te de yi sum cha dag gis bsres pa'o zhes pa 'dis zla ba'i nang du chu tshod gcig med do/_/spros pa yis kyang gnas gsum dbu ma dbang phyug gis bsgyur zhes pa 'dis yang nyams pa sos nas nyi ma'i longs spyod gsal bar
[\[181b.5\]]'gyur ro/_/lo gcig gi bar du nyi ma'i dkyil 'khor gyi nyin zhag gi cha ma gtogs par nyin zhag so so'i longs spyod dag par 'gyur ro/_/slar yang lo gzhan la 'pho ba'i nges pa gzhan du 'gyur ro/_/des na nag pa'i zla ba nas slar yang nag pa'i zla ba'i bar lo so so tsam nyi ma'i
[\[181b.6\]]longs spyod dag go/_/de'i phyir la byed pa'i lo gzhan la ltos nas des zla ba gcig gi nges pa cung zad dag go/_/de nas nyi ma'i nyin zhag gi longs spyod nyin zhag so so la dbugs bzhi dang /_chu srang gsum med pas ma dag ste longs spyod gyi dbang gis byang du bgrod pa nas byang
[\[181b.7\]]du bgrod pa'i bar la nyin zhag lnga 'chad par 'gyur ro/_/zla ba so so la chu tshod nyi shu rtsa lnga 'chad par 'gyur ro/_/byed pa 'pho ba'i dus nas byed pa 'pho ba'i dus kyi zla ba so so la chu tshod nyi shu rtsa lnga lhag ste/_lo'i mtshams su gza' lnga lhag go/_/'dir chad pa dang lhag pa ji
[\[182a\]]
[\[182a.1\]]ltar shes na byang du bgrod pa'i zla ba dang po la nyi ma bcu'i bar du thur ma'i grib mas yongs su brtag par bya ste/_nyin zhag gang nas brtsams te/_thur ma'i grib ma byang nas log par gyur pa de ni gza' de dang tshes de dang sbyor ba de dang byed pa des nyi ma 'pho ba'i nyin
[\[182a.2\]]zhag go/_/nyin zhag de la nyi ma'i longs spyod skar ma'i gnas su nyi shu dang chu tshod kyi gnas su bcwa lnga zhes pa rtsa ba'i nges pa'o/_/nges pa de la nyin zhag so sor nyi ma'i dkyil 'khor gyi nyin zhag rnams kyis thob pa rab tu bsres te/_de nas sngar brjod pa'i cho gas nyi ma'i rkang
[\[182a.3\]]pa rnams sbyang bar bya'o/_/rtsa ba'i rgyud las nyi ma'i dkyil 'khor gyi nyin zhag dang /_chu tshod dang /_chu srang dang dbugs dang khyim gyi 'khor lo longs spyod pa'i mthar thug pa gsungs pa 'di lta ste/_lo gcig mkha' dus mes bsgyur te/_/gnas gnyis 'og ma gnyis
[\[182a.4\]]kyis bsgyur/_/drug cu rtsa lngas bgos thob pa/_/steng gi phung por nor du sbyin/_/slar yang lhag ma drug cus bsgyur/_/cha thob de yi 'og tu yang /_/slar yang lhag ma drug cus bsgyur/_/cha thob de las kyang 'og ste/_/slar yang lhag ma drug gis bsgyur/_/drug cu rtsa
[\[182a.5\]]lngas bgos thob pa/_/dbugs kyi tshogs te mi yi bdag_/de yi yang ni 'og tu gzhag_/nyin zhag chu tshod chu srang rnams/_/dbugs su byas nas rnam gsum slar/_/'og la ri mkha' ris thob pa/_/dbus kyi phung por nor du sbyin/_/de las drug cu rtsa bzhis thob/_/steng
[\[182a.6\]]gi phung por bu lon dbrog_/lhag ma 'dir ni nyin zhag dang /_/chu tshod chu srang dag dang dbugs/_/'di dag 'khor lo longs spyod pas/_/nyi ma'i dkyil 'khor du 'gyur ro/_/nyin gcig rgyu skar gyis bsgyur gang /_/chu tshod drug cus de bzhin te/_/nyi ma'i dkyil 'khor
[\[182a.7\]]longs spyod kyis/_/thob pa zhag re'i chu tshod do/_/slar yang drug cus bsgyur chu srang /_/drug gis bsgyur las dbugs su 'gyur/_/longs spyod 'di ni nyi ma yi/_/rgyu skar chu tshod sogs la sbyar/_/bgrod nas nyin zhag so sor slar/_/bgrod par 'gyur gyi bar du sbyin/_/
[\[182b\]]
[\[182b.1\]]brjod pa'i las kyi cho ga yis/_/nyi ma'i rkang pa sbyang bar bya/_/gzhan du byed pa'i lam gyis ni/_/nyi ma rtag tu dag pa med/_/nyi ma'i longs spyod ma dag na/_/'di la sbyangs pa'i mig dmar sogs/_/rtsa ba nyams pa'i ljon pa bzhin/_/'dir ni gsal ba nyid mi 'gyur/_/
[\[182b.2\]]khyim gyi 'khor lo longs spyad pas/_/zla ba'i dkyil 'khor bshad bya la/_/'khor lo'i chu tshod nyi chu tshod/_/zla ba'i longs spyod bsres pa dag_/sum cu'i chas thob zla longs spyod/_/nyin zhag so so'i chu tshod 'gyur/_/zla bas nyin zhag chu tshod dang /_/chu srang dbugs ni
[\[182b.3\]]gang dag gis/_/'khor lo'i chu tshod mthar spyod pa/_/de ni de yi dkyil 'khor 'gyur/_/nyin zhag stong phrag drug dang ni/_/dgu brgya sgra gcan dkyil 'khor te/_/mig dmar la sogs dkyil 'khor ni/_/rang rang rgyu ba las rab grub/_/nyin gcig rgyu skar rnams
[\[182b.4\]]kyis bsgyur/_/dkyil 'khor gyis ni rnam par dbye/_/thob pa dag ni skar mar 'gyur/_/lhag ma slar yang drug cus bsgyur/_/dkyil 'khor cha yis chu tshod de/_/de bzhin chu srang dbugs dag kyang /_/dkyil 'khor chas thob gza' rnams kyi/_/nyin zhag so sor mi yi
[\[182b.5\]]bdag_/de nyid sbyin pa byas nas ni/_/gza' yi rgyu bas gza' sbyang bya/_/gang tshe gza' yi longs spyod dag_/de tshe zla ba'i cha 'char la/_/bgrod pa'i ri mo la gnas pa/_/zla ba'i longs spyod kyis shes bya/_/bgrod pas nyi ma sbyangs byas te/_/longs spyod cha gcig la
[\[182b.6\]]gnas pa'i/_/zla ba nyi mas sbyang bar bya/_/zla bas mig dmar la sogs so/_/tshigs mtshams dkar po nag po la/_/tshes grangs gnyis ka'i dbus su ni/_/zla ba nyi ma rnam 'joms pa/_/sgra gcan 'jug pas tshes grangs so/_/de ltar thams cad yongs shes nas/_/
[\[182b.7\]]grub mtha'i longs spyod rnam pa gzhan/_/rnam gzhan nyung ngu'i byed la sogs/_/'di las ma dag rnam par spangs/_/zhes so/_/de ltar brjod pa'i rim pas rgyud kyi rgyal po mchog gi dang po'i sangs rgyas las grub pa'i mtha'i mtshan nyid gsungs so/_/bsdus pa'i rgyud kyi rgyal po
[\[183a\]]
[\[183a.1\]]las grub pa'i mtha' rnams rnam par nyams zhes pa'i tshig gis bsdus te/_rgyud las gsal por ma mdzad do/_/de ci'i phyir zhe na/_'dir mu stegs pa rnams kyis bsdus pa'i rgyud kyi rgyal po mthong ste/_nyi ma'i longs spyod rnam par dag pa mthong nas/_bdag
[\[183a.2\]]cag gi byed pa la yang nyi ma'i longs spyod rnam par dag pa yod do zhes rang gi byed pa'i nang du 'dri bar 'gyur te/_rgyu des na 'grel bshad la ltos nas gsal por ma mdzad do/_/da ni nyin mo dang mtshan mo 'phel ba dang 'grib pa gsungs pa zla drug 'phel dang /_'grib pa
[\[183a.3\]]zhes pa ste grangs bzhin du 'phel ba dang 'grib pa gnyis su 'gyur ro nyin dang mtshan mo dag kyang zhes pa ni nyin mo dang mtshan mo dag go/_/nyi ma rab tu rgyu bas so zhes pa ni nyi ma byang du rgyu ba dang lhor rgyu bas ni nyi ma rab tu rgyu bas so/_/chu gter srog dang chu srang me ni nyin zhag so so'i
[\[183a.4\]]dus su 'phel 'grib bgrod pa'i yan lag gis tshad 'di ni kai lA sha'i byang gi cha kha ba can gyi bar du ste nyin zhag so so la dbugs bzhi dang chu srang gsum bgrod pa'i yan lag gis 'phel zhing 'grib bo/_/bgrod pa'i yan lag ni phyed dang bcas pa'i brgyad cu rtsa gnyis lhag
[\[183a.5\]]pa'i nyin zhag brgya ste bgrod pa'i yan lag nyin zhag de rnams kyis lho phyogs su mtshan mo 'phel bar 'gyur te/_byang du nyin mo'o/_/kai lA sha'i lho phyogs la ni 'chad par 'gyur ba las brjod par bya'o/_/tshad 'di la lhor bgrod pa'i 'pho ba'i nyin zhag la chu tshod sum cu rtsa
[\[183a.6\]]drug gis nyin mor 'gyur zhing nyi shu rtsa bzhis mtshan mor 'gyur ro/_/de bzhin du byang du bgrod pa la mtshan mo dang nyin mo'i tshad bzlog pas shes par bya'o/_/da ni sgra gcan rgyu skar la longs spyod pa gsungs pa zla ba zhes pa ste/_zla ba ni byed pa'i zla ba'o/_/mig dang nyi ma
[\[183a.7\]]bsres pa zhes pa ni phyed pa la ltos pa yin gyi grub pa'i mtha' la ltos pa ma yin no/_/mig dang nyi ma zhes pa brgya nyi shu rtsa gnyis bsres pa'o/_/mig gis rnam 'gyur zhes pa ni phyogs kyi phung po'i don du gnyis kyis bsgyur ba'o/_/zla ba'i tshigs la gcig bsres te
[\[183b\]]
[\[183b.1\]]zhes pa ni nya'i longs spyod kyi don du phyogs gcig bsres pa dang gnam stong gi longs spyod kyi don du phyogs gnyis bsres pa phyogs kyi phung por 'gyur ro/_/mkha' dus chu yis rab phye zhes pa ni/_sgra gcan gyi phyogs kyi longs spyod kyi don du phyogs kyi 'khor lo phyogs bzhi brgya drug cus bgos
[\[183b.2\]]te mkha' dus chu des rab tu phye ba'i lhag ma'i phyogs gang yin pa de dag thub pa lag pas bsgyur bar 'gyur ro/_/skar ma'i longs spyod kyi don du mkha' sogs cha yis skar ma'o zhes pa ni stong pa la sogs pa bzhi brgya drug cu'i chas thob pa skar mar 'gyur ro/_/slar yang lhag ma ni lhag ma drug cus
[\[183b.3\]]bsgyur ba gang yin pa las cha de nyid kyis thob pa chu tshod du 'gyur ro/_/de bzhin du drug cus bsgyur ba las cha de nyid kyis chu srang du 'gyur ro/_/drug gis bsgyur ba las cha de nyid kyis dbugs su 'gyur ro/_/thob pas dman pa'i 'khor lo gdong 'dir mkha' dus chu yis thob pa'i skar
[\[183b.4\]]ma la sogs pa gang yin pa de dag gis 'khor lo skar ma nyi shu rtsa bdun gyi bdag nyid la dman par byas pa'i 'khor lo ni gdong du 'gyur te tha skar la sogs pas gdong gi skar ma'i longs spyod du 'gyur ro/_/mun can ni sgra gcan te 'di la mun pa yod pa'i phyir mun can no/_/mun can de'i
[\[183b.5\]]mjug ma dag kyang rgyu skar phyed bsres pa'o zhes pa la rgyu skar phyed ni skar ma phyed dang bcas pa'i bcu gsum ste/_de dag gdong gi longs spyod la bsres pa ni mjug ma zhes pa mjug ma'i longs spyod du 'gyur ro/_/da ni bkra shis la sogs pa rnams rgyu skar la longs spyod pa'i don du nyin zhag
[\[183b.6\]]gi tshogs gsungs pa zla ba zhes pa byed pa'i zla ba'o/_/nyin zhag gi phung po'i don du sum cus bsgyur bas de dag nyin zhag tu 'gyur ro/_/nyin zhag de dag da ltar ba'i zla ba'i nyin zhag so so dang bcas pa gnas gsum du 'gyur ro/_/'og gi phung po las ri mkha' ris thob pa zhes pa
[\[183b.7\]]bdun brgya bdun gyis cha thob pa dbu ma'i phung por rnam par bsre'o/_/dbu ma'i phung po de dag las kyang chu gter ro/_/drug cu rtsa bzhis cha thob pas dman pa mi gsal nyin zhag go/_/kha cig tu nyin zhag so so'i gza' lhag pas gsal ba'i don du gza' gcig dman par
[\[184a\]]
[\[184a.1\]]'gyur ro/_/de'i phyir gsal ba'i nyin zhag gi tshogs su 'gyur ro/_/da ni bkra shis gsungs te ri dus gcig gis bsres pa zhes pa ni byed pa la ltos pa yin gyi grub pa'i mtha' la ltos pa ma yin no/_/brgya drug cu rtsa bdun gyis bsres pa ni ri dus gcig gis
[\[184a.2\]]bsres pa'o/_/gsal ba'i nyin zhag tshogs te ri klu dus kyis bgos pa yis/_nyin zhag gi tshogs de yang mig dmar gyi dkyil 'khor nyin zhag drug brgya brgyad cu rtsa bdun gyis bgos pa'o/_/'di las mig dmar gyi yongs su bskor ba shes nas lhag ma skar mas bsgyur
[\[184a.3\]]zhes pa nyi shu rtsa bdun gyis bsgyur ba las slar yang ri klu dus rnams kyis thob pa ni skar mar 'gyur ro/_/nam mkha' ro drug cu yis bsgyur ba las kyang ri la sogs pa rnams kyis thob pa ni chu tshod de mig dmar gyi longs spyod la thob par 'gyur ro/_/chu srang la sogs pa ni sngar brjod
[\[184a.4\]]pa'i cho gas so/_/'dir gza' thams cad kyi longs spyod kyi gnas rnam pa lngar 'gyur te/_khyim gyi gnas dang /_skar ma'i gnas dang /_chu tshod kyi gnas dang /_chu srang gi gnas dang /_dbugs kyi gnas rnams 'og nas 'og tu 'gyur ro/_/dbugs kyi gnas su dbugs
[\[184a.5\]]drug las lhag pa mi gnas te drug gi chas thob pa ni chu srang la gzhug go/_/chu srang ni drug cu las lhag par mi gnas te drug cu'i chas thob pa ni chu tshod kyi phung por gzhug go/_/chu tshod rnams kyang de bzhin du rgyu skar gyi phung por gzhug go/_/skar ma ni las gnyis la phyed dang
[\[184a.6\]]bcas pa'i bcu gsum pas lhag par mi gnas shing khyim drug tu gnas so zhes bya ba ni nges pa'o/_/da ni mig dmar dag pa gsungs pa mig dmar la ni phyed bcas dgu sbyang zhes pa ste/_'dir mig dmar gyi skar ma la sogs pa'i longs spyod tha dad du byas te mig dmar gyi longs
[\[184a.7\]]spyod gcig la skye ba'i rkang pa gzung ba'i don du skar ma dgu sbyang bar bya'o/_/phyed bcas zhes pa ni chu tshod sum cu chu tshod kyi gnas nas sbyang bar bya'o/_/tha skar la sogs pa'i skar ma'i longs spyod la gal te bu lon lhag na 'khor lo bsres la rnam par sbyang zhes pa ni/_'dir
[\[184b\]]
[\[184b.1\]]skar ma'i longs spyod tha skar la sogs pa la gdon mi za bar bu lon sbyang bar bya ste gal te bu lon gyi phung po lhag pa dang bcas shing longs spyod kyi phung po dman par gyur na/_de'i tshe 'khor lo bsres la rnam par sbyang ngo /_/'khor lo ni skar ma nyi shu rtsa bdun gyi tshogs te de dag
[\[184b.2\]]bsres la bu lon rnam par sbyang ngo zhes pa'i don to/_/'khor lo phyed ni dor bar bya ste zhes pa ni 'dir gal te sbyangs pa'i lhag ma 'khor lo phyed du gyur na/_de'i tshe dor bar bya ste phyed pas lhag par gyur na'ang 'dir lhag ma gang yin pa phyed pas lhag par gyur na'o/_/dor ba'i
[\[184b.3\]]lhag ma de ni rim pa min par 'gyur ro/_/gza' thams cad kyi dal ba'i las la rim pa min pas nor du 'gyur te rim pas ni bu lon no/_/skar ma drug cus bsgyur te chu tshod dag dang rab tu ldan par gyur pa zhes pa ni chu tshod kyi tshogs kyi don du rgyu skar gyi tshogs drug cus bsgyur bar
[\[184b.4\]]gyur pa la 'og na gnas pa'i chu tshod kyi tshogs steng du ldan par 'gyur ro/_/'byung me zla bas bgo khyim gyi rkang pa'i don du chu tshod kyi phung po la brgya sum cu rtsa lngas bgo ste gang thob pa de khyim gyi rkang par 'gyur ro/_/dal ba'i las dag la yang nor dang bu lon dag ni rim pa min dang rim
[\[184b.5\]]pas so/_/grangs bzhin du rig par bya'o/_/'dir khyim rgyu ba'i rkang pa ni de nyid ces pa skye ba nas khyim dang po la nyi shu rtsa lnga'o/_/gnyis pa la bcwa brgyad do/_/gsum pa la ri zhes pa bdun te/_khyim snga ma gsum la'o/_/de nas 'khor lo phyed kyi phyed gzhan la ni khyim bzhi pa la
[\[184b.6\]]bdun no/_/lnga pa la bcwa brgyad do/_/drug pa la nyi shu rtsa lnga'o/_/rab tu gsal bar ro rkang 'khor lo phyed la steng dang 'og tu ste zhes pa'o/_/longs spyod kyis ni chu tshod bsgyur las zhes pa ni/_chu tshod kyi tshogs las brgya sum cu rtsa lnga'i chas thob pa ni khyim gyi longs spyod du 'gyur
[\[184b.7\]]te/_de nyid rkang pa drug gi nang nas rkang pa'o/_/de nas gnyis pa ni longs spyod pa'i phyir longs spyod de/_longs spyod lhag ma des chu tshod lhag ma bsgyur ba las mda' dang yon tan zla bas 'khor lo phyed las cha thob pa/_longs spyod kyis chu tshod bsgyur ba'i phung po las brgya sum cu
[\[185a\]]
[\[185a.1\]]rtsa lnga'i chas thob pa ni snga ma phyed la gzung byar 'dod de/_rkang pa'i dbang gis zhes pa ni gza' phyed phyi mar ma bgrod kyi bar du'o/_/de'i 'og tu de bzhin phyi ma phyed la dor byar 'gyur zhes pa ni longs spyod de nyid phyed phyi ma la dor byar 'gyur ro/_/zos pa tshogs gcig byas
[\[185a.2\]]nas zhes pa ni snga ma phyed la gnas pa la gza' rnams kyis khyim gyi dbang gis rkang pa zos pa gang yin pa de dag tshogs gcig tu byas pa dang /_phyi ma phyed la snga ma dang phyi ma zos pa dor nas ma zos pa tshogs gcig tu byas te/_gza' yi bgrod pa'i dbang gis sbyin dang dor ba dag kyang
[\[185a.3\]]chu tshod la'o zhes pa la gza' rnams kyi bgrod pa ni rim pa min pa dang rim pa ste/_de'i dbang gis sbyin pa dang dor ba ni/_rim pa min pa'i dbang gis sbyin pa dang rim pa'i dbang gis dor ba'o/_/chu tshod la'o zhes pa ni chu tshod kyi phung po dang gza'i longs spyod skar ma'i phung po la'o zhes bya ba ni bkra
[\[185a.4\]]shis la sogs pa rnams kyi dal ba'i las thams cad la nges pa ste khyim gyi las kyi cho ga skye ba'i rgyu ba dag pa'o/_/da ni myur ba'i las kyi cho ga gsungs pa de nas nyi mas skyes rnam par sbyang ste bla ma nyi skyes dag kyang myur ba'i las la'o zhes pa ste/_de nas ni de ma thag nyid la'o/_/slar yang
[\[185a.5\]]khyim gyi las kyis rnam par dag pa'i gza'i longs spyod kyis nyi ma'i longs spyod la sbyang bar bya'o/_/nyi mar sa skyes rnam par sbyang ste zhes pa ni dal ba'i longs spyod nyi rkang dang bral ba las te gza'i longs spyod tha dad du byas nas so/_/de nas zhes pa ste bla ma yang sbyang bar bya zhing nyi skyes spen
[\[185a.6\]]pa yang sbyang bar bya ste kyang gi sgras mig dmar ji lta ba bzhin du'o/_/gang la zhe na myur ba'i las la'o/_/de bzhin du zla skyes te zla skyes kyi longs spyod la gza' lag gi longs spyod kyi don du nyi mas sbyang bar bya'o/_/dkar po la yang ste dkar po'i longs spyod pa yang dkar po'i longs spyod
[\[185a.7\]]kyi don du nyi mas sbyang bar bya'o/_/'dir gza' mthon pos gza' dma' mo la rnam par sbyang ngo zhes pa ni nges pa ste des na zla skyes dang dkar po la yang nyi mas sbyang bar bya'o/_/myur ba'i las la nges par rim pas nor du 'gyur zhes pa ni 'dir myur ba'i las te myur ba'i bya ba la rim
[\[185b\]]
[\[185b.1\]]pas nor du 'gyur ro/_/nges par zhes pa gdon mi za bar ro/_/rim pa min pas bu lon du 'gyur ro/_/gza' mthon po'i longs spyod dag pa'i lhag ma las 'khor lo phyed yongs su dor te sbyangs pa'i lhag ma ni 'dir rkang pa'o/_/gza' mthon po'i longs spyod rnam par dag pa'i lhag
[\[185b.2\]]ma'i skar ma ni gza' rnams kyi nyin zhag gi longs spyod kyi dbang gi dbang gis rgyu ba'i skar mar 'gyur ro/_/de nyid gza' rgyu ba'i rkang pa ste chu tshod du ma'i bdag nyid can no/_/gza' rgyu rkang pa'i chu tshod de dag rnams kyis lhag ma'i chu tshod bsgyur/_/drug cu'i cha yis thob pa gza' rgyu rkang pa
[\[185b.3\]]dag las gzung bya dang ni dbrog bya de bzhin nyid ces pa ni snga ma bzhin du phyed snga ma la gzung bar bya ba dang phyed phyi ma la dbrog par bya ba'o/_/zos pa dag ni tshogs gcig byas nas gza' yi bgrod pa'i dbang gis sbyin dang dor ba mtha' dag ste zhes pa ni 'dir myur ba'i las la rim
[\[185b.4\]]pas sbyin pa dang rim pa min pas dor ba ste phyed snga ma la zos pa'i tshogs dang phyed phyi ma la ma zos pa'i tshogs ni snga ma bzhin no/_/sa skyes la ni rkang pa rgyal ba sogs te zhes pa la rgyal ba ni nyi shu rtsa bzhi'o/_/de dag kyang dang po la gnas pa ste ma nu'i gnas gnas bcu bzhi la
[\[185b.5\]]gnas pa'i rkang pa bcu bzhi po gang dag gi gnas dang po la'o/_/sa skyes la de la sogs pa'i rkang pa ni rkang pa rgyal ba sogs te rab gsal ma nu'i gnas rgyu skar gyi gnas bcu bzhi la mtha' dag gzhag par bya ste/_de ltar gza' rnams thams cad kyi ni rim par yongs su brtsi bar
[\[185b.6\]]rig par bya'o mi'i dbang zhes so/_/zla skyes te zla skyes kyi longs spyod dang dkar po las nyi mas rnam par dag pa ni zla ba'i bu gza' lag tu 'gyur zhing /_dkar po las rnam par dag par gyur pa ni dkar por 'gyur te/_zla skyes dang dkar po'i longs spyod las so/_/bkra shis
[\[185b.7\]]rnam par dag pa'o/_/da ni gza' lag gsungs pa stong dang nam mkha' zla bas bsgyur ba'i mtha' dag nyin zhag tshogs la zhes pa ste/_sngar rnam par dag pa'i nyin zhag gi tshogs mtha' dag brgyas bsgyur ba ni stong dang nam mkha' zla bas bsgyur ba'o/_/me dang nyi ma ri yis
[\[186a\]]
[\[186a.1\]]dman zhes pa ni brgyas bsgyur ba'i nyin zhag gi tshogs de nyid bdun stong brgya nyi shu rtsa gsum gyis dman pa'o/_/ri nas bug pa ri dang klu yis bgo ste zhes pa la ri nas ni bdun nas te bug pa ri dang klu zhes pa ni brgyad stong bdun brgya dgu bcu rtsa bdun te rang gi rkang pa'i
[\[186a.2\]]dkyil 'khor gyi nyin zhag ri nas bug pa ri dang klu de dag gis bgo ste rnam par dbye'o/_/slar yang lhag ma skar ma la sogs dbye bas bsgyur zhes pa ni dkyil 'khor gyi nyin zhag gi cha'i lhag ma'i nyin zhag gi tshogs slar yang bsgyur te skar ma la sogs dbye ba nyi shu rtsa bdun gyis
[\[186a.3\]]bsgyur ro/_/sogs pa'i sgras slar yang dkyil 'khor gyi cha'i lhag ma drug cus bsgyur te de bzhin du chu srang rnams kyis bsgyur zhing dbugs drug gis bsgyur ro/_/rab brjod dkyil 'khor gyi nyin zhag gi cha yis thob pa ni skar mar 'gyur ro/_/slar yang chu tshod kyi gnas su chu
[\[186a.4\]]tshod de/_de bzhin du chu srang dang dbugs ni thob pa'o/_/zla skyes longs spyod de rkang pa'i longs spyod dag tu 'gyur ro/_/zla skyes dor te nyi ma'i dbus nas mi bdag bzang po mi bdag skar ma phyed kyang yang dag spang zhes pa ni ri la sogs pa'i dkyil 'khor gyis thob pa zla skyes kyi longs spyod
[\[186a.5\]]gang yin pa de dag myur ba'i las la rnam par dag pa'i don du dor te/_de nas nyi ma'i dbus nas kye mi bdag bzang po mi bdag ste bcu drug dang skar ma phyed kyang zhes pa chu tshod sum cu nyi ma'i chu tshod kyi longs spyod las so/_/ci ste bu lon dag par ma gyur na de'i tshe rgyu skar gyi 'khor lo rab
[\[186a.6\]]tu bsres nas bu lon rnam par sbyang bar bya'o zhes bya ba ni snga ma'i nges pa las so/_/lhag ma'i bya ba nor dang bu lon dal dang myur ba'i las kyang mig dmar ji lta bzhin du 'gyur zhes pa ni go sla'o/_/zla skyes rkang pa dal ba'i las la bcu ri me ste zhes pa la zla skyes gza' lag ste/_dal ba'i
[\[186a.7\]]las la ni khyim gyi las la snga ma dang phyi ma'i gnas drug la khyim gyi gnas dang po la bcu'o/_/khyim gyi gnas gnyis pa la ri zhes pa bdun no/_/khyim gyi gnas gsum la me zhes pa gsum ste phyed snga ma la'o/_/de nas phyed phyi ma la khyim gyi gnas bzhi pa la gsum mo/_/khyim gyi
[\[186b\]]
[\[186b.1\]]gnas lnga pa la bdun no/_/khyim gyi gnas drug pa la bcu ste bcu ri me ni dal ba'i las la rkang pa'o/_/myur ba'i las te rgyu skar gyi las la mi bdag la sogs ni bcu drug la sogs pa ste gnas bcu bzhi la rkang pa bcu bzhir 'gyur ro/_/de dag kyang 'chad par 'gyur ba las
[\[186b.2\]]brjod par bya'o/_/gza' lag yongs su dag pa'o/_/da ni phur bu gsungs pa nyin zhag tshogs ni mkha' mkha' ro dang mig gis dman pa byas nas zhes pa ste/_nyin zhag tshogs ni sngar gyi nyin zhag gi tshogs te brgya phrag nyi shu rtsa drug gis dman pa byas nas so/_/mkha'
[\[186b.3\]]mkha' ro dang mig gis dman zhes pa ni byed pa la ltos pa yin gyi grub pa'i mtha' la ltos pa ma yin no/_/so me chu gter dag gis bgo zhes pa ni bzhi stong sum brgya sum cu rtsa gnyis kyis bgo ba'o/_/lhag ma ni bgos pa'i lhag ma ste skar mas bsnun pa ni nyi shu rtsa bdun gyis bsgyur
[\[186b.4\]]ba las dkyil 'khor gyi chas skar mar 'gyur ro/_/slar yang sngar brjod pa'i rim pas bla ma'i longs spyod la yang chu tshod la sogs par 'gyur ro/_/rgyu skar nyi ma sbyang ste zhes pa ni phur bu'i longs spyod 'di las skar ma bcu gnyis sbyang bar bya ste bya ba lhag ma ni mig dmar bzhin no/_/
[\[186b.5\]]'phrog byed dgu dang rtse mo can ni dal ba'i las la rkang pa'o zhes pa ni sngar bzhin du khyim gyi gnas drug la ste 'phrog byed ces pa bcu gcig go/_/de nas dgu'o/_/de nas rtse mo can zhes pa gsum ste de bzhin du phyed phyi ma la yang lugs las bzlog pas so/_/slar yang myur ba'i
[\[186b.6\]]las dag la rkang pa rab gsal ma nu'i gnas te/_gnas bcu bzhi la phyogs rkang la sogs de dag go zhes pa la phyogs zhes pa bcu la sogs pa ste/_rgyu skar rgyu ba'i rkang pa ni 'chad par 'gyur ba las brjod par bya'o/_/phur bu dag pa'o/_/da ni pa sangs gsungs pa nyin zhag
[\[186b.7\]]mkha' dang zla bas bsgyur zhes pa ste bcus nyin zhag gi tshogs bsgyur nas chu gter nor gyis dman pa zhes pa brgyad cu rtsa bzhis dman par byas te/_ri dang rgyal ba mig gis bgo zhes pa ni rkang pa'i dkyil 'khor gyi nyin zhag nyis stong nyis brgya bzhi bcu rtsa bdun gyis te myur ba'i
[\[187a\]]
[\[187a.1\]]rkang pa dag pa'i don du'o/_/lhag ma skar mas bsgyur ba las kyang skar ma'i longs spyod slar yang chu tshod kyi longs spyod mig dmar bzhin te de bzhin du chu srang la sogs pa'i longs spyod ni myur ba'i las la ste pa sangs kyi yin no/_/pa sangs kyi dal ba'i las la yang
[\[187a.2\]]rgyu skar dus ni zhes pa rgyu skar drug go/_/nyi ma la sbyang zhes pa nyi ma'i longs spyod la ste thams cad du lnga pa'i don la bdun par rig par bya'o/_/mda' dus ri bong can ni dal ba'i las la rkang pa ste zhes pa ni snga ma bzhin du khyim gyi gnas drug la mda' zhes pa lnga'o/_/dus zhes
[\[187a.3\]]pa bzhi'o/_/ri bong can zhes pa gcig ste phyed snga ma la'o/_/de bzhin du phyed phyi ma la lugs las bzlog pas so/_/myur la ste myur ba'i las la de nyid la sogs dbye bas zhes pa ni nyi shu rtsa lnga la sogs pa'i dbye bas te de nyid la sogs dbye bas zhes so/_/rab gsal
[\[187a.4\]]ma nu'i gnas dag la ste zhes pa rgyu skar gyi rkang pa'i gnas bcu bzhi la'o/_/sbyin dor mig dmar bzhin zhes pa ni bkra shis la ji lta ba de bzhin du rgyu ba'i rkang pa sbyin pa dang dor bar yang 'gyur ro/_/pa sangs dag pa'o/_/da ni spen pa gsungs pa mkha' mig klu dang rig byed kyis
[\[187a.5\]]dman gsang ba'i nyin zhag tshogs ni zhes pa ste/_sngar gyi nyin zhag gi tshogs gsal ba la bzhi stong brgyad brgya nyi shus dman pa ste dman pa zhes pa ni byed pa la ltos pa yin gyi grub pa'i mtha' la ltos pa ma yin no/_/drug ro ri mkha' zla ba yis bgo zhing zhes pa ni dkyil
[\[187a.6\]]'khor gyi nyin zhag khri bdun brgya drug cu rtsa drug gis bgo ba'o/_/lhag ma skar mas bsgyur ba las dkyil 'khor gyi nyin zhag gi chas thob pa ni skar mar 'gyur te de bzhin du chu srang la sogs pa'i longs spyod du 'gyur ro/_/spen pa yi ni dor bya dag kyang bcwa brgyad do zhes pa ni spen
[\[187a.7\]]pa'i longs spyod las rgyu skar bcwa brgyad dor bar bya bar 'gyur ro/_/bu lon lhag na 'khor lo byin nas sbyang bar bya bar 'gyur ro zhes bya ba ni snga ma'i nges pa ste skye ba'i skar ma rgyu ba'i don du'o/_/'di'i dal ba'i las la rkang pa nyi shu rtsa gnyis tshes dus zhes pa ni khyim gyi gnas drug
[\[187b\]]
[\[187b.1\]]la rkang pa rnams te khyim dang po la nyi shu rtsa gnyis so/_/de nas tshes zhes pa bco lnga'o/_/de nas dus zhes pa drug go/_/de bzhin du phyed phyi ma la yang shes par bya ste rab gsal ro'i gnas la'o zhes gsungs pa'i phyir ro/_/myur ba'i las la ro la sogs zhes pa ni myur ba ste rgyu
[\[187b.2\]]skar gyi las la gnas bcu bzhir ro la sogs pa ni drug la sogs pa'i rkang pa rnams sbyin pa dang dor ba'o/_/de dag kyang 'chad par 'gyur ba la brjod par bya ste/_gza'i rkang pa'i tshogs la rnam pa thams cad du spen pa dag pa'o/_/da ni rgyu ba'i mtshan nyid gsungs pa myur dal
[\[187b.3\]]rgyu ba dag kyang rim pas rkang pa bgrod pa la ste zhes pa ni myur ba'i las la nyi ma'i dkyil 'khor las shar ba'i gza'i rkang pa bcu bzhi'i chu tshod phyed snga ma longs spyod pa ni myur bar rgyu ba zhes brjod do/_/rim pas rkang pa bgrod par byed pa'i phyir/_rim pas rkang pa bgrod pa la
[\[187b.4\]]ste/_phyed phyi ma la gang zhig longs spyod pa de ni dal bar rgyu ba zhes brjod do/_/'khyog po nyid ni rim min gyis zhes pa ni de nas 'khor lo phyed yongs su dor ba la gza'i rim pa min par 'gyur ro/_/rim pa min pa de yang 'khyog por rgyu ba zhes brjod de phyed snga ma la'o/_/phyed
[\[187b.5\]]phyi mar yang nyi ma 'gro ba'i dbang gis gza' rnams kyis ni 'byung ba yang zhes pa 'byung bar rgyu ba zhes brjod de 'khyog po yongs su btang ba las so/_/'dir shar nas rim par bgrod pa la phyed snga ma'i bar du nor 'phel lo/_/de nas phyed phyi ma la 'khor lo phyed kyi bar du nor
[\[187b.6\]]'grib po/_/de nas 'khor lo phyed yongs su dor nas rim pa min pas phyed snga ma la bu lon 'phel lo/_/phyed phyi ma la nyi ma'i rgyu skar la rab tu zhugs kyi bar du bu lon 'grib po/_/de nas nub ste slar yang 'char ba ni rim pa de nyid kyis rig par bya'o/_/sum cu rtsa bdun lag
[\[187b.7\]]pas bsgyur ba'i zla ba rnams kyis mjug rings dag ni myur dang 'khyog por 'gyur zhes pa 'dir mjug rings mdor bstan pa'i rkang pa 'di ni 'chad par 'gyur ba las rgya cher brjod par bya'o/_/gza'i skabs so/_/da ni gza' rnams kyi 'char ba dang nub pa'i dus gsungs pa
[\[188a\]]
[\[188a.1\]]gang dag su zhig nyi ma'i longs spyod la ni rab zhugs gza' de dag kyang nges par nub par 'gyur zhes pa ste/_nyi ma'i dkyil 'khor gyi 'od zer gyis mi mthong ba'i phyir nub par gyur pa zhes brjod kyi gza' rnam pa thams cad du med pa ni ma yin no/_/nyi ma btang nas
[\[188a.2\]]'char bar 'gyur te zhes pa ni nub par gyur pa'i gza' de nyid kyis rang gi rgyu ba'i dbang gis nyi ma btang bar gyur pa na 'char bar 'gyur te nyi ma'i 'od zer gyis yongs su btang ba'i phyir ro/_/de'i lam yang bgrod pa 'gro ba'i rnam par dbye bas so zhes pa ni 'char ba'i gza' de'i lam
[\[188a.3\]]yang bgrod pa 'gro ba'i rnam par dbye bas so/_/bgrod pa dag gi rnam par dbye ba ni bgrod pa'i rnam par dbye ba ste me'i dkyil 'khor nas kai lA sha'i byang du gangs can gyi bar dang /_gangs can nas lhor me'i dkyil 'khor gyi bar du phyed dang bcas pa'i nyin zhag brgya brgyad cu rtsa gnyis
[\[188a.4\]]kyi rnam par dbye ba ste des nyi ma'i bgrod pa 'gro ba'i rnam par dbye ba'o/_/nyi ma 'gro ba'i rnam par dbye ba nges 'char ba'i gza' de dag gi lam du yang 'gyur ro/_/g.yon pa'i lam la gnas pa gang yin de ni nyi ma 'gro ba'i dbang gis g.yon nas 'gro ba ste zhes pa ni 'dir g.yon gyi lam
[\[188a.5\]]la gnas pa ni zhi ba'i gza' zla skyes la sogs pa rnams te/_gza' lag dang pa sangs dang mjug rings rnams ni g.yon gyi yan lag tu yang dag par byung ba'i phyir ro/_/nyi ma'i dkyil 'khor la nub pa'i dus su yang g.yon gyi yan lag nas rab tu 'jug cing 'char ba yang g.yon
[\[188a.6\]]gyi yan lag nas so/_/de'i phyir g.yon pa'i lam la gnas pa'i gza' gang yin pa de ni drag po'i gza' rnams kyi g.yon nas 'gro ste nyi ma'i ji lta ba bzhin no/_/g.yas la gnas pa dag ni g.yas kyis zhes pa la 'dir g.yas la gnas pa ni gang zhig g.yas kyi lam nas nyi ma'i
[\[188a.7\]]dkyil 'khor la nub par 'gyur ba ste bkra shis dang phur bu dang spen pa'o/_/drag po ni zhi ba'i gza' rnams kyi g.yas nas 'gro ste g.yas kyi yan lag tu yang dag par byung ba'i phyir ro/_/'dir mjug rings ni g.yon gyi yan lag tu yang dag par byung ba'i phyir lus kyi dbye bas zhi ba'o/_/
[\[188b\]]
[\[188b.1\]]phur bu ni g.yas kyi yan lag tu yang dag par byung ba'i phyir lus kyi dbye bas drag po'o/_/de bzhin du slar yang gsal bar 'dir ni phan tshun 'thab ste dgra yin phyir zhes pa ni zhi ba dang drag po gza' lag dang bkra shis dag dang /_phur bu dang pa sangs dag dang /_spen pa dang mjug
[\[188b.2\]]rings 'di dag phan tshun 'thab par 'gyur te dgra nyid yin pa'i phyir ro/_/rang gi zhing la yang dag gnas rnams gal te de la dgra dag gyur na nges par 'thab pa'o zhes pa ni mig dmar gyi rang gi zhing lug gi khyim dang sdig pa'i khyim ste zhing de la mig dmar yang dag par gnas pa de'i
[\[188b.3\]]tshe gal te zhing de la gza' lag longs spyod par gyur na de'i tshe nges par 'thab bo/_/de bzhin du gza' lag gi zhing 'khrig pa dang bu mor gal te mig dmar rgyu ba'i dbang gis longs spyod par gyur pa de ltar na yang 'thab bo/_/de bzhin du phur bu'i zhing gzhu dang nya la gal te pa sangs gyur na
[\[188b.4\]]de'i tshe phur bu dang pa sangs 'thab bo/_/de bzhin du pa ba sangs kyi zhing glang dang srang la yang ngo /_/de bzhin du spen pa'i zhing chu srin dang bum pa la gal te mjug rings gyur na de'i tshe 'thab bo/_/de bzhin du ri bong can gyi zhing ka rka Ta la gal te spen pa gyur na de'i tshe mjug rings dang lhan
[\[188b.5\]]cig rtsod do/_/mjug rings g.yon gyi yan lag tu skyes pa'i phyir ro/_/skar ma la ste gzhan la 'thab pa min par zhes pa ni 'dir slar yang gza' rnams kyi skye ba'i skar ma la ltos nas skar ma la'o/_/rang gi zhing gi khyim 'ba' zhig la 'thab pa ma yin te skye ba'i skar ma la yang dgra dag
[\[188b.6\]]'thab par 'gyur te pa sangs skar ma na bso la'o/_/bkra shis skar ma mchu la'o/_/phur bu skar ma me bzhi la'o/_/gza' lag skar ma lha mtshams la'o/_/spen pa skar ma snubs la'o/_/mjug rings skar ma chu smad la'o/_/zla skyes dang bkra shis dag rang rang gis skar ma la
[\[188b.7\]]'thab ste/_de bzhin du pa sangs dang phur bu dag dang /_spen pa dang mjug rings dag go/_/rang rang gi skar ma ma gtogs par skar ma'am zhing gzhan la 'thab pa min par 'gyur bar nges pa ni gdon mi za ba'o/_/skar ma gzhan la phan tshun mtshungs pa dag tu ldan par 'gyur ro/_/
[\[189a\]]
[\[189a.1\]]de bzhin du zla ba'i rwa mtho ba yang gal te nyi ma yi ni g.yon du zla ba zhugs par gyur cing 'byung ba yang ni g.yon pa yis yin par gyur na de'i tshe byang gi rwa ni mtho bar 'gyur te kha cig tu ni bgrod pa'i dbang gis lho ru ste lhor bgrod pa la'o/_/mu ge dang char mi 'bab pa la
[\[189a.2\]]sogs pa'i rgyu las yin gyi ngo bo nyid kyis ni ma yin no/_/da ni sgra gcan rab tu 'jug pa gsungs te tshigs mtshams su ni nya'i mtshams su ste yang yig gis gnam stong gi mtshams su yang ngo /_/sgra gcan gdong dang zla ba mnyam par 'gro ste mngon du phyogs par 'dzin pa kho nar 'gyur
[\[189a.3\]]ro/_/'dir mngon du phyogs pa ni shar du 'dzin pa'o/_/de nyid sgra gcan 'khor ba'i dbang gis shes par bya ste byed pa gzhan thams cad la rab tu grags pa'i phyir 'dir bcom ldan 'das 'jam dpal gyis 'bad pa ma mdzad do/_/g.yon du rgyu ba dag la g.yas min du ste zhes pa ni g.yon
[\[189a.4\]]du sgra gcan 'khor ba la g.yas min g.yon du zla ba 'dzin par 'gyur ro/_/nyi ma'i bgrod pa'i dbang gis g.yas la g.yas pa'i char zhes pa ni nyi ma'i longs spyod las byung ba zla ba'i bgrod pa'i dbang gis te nyi ma'i bgrod pa'i dbang gis zhes so/_/g.yas la ste g.yas su 'khor
[\[189a.5\]]pa la g.yas su zla ba 'dzin par 'gyur ro/_/de ltar sgra gyis ni phyogs mtshams su 'dzin ri bong 'dzin pa zhes pa ni de ltar brjod pa'i rim pas 'khor ba'i dbang gis ri bong 'dzin pa sgra gcan gyis phyogs mtshams su 'dzin no/_/'byung ba dag ni rgyab tu yang /_shar la sogs
[\[189a.6\]]pa 'khor nas 'byung ba dag ni nub tu 'khor bas rgyab tu 'dzin no/_/rtsa ba'i rgyud dam gzhan gyi byed pa gzhan la yang sgra gcan 'khor ba la sogs pa shes par bya'o/_/da ni rgyu skar gyi 'go la gsungs pa tha skar la sogs nag pa phyed du nyin dang mtshan mo mnyam pa'i dbus su 'go
[\[189a.7\]]la'i ri mo'o/_/tha skar la sogs pa nag pa phyed dang nag pa phyed la sogs pa nam gru'i mthar lug dang srang la sogs pa nyin mtshan mnyam pa la dbus su nyin mtshan mnyam pa'i 'go la'i ri mo ste/_nyi ma 'char ba dang nub pa'i rgyu las chu tshod sum cu sum cu'i bdag nyid can du
[\[189b\]]
[\[189b.1\]]'gyur ro/_/'go la de nyid ni rgyu skar gyi dbye bas 'gyur te/_rgyu skar g.yas dang g.yas min dag la nges par srid pa'i gnas su khyim gyi dbye bas yang dag gnas zhes pa ni las kyis 'dir mi shes pa'i dbang gis 'go la'i 'dod pa rnam pa sna tshogs gnas la sogs pa'i dbye
[\[189b.2\]]ba tha dad pas brjod do/_/'dir 'go la la gza' brgyad po dag gi myur ba dang dal bar 'gro ba'i dbye bas khyim longs spyod pa ni mnyam ste/_dper na so ba 'chag pa la ba lang ka ba las ring du 'khor ba gang yin pa de ni 'gyogs par 'gro zhing gom pa mang po dag gis skor bar byed
[\[189b.3\]]la/_ka ba la nye bar 'khor ba gang yin pa de ni dal bar 'gro zhing gom ba nyung ngus skor bar byed de de bzhin du gza' rnams kyang rig par bya'o zhes grag go/_/'jig rten pa'i 'dod pa dang po rigs pas rnam par dpyad de 'dir rang rang gi grub pa'i mtha'i bsam pa'i dbang gis rtsis
[\[189b.4\]]kyi tha snyad med cing 'dod pa gcig tu mi 'gyur ro/_/de nyid kyi phyir rnam par dpyad par bya ste/_'dir 'go la la nyi ma las myur ba dang dal bar 'gro ba'i gza' gang yin pa de dag ci steng nas steng dang 'og nas 'og tu gnas sam/_'on te g.yon gyi cha dang g.yas kyi char gnas/_
[\[189b.5\]]rnam pa gnyis ka yang 'gal te/_gal te nyi ma las 'og dang steng du rnam par gnas na de'i tshe myur ba dang dal ba dag tu phrad par mi 'gyur te/_rang gi gnas yongs su mi gtong ba'i phyir ro/_/ci ste pha rol gyi grub pa'i mtha' smra ba pos smras pa/_'og na gnas pa'i sems can
[\[189b.6\]]rnams kyis 'og dang steng gi gza' phrad cing mnyam par mthong ste 'og gi gzas steng gi gza' bsgribs pa ni mnyam pa nyid do zhe na/_'di la brjod pa 'dir mnyam pa nyid ni nyi ma'i gung gi dus la ste 'char ba dang nub pa'i dus la ma yin no/_/'char ba'i dus su gnas tha dad pa'i
[\[189b.7\]]mthu las sems can rnams kyis 'og dang steng du gza' rnams blta bar bya bar 'gyur ro/_/de bzhin du nub pa'i dus su yang ste/_de ltar yang ma yin no/_/de bzhin du g.yas dang g.yon la gnas pa rnams kyang nyi ma dang lhan cig phrad pa med de rang gi gnas yongs su mi gtong
[\[190a\]]
[\[190a.1\]]ba'i phyir ro/_/de ltar na gza' rnams nyi ma'i dkyil 'khor la nub pa dang 'char ba yang med par 'gyur ro/_/de'i phyir don dam par gza' rnams kyi gnas gzhan pa med do/_/byis pa rnams kun tu rmongs pa skyed par byed pa'i tshig rigs pa dang bral ba 'di
[\[190a.2\]]dag kyang skye bo mi shes pa rnams kyis bkod pa ste/_'dir gnas dang po la zla ba dang /_gnyis pa la gza' lag dang /_gsum pa la pa sangs dang /_bzhi pa la nyi ma dang /_lnga pa la sa skyes dang /_drug pa la phur bu dang /_bdun pa la sgra gcan dang /_brgyad pa la spen pa gnas so
[\[190a.3\]]zhes bya ba ni srid pa'o/_/'dir khyim gyi 'khor lo la gza' thams cad byang du 'gro ba dang lhor 'gro ba yod de dper na nyi ma'i rgyu skar longs spyod pa'i dbang dang khyim drug longs spyod pa'i dbang gis bzhin no/_/byang du 'gro ba dang lhor 'gro ba'i nyi ma de dang phrad pa na gza' 'ga'
[\[190a.4\]]zhig nyi ma'i steng du 'gro ba dang 'ga' zhig 'og tu 'gro ba yang med do/_/'dir khyim gyi 'khor lo la dal bar 'gro ba'i dbang gis gza' 'ga' zhig nyi ma'i rgyab nas 'ong ngo /_/shar bar gyur pa na zla ba ni mdun nas 'gro ste myur bar bgrod pa'i dbang gis so/_/gza' lag dang
[\[190a.5\]]pa sangs ni rkang pa'i dbang gis res 'ga' mdun dang res 'ga' rgyab tu shar nas bgrod do/_/'di dag gi bgrod pa yongs su shes par bya ba'i don du khyim gyi 'go la gsungs te/_rgyu skar g.yas su gnas bcu bzhi dang g.yas min du gnas bcu bzhi dag la khyim gyi dbye bas yang dag/_
[\[190a.6\]]gnas zhes pa ni khyim rnams kyi dbye ba rkang pa dang bcas pa'i rgyu skar gnyis te/_khyim so so'i khyim gyi dbye ba de dag gis byang du 'go la'i ri mo'i dbus su tha skar la sogs pa nag pa phyed kyi bar phyed dang bcas pa'i rgyu skar bcu gsum mo/_/lho ru yang 'go la'i ri mo'i dbus su nag pa
[\[190a.7\]]phyed la sogs pa nam gru'i mthar phyed dang bcas pa'i rgyu skar bcu gsum mo/_/gzhu yi rnam pa'i dus khyim dag la 'go la'i dbus nas lhor ni me'i dkyil 'khor la gnas shing zhes pa ni gzhu'i rnam pa'i khyim drug la 'go la nyin mtshan mnyam pa'i ri mo'i dbus nas rgyu skar gyi 'khor
[\[190b\]]
[\[190b.1\]]lo phyed kyi rgyu skar gyi 'khor lo lhor gnas so/_/byang du de ni bsil ba'i ri ste pad 'dab bzang po bzhin du shar du lug dang srang sogs la'o zhes pa ni lhor khyim drug la so sor rgyu skar gyi 'khor lo phyed gnas pa ji lta ba de bzhin du 'go la'i ri mo'i dbus nas byang du khyim so so'i dbye
[\[190b.2\]]bas khyim drug la gnas so/_/shar du lug dang srang sogs te bu mo'i mthar thug pa la gnas shing de bzhin du srang la sogs pa nya'i mthar thug pa la gnas so/_/'dir shar gyi phyed du lug go/_/dbang ldan du glang ngo /_/byang gi phyed du 'khrig pa'o/_/slar yang byang gi
[\[190b.3\]]phyed du ka rka Ta'o/_/rlung du seng ge'o/_/nub kyi phyed du bu mo'o/_/slar yang nub kyi phyed du srang ngo /_/bden bral du sdig pa'o/_/lho'i phyed du gzhu'o/_/slar yang lho'i phyed du chu srin no/_/me ru bum pa'o/_/shar gyi phyed du nya'o zhes pa ni 'go la la khyim dgong ba'o/_/'dir lug shar
[\[190b.4\]]ba na srang nub bo/_/glang shar ba na sdig pa nub ste de ltar thams cad du nyin mtshan gyis shar ba'i khyim nas khyim bdun pa ni nub par rig par bya'o/_/da ni 'jig rten spyi'i lugs kyis 'go la'i rgya gsungs pa me nas bsil ba'i ri yi mtshams su dpag tshad stong phrag mkha' dang nam
[\[190b.5\]]mkha' mkha' dang mnga' ri'o zhes pa ste/_'dir lho me'i dkyil 'khor nas byang kha ba can chen po'i mtshams su 'go la'i tshad dpag tshad stong phrag bdun cu rtsa lnga'o/_/de bzhin du shar dang nub 'khor ba nas te gsal bar le'u lnga pa las brjod par bya'o/_/dbus su 'khor lo
[\[190b.6\]]phyed kyi ri mo zhes pa ni khyim gyi 'khor lo'i dbus su nyin mtshan mnyam pa'i ri mo ste/_dpag tshad stong phrag bdun cu rtsa lnga'i dbus su phyed dang bcas pa'i stong phrag sum cu rtsa bdun gyi mthar 'gyur ro/_/de la bgrod pa ni dbus su 'khor lo phyed kyi ri mo nyi ma'i bgrod pa dag kyang zhes pa
[\[190b.7\]]ste kyang gi sgra las gza' thams cad kyi 'khor lo phyed kyi dbus kyi ri mo bgrod pa ni rang rang gi mnyam pa la mtshan mo gcig yin gyi dus thams cad du ni ma yin no/_/phyi nas g.yas dang g.yas min dag tu rgyu ste zhes pa ni phyi nas mnyam pa'i dus kyi nyin zhag las lhor bgrod pa la lhor
[\[191a\]]
[\[191a.1\]]rgyu'o/_/byang du bgrod pa la byang du rgyu'o/_/g.yas dang g.yas min dag ni srang la sogs pa dang /_lug la sogs pa la'o/_/nyin dang mtshan mo rgyu skar dbye bas rim pa yis/_lam rnams mkha' klu zla ba zhes pa ni lam rnams kyi grangs brgya brgyad cu ste 'dor zhing nyin dang mtshan
[\[191a.2\]]mo dag kyang ji srid bgrod pa dag gi mthar zhes pa ni byang du bgrod pa nas lhor bgrod pa'i bar dang lhor bgrod pa nas byang du bgrod pa'i bar du'o/_/nyi ma ri bong can gyi nyin mtshan chu tshod drug cu dag las 'grib dang 'phel ba drug chas so/_/zhes pa ni 'dir drug chas 'grib par
[\[191a.3\]]'gyur zhing 'phel bar 'gyur te chu tshod drug cu'i drug cha chu tshod bcus chu srin nas 'khrig pa'i mthar thug pa'i bar du mtshan mo 'grib cing nyin mo 'phel lo/_/ka rka Ta nas gzhu'i mthar thug pa'i bar du nyin mo 'grib cing mtshan mo 'phel te nges par nyi ma ri bong can ni 'grib dang 'phel
[\[191a.4\]]zhes pa drug chas so/_/'dir kai lA sha'i dum bu la grib mas nges pa ni 'phags pa'i yul du ma yin te/_'phags pa'i yul du byang du bgrod pa nas/_lhor bgrod pa'i mtha' dang /_lhor bgrod pa nas byang du bgrod pa'i mthar grib ma'i nges pa'i dbang gis bcu'i chas
[\[191a.5\]]'grib cing 'phel lo/_/de bzhin du bod dang li dang rgya nag la sogs pa'i yul rnams su dgu cha dang brgyad cha dang bdun cha dag gis sham b+ha la'i yul la thug pa'i bar du grib ma'i dbang gis 'grib cing 'phel bar rig par bya'o/_/da ni steng du nyi ma 'khor ba'i dbang gis dum
[\[191a.6\]]bu bcu gnyis la sa'i 'go la gsungs pa/_gang phyir ri la skye bo rnams kyi nyin mtshan mnyam par 'gyur te lug nyi srang gi nyi ma la'o zhes pa ste/_sa'i dum bu gang du lug gi nyi ma la dpyid phyed kyi nyin mtshan mnyam par 'gyur na srang gi nyi ma la ston phyed du 'gyur ro/_/de'i phyir
[\[191a.7\]]de bzhin du lug gi nyi ma la ston phyed du 'gyur na srang gi nyi ma la dpyid kyi dus phyed kyi nyin mtshan mnyam par 'gyur ro/_/de bzhin du phan tshun ltos pa las gang gi phyir sa'i dum bu dang po la ri zhes pa sa'i dum bu bdun pa la ste/_lhun po'i lho nas byang dang byang nas lhor sa'i dum bu
[\[191b\]]
[\[191b.1\]]bdun pa la nyin mtshan mnyam par 'gyur ro/_/de phyir gnyis brgyad dum bu dag la nges par glang la gnas dang sdig pa la gnas de bzhin no zhes pa ni 'dir ji ltar sngar brjod pa la lhun po'i lho dang byang gi sa'i dum bur lug gi nyi ma dang /_srang gi nyi ma la nyin mtshan mnyam par
[\[191b.2\]]'gyur ba de bzhin du cung zad bden bral gyi zur du gnas pa dang dbang ldan gyi zur phyed kyi char gnas pa la yang nges pa/_zhes pa gdon mi za bar nyi ma glang la gnas pa dang /_sdig pa la gnas pa la de bzhin du dpyid phyed dang ston phyed nyin mtshan mnyam par 'gyur ro/_/de bzhin du bug
[\[191b.3\]]pa zhes bya dgu pa dang me grangs te gsum pa'i sa'i dum bur bden bral gyi zur gyi phyed gzhan la gnas pa dang dbang ldan gyi zur phyed la gnas pa la nyin mtshan mnyam par 'gyur te/_nyi ma 'khrig pa la gnas pa dang /_gzhu la gnas pa la dpyid phyed dang ston phyed du 'gyur ro/_/
[\[191b.4\]]phyogs kyi tshad bcu pa dang bzhi pa dag la ni lhun po'i shar gyi sa'i dum bu dang nub kyi sa'i dum bur nyin mtshan mnyam par 'gyur te nyi ma ka rka Ta la gnas pa dag dang chu srin la gnas pa la dpyid phyed dang ston phyed du 'gyur ro/_/lnga pa la gnas pa dang bcu gcig pa la yang mdun gyi sa'i dum
[\[191b.5\]]bur nyin mtshan mnyam par 'gyur te dpyid phyed dang ston phyed du 'gyur ro/_/seng ge bum par rab tu zhugs par gyur pa na ste nyi ma lnga pa rlung gi zur gyi phyed la gnas pa dang bcu gcig pa me'i zur gyi phyed la gnas pa la nyin mtshan mnyam par 'gyur te dpyid phyed dang ston phyed du 'gyur ro/_/
[\[191b.6\]]bcu gnyis ro yi sar ni zhes pa bcu gnyis pa me'i zur gyi phyed gzhan la gnas pa dang ro rlung gi zur gyi phyed gzhan la gnas pa la stes zhes pa lung gi tshig go/_/nyi ma nya la gnas pa dang bu mo la gnas pa la nyin mtshan mnyam pa gnyis su 'gyur te dpyid phyed dang ston phyed gyur ro/_/
[\[191b.7\]]de ltar sa bcu gnyis su khyim bcu gnyis kyi dbang gis nyi ma 'char ba dang nub pa'i rnam par dbye bas zla ba bcu gnyis dang dus drug tu 'gyur ro/_/da ni nyi ma'i khyim 'khor ba'i dbang gis sa dum bu bcu gnyis su byang du bgrod pa bcu gnyis dang lhor bgrod pa bcu gnyis gsungs pa
[\[192a\]]
[\[192a.1\]]'dir ni g.yon bgrod du 'gyur zhes pa ste/_'dir ni zhes pa lhun po'i lho'i sa'i dum bur ro/_/ci'i phyir zhe na lho 'dzam bu'i gling chung ngur de bzhin gshegs pas chos bstan pa'i dbang gis so/_/de'i phyir lho'i sa'i dum bur g.yon bgrod ces pa byang du bgrod pa ste nyi ma chu srin
[\[192a.2\]]du gnas pa la'o/_/de bzhin du bum par nyi mas sa'i dum bu gnyis pa la'o/_/nya la dum bu gsum par ro/_/mi rnams kyi ni bgrod pa dag kyang lug gi nyi mas bzhi par te nub kyi sa'i dum bu ni bzhi pa'o/_/'byung ba zhes bya lnga par nyi ma glang la gnas par 'gyur pas so/_/'khrig par
[\[192a.3\]]nyi ma gnas pas sa drug pa la byang du bgrod par 'gyur ro/_/bdun pa lhun po'i byang du yang nyi ma ka rka Ta la gnas pas byang du bgrod par 'gyur ro/_/seng ge la gnas pas sa'i dum bu brgyad par 'gyur ro/_/bu mo la nyi ma gnas pas bug pa ste sa'i dum bu dgu par ro/_/srang gi
[\[192a.4\]]nyi mas sa'i dum bu bcu par 'gyur ro/_/sdig par nyi ma yis drag po'i dum bu bcu gcig pa la'o/_/gzhu la gnas pas dum bu bcu gnyis par 'gyur te mi rnams bgrod pa dag kyang zhes pa srid pa ste khyim bcu gnyis kyi dbye bas rtsibs bcu gnyis kyis gnas pa'i 'jig rten rnams
[\[192a.5\]]kyi byang du bgrod pa'o/_/de bzhin lhor bgrod du 'gyur/_de ltar brjod pa'i rim pas lhor bgrod pa ste nyi ma'i bgrod pa'i dbang gis ka rka Ta sogs khyim rnams dag la 'gyur ro/_/lhun po'i lho 'dzam bu'i gling chung ngu'i sa'i dum bu 'dir ka rka Tar nyi ma gnas pas lhor bgrod par 'gyur ro/_/
[\[192a.6\]]de bzhin du g.yas skor gyis te gnyis par seng ge'i nyi mas so/_/gsum par bu mo'i nyi mas so/_/bzhi par srang gi nyi mas te lhun po'i nub tu lhor bgrod par 'gyur ro/_/lnga pa la sdig pa'i nyi mas so/_/drug pa la gzhu'i nyi mas so/_/bdun pa la chu srin gyi nyi mas te lhun po'i byang du'o/_/
[\[192a.7\]]brgyad pa la bum pa'i nyi mas so/_/dgu pa la nya'i nyi mas so/_/bcu pa la lug gi nyi mas so/_/bcu gcig pa la glang gi nyi mas so/_/sa'i dum bu bcu gnyis pa la 'khrig pa'i nyi mas te/_khyim bcu gnyis kyis dbye bas 'jig rten rnams kyi lhor bgrod par 'gyur ro/_/da ni sa'i
[\[192b\]]
[\[192b.1\]]dkyil 'khor la nyi ma steng du 'gro ba'i tshad gsungs pa steng du drug dang klu'i grangs zhes pa ste/_'dir bdun pa sa'i dkyil 'khor las steng du dpag tshad stong phrag brgyad cu rtsa drug gi grangs ni nyi ma'i gdung byed dag kyang byang du bgrod pa dag gi mthar te lhor bgrod pa'i dang po la'o/_/rang
[\[192b.2\]]rang gi dum bur ka rka Ta la sogs pa rang rang gi lhor bgrod pa'i 'pho ba'i nyin zhag la 'gyur te dum bu bcu gnyis po rnams la rim pa bzhin no/_/de nas g.yas phyogs su yang zad par 'gyur te mi yi bdag po stong phrag dag ni drag po'i grangs zhes pa ni/_lhor bgrod pa'i 'pho ba'i
[\[192b.3\]]nyin zhag de nas g.yas su bgrod pa la byang du bgrod pa'i bar du stong phrag bcu gcig zad par 'gyur te/_nyi ma'i gdung bar byed pa ni steng du stong phrag bdun cu rtsa lngar rig par bya'o/_/stong phrag brgyad cu rtsa gcig mda' ni ste lnga brgya dang bral bar gyur pa dbus nas 'go
[\[192b.4\]]la'i ri mor gyur te dpag tshad kyi tshad do/_/'go la'i ri mo de las gang zhig nyi ma'i 'phel dang 'grib par gyur pa de ni mkha' mkha' mda' dang mda' zhes pa dpag tshad lnga brgya lnga pa'i stong phrag lnga ste ri mo las byang dang lhor nyi ma'i gdung bar byed pa steng du rang rang gi dum
[\[192b.5\]]bur rang rang gi khyim du longs spyod pa'i dbang gis rig par bya'o/_/da ni dum bu bcu gnyis la lho dang byang du nyin zhag so sor nyi ma thad kar 'gro ba gsungs pa lan tshwa'i rgya mtsho'i 'gongs nas nyin mor byed pa dag ni lho ru me'i bar du 'gro bar byed ces pa ste/_'dir rtsibs bcu gnyis kyis la
[\[192b.6\]]dum bu so so re rer khyim gyi dbang gis lan tshwa'i rgya mtsho 'gongs can lhor bgrod pa la gnas pa'i nyi ma me'i dkyil 'khor gyi dang po'i bar rgya mtsho'i mtha'i mtshams su gro bar byed do/_/me'i dkyil 'khor gyi mtshams de nas kai lA sha'i byang du 'gro ste gangs kyi ri la byang gi lam du yang
[\[192b.7\]]byang bgrod la gnas pa'i nyi ma lho bgrod kyi dang po'i nyin zhag gi bar du'o/_/mda' rnams tshes kyis bsgyur ba zhes pa la mda' rnams zhes pa lnga'o/_/tshes zhes pa bco lnga ste bco lnga po de dag gis bsgyur ba ni mda' rnams tshes kyis bsgyur ba zhes pa ste bdun cu rtsa lngar 'gyur ro/_/dpag
[\[193a\]]
[\[193a.1\]]tshad kyi grangs stong phrag bdun cu rtsa lnga po de phyogs kyi bgrod pa dag la nyin mor byed pas 'gro bar byed de gangs can nas me'i bar dang /_me nas gangs can gyi bar stong phrag bdun cu rtsa lnga ni lho bgrod la sogs pa'i phyogs kyi cha'o/_/phyogs kyi cha de zla ba drug gis rim pa
[\[193a.2\]]bzhin byang du bgrod pa dang lhor bgrod pa dag la bgrod do/_/phyed bcas mig klu zlas thob nyin dang nyin la 'dor ba zhes pa ni phyed dang bcas pa'i brgya brgyad cu rtsa gnyis kyi cha thob pa ni stong phrag bdun cu rtsa lnga las nyin zhag so sor dpag tshad rnams kyi phyogs kyi cha nyi mas 'dor ro/_/de ltar bgrod
[\[193a.3\]]pa gnyis ka'i longs spyod kyis nyi ma'i khyim gyi 'khor lo'i dkyil 'khor gyi nyin zhag gi grangs ni drug cu rtsa lnga lhag pa'i sum brgyar 'gyur ro/_/de ltar dum bu bcu gnyis su nyi ma thad kar bgrod par rig par bya'o/_/da ni dum bu bcu gnyis su 'khor ba'i dbang gis nyi ma khyim
[\[193a.4\]]so so la gnas pa'i zla ba bcu gnyis kyi dbye ba gsungs pa/_khyim gcig la ni nyi ma gnas pas mtha' dag dus kyi tshogs dang zla ba dang ni phyogs rnams byed ces pa ste/_/'dir lug la sogs pa'i khyim gang yang rung ba gcig la nyi ma gnas pas dum bu bcu gnyis su dus drug
[\[193a.5\]]dang zla ba bcu gnyis dang phyogs nyi shu rtsa bzhi byed de khyim gyi 'khor lo 'khor ba'i dbang gis so/_/'dir lhun po'i phyogs kyi cha thams cad du khyim gyi 'khor lo 'khor ba'i dbang gis me la reg pa gang yin pa de ni bdun pa'i phyogs thob pa na lhun po'i rwa la reg cing gangs kyi ri'i steng du
[\[193a.6\]]'gro'o zhes pa'i rigs pas nyi ma khyim so sor gnas pa'i dus kyi tshogs la sogs pa mtha' dag ste thams cad rig par bya'o/_/dum bu dum bu dag tu zla bar 'gyur te sa gzhi bcu gnyis rtsibs rnams la ni rim pas so zhes pa ni/_'dir sa gzhi rtsibs bcu gnyis po la dum
[\[193a.7\]]bu so so dag tu zla ba so sor 'gyur ro/_/nyi ma khyim gcig la gnas pa'i rnam pa gang gis yin pa de ltar brjod par bya ste 'dir khyim gcig nges par bstan pas khyim thams cad rig par bya'o/_/lhun po'i lho 'dzam bu'i gling chung ngu 'dir lug la sogs pa'i khyim rnams dang
[\[193b\]]
[\[193b.1\]]dpyid la sogs pa'i dus rnams dang /_nag pa la sogs pa'i zla ba rnams dang /_de bzhin du phyogs rnams thams cad rab tu grags so/_/de'i phyir lug gi khyim de la nyi ma gnas pas dum bu bcu gnyis su dus kyi tshogs la sogs pa thams cad byed pa ji lta ba bde bzhin du brjod par
[\[193b.2\]]bya ste/_lhun po'i lho'i dum bu 'dir lug la nyi ma gnas pas dpyid kyi dus su sa ga'i zla ba byed do/_/me'i zur gyi phyed dum bu gnyis pa la snron gyi zla ba byed do/_/de bzhin du me'i zur gyi phyed gzhan gyi dum bu gsum pa la chu stod kyi zla ba byed do/_/de bzhin du bzhi pa la lhun po'i
[\[193b.3\]]shar gyi dum bu la shar lus 'phags por gro bzhin gyi zla ba byed do/_/lnga pa dbang ldan gyi phyed kyi dum bur khrums kyi zla ba byed do/_/dbang ldan gyi zur gyi phyed gzhan la dum bu drug par tha skar gyi zla ba byed do/_/lhun po'i byang dum bu bdun par smin drug gi zla ba byed do/_/rlung gi zur gyi
[\[193b.4\]]phyed la dum bu brgyad par mgo'i zla ba byed do/_/rlung gi zur gyi phyed gzhan la dum bu dgu par rgyal gyi zla ba byed do/_/lhun po'i nub tu dum bu bcu par mchu'i zla ba byed do/_/bden bral gyi zur gyi phyed kyi dum bu la da bo'i zla ba byed do/_/bden bral gyi zur gyi phyed gzhan gyi dum bu la
[\[193b.5\]]nag pa'i zla ba byed do/_/de bzhin du zla ba gnyis kyis dum bu gnyis su dus su 'gyur ro/_/dum bu so sor dkar po dang nag po'i phyogs kyi dbye bas phyogs gnyis su 'gyur te de ltar na dus drug dang /_zla ba bcu gnyis dang phyogs nyi shu rtsa bzhi po rnams dum bu bcu gnyis la
[\[193b.6\]]'khor lo'i rnam pas 'khor bar shes par bya'o/_/lho'i dum bu 'dir khyim bcu gnyis kyi dbang gis 'pho ba la zla ba gang zhig gyur pa de ni 'pho ba gzhan la g.yas skor gyis bden bral gyi zur du 'gro'o/_/bden bral gyi zur phyed na gnas pa ni zur phyed gzhan du 'gro'o/_/zur phyed
[\[193b.7\]]gzhan na gnas pa ni lhun po'i nub pa lang spyod du 'gro'o/_/nub pa lang spyod na gnas pa ni rlung gi zur phyed du 'gro'o/_/rlung gi zur phyed na gnas pa ni zur phyed gzhan du 'gro'o/_/zur phyed gzhan na gnas pa ni byang sgra mi snyan du 'gro'o/_/byang sgra mi snyan na gnas pa ni dbang ldan gyi zur phyed
[\[194a\]]
[\[194a.1\]]du 'gro'o/_/de nas gnas pa ni zur phyed gzhan du 'gro'o/_/zur phyed gzhan na gnas pa ni shar lus 'phags por 'gro'o/_/shar lus 'phags po na gnas pa ni me'i zur gyi phyed kyi dum bur 'gro'o/_/phyed snga ma na gnas pa ni zur phyed gzhan du 'gro'o/_/zur phyed
[\[194a.2\]]gzhan na gnas pa ni lho 'dzam bu'i gling du 'gro ste de ltar zla ba bcu gnyis po rnams 'pho ba so so'i dbang gis dum bu bcu gnyis po rnams su yang dag par rgyu bar shes par bya'o/_/tshad gang dum bu gang du nyin mo'i dbang gang yin pa de ni bdun pa dag tu mtshan mo la 'gyur ro/_/
[\[194a.3\]]'dir byang du bgrod pa'i 'pho ba la lho'i dum bur nyin mo'i tshad nyams pa dang mtshan mo'i tshad 'phel ba de nyid byang sgra mi snyan du ste sa'i dum bu bdun par nyi ma 'char ba'i dbang dang lhor mtshan mo 'phel ba'i dbang gis so/_/de'i tshad kyang gzhan du ma yin te lho 'dzam bu gling du
[\[194a.4\]]'char ba'i dbang gis dang bdun par mtshan mo nyams pa'i dbang gis de nas lho la 'gyur ro/_/de ltar thams cad dum bu so so la rig par bya'o/_/lam phyed 'bum phrag gsum po dag la nyi ma'i mdun du nyin mo dang ni rgyab tu mtshan mo'o/_/zhes pa ni 'dir zlum po'i tshad 'bum phrag drug
[\[194a.5\]]ste nyi ma'i bgrod pa'i dbang gis lam phyed la 'bum phrag gsum ni nyin mo zhes pa shar ba nas nub pa'i bar ro/_/nub pa nas 'char ba'i bar ni mtshan mo ste 'bum phrag gsum mo/_/de ltar nyin mtshan la rig par bya'o/_/da ni dum bu bcu gnyis la gnas pa rnams kyis lhun po'i gnas
[\[194a.6\]]pa gsungs pa/_/ri'i rgyal po dag ni skye bo thams cad kyi yang byang na gnas par 'gyur ro mi yi bdag ces pa ste 'dir ri'i rgyal po lhun po'i dum bu bcu gnyis la gnas pa'i skye bo rnams kyi byang du 'gyur ro/_/nyi ma 'char ba shar du 'gyur te zhes pa ni lhun po'i dum bu thams cad la
[\[194a.7\]]gnas pa kun gyi gang nas nyi ma 'char ba de ni shar gyi phyogs su 'gyur te lho 'dzam bu'i gling la gnas pa rnams kyi shar lus 'phags po shar gyi phyogs so/_/nub ba lang spyod pa rnams kyi lho 'dzam bu'i gling shar gyi phyogs so/_/byang sgra mi snyan na gnas pa rnams kyi nub pa lang spyod
[\[194b\]]
[\[194b.1\]]shar gyi phyogs so/_/shar lus 'phags po na gnas pa rnams kyi byang sgra mi snyan shar gyi phyogs te nyi ma 'khor zhing 'char ba'i dbang gis so/_/de bzhin du zur na gnas pa brgyad po rnams la'ang shes par bya ste/_dum bu so sor dbyug gu lnga lnga'i bar gyis nyi ma 'char bar 'gyur ro/_/ri dang
[\[194b.2\]]mnyam pa bgrod pa dag dang zhes pa ni dum bu so sor ri dang mnyam pa lhun po la mngon du phyogs par nyi ma bgrod pa ni byang dang lho dag go/_/de ni nub pa nub/_de bzhin du dum bu bcu gnyis su ji ltar 'char ba shar yin pa de bzhin du de nub pa ni nub tu rig par bya'o/_/dus ni gsum ste snga dro dang nyin
[\[194b.3\]]gang dang phyi 'bred do/_/thun mtshams ni bzhi ste mtshan phyed kyi thun mtshams dang /_snga dro'i thun mtshams dang /_nyin gung gi thun mtshams dang /_phyi 'bred kyi thun mtshams so/_/thun tshod ni brgyad de nyin mo la bzhi dang mtshan mo la bzhi'o/_/nyin mo dang mtshan mo dus kun tu ni yang dag
[\[194b.4\]]rgyu ba rnams/_de ltar dus la sogs pa rnams nyin mtshan dus thams cad du yang dag par rgyu ba ni dum bu nas dum bur lhun po'i phyogs rnams su 'khor ro/_/rab gsal nyi ma'i sa la zhes pa ni rtsibs bcu gnyis pa'i sa la'o/_/dus sbyor dbye bas phye bar gyur pa zhes pa la dus sbyor ni bcu
[\[194b.5\]]gnyis te de dag gi dbye bas phye bar gyur pa'i dus la sogs pa rnams 'khor te dus ni dus sbyor bzhi bzhis 'khor ro/_/thun mtshams so so ni dus sbyor gsum gyis 'khor ro/_/thun tshod so so ni dus sbyor phyed dang gnyis kyis 'khor ro/_/de bzhin du dus sbyor so so ni dbyug gu lngas 'khor
[\[194b.6\]]ro/_/thun tshod phyed ni thun tshod phyed kyis 'khor ro/_/yud tsam ni thun tshod phyed kyi phyed kyis 'khor ro/_/chu tshod ni chu srang drug cus 'khor ro/_/chu srang so so ni dbugs drug gis 'khor te/_de ltar na nyin mtshan du lus can rnams kyi dbugs kyi dbye ba dang dus sbyor gyi dbye bas dus
[\[194b.7\]]rnams 'khor zhing bgrod do/_/da ni lhun po'i phyogs thams cad du nyi ma 'khor ba'i tshad gsungs pa chu tshod dus la dpag tshad stong phrag drug ni rkang pa dang bcas nyin mor byed pa 'gro ba ste zhes pa ste/_chu tshod dus la zhes pa ni dbugs sum brgya drug cu'i grangs kyi dus la'o/_/drug ni
[\[195a\]]
[\[195a.1\]]rkang pa dang bcas zhes pa ni dpag tshad nyis brgya lnga bcu lhag pa'i stong phrag drug ste khyim la gnas pa'i nyin mor byed pa 'di nam mkha' la 'gro ba'o/_/de'i phyir 'khor ba'i shugs 'di ni khyim gyi yin gyi gzhi la gnas pa'i nyi ma yi ni ma yin no/_/'dir khyim gyi 'khor lo ni
[\[195a.2\]]g.yas skor gyis 'khor te gza' rnams ni khyim dag la g.yas min gyis rgyu'o/_ji ltar khyim gyi 'khor lo 'khor ba de bzhin du sgra gcan yang nub tu mngon par phyogs nas ri rab la g.yas skor byed cing yang dag par rgyu'o/_/shar du phyogs pa'i gza' rnams ni lhun po la g.yas min
[\[195a.3\]]du skor ba byed cing khyim gyi 'khor lo la yang dag par bgrod par byed do/_/de ltar na don dam pa'i rigs pas sgra gcan ni bsod nams dang ldan pa yin zhing nyi ma la sogs pa rnams ni gdug pa ste sdig pa'i gzar ba brjod do/_/drug cu la ni me 'bum dag dang zhes pa ni chu tshod drug cu'i dus kyi
[\[195a.4\]]yun la ste dbugs drug brgya lhag pa'i stong phrag nyi shu rtsa gcig gi grangs kyi dus la'o/_/me 'bum ste 'bum phrag gsum dang lnga dang ri bo'i stong phrag ces pa ni stong phrag bdun cu rtsa lnga'i dpag tshad kyi grangs 'khor te/_nyin dang mtshan mo dag tu zhes pa ni nyin mtshan du'o/_/nyin
[\[195a.5\]]dang mtshan mor 'go la phyed la mkha' me chu tshod bgrod de/_/zhes pa ni 'dir nyin mtshan mnyam pa'i 'pho ba'i nyin zhag la lngar brjod pa'i 'go la'i ri mo las mkha' me ste/_sum cu'i chu tshod nyi mas nyin mo bgrod cing sum cu'i chu tshod mtshan mo bgrod de/_/nyin mtshan mnyam mo zhes
[\[195a.6\]]pa'i don to/_/'go la dag la g.yas dang ni g.yas min dag tu 'grib dang 'phel ba lnga ste zhes pa ni 'go la'i phyed de las g.yas dang g.yas min dag tu ste g.yas su zla ba gsum gyis mtshan mo chu tshod lnga 'phel lo/_/g.yas min du zla ba gsum gyis nyin mo chu tshod lnga 'phel
[\[195a.7\]]lo/_/'dir mtshan mo 'phel bas nyin mo 'grib pa dang nyin mo 'phel bas mtshan mo 'grib par shes par bya'o/_/nyin zhag so sor de ni dbugs zung chu srang gsum zhes pa ni 'dir g.yas dang g.yas min dag tu zla ba gsum po rnams kyi nyin zhag so so la nyin mo dang mtshan mo 'phel
[\[195b\]]
[\[195b.1\]]ba'am 'grim pa ni dbugs gnyis dang chu srang gsum mo/_/tshad 'di ni kai lA sha'i dum bu la yin gyi 'phags pa'i yul la sogs pa la ma yin no/_/'phags pa'i yul du yang nyin mtshan so so la chu srang gnyis 'phel ba'am 'grib par shes par bya ste zla ba gsum
[\[195b.2\]]gyis nyin mtshan mnyam pa'i dbus nyin mtshan gyi tshad sum cur mtshungs pa las bgrod pa'i dbang gis chu tshod gsum 'phel ba'am 'grib par rig par bya'o/_/da ni kai lA sha'i dum bu'i dbye bas dus sbyor bcu gnyis 'char ba'i dus gsungs pa/_lug gi dus sbyor la ni chu srang du
[\[195b.3\]]'gyur zhes pa ste/_'dir lug gi dus sbyor la dang po shar ba nas dus sbyor phyi ma 'char ba'i bar gyi dus la chu srang gi tshogs mkha' dgu lag ste zhes pa dgu bcu lhag pa'i nyis brgyar 'gyur ro/_/'di las drug cu'i chas chu tshod bzhi dang chu srang lnga bcu ni lug gi dus sbyor 'char ba'i
[\[195b.4\]]dus so zhes pa ni kai lA sha'i yul du nges pa'o/_/mkha' dus mig gi glang la 'gyur zhes pa ni de bzhin du glang gi dus sbyor 'char ba'i dus la chu srang gi tshogs nyis brgya drug cu ste chu tshod bzhi dang chu srang nyi shu 'char ba'i dus su/_/zung dag la yang mkha' gnyis te zhes pa ni zung ste
[\[195b.5\]]'khrig pa 'char ba'i dus chu srang gi tshogs nyis brgya ste chu tshod gsum dang chu srang nyi shu'o/_/mda' ro'i chu tshod du 'gyur zhes pa ni mda' ste chu tshod lnga ni ku lI ra ste ka rka Ta 'i dus sbyor 'char ba'i dus so/_/de nas ro zhes pa chu tshod drug ni seng ge'i dus sbyor 'char ba'i dus so/_/bu mo la ni
[\[195b.6\]]phyed bcas drug ste zhes pa ni bu mo'i dus sbyor 'char ba'i dus chu tshod drug dang chu srang sum cu ste phyed bcas drug tu 'gyur ro/_/srang sogs rim pa min pas de bzhin thams cad 'gyur zhes pa ni dus sbyor drug gi dus kyi mtshams 'di nas srang la sogs pa'i dus sbyor phyi ma drug la rim pa min
[\[195b.7\]]pas de bzhin te cho ga 'dis thams cad do ma lus pa 'gyur ro/_/zhes pa ni nges pa'o/_/'dir dus sbyor 'char ba'i dus ni srang la chu tshod drug dang chu srang sum cu'o/_/sdig pa la drug go/_/gzhu la lnga'o/_/chu srin la chu tshod gsum dang chu srang nyi shu'o/_/bum pa la chu tshod bzhi
[\[196a\]]
[\[196a.1\]]dang chu srang nyi shu'o/_/nya la chu tshod bzhi dang chu srang lnga bcu'o zhes pa ni kai lA sha'i yul du nges pa'o/_/dus sbyor drug gis de nub gang phyir 'char ba dag kyang de bzhin zhes pa ni gang gi phyir 'char ba yang dus sbyor drug gis yin pa de'i phyir de ni nub par 'gyur ro/_/
[\[196a.2\]]nyi ma'i rgyu skar dbye bas so zhes pa ni phyed dang bcas pa'i rgyu skar bcu gsum gyi mthar nub pa ste de bzhin du de 'char ba ni phyed dang bcas pa'i rgyu skar bcu gsum gyi mthar ro/_/nyin mtshan gyi dbye bas dus sbyor drug dang skar ma phyed dang bcas pa'i bcu gsum gyis nyin mo'i dus su 'gyur
[\[196a.3\]]ro/_/dus sbyor drug dang skar ma phyed dang bcas pa'i bcu gsum gyis mtshan mo'i dus su 'gyur ro/_/dus sbyor 'char ba'i dus kyi dbang gis nyin mo dang mtshan mo dman pa dang lhag par 'gyur te nyi ma yang dag par rgyu ba'i dbang gis so/_/da ni lus la dbu ma'i lo brgya'i nyin zhag
[\[196a.4\]]dang dbugs la sogs pa gsungs pa stong phrag nyi shu rtsa gcig ces pa la sogs pa ste/_stong phrag nyi shu rtsa gcig ni stong phrag gcig lhag pa'i khri phrag gnyis so/_/ro brgya ldan pa dag ces pa ni drug brgya dang ldan pa'o/_/so yi cha yis nges par phyung gyur pa zhes pa ni phung po
[\[196a.5\]]de las sum cu rtsa gnyis kyi cha dag gis nges par phyung ba'o/_/lus la ni lus la ste dbugs lhag gang dag nyin zhag so so'i dus dus sbyor gyi 'pho ba bcu gnyis kyi dus su 'byung ba ri dang dus rnams dag gi grangs bdun cu rtsa lnga lhag pa'i drug brgya'i grangs so/_/stong phrag sum cu rtsa drug
[\[196a.6\]]dag gis bsgyur ba rnams kyang lo brgya'i tshad du rab tu grags pa ste/_dbugs de dag lo brgya'i nyin zhag stong phrag sum cu rtsa drug gis bsgyur ba de dag ni lo brgya'i dbugs kyi tshad du 'gyur ro/_/'dir nyin zhag so so la rtsa gsum gyi dbugs brgya phrag bcu drug lhag pa'i
[\[196a.7\]]khri phrag gnyis kyi grangs la lo brgya'i nyin zhag gis bsgyur ba ni 'bum phrag bdun cu rtsa drug lhag pa'i bye ba phrag bdun cu rtsa bdun du 'gyur ro/_/de dag las sum cu rtsa gnyis kyi chas thob pa 'bum phrag bzhi bcu rtsa gsum lhag pa'i bye ba phrag gnyis kyi grangs ni dbu ma a ba d+hU
[\[196b\]]
[\[196b.1\]]tI'i dbugs su 'gyur ro/_/lhag ma 'bum phrag sum cu rtsa gsum lhag pa'i bye ba phrag bdun cu rtsa lnga ni la la nA dang ra sa nA dag gi dkyil 'khor lnga las 'bab ste cha mnyam par gyur pa las g.yon dang g.yas nas phyed la la nA nas 'bab cing phyed ra sa nA nas 'bab ste lo brgya'i
[\[196b.2\]]mtshams kyi'o/_/stong dus me yis rab tu phye ba dag ni chu tshod du 'gyur zhes pa ni dbugs kyi phung po de las sum brgya drug cus rab tu phye ba'i rnyed pa ni chu tshod kyi phung por 'gyur ro/_/drug cu'i cha yis nyin zhag kyang zhes pa ni chu tshod kyi phung po de las drug cu'i chas thob pa ni nyin
[\[196b.3\]]zhag gi tshogs su 'gyur te/_stong phrag sum cu rtsa drug las dbu ma'i nyi shu rtsa lnga lhag pa'i brgya phrag bcu gcig gi grangs so/_/lhag ma'i nyin zhag gi tshogs brgya phrag bzhi bcu rtsa brgyad dang bdun cu rtsa lnga lhag pa'i khri phrag gsum ni la la nA dang ra sa nA dag gi lo brgya'i
[\[196b.4\]]mtshams kyi yin par rig par bya'o/_/da ni gza' brgyad kyi lo brgya'i tshad 'khor lo phyed dang bcas pa la longs spyod pa'i phyir gcig tu bsdus pa nyid kyis dus kyi 'khor lo dang bral ba gsungs pa zla ba'i phyogs zhes pa la sogs pa ste/_zla ba'i phyogs te zhes pa ni zla ba'i
[\[196b.5\]]phyogs gcig dbyug gu sum cu'i bdag nyid kyi mtshan mor 'gyur te khyim gyi 'khor lo phyed la nye bar longs spyod pa'i phyir ro/_/nyi ma'i bgrod pa zhes pa ni nyi ma'i bgrod pa nyid nyin mtshan phyed du 'gyur te 'khor lo phyed la nye bar longs spyod pa'i phyir ro/_/sa skyes zla ba dgu
[\[196b.6\]]rnams dag gi mtshan mo'i zhes pa ni byed pa brjod par 'dod pas so/_/de bzhin du bla ma'i lo drug tu 'gyur ro/_/nyi ma'i ji lta ba de bzhin du pa sangs kyi yang bgrod pa ste zla skyes gza' lag gi yang bgrod pa'o/_/tshes zhes bya ba'i lo ni ste lo bcwa lnga ni spen pa'i'o/_/mun
[\[196b.7\]]can sgra gcan gyi ni lo dgu nyin mtshan phyed du 'gyur te rgyu skar phyed kyi 'khor lo nye bar longs spyod pa'i phyir ro/_/de dag thams cad gcig tu bsdus pa ni nor gyis bsgyur ba'i dus kyi lo zhes pa/_lo sum cu rtsa gnyis dang phyed bcas zla ba gsum du 'gyur te sems can
[\[197a\]]
[\[197a.1\]]rnams kyi snying stobs kyi yon tan gyi dbye bas so/_/phyed dang bcas pa'i nyin zhag grangs dag las phyed dang bcas pa'i rgyu skar gyi 'khor lo la nye bar longs spyod pa'i phyir snying stobs dang rdul dang mun pa'i dbye bas lo brgyar 'gyur te/_dus kyi 'khor lo dman no zhes pa ni lo
[\[197a.2\]]gsum dang phyogs gsum gyis dman pa ste gza' brgyad po rnams kyi gcig tu bsdus pa las phyed dang bcas pa'i zla ba bcu lhag pa'i lo dgu bcu rtsa drug gi tshogs su 'gyur ro/_/'dir srog gi snying stobs la 'bab ces pa ni phyed dang bcas pa'i zla ba gsum lhag pa'i lo sum cu
[\[197a.3\]]rtsa gnyis kyi bar du sems can rnams kyi srog ni stobs la ste snying stobs kyi yon tan gyi 'bab bo/_/de'i 'og tu rdul gyi bar du tshad de nyid kyis so/_/de'i 'og tu mun pa la yang rim pa de nyid kyis so/_/lha mi lag 'gro rnams kyi rang rang gi lo brgya'i tshad las snying stobs dang
[\[197a.4\]]rdul dang mun pa rnams kyi mtha'i mtshams de nas lnga pa nyid du 'gyur ro/_/zla ba phyed bcas mtshan mo dag gis zhes pa ni dus kyi 'khor lo'i phyogs gsum gyis te kyang zhes pa sngar gyi lo gsum gyis so/_/'dir 'khor ba pa rnams lnga pa nyid 'chi bar 'gyur te/_skyes bu tshe lo brgya
[\[197a.5\]]pa dbang po brgya pa zhes pa'i tshig 'jig rten pa'i tha snyad las so/_/don dam pa'i rigs pas ni nges pa med de sems can rnams kyi rang rang gi las kyi dbang gis skye ba dang 'gag par sangs rgyas pa rnams kyis rtogs par bya'o/_/skyes bu tshe lo brgya pa dbang po brgya pa zhes pa ni dgongs
[\[197a.6\]]pa'i skad de skyes bu ni phyi rol du dus bzhi'i bdag nyid kyi lo khri phrag gnyis lhag pa'i 'bum phrag bzhi bcu rtsa gsum gyi dbugs kyi mtshan nyid do/_/nang du ni dbugs kyi tshad de nyid kyis dus bzhi'i bdag nyid de gang gi dus su gza' thams cad kyi rgyu ba stong pa la 'jug par
[\[197a.7\]]'gyur ba'o zhes pa ni don dam pa'i rigs pa'o/_/sems can rnams kyi dge ba dang mi dge ba'i dbang gis kyang tshe dman pa dang /_lhag par 'gyur zhing tshe lo brgya pa zhes bya ba'i nges pa med de/_de bzhin gshegs pa'i gsung gi phyir ro/_/grangs ni shin tu nges pa 'di dag
[\[197b\]]
[\[197b.1\]]rgyud kyi rgyal po dus kyi 'khor lor rab tu grags pa yin no/_/mi yi dbang zhes pa ni phyag na rdo rje zla ba bzang po la bod pa'o/_/da ni dbu ma a ba d+hU tI drug cu'i cha'i chu tshod rnams gza' lnga rgyu skar la 'char ba'i rkang pa'i chu tshod kyi tshogs su gsungs pa ma bcad ces pa la sogs pa ste/_ma
[\[197b.2\]]bcad dus kyi 'khor lo ni lo gsum dang phyogs gsum gyi nyin zhag ma bcad pa ste/_nyi shu rtsa lnga lhag pa'i brgya phrag bcu gcig gi bgrod pa dag la/_bu lon dgu ni mngal gyi zla ba dgu'i bu lon chu tshod dgu ni bsres par gyur pa mtha' dag rnams te chu tshod kyi tshogs sum cu rtsa bzhi
[\[197b.3\]]lhag pa'i brgya phrag bcu gcig gi grangs rnams ni bkra shis la sogs gza' ni lnga po rnams kyi myur ba'i las te/_skar ma'i las dag la yang rkang pa'i chu tshod du 'gyur ro/_/sa skyes la ni rig byed dus me zhes pa de dag las bkra shis la chu tshod kyi tshogs drug cu rtsa bzhi lhag pa'i
[\[197b.4\]]sum brgya'i grangs su 'gyur ro/_/srid pa'i gnas rnams dag la zhes pa ni rkang pa'i gnas bcu bzhi la ste skar ma phyed dang bcas pa'i bcu gsum longs spyod pa'i phyir ro/_/rgyu ba'i dbye ba yis zhes pa ni nyi shu rtsa bzhi la sogs pa'i dbye bas so/_/snga phyi phyed la mtshungs par phyed
[\[197b.5\]]snga ma la rgyu skar gyi rkang pa'i dbang gis brgya brgyad cu rtsa gnyis dang phyed phyi ma la brgya brgyad cu rtsa gnyis te rgyu skar rnams kyi phyed phyed yin pa'i phyir ro/_/bu lon nor gyi bgrod pa dag la zhes pa ni rim pa min pas bu lon gyi bgrod pa dang /_rim pas nor gyi bgrod pa rnams la
[\[197b.6\]]gnas kyi dbye ba nges par sbyar te/_nyi ma'i dkyil 'khor la shar ba'i skar ma ni gnas dang po'o/_/gnas kyi dbye ba de las gzhan dang gnas bcu bzhi ste/_gnas kyi dbye ba de dag gis chu tshod de dag nges par sbyar ro/_/dang por rgyal dbang grangs te/_rgyu skar
[\[197b.7\]]dang po spyad pa'i gnas la nyi shu rtsa bzhi'o/_/me dang mig ni rnam gsum dag tu rab tu 'gyur/_dang po'i gnas nas gnyis pa dang /_gsum pa dang /_bzhi pa la nyi shu rtsa gsum du 'gyur te/_rnam gsum zhes so/_/gnas gnyis dag la gcig dang mig ste/_
[\[198a\]]
[\[198a.1\]]gnas bzhi pa de nas lnga pa dang drug pa'i gnas la nyi shu rtsa gcig ste/_gnas gnyis zhes so/_/bcwa brgyad tshes dang drag po gnas drug pa de nas bdun pa dang /_brgyad pa dang /_dgu pa'i gnas rnams la grangs bzhin du bcwa brgyad dang /_tshes
[\[198a.2\]]zhes pa bcwa lnga dang drag po zhes pa bcu gcig go/_/me dang rtsa bar drag po dang /_gnas dgu pa de nas gnas bcu pa la me zhes pa rkang pa gsum mo/_/de nas rtsa bar phyed phyi ma ste/_phyed phyi ma gnas bcu gcig par drag po ste bcu gcig go/_/sum cu rtsa brgyad brgyad
[\[198a.3\]]cu dag dang /_bcu gnyis pa la sum cu rtsa brgyad do/_/bcu gsum pa la brgyad cu'o/_/brtan pa srid pa'i gnas zhes pa gnas bcu bzhi pa la 'dir ni gsum bcas lnga bcu'o zhes pa la gsum dang bcas pa'i lnga bcu ni gsum bcas lnga bcu ste/_lnga bcu rtsa gsum ni gnas
[\[198a.4\]]bcu bzhi pa 'di la nges pa'o/_/rgyu skar gyi 'khor lo phyed po de yis nyi ma rnam dag gyur pa'i rjes la rim pa min pas bu lon du 'gyur ro/_/rim pas nor du 'gyur ro/_/mig dmar la sogs pa'i skar ma'i longs spyod la bu lon dor bar bya zhing nor sbyin par bya'o/_/rig byed
[\[198a.5\]]dag dang bug pa zla ba'i grangs ni gza' lag myur ba'i las la chu tshod dag tu 'gyur zhes pa ni/_'dir gza' lag gi chu tshod kyi tshogs brgya dgu bcu rtsa bzhi'o/_/bkra shis kyi rang gi chu tshod kyi tshogs rnams gnas bcu bzhi la/_ji lta ba de bzhin du gza' lag gi
[\[198a.6\]]yang rtogs par bya ste/_myur ba'i las zhes pa rgyu skar gyi las la'o/_/gnas gnyis la ni bcu drug ces pa ni gnas dang po la bcu drug ste/_gnas gnyis pa la yang bcu drug go/_/gzhan la tshes dang ma nu myos byed ces pa ni gsum pa la bcwa lnga'o/_/bzhi pa
[\[198a.7\]]la bcu bzhi'o/_/lnga pa la bcu gsum mo/_/drag po ri dang dbang po mkha'/_/drug pa la bcu gcig go/_/bdun pa la bdun no/_/brgyad pa la lnga'o/_/dgu pa la stong pa'o/_/rtsa ba dag las rig byed drag po dang ni zhes pa ni/_gnas dgu pa de nas
[\[198b\]]
[\[198b.1\]]rtsa bar phyed phyi ma ste/_gnas bcu pa la bzhi'o/_/bcu gcig pa la bcu gcig go/_/bcu gnyis pa la nyi shu'o/_/bcu gsum pa la nyi shu rtsa brgyad do/_/bcu bzhi pa la yang sum cu rtsa bzhi gzhag par bya ste/_de ltar na go rims ji lta ba bzhin du gza'
[\[198b.2\]]lag gi chu tshod rnams rgyu ba'i dbye bas yang dag par gnas par rig par bya'o/_/chu gter nam mkha' dag dang /_zla ba'i grangs brgya rtsa bzhi ni bla ma'i chu tshod kyi tshogs te/_rgyu ba'i dbye bas rnam par phye ba dag gnas bcu bzhi la 'gyur ba ni chu tshod kyi tshogs
[\[198b.3\]]de las gnas gnyis dag la phyogs kyi tshad dang /_gnas dang po la bcu ste/_gnyis pa la yang bcu'o/_/dgu nor dus zhes pa ni gsum pa la dgu'o/_/bzhi pa la brgyad do/_/lnga pa la drug go/_/drug lag pa zla ba dag dang zhes pa ni/_drug pa la drug go/_/
[\[198b.4\]]bdun pa la gnyis so/_/brgyad pa la gcig go/_/rtsa bar ni phyed phyi ma la me drug bug pa dang ni drag po zhes pa ni dgu pa la gsum mo/_/bcu pa la drug go/_/bcu gcig pa la dgu'o/_/bcu gnyis pa la bcu gcig go/_/mi bdag thub pa rnams te zhes pa ni bcu gsum
[\[198b.5\]]pa la bcu drug go/_/gnas bcu bzhi pa la bdun no/_/rgyu ba thams cad rim pas so zhes pa ni/_de ltar bza' thams cad kyi rkang pa'i chu tshod rnams thams cad go rims ji lta bas rig par bya'o/_/myur zhes pa ni myur ba'i rgyu ba ste/_gza' shar ba'i phyed snga ma la'o/_/dal ba yang
[\[198b.6\]]phyed phyi ma la'o/_/'khyog po ni rim pa min pas phyed snga ma la'o/_/yang yig gis 'byung ba ni rim pa min pa'i phyed phyi ma la'o/_/gza'i tshogs ni nges par nyi ma'i dbye ba dag gis te/_nyi ma las rnam par dag pa'i dbye bas rgyu bar byed do/_/drug dang zla ba chu gter grangs zhes pa ni bzhi
[\[198b.7\]]brgya bcu drug gi tshogs te/_'di dag ni pa sangs te dkar po'i gnas bcu bzhi la 'gyur ro/_/de las chu tshod rnams gnas gsum dag la nyi shu lnga ste zhes pa ni dang po'i gnas la nyi shu lnga ste/_gnyis pa dang /_gsum pa la yang ngo /_/gnyis ni rgyal ba zhes dang
[\[199a\]]
[\[199a.1\]]bzhi pa la nyi shu rtsa bzhi ste lnga la yang de bzhin no/_/lag mig rnam pa gnyis zhes pa ni drug pa la nyi shu rtsa gnyis te bdun pa la yang ngo /_/skyon dang tshes dang brgyad de zhes pa ni brgyad pa la bcwa brgyad do/_/dgu pa la bcwa lnga'o/_/bcu pa la brgyad do/_/de nas rtsa bar phyed phyi ma la
[\[199a.2\]]drug dang nam mkha' yon tan dag dang zhes pa ni bcu gcig pa la drug go/_/bcu gnyis pa la sum cu'o/_/bcu gsum pa la gcig gis dman pa'i brgya'o/_/mthar bcu bzhi pa la me dang ri yi grangs zhes pa bdun cu rtsa gsum mo/_/brtan pa srid pa'i gnas la ste gnas bcu bzhi
[\[199a.3\]]la pa sangs kyi rgyu ba rim pas rtogs par bya'o/_/nyi ma'i bu la drug dang 'byung ba'i grangs/_spen pa'i gnas bcu bzhi la chu tshod kyi tshogs lnga bcu rtsa drug tu 'gyur ro/_/de las drug dang 'byung ba dag dang 'byung ba rig byed ces pa ni gnas dang po la drug go/_gnyis pa la lnga ste gsum
[\[199a.4\]]pa la yang ngo /_/bzhi pa la bzhi'o/_/chu gter mig dang zhes pa ni lnga pa la bzhi'o/_/drug pa la gnyis so/_/bdun pa zung zhes pa gnyis so/_/brgyad pa la stong pa'o/_/de nas rtsa bar phyed phyi ma la phyogs dang rig byed dag dang 'byung ba zhes pa ni dgu pa la gnyis so/_/bcu
[\[199a.5\]]pa la bzhi'o/_/bcu gcig pa la lnga'o/_/ro dang nor dang rtse mo can zhes pa ni bcu gnyis pa la drug go/_/bcu gsum pa la brgyad do/_/bcu bzhi pa la chu tshod gsum ste spen pa'i gnas bcu bzhi la rim pas gzhag par bya'o/_/de ltar gza' rnams kyi ni rgyu ba mtha' dag dus kyi
[\[199a.6\]]'khor lo dag las shin tu nges par 'gyur zhes pa ni dbu ma'i lo brgya'i dbugs kyi 'khor lo la dus kyi 'khor lo zhes bya ste gza' rnams 'char ba'i rgyu ba'i chu tshod kyi longs spyod do/_/da ni dal ba'i bya ba la skye ba'i khyim gyi chu tshod dal ba'i rkang pa rnams gsungs pa sum cu rtsa drug ces pa
[\[199a.7\]]la sogs pa ste/_sum cu rtsa drug phyed bcas zla ba ni lo gsum gyi zla ba sum cu rtsa drug dang phyogs gsum las phyogs gcig bzung ba ste nges par zhes pa gdon mi za bar ro/_/nor gyis bsgyur ba dag ces pa la sgra dang reg dang gzugs dang ro dang dri dang snying stobs dang rdul dang mun pa ni yon
[\[199b\]]
[\[199b.1\]]tan brgyad de yon tan brgyad po 'di dag gis bsgyur ba dag ni gza' lnga po rnams kyi dal ba'i bya ba la rkang par 'gyur ro/_/mig bug mig gi grangs ni khyim gyi chu tshod gnyis brgya dgu bcu rtsa gnyis kyi grangs su 'gyur ro/_/de las rab tu gsal bar bkra shis la sogs pa rnams kyi gnas drug
[\[199b.2\]]gi phyed snga ma dang phyed phyi ma la rim pa dang rim pa min pas shes par bya'o/_/de nyid bcwa brgyad ri dag brtan pa sa yi bu yi phyi ma phyed dang snga ma'i cha la ste/_de bzhin du phyogs ri me ni gza' lag gi'o/_/de bzhin du dbang phyug dgu me bla ma'i snga cha dang gzhan gyi cha la yang ngo /_/de bzhin du
[\[199b.3\]]dkar po'i mda' dang chu gter zla ba'o/_/de bzhin du spen pa yi yang mig bcas mig dang nyin zhag dus su 'gyur te rim pa 'di ni sngar brjod pa yin no/_/de ltar dus kyi 'khor lo zla ba'i yongs su longs spyod pa brgyad kyis bsgyur ba las drug cu'i cha shas ni khyim gyi rkang pa'i chu tshod du rig
[\[199b.4\]]par bya'o/_/da ni zla ba zhes pa la sogs pas bkra shis la sogs pa gza' lnga rnams kyi khyim gsum yongs su longs spyod pa las lo gsum gyi nyin zhag dang mtshungs pa'i chu tshod yongs su longs spyod par gsungs pa/_zla ba la ni sa skyes longs spyod chu tshod dgu bcu dag ste zhes pa ni
[\[199b.5\]]'jig rten la grags pa ste rang gi ngo bos ni dkyil 'khor gyi chas thob pa'i chu tshod rnams 'gyur ro/_/zla bar yang phyed dang bcas pa'i nyin zhag sum cus 'gyur ro/_/grub pa'i mtha'i tshad des phur bu dang spen pa'i longs spyod dang lhan cig nyi ma la rnam par sbyong ba gsum po rnams kyi chu tshod
[\[199b.6\]]dgu bcur 'gyur ro/_/zhes pa ni grub pa'i mtha'o/_/lnga dang 'jig rten zla ba'i grangs pa sangs rgyas kyi ste mi rigs so zhe na/_grub pa'i mtha' tshad ma yin pa'i phyir ro/_/gang gi phyir nyi ma'i longs spyod kyis pa sangs la rnam pa sbyangs pa las pa sangs su 'gyur ba des na pa sangs
[\[199b.7\]]kyi zla ba'i longs spyod kyi chu tshod kyi tshogs ni brgya sum cu rtsa lnga ste gza' lag gi yang de bzhin no/_/de dag gcig tu bsdus pa mkha' ro bsreg za ste lnga po rnams kyi chu tshod kyi tshogs sum brgya drug cur 'gyur ro/_/'di dag zla ba gsum gyis lo'i nyin zhag bu lon chu tshod de chu
[\[200a\]]
[\[200a.1\]]tshod stong brgyad cu'o/_/longs spyod 'di ni gsum gyi 'o zhes pa ni 'jam dpal gyis tshig zur gyis grub pa'i mtha' gsungs pa'o/_/zla bar bla ma'i longs spyod du 'gyur zhes pa la sogs pa grub pa'i mtha'i tshigs su bcad pa 'di ni 'jig rten gyi grags pa nyams
[\[200a.2\]]par bya ba'i don du tshig zur gyi don gsungs pa'o/_/'dir phyogs gsum po gang yin pa de dag ni mjug rings 'char ba'i longs spyod dang 'brel bar gza' lnga rnams kyi rtsa ba'i grub pa'i mtha' las gsungs so/_/de'i phyir de dag phur bu dang spen pa'i longs spyod la sbyin par mi bya'o/_/da
[\[200a.3\]]ni sgra gcan gyi longs spyod las mjug rings kyi longs spyod gsungs pa zla gcig ces pa la sogs pa ste/_'dir sngar gyi dal ba'i bya ba la zla ba phyed dang bcas pa'i sum cu rtsa drug gi lhag ma'i zla ba gang zhig gza' rnams kyis ma spyad pa'i zla ba de nyid yon tan brgyad kyis bsgyur te
[\[200a.4\]]de las drug cu'i chas chu tshod brgyad gzung bar bya'o/_/de dag las chu tshod phyed dang bcas pa'i bdun ni sgra gcan gyi longs spyod de 'di nyid la zhes pa ni nyi ma'i zla ba'i tshad la'o/_/sgra gcan zla ba'i longs spyod nyi ma dang bcas zla ba'i rkang pa zhes pa ni nyi ma'i snying stobs dang rdul dang mun pa
[\[200a.5\]]ste rkang pa gsum mo/_/zla ba'i dri dang ro dang gzugs dang reg dang sgra'i yon tan te rkang pa lnga'o/_/rkang pa brgyad po 'di dag ni sgra gcan gyi chu tshod phyed dang bcas pa'i bdun gyi rang bzhin no/_/lhag ma chu tshod phyed ni mun pa med pa'i rang bzhin te des dman pa ni chu tshod phyed kyis rnam par
[\[200a.6\]]dman pa'o/_/nyi ma'i bgrod pa dang po la gsum/_chu srin gyi 'pho ba'i phyogs dang po la chu tshod gsum ste snying stobs dang rdul dang mun pa'i bdag nyid nor gyi longs spyod do/_/de bzhin du ka rka Ta'i phyogs dang po la bu lon gyi longs spyod do/_/zla ba myos byed nyin zhag dag la zhes pa ni
[\[200a.7\]]tshogs kyi gnas su bcu bzhi'i cha'i lhag ma nyin zhag dang po ste rkang pa dang po 'am bcu gsum pa la zla ba'i chu tshod lnga ste yon tan lnga'i bdag nyid du 'gyur ro/_/gang zhig ma spyad phyed kyi chu tshod ces pa ni sgra gcan gyis ma spyad pa'o/_/dus kyi nyin zhag dus la ste nyin zhag drug cu rtsa bzhi la de
[\[200b\]]
[\[200b.1\]]ni cha dman zla ba ste zla ba'i cha nyams pa'o zhes pa'i don to/_/de ni nyi ma'i lhag par 'gyur te nyi ma'i chu tshod gnyis su gyur nas nyin zhag so sor lhag ste dus kyis bsgyur ba rig byed rnams kyis tshes grangs bsgyur zhes pa la sogs pas so/_/gang zhig zla ba'i nang du nyin zhag tu gyur pa de nyid ni
[\[200b.2\]]lhag par 'gyur te nyi ma'i zla ba ste 'pho ba'i zla ba la nyin zhag gcig lhag pa de nyid dbu ma'i yan lag tu rig par bya'o/_/sgra gcan zla ba'i longs spyod mig gis rnam par bsgyur te zhes pa ni sgra gcan gyi dus kyi longs spyod chu tshod bcwa lnga la phyogs kyi longs spyod dag gis bgos pa las
[\[200b.3\]]te rkang pas dman pa'i bzhis thob pa dag ni mjug rings kyi chu tshod bzhi ste nyin zhag so so'i dus su'o/_/slar yang sgra gcan gyi zla ba'i longs spyod las/_/chu srad bdun dang phyed phrogs te chu srang bdun dang dbugs gsum po 'di dag yon tan gsum gyis bsgyur ba ni phye dang bcas
[\[200b.4\]]pa'i chu srang nyi shu rtsa gnyis su 'gyur te byed pa brjod par 'dod pas so/_/rang gi ngo bos gang zhig phyed dang bcas pa'i gsum gyis te gang du nyi mas nyin zhag so so la chu tshod bzhi dang chu srang nyi shu rtsa drug longs spyod pa'o/_/nyi ma'i longs spyod dag la sbyang bar bya/_/nyi ma'i longs
[\[200b.5\]]spyod nyin zhag so so la chu tshod bzhi dang chu srang nyi shu po 'di ni byed pa brjod par 'dod pa'i'o/_/grub pa'i mtha' la ni chu srang drug lhag go/_/nyi ma'i longs spyod de la sbyang bar bya ste sbyangs pa'i lhag ma ni rkang par 'gyur ro/_/mjug rings nyi ma dag dang lhan cig rnam par rgyu ste myur bar rgyu ba la
[\[200b.6\]]mdun nas rim pa dang 'khyog por rgyu ba la rgyab nas rim pa min pas rkang pa spyod do/_/rgyu bar chu srang phyed bcas gnyis spyod nyin dang nyin la nyi ma'i longs spyod dag la rim pas sam rim pa min pas so/_/rang gi zla ba sum cu drug gis de rgyu chu tshod dag kyang 'jig rten gyis ni tshes grangs bsgyur/_
[\[200b.7\]]gsum gyis bcwa lnga bsgyur ba ni bzhi bcu rtsa lnga'o/_/phyed bcas zla bar chu tshod gnyis ni nyin zhag so sor 'char te lo gsum gyi mthar chu srang gi longs spyod rnams yongs su btang nas phyogs gsum gyi bar du nyin zhag so sor chu tshod gnyis longs spyod de myur ba la mdun dang 'khyog po la
[\[201a\]]
[\[201a.1\]]rgyab tu'o/_/de ltar phyed bcas zla ba'i bar du de 'char te 'on kyang zla ba gcig ni du ba med ba'o/_/de nas mtha'i phyogs gcig du ba dang bcas pa'o/_/des na sems can rnams la du ba mjug rings rab tu gsal te 'gro ba dang 'ong ba'i dbye bas zla ba gcig tu 'gyur ro/_/
[\[201a.2\]]du ba btang nas skar ma bzhin rab tu snang bar 'gyur ro/_/slar yang dpal dus kyi 'khor lor lo gsum gyi longs spyod la rab 'jug de ni gang tshe lo yi longs spyod la zhugs pa de'i tshe mthong ba min par 'gyur ro/_/de yi 'char ba'i cha dag shes par gyur na ste de ltar mjug rings de'i 'char ba'i
[\[201a.3\]]cha dag shes par gyur na de yi 'char ba mtha' yas pa'i dus kyang shes par 'gyur ro/_/da ni dus kyi 'khor lo lo gsum gyi nyin zhag de nyid nyi shu rtsa lngas bsgyur zhing bgrod pa'i nyin zhag gis dman pa la dgu bsres pa rnams gza' rnams kyi dkyil 'khor du gsungs pa/_lo yi nyin
[\[201a.4\]]zhag ces pa la sogs pa ste/_lo yi nyin zhag ni stong phrag gcig dang brgyad cu'o/_/de nyid lnga yis bsgyur te slar yang mda' zhes pa lngas bsnun pa ni bsgyur zhes pa'i don to/_/de ltar dum bur bsgyur ba ni nyi shu rtsa lngas bsgyur bar 'gyur ro/_/bgrod pa'i nyin zhag ni brgya brgyad cu ste des
[\[201a.5\]]dman pa'o/_/bgrod pa gcig la gza' rnams longs spyod pa'i dbang gis bgrod pa gcig gi nyin zhag rnams kyis dman par 'gyur ro/_/bug pa bsres pa rnams ni bug pa zhes pa dgu ste de dag gis bsres pa rnams ni rang rang gi bgrod pa'i dbang gis gza' lnga po rnams kyi nyin zhag
[\[201a.6\]]gi dkyil 'khor du 'gyur ro/_/gcig tu bsdus pa las drug stong brgyad brgya nyi shu rtsa dgu lhag pa'i khri phrag gnyis te/_de las sa skyes la ni ri klu drug ces pa drug brgya brgyad cu rtsa bdun gyi nyin zhag gi tshogs su 'gyur ro/_/ri bug ri klu ste zla skyes la stong phrag brgyad dang bdun brgya
[\[201a.7\]]dgu bcu rtsa bdun du 'gyur ro/_/lha'i bla ma dag la so me rig byed de bzhi stong sum brgya sum cu rtsa gnyis su 'gyur ro/_/pa sangs la ni ri dang rgyal ba mig ces pa nyis stong nyis brgya bzhi bcu rtsa bdun du 'gyur ro/_/nyi ma'i bu la drug drug ri dang nam mkha' gcig ces pa khri phrag gcig
[\[201b\]]
[\[201b.1\]]dang bdun brgya drug cu rtsa drug gi nyin zhag gi tshogs ni dkyil 'khor du 'gyur ro/_/sa skyes la ni ri dus gcig kyang zhes pa la sogs pa tshigs su bcad pa gnyis kyi bar ni 'grel bshad las sngar brjod zin to/_/da ni gza' rnams kyi skye ba dag par bya ba'i don du rgyu skar gyi tshogs
[\[201b.2\]]gsungs pa zla ba drug gis zla ba'i longs spyod ces pa ni de'i steng du dag pa ste grub pa'i mtha' la'o/_/'on kyang sems can gyi bsam pa'i dbang gis byed pa la ltos pa'o/_/mjug rings 'char ba la yang phyogs gsum gyi nyin zhag gis rgyu ba'i rkang pa bsgyur ba ni chu srang gi tshogs
[\[201b.3\]]phyed dang bcas pa'i brgya bcu gnyis su 'gyur te de nyid mjug rings shar ba nas nyin zhag so so la 'gyur ro zhes pa ni bya bar rig par bya'o/_/gang zhig phyed kyi chu tshod rgyu skar gyi bu lon gyi gnas nas thob pa zhes pa ni sems can rnams smin par bya ba'i slad du ma'i la du ma'i tshig go/_/de ni
[\[201b.4\]]gza' rnams kyi rgyu ba'i stobs gsungs pa zla skyes zhes pa la sogs pa ste zla skyes gza' lag dang blon po phur bu ni myur ba ste myur bar rgyu ba phyed snga ma la shar bar gyur pa na stobs dang ldan par 'gyur ro/_/sa skyes dang mjug rings ni sa skyes mjug rings te 'khyog po la zhes pa dkyil 'khor
[\[201b.5\]]phyed yongs su btang nas rim pa min pa la longs spyod pa las stobs dang ldan par 'gyur ro/_/dman pa spen pa dang pa sangs ni dal ba la ste rim pa'i phyed phyi ma la stobs dang ldan no/_/rang bzhin yon tan dbang gis zhes pa ni khams kyi yon tan gyi dbang gis so/_/rgyu ba lhag ma
[\[201b.6\]]la ste rgyu ba gsum las skyes la sogs pa rnams stobs med do/_/myur la shar du kha phyogs 'gyur te gza' thams cad myur bar rgyu ba phyed snga ma la shar du kha phyogs par 'gyur ro/_/slar yang de dag 'khyog por rgyu ba la rab tu zhugs par gyur pa na gzhan du mngon par phyogs te
[\[201b.7\]]nub tu mngon par phyogs so/_/dal ba rim pa'i phyed phyi ma la lho ru bzhin phyogs par 'gyur ro/_/rang bgrod yon tan dbang gis 'byung ba la yang ste rim pa min pa'i phyed phyi ma la byang du gdong phyogs par 'gyur te tshig 'di ni dbyangs 'char ba la sa'i stobs kyi don du'o/_/da ni nyi
[\[202a\]]
[\[202a.1\]]ma dang zla ba'i rkang pa gsungs pa zla ba'i nyin zhag sum cu gang dag chu gter gyis bsgyur zhes pa bzhis bsgyur ba de dag mkha' mig zla ba zla ba'i rkang pa ste nyin zhag bdun gyi bar du zla ba'i cha 'phel ba'i don du rkang pa brgya nyi shur 'gyur te 'chad par 'gyur ba las brjod
[\[202a.2\]]par bya'o/_/khyim ni bcu gnyis po rnams bzhis bsgyur ba brgyad dang rig byed dag kyang zla ba drug gi bar du nyi ma'i rkang par 'gyur ro/_/de yang 'chad par 'gyur ba las brjod par bya ste 'dir ni mdor bsdus pa tsam gyis rkang pa 'di dag gi nges pa'o/_/de'i nang du 'grib dang
[\[202a.3\]]'phel ba dag kyang bgrod pa 'gro ba'i dbang gis rim min rim pa ste/_'khor lo phyed phyed dag la mtha' dag nor dang dus kyi grangs rnams te bzhi bcu rtsa brgyad kyi grangs rnams byed pa brjod par 'dod pa la rig par bya'o/_/da ni zla ba'i dkyil 'khor la sgra gcan 'jug pa'i mtshan
[\[202a.4\]]nyid gsungs pa tshigs mtshams zhes pa la sogs pa ste tshigs mtshams ni nya'i mtha' 'am gnam stong gi mthar ro/_/ri bong can gyi dkyil 'khor dag la sgra gcan rab tu 'jug ste dkyil 'khor yang /_dkyil 'khor gyi sgras ni 'dir chu tshod drug cu'i bdag nyid rgyu skar
[\[202a.5\]]gcig gi longs spyod de de yang thams cad 'dzin pa'i dbang gis khyim bcu gnyis kyi bdag nyid dang cha bcu drug gi bdag nyid du rig par bya'o/_/rnam dag gyur na thams cad 'dzin to gal te sgra gcan gyi longs spyod kyis zla ba'i longs spyod yongs su dag na de'i tshe chu tshod drug cu'i mthar
[\[202a.6\]]thug par thams cad 'dzin no/_/longs spyod phyed dag par gyur na phyed 'dzin no/_/ri bong can gyi rgyu ba'i dbang gis dkyil 'khor chu tshod drug cu ste zla ba'i cha bcu drug gi bdag nyid do/_/de bzhin du ri bong can gyis rgyu ba'i dbang gi chu tshod dag ni ji snyed yod pa ste/_sgra gcan gyi longs
[\[202a.7\]]spyod la rab tu zhugs pa de snyed ni cha gcig gi bzhi cha'i bar du gza' dang 'grogs par shes par bya'o/_/sgra gcan 'khor ba la sogs pa 'di dag grub pa'i mtha' las phyi rol shes pa'i don du rgya cher rig par bya'o/_/rgyud 'dir ni bsdus pa'i slad du 'jam dpal gyis gsal por
[\[202b\]]
[\[202b.1\]]ma bstan te 'dir ni gang zhig nang la nye bar mkho ba de nyid mdor bsdus pas brjod do/_/de bzhin du gza' 'thab pa la sogs pa mtha' dag grub pa'i mtha' las shes par bya ste rgyud 'dir ni skar rtsis kyi yul gza' 'thab pa la sogs pa grub pa'i mtha' la ltos so/_/nang du
[\[202b.2\]]ni gza' 'thab par brjod par 'dod pa med do zhes pa bcom ldan 'das kyi nges pa ste phyi rol du zla ba 'dzin pa byung bar gyur pa na nang du sems can rnams kyi khu ba 'dzin par 'gyur ba ma yin zhing nyi ma 'dzin par rdul 'dzin par 'gyur ro zhes pa'i nges pa yang thams cad du med do/_/
[\[202b.3\]]de'i phyir sangs rgyas pa rnams kyis phyi rol yongs su shes pa'i don du tshangs pa dang nyi ma dang gcer bu pa dang skra can gyi grub pa'i mtha' rnams shes par bya'o zhes pa ni bcom ldan 'das kyi nges pa'o/_/da ni gza' thams cad kyi rgyu ba dus bzhi'i mthar stong pa la 'jug pa gsungs
[\[202b.4\]]pa/_mi rnams kyi ni zhes pa la sogs pa ste/_mi rnams kyi lo brgya gang yin pa de dag gza' rnams dag gi lo'i longs spyod kyis ni bsgyur bar bya zhes pa ni dus kyi 'khor lo dang bcas pa'i gza' rnams kyis nyin zhag phyed dang gnyis kyis lo brgya longs spyod do/_/nyin zhag
[\[202b.5\]]gsum gyis nyis brgya'o/_/nyin zhag sum cus stong phrag gnyis so/_/nyin zhag sum brgya drug cus lo stong phrag nyi shu rtsa bzhis longs spyod par 'gyur te des lo brgya bsgyur ba'o/_/gnas gnyis phyogs kyi chas thob bcu'i chas thob pa steng gi phung po dag la bu lon sbyang bar bya
[\[202b.6\]]bar 'gyur te/_lhag ma 'bum phrag nyi shu gcig dang zhes pa ni 'bum phrag nyi shu rtsa gcig dang khri phrag drug gi lo grangs gang dag rnams ni dus kyi phyed la 'gyur ro/_/dus kyi phyed kyi mtha' la rkang pa lnga ste rdzogs ldan gyi rkang pa bzhi dang gsum ldan gyi rkang pa gcig go/_/dus kyi phyed
[\[202b.7\]]ni nam mkha' dang rlung dang me dang chu dang sa'i dkyil 'khor gyi bdag nyid de rim pa bzhin du gtso bo'i rtsa g.yon pa la srog yang dag par rgyu ba'o/_/slar yang phung po gnyis kyis zhes pa slar yang gnyis pa'i phung po rkang pa lnga'i bdag nyid kyis te de la gsum ldan gyi rkang pa gnyis dang /
[\[203a\]]
[\[203a.1\]]gnyis ldan gyi rkang pa gnyis dang /_rtsod ldan gyi rkang pa gcig ste/_sa dang chu dang me dang rlung dang stong pa'i bdag nyid ni go rims ji lta ba bzhin du gtso bo'i rtsa g.yas pa nas srog yang dag par rgyu ba'i dkyil 'khor lnga'i bdag nyid do/_/de ltar na rtsa gnyis ka'i dkyil 'khor
[\[203a.2\]]gyi lo'i phung po gnyis kyis dus bzhi po rnams kyi lo yi grangs te mi rnams kyi lo khri phrag gnyis lhag pa'i 'bum phrag bzhi bcu rtsa gsum ste/_gtso bo'i dus sbyor gnyis g.yon dang g.yas kyi rtsa'i dkyil 'khor yang dag par rgyu ba las so/_/'dir dus so so rnams kyi tshad ni stong pa stong pa
[\[203a.3\]]nam mkha' klu dang lag pa thub pa ri bong can rnams zhes pa ni lo stong phrag nyi shu rtsa brgyad lhag pa'i 'bum phrag bcu bdun rdzogs ldan dus kyi tshad de dkyil 'khor bzhi'i rkang pa nye bar longs spyod pa'i phyir ro/_/gsum ldan la ni nam mkha' mkha' stong ro dang dgu dang nyin phyed ces pa
[\[203a.4\]]stong phrag dgu bcu rtsa drug lhan pa'i 'bum phrag bcu gnyis kyi lo yi grangs su rab tu grags so/_/stong pa stong pa mkha' dang rig byed ro dang lag 'gro zhes pa ni stong phrag drug cu rtsa bzhi lhag pa'i 'bum phrag brgyad de gnyis ldan lor ni yang dag par 'gyur ro/_/stong pa nam mkha'
[\[203a.5\]]mkha' mig yon tan chu gter rnams zhes pa ni stong phrag sum cu rtsa gnyis lhag pa'i 'bum phrag bzhi rnams kyi lo'i grangs ni rtsod pa'i dus la 'gyur ro/_/de ltar na gsum ldan gyi rkang pa gsum dang /_gnyis ldan gyi gnyis dang /_rtsod ldan gyi rkang pa gcig go/_/dkyil 'khor
[\[203a.6\]]gsum dang /_gnyis dang gcig gi bdag nyid de dkyil 'khor so so ni rtsod ldan gyi dus kyi lo'i tshad do/_/lo ni 'di dag rnams kyis dus kyi mtha' ru gza' tshogs rgyu ba khyim ni stong pa dag la gnas zhes pa la lo ni sngar brjod pa 'di dag rnams kyis dus kyi mtha' ru ste dus bzhi'i
[\[203a.7\]]mthar gza' tshogs rgyu ba nam gru'i mthar khyim ni stong pa dag la gnas so/_/slar yang tha skar la sogs pa'i rgyu skar dag gza' rnams kyi longs spyod du 'gyur ro/_/rab byung zhes par 'gyur ba ji lta ba de bzhin du nag pa'i zla ba la sogs par yang 'gyur ro/_/gza' dang sbyor
[\[203b\]]
[\[203b.1\]]ba tshes dang byed pa rnams kyang de bzhin dang po dag ste de'i dus su ni/_gza' nyi ma dang /_sbyor ba sel ba dang /_tshes dkar po'i phyogs kyi tshes gcig dang /_byed pa pa baM zhes pa dang po dag ste de'i dus su lha rnams dag dang lha min kla klo rnams kyi 'khrug pa drag po sa gzhi'i gnas pA ga dA
[\[203b.2\]]rnams su 'byung bar 'gyur te de nas rdzogs ldan gyi dus 'jug par 'gyur ro/_/da ni tshes la sogs pa gza'i longs spyod thams cad stong pa la gnas pa ni slar yang nges pa 'byung bar gsungs pa/_de nas rgyu skar rnams kyis nyin zhag gcig ni bsgyur bar 'gyur te chu tshod drug cu rnams
[\[203b.3\]]kyis kyang /_gza' rnams kyi ni dkyil 'khor dag gis nges par cha ni rab tu thob par gyur pa longs spyod 'gyur/_zla ba rdzogs na nges par 'gyur te slar yang gza' dang chu tshod kyi ni gnas rnams dag tu 'gyur/_rgyu skar la ni nyi ma'i longs spyod du 'gyur zla ba gcig las sbyangs pa nyin zhag
[\[203b.4\]]dag ni tshogs zhes so/_/da ni dus kyi 'khor lo'i lo dang phyogs las zla ba'i nges pa gsungs pa sde pa drug ni nyi ma'i dbyangs bcas zhes pa la sde pa drug ni ka tsa Ta pa ta sa rnams ni gsal byed kyi yi ge sum cu'o/_/dbyangs bcu gnyis dang bcas pas sum brgya drug cur 'gyur te yi ge
[\[203b.5\]]rnams thung ngu dang ring po'i dbyangs kyis phye bas so/_/a A/_i I/_r-i r-I/_u U/_l-i l-I/_oM aH/_'di dag gis ka yig la sogs pa'i yi ge so so la bcu gnyis kyi dbye bas tha dad par 'gyur ro/_/des na gsal byed sum cu po rnams bcu gnyis kyi dbye bas tha dad
[\[203b.6\]]pa dag ni sum brgya drug cu ste/_slar yang ka yig la sogs pa de dag yon tan gzhan gyis phye ba dang /_ya Nar bsgyur bas phye ba dag ste nges par yon tan gyis bsgyur/_yon tan ni a e ar o al oM/_'phel ba ni A ai Ar au al AH/_ya Na ra bsgyur ba ni ha hA ya
[\[203b.7\]]yA ra rA wa wA la lA haM hAH/_zhes pa ste/_de ltar na lo gsum nyi ma dag la ste ka yig la sogs pa de rnams nyin zhag stong brgyad cur 'gyur ro/_/a sogs thung ngu nyin zhag ces bya bcwa lnga ste sum 'gyur ri bong can cha thung ngu dang ring po dang shin tu ring po'i dbye bas phyed bcas zla ba
[\[204a\]]
[\[204a.1\]]phyogs gsum du zla ba la 'gyur ro/_/de la a i r-i u l-i/_a e ar o al/_ha ya ra wa la/_lA wA rA yA hA/_A la au Ar ai A/_l-I U r-I I A/_oM IM r-IM UM l-IM/_AM aiM A raM auM A laM/_hAM yAM rAM wAM lAM zhes pa ni phyogs gsum gyi dbyangs
[\[204a.2\]]so/_/chu tshod ha sogs rnams su 'gyur te dus sbyor bcu gnyis kyi dbye bas drug cu'i grangs so/_/sngar brjod pa'i cho gas nyi ma phyed nas mtshan phyed kyi bar du thung ngu rnams so/_/mtshan phyed nas nyi ma phyed kyi bar du ring po sum cu'o/_/dpal ldan stong pa gzhom med la
[\[204a.3\]]sogs lnga po gang yin pa de dag snying stobs dang rdul dang mun pa'i dbye bas sad pa dang rmi lam dang shin tu gnyid log pa'i rang bzhin gyis de dag ni sgra gcan te srog gi rlung gi dus sbyor gsum du 'gyur ro zhes bya ba ni nges pa'o/_/'byung ba nyi ma zla ba'i grangs ni slar yang lo gsum
[\[204a.4\]]dang phyogs gsum gyi nyin zhag ste nyi shu rtsa lnga lhag pa'i brgya phrag bcu gcig tu 'gyur ro/_/kye mi'i bdag po zhes pa ste phyed bcas zla ba zhes pa ni phyogs gsum mo/_/phyed dang bcas pa'i zla ba dor nas zhes pa ni de las phyed dang bcas pa'i zla ba dor bas gzhan ni stong brgyad cur
[\[204a.5\]]'gyur ro/_/de nas lhag ma thub mchog bdun rnams kyis bcad pa'i thob pa dag ni bsdus pa'i dus kyi 'khor lor 'gyur ro/_/de nyid zla ba'i nges pa la gza' gcig dang /_chu tshong sum cu rtsa gnyis dang /_tshogs gnyis rab tu bsres nas tshes gcig dang rgyu ba'i rkang pa lnga'o/_/
[\[204a.6\]]'khor lo dag las rnam par phye ba dag ni gzar 'gyur ro/_/lha mo drug cu rnams kyis te chu tshod drug cu rnams kyis so zhes pa'i don to/_/lha mo sum cu rtsa gnyis kyi chu tshod rnams kyis zla ba'i nges pa la chu tshod kyi gnas su sum cu rtsa gnyis so/_/thub pa nor gyis bsgyur ba lnga
[\[204a.7\]]bcu rtsa drug gi lha mo rnams kyis tshogs kyi gnas su tshogs gnyis su 'gyur ro/_/sbyin dor sbyin pa dag ni lha mo gcig tu 'gyur zhing rkang pa lnga ni lha mo lngar 'gyur te lnga po gcig dang bcas pa'i drug gis so/_/zla ba'i phyogs gsum nyin zhag rnams ni nyin zhag bzhi bcu rtsa lnga
[\[204b\]]
[\[204b.1\]]ste sum 'gyur snying stobs dang rdul dang mun pa'i bdag nyid dag kyang nyi ma'i longs spyod la ni rab tu grags so/_/drug cus phye ba'i skar ma gnyis dang zhes pa chu tshod brgya nyi shus rgyu skar gyi nges pa la gnyis su 'gyur ro/_/nyi ma'i nyin zhag dang po la bzhis bsgyur ba'i chu tshod bzhi
[\[204b.2\]]la sogs pa dang ldan pa'i dbang phyug chu tshod de chu tshod bcu gcig chu tshod kyi gnas su 'gyur ro zhes pa ni thams cad du nges pa'o/_/dpal ldan dus kyi 'khor lo gza' yi tshogs dang bcas pa 'di dag ces pa la sogs pa brjod pa'i rim pas phyi dang lus la dbyer med pa bsdu ba dang
[\[204b.3\]]ni spro ba'i slad du srid pa gsum 'dod pa dang gzugs dang gzugs med pa ste gnas der ro/_/nyi ma zhes pa ni kye nyi ma'i shing rta bsdus pa'i rgyud yang dag par 'ching ba la gsol ba 'debs pa po zhes 'jam dpal gyis bod pa'o/_/dus kyi gzugs ni srog gi gzugs kyis
[\[204b.4\]]so/_/shes rab thabs kyi rab dbye ni nyin mo dang mtshan mo'i dbye ba dang zla ba dang nyi ma'i dbye ba la sogs pas so/_/mnyam dang mi mnyam rigs ni mnyam pa ring po dang mi mnyam pa thung ngu dang myur 'khyog la sogs pa'i rgyu bas so/_/chags bral dang ni thub mchog rigs dang
[\[204b.5\]]tshangs dang dag po la sogs lha rnams kyis ni shes ma yin zhes pa ni de ltar sngar brjod pa'i cho gas tshangs pa la sogs pa 'di dag gis shes pa ma yin pa/_bcom ldan 'das dus kyi 'khor lo kun rdzob kyi tshul gyis rnam par gnas pa khyab par brtan pa dang g.yo ba'i dngos po thams
[\[204b.6\]]cad la khyab par byed pa/_ji ltar yang dag par rdzogs pa'i sangs rgyas bcom ldan 'das thams cad mkhyen pa 'jig rten dang 'jig rten las 'das pa'i kun rdzob dang don dam pa'i ngo bo nyid kyis phyag na rdo rje zla ba bzang po la rab tu bstan pa bzhin du mi'i dbang po 'jam dpal grags pa bdag
[\[204b.7\]]gis kyang nyi ma'i shing rta khyod la bcom ldan 'das dus kyi 'khor lo de nyid mdor bsdus pas rab tu bstan to/_/dpal ldan dang po'i sangs rgyas las phyung ba bsdus pa'i rgyud kyi rgyal po dus kyi 'khor lo'i 'grel bshad stong phrag bcu gnyis pa dri ma med pa'i 'od las skar rtsis shes pa'i cho ga'i
[\[205a\]]
[\[205a.1\]]mdor bsdus chen po ste dgu pa'o//_//da ni dbyangs 'char ba gsungs pa a sogs zhes pa la sogs pa'o/_/dbyangs gang dag gi dang po a yig yin pa de dag ni a sogs lnga ste a i r-i u l-i zhes pa rang byung gi tshig go/_/a i uN/_r-i l-i ka
[\[205a.2\]]ces pa ni so sor brjod pa gzung ba'i phyir ro/_/e o tsa zhes pa ni bklag pa'i phyir te i yig dang u yig dag gi yon tan sbyar ba'i yi ge dag go/_/r-i ka'i aN las ral dag go zhes pa'i mdo'i phyir r-i l-i dag ni ma ning du mi 'gyur te/_r-i yig l-i yig dag kyang yon tan
[\[205a.3\]]dang ldan pas i yig la sogs pa rnams dang khyad par med do/_/de'i phyir a i u e o zhes pa ni byis pa rnams la 'jig rten du grags pa'o/_/yon tan dang ya Na skyed pa'i phyir a i u Na ri li ka ces par rigs te i ka'i a tsa la ya Na'o zhes pa'i khyad par gyi phyir dang
[\[205a.4\]]a ka'i a ka la ring po'o/_/zhes pa'i shes par byed pa'i phyir ro/_/dang por dbyangs lnga gang yin pa de dag rang byung du lung bstan pas mnyam pa'i ngo bo ste de dag kyang nam mkha' la sogs pa'i rang bzhin gyi dbang gis grangs bzhin du 'jam dpal gyis rang gi lung ston pa las bris
[\[205a.5\]]pa a i r-i u l-i ka ces pa ste nam mkha' dang rlung dang me dang chu dang sa'i rang bzhin rim pa bzhin no/_/de bzhin du a e ar o al tsa dang de bzhin du ha ya ra wa la Ta 'jam dpal gyis nges par bstan te yon tan dang ya Na ra bsgyur ba las rang rang gi rang bzhin gyi ngo bo nyid la rten pa'i
[\[205a.6\]]phyir ro/_/dbyangs lnga po de dag dang po'i tshes grangs dbang gis zhes pa ni dang po'i tshes grangs lnga mun pa'i dbye bas te dkar po'i tshes gcig dang gnyis pa dang gsum pa dang bzhi pa dang lnga pa'o/_/de dag gi dbang gis ni dang po'i tshes grangs dbang gis te dga' ba la sogs pa rnams
[\[205a.7\]]lnga po dang ldan par gyur pa ste dbyangs lnga po rnams kyi dang po'i tshes ni dga' ba'o/_/gnyis pa ni bzang po'o/_/gsum pa ni rgyal ba'o/_/bzhi pa ni stong pa'o/_/lnga pa ni rdzogs pa'o/_/de bzhin du drug pa la sogs pa dang de bzhin du bcu gcig pa la sogs pa'o/_/dga' ba
[\[205b\]]
[\[205b.1\]]la sogs ldan pa 'di la de dag 'dir ni 'char bar byed de/_gal te de la sa skyes la sogs gza' dag ma gyur na'o zhes pa dga' ba las skyes dang /_bzang po la gza' lag dang /_rgyal ba la phur bu dang /_stong pa la pa sangs dang /_rdzogs pa la spen pa ste/_dga' ba
[\[205b.2\]]la sogs pa 'di dag la gal te sa skyes la sogs pa'i gza' dag ma gyur na de'i tshe 'char bar 'gyur ro/_/rnam pa gzhan du mi shis pa 'char te kye mi'i bdag po sa skyes mi shis shar bar gyur cing dga' ba la gal te slar yang smin drug dag dang ldan pa nyid du gyur pa'i dga'
[\[205b.3\]]ba'i tshes de la gal te g.yul lam nad du gyur na mi rnams dag ni 'chi bar 'gyur te dang po'i dbyangs kyi'o zhes pa thog ma nam mkha'i dbyangs kyi zhes pa'i don te skyes pa'am bud med gang gi ming gi dang po a yig yin pa de'o/_/de bzhin du bzang po dang gza' lag la gal
[\[205b.4\]]te rgyu skar mchur gyur na de'i tshe gnyis pa i yig gi dbyangs kyi ming can 'chi bar 'gyur ro/_/de bzhin du rgyal ba phur bu la gal te skag tu gyur na de'i tshe gsum pa r-i yig gi dbyangs kyi ming can 'chi bar 'gyur ro/_/de bzhin du stong pa dang pa sangs la gal te mon grur gyur na
[\[205b.5\]]de'i tshe bzhi pa u yig gi dbyangs kyi ming can 'chi bar 'gyur ro/_/de bzhin du rdzogs pa dang spen pa la gal te bra nyer gyur na de'i tshe lnga pa l-i yig gi dbyangs kyi ming can 'chi bar 'gyur ro/_/de ltar dbyangs 'char ba rnams la yang rgyu skar dang gza'i dbang gis 'chi ba'i
[\[205b.6\]]sbyor bar 'gyur ro/_/de bzhin du gza' nyi ma dag la dga' ba 'char ba rnams kyi g.yul du rmar 'gyur te gzir ba rnams nyon mongs par 'gyur ro/_/de bzhin du gza' zla ba la ni bzang po 'char ba rnams kyi yang shes par bya'o/_/bden par 'char ba lnga po rnams kyi ste
[\[205b.7\]]a yig la sogs pa rang rang gi tshes la shar ba rnams kyi 'bras bu mang por 'chi ba'i sbyor bas dman pa dag la 'gyur ro/_/nad dang g.yul dang yul du bgrod pa dang bag ma len pa'i dus dag tu dge ba dang mi dge ba'i 'bras bu de nyid mtshan mas shes par bya'o/_/de ltar
[\[206a\]]
[\[206a.1\]]rgyu skar gza' sngar brjod pa'i rim pas te dbyangs tshogs tshes rnams dag ni de nyid lnga'i rab tu dbye ba yis zhes pa ni slar yang dbyangs rnams 'char ba 'di nyid phyogs dang zla ba dang bgrod pa dang lo dang lo drug cu la yang 'gyur ba ste/_'dir nag pa la sogs
[\[206a.2\]]pa nas 'char ba ni nag pa la sogs pa'i zla ba gnyis la nyin zhag drug cu ste de dag la nyin zhag bcu gnyis kyis rim pa bzhin du a yig la sogs pa rnams 'char bar 'gyur te nag pa'i dkar po'i tshes gcig la sogs pa ji srid par zla ba gnyis pa'i yang dkar po'i tshes gcig
[\[206a.3\]]go/_/de lta na lo zla dus kyi dbye bas dbyangs lnga po rnams lan drug yongs su 'khor bar 'gyur ro/_/phyogs la 'char ba'i yul la yang nyin zhag bcu gnyis kyis phyogs kyi dbye ba'o/_/de bzhin du lo'i nyin zhag sum brgya drug cu la bdun cu rtsa gnyis kyis a yig la sogs
[\[206a.4\]]rnams rim pas 'char bar shes par bya ste de nyid ni nag pa la sogs pa'i dkar po'i tshes gcig la sogs pa'i zla ba'i dbye ba'o/_/de bzhin du rab byung la sogs pa'i lo drug cu la dbyangs lnga po rnams rim pa bzhin du dbyangs re re zla ba drug gis 'char te nyi shu rtsa bzhi yongs su
[\[206a.5\]]bskor bas slar yang sngar gyi cho ga'o zhes pa ni bgrod pa la 'char ba'o/_/rab byung la sogs pa'i lo bcu gnyis la 'char ba ni rab byung la sogs pa rnams de bzhin du yongs su bskor ba ste lo la sogs pa rnams shes par bya'o/_/de ltar dbyangs ni lnga po rnams dag 'dir ni 'char bar
[\[206a.6\]]'gyur te de ni slar yang nub pa'o/_/zhes pa ni 'dir phyogs kyi dbye ba la nyin zhag bcu gnyis ni dga' ba ste de bzhin du bzang po la sogs pa'o/_/zla ba'i dbye ba la nyin zhag bdun cu rtsa gnyis ni dga' ba ste/_de bzhin du bzang po la sogs pa yang ngo /_/bgrod pa'i dbye ba la bsod
[\[206a.7\]]pa ni dga' ba ste de bzhin du bzang po la sogs pa'o/_/lo'i dbye ba la lo bcu gnyis ni dga' ba ste de bzhin du bzang po la sogs pa yang ngo /_/dang po la ni dbyangs dang po rnams byis pa ste rang tshes yon tan dbang gis zhes pa nam mkha' dang rlung dang me dang chu dang sa'i yon tan
[\[206b\]]
[\[206b.1\]]gyi dbang gis dang sgra dang reg dang ro dang gzugs dang dri yi yon tan gyi dbang gis te grangs bzhin no/_/'dir dga' ba la a yig 'char ba'o/_/bzang po la i yig go/_/rgyal ba la r-i yig go/_/stong pa la u yig go/_/rdzogs pa la l-i yig go/_/de bzhin du rang rang gi 'char
[\[206b.2\]]ba'i nyin zhag las nyin zhag gnyis pa la dpal ldan gzhon nu yang ste bzang po la a yig gzhon nu'o/_/rgyal ba la i yig go/_/stong pa la r-i yig go/_/rdzogs pa la u yig go/_/dga' ba la l-i yig go/_/dar bab rgan po rim pas me dang chu gter nyin zhag la ste zhes pa
[\[206b.3\]]ni rang gi nyin zhag las me zhes pa nyin zhag gsum pa la dar la bab par 'gyur te rgyal ba la a yig dar la bab pa'o/_/stong pa la i yig go/_/rdzogs pa la r-i yig go/_/dga' ba la u yig go/_/bzang po la l-i yig go/_/rgan po chu gter zhes pa ni rang gi tshes las nyin
[\[206b.4\]]zhag bzhi pa la ste 'dir stong pa la a yig rgan po'o/_/rdzogs pa la i yig go/_/dga' ba la r-i yig go/_/bzang po la u yig go/_/rgyal ba la l-i yig go/_/lnga pa la ni nub par 'gyur zhes pa ni rdzogs pa la a yig nub par gyur pa'o/_/dga' ba la i yig go/_/
[\[206b.5\]]bzang po la r-i yig go/_/rgyal ba la u yig go/_/stong pa la l-i yig go zhes pa ste dbyangs rnams kyi 'char ba la sogs pa rnam pa lnga'i dbye ba shes par bya'o/_/a sogs dbyangs lnga gang dag nges par yon tan gyis bsgyur zhes pa ni snying stobs dang rdul dang mun pa'i yon tan
[\[206b.6\]]gyis bsgyur bas bco lngar 'gyur ro/_/de rnams slar yang rnam gnyis sum cu nyid de/_a i r-i u l-i/_a e ar o al/_ha ya ra wa la zhes pa dga' ba la sogs pa sum 'gyur te dkar po'i phyogs la'o/_/de bzhin du lA wA rA yA hA/_A la au A ra ai A/_l-I U
[\[206b.7\]]r-I I A zhes pa ni dga' ma la sogs pa ste nag po'i phyogs la'o/_/de ltar na phyogs gnyis ka la tshes sum cu rnams grangs bzhin no/_/ka sogs sde pa'i yi ge rnams la rang bzhin yon tan dbang gis dbyangs de dag mtha' dag sbyar bar bya ba ste/_thung ngu rnams ni 'dir yang
[\[207a\]]
[\[207a.1\]]dkar po'i phyogs la 'char bar 'gyur te de nyid lnga yi dbye ba yis zhes pa ni 'dir gsal byed gang zhig dbyangs thung brjod pa de ni dkar po'i phyogs la 'char ro/_/ring po rnams ni nag po'i phyogs la ste de bzhin du gang zhig dbyangs ring pos brjod pa'i gsal byed
[\[207a.2\]]ring po ni nag po'i phyogs la 'char ro/_/'dir gsal byed kyi yul la nyi ma 'pho ba'i phyogs su rig par bya ste spro ba dang bsdu ba'i sbyor bas so/_/nyi shu rtsa bdun rgyu skar de la zhes pa rgyu skar gyi tshogs nyi shu rtsa bdun te de dag las rkang pa dang bcas pa'i rgyu skar gnyis kyis nyi ma'i dus
[\[207a.3\]]sbyor bcu gnyis so/_/gsal bar mda' zhes pa ni de dag chu tshod lnga'i bdag nyid kyi cha dgu pa'o/_/'di dag rnams kyang rang bzhin gsum ste g.yo ba lug la sogs pa dang brtan pa glang la sogs pa dang mnyam pa gnyis kyi rang bzhin 'khrig pa la sogs pa'o/_/lug dang ka rka
[\[207a.4\]]Ta dang srang dang chu srin ni g.yo ba bzhi'o/_/glang dang seng ge dang sdig pa dang bum pa ni brtan pa'o/_/'khrig pa dang bu mo dang gzhu dang nya ni gnyis kyi rang bzhin no/_/de ltar de dag rtag pa nyid du 'char te nyin mtshan la bcu gnyis so/_/'dir 'dri ba'i dus su g.yo ba rnams kyis
[\[207a.5\]]bya ba myur du 'gyur ro/_/brtan pa rnams kyis brtan pa'o/_/gnyis kyi rang bzhin rnams kyis bya ba 'bring po'o/_/de la yud tsam sum cu rnams dang zhes pa dus sbyor gyi tshogs de la yud tsam sum cu'o/_/nyin zhag dus thun brgyad kyi bdag nyid la chu tshod dag kyang drug cu kho nar 'gyur
[\[207a.6\]]ro/_/dang por de thog mar sun cu'i dbyangs rnams 'dir ni 'char bar 'gyur ba nyid de yud tsam yud tsam dag la'o/_/zla ba'i dbus su chos kyi cha la zhes pa ni tshes grangs gcig yud tsam sum cu'i char byas nas yud tsam re re'i cha la ste tshes gcig la a yig la sogs pa'o/_/
[\[207a.7\]]gnyis pa la i yig la sogs pa'o/_/gsum pa la ri yig la sogs pa'o/_/bzhi pa la u yig la sogs pa'o/_/lnga pa la li yig la sogs pa'o/_/drug pa la yon tan gyi a yig la sogs pa'o/_/bdun pa la e yig la sogs pa'o/_/brgyad pa la ar yig
[\[207b\]]
[\[207b.1\]]la sogs pa'o/_/dgu pa la o yig la sogs pa'o/_/bcu pa la al yig la sogs pa'o/_/bcu gcig pa la ha yig la sogs pa'o/_/bcu gnyis pa la ya yig la sogs pa'o/_/bcu gsum pa la ra yig la sogs pa'o/_/bcu bzhi pa la wa yig la sogs pa'o/_/
[\[207b.2\]]nya la la yig la sogs pa ste/_dbyangs sum cu rnams spro ba'i rim pas dkar po'i phyogs kyi tshes grangs so so la sum cu'i dbye bas 'char ro/_/de nas nag po'i phyogs kyi chos gcig gi tshes dga' ba la dbyangs sum cu po rnams sdud pa'i rim pas 'char ro/_/de la tshes
[\[207b.3\]]gcig la lA yig la sogs pa'o/_/gnyis pa la wA yig la sogs pa ste de bzhin du thams cad do/_/zla ba'i dbus su tshes kyi cha la 'char bar brjod de de dag nub pa dag kyang de nyid la'o zhes pa zla ba la ste/_'dir dbyangs yig gang dkar po'i tshes gcig la sogs
[\[207b.4\]]pa la shar ba de dag nag po'i tshes gcig la sogs pa la nub pa'o/_/stong pa rlung me chu dang sa rnams dag kyang a la sogs pa dbyangs ni lnga po rnams kyi rigs zhes pa ni sngar brjod pa'i rim pas nam mkha' la sogs pa rnams ni a yig la sogs pa rnams kyi rigs so/_/sgra
[\[207b.5\]]gcan la sogs pa'i gza' rnams ni grangs bzhin du thung ngu dang ring po rnams kyi lhag pa'i lha ste sgra gcan dang dus me ni a yig thung ngu dang ring po dag gi'o/_/zla ba dang nyi ma ni i yig dag gi'o/_/gza' lag dang sa skyes ni ri yig dag gi'o/_/pa sangs dang bla ma ni u
[\[207b.6\]]yig dag gi'o/_/mjug rings dang spen pa ni l-i yig dag gi ste 'dir ji ltar rigs par lhag pa'i lha'o/_/de bzhin du dus sbyor bcu gnyis las dus sbyor so so de dag nyin dang mtshan mo'i dbang gis chu tshod rnams ni bsgrub par bya ste da ltar gyi dus sbyor 'char ba la cha lnga pa'o/_/
[\[207b.7\]]de'i dbus su dbyangs gang byung ba'i gza' zhes bya ba stobs ldan de yis dkyil 'khor bsgrub par bya/_mi mnyam pa dang mnyam pa'i dus sbyor gyi dbye bas stong pa la sogs pa dang sa la sogs pa bsgrub par bya'o/_/g.yon pa dag la thung ngu'i dbyangs rnams 'dir ni 'char te
[\[208a\]]
[\[208a.1\]]g.yon pa mi mnyam pa'i dus sbyor la dbyangs dang gsal byed thung ngu rnams 'char bar 'gyur ro/_/g.yas pa mnyam pa'i dus sbyor nas gzhan ring po brjod pa'i gsal byed rnams su 'gyur ro/_/de bzhin du g.yon la stong pa la sogs pa de nyid dkyil 'khor lnga'o/_/
[\[208a.2\]]sgra gcan la sogs pa gcig gis bar du chod pa'i gza'i tshogs te sgra gcan la sogs mtha' dag ces pa ni sgra gcan dang zla ba dang gza' lag dang pa sangs dang mjug rings so/_/g.yas pa lho'i dus sbyor la de nyid 'dzin ma la sogs dkyil 'khor lnga'i dbye ba'o/_/gza'i
[\[208a.3\]]tshogs ni nges par nyi ma'i bu la sogs pa zhes pa ni spen pa dang phur bu dang bkra shis dang nyi ma dang dus me'o/_/'dir mnyam pa'i dus sbyor chu srin la chu tshod lnga ni grags bzhin du A yig la sogs pa'i dbyangs rnams dang /_yon tan dang 'phel ba rnams kyis dbyangs ring
[\[208a.4\]]pos brjod pa'i gsal byed rnams 'char ro/_/de la chu tshod dang po sa'i dkyil 'khor la kA'o/_/gnyis pa chu'i dkyil 'khor la khA'o/_/gsum pa me'i dkyil 'khor la gA'o/_/bzhi pa rlung gi dkyil 'khor la g+hA'o/_/lnga pa stong pa'i dkyil 'khor la dA ste de la ka la sogs
[\[208a.5\]]pa'i gsal byed a yig la sogs pas brjod pa dag ni chu srin gyi dkyil 'khor lnga la rim pa bzhin du 'char ro/_/de bzhin du bum pa'i stong pa la sogs pa'i dkyil 'khor lnga la dbyangs thung ngus brjod pa'i nga la sogs pa rnams lugs las bzlog pas rig par bya ste de la
[\[208a.6\]]chu tshod dang po ni nam mkha'i dkyil 'khor la da'o/_/gnyis pa la g+ha'o/_/gsum pa la ga'o/_/bzhi pa la kha'o/_/lnga pa sa'i dkyil 'khor la ka 'char ro/_/de bzhin du nya la tsA tshA dzA dz+hA nyA'o/_/lug gi dkyil 'khor lnga rnams la nya dz+ha dza tsha tsa'o/_/de bzhin du glang la TA
[\[208a.7\]]ThA DA D+hA NA'o/_/'khrig pa'i dkyil 'khor lnga la Na D+ha Da Tha Ta'o/_/de bzhin du ka rka Ta la pA phA bA b+ha mA'o/_/seng ge'i dkyil 'khor lnga la ma b+ha ba pha pa'o/_/bu mo la tA thA dA d+hA nA'o/_/srang gi dkyil 'khor lnga la na d+ha da tha ta'o/_/de bzhin du sdig pa la sA wA ShA shA Th+kA'o/_/
[\[208b\]]
[\[208b.1\]]gzhu'i dkyil 'khor lnga la sha Sha wa sa ste chu tshod 'char ba la gsal byed rnams ni lhag pa'i lha'o/_/'dir gsal byed brjod pa'i dbyangs ni gsal byed kyi yi ge'i dbyangs su 'gyur zhing dbyangs ni srog gi dbyangs su 'gyur ro/_/srog gi dbyangs de yang zla ba'i cha la thung ngu dang
[\[208b.2\]]ring po'i dbye ba dang yud tsam gyi dbye ba sngar brjod pas shes par bya'o/_/gsal byed 'char ba ni dus sbyor gyi chu tshod kyi dbye bas shes par bya'o/_/'dir g.yul du srog gi dbyangs nub par gyur na 'chi zhing yi ge'i dbyangs nub par gyur na rma ste nad pa rnams ni 'chi ba dang nyon mongs
[\[208b.3\]]pa'o/_/de bzhin du gang la ming gi yi ge dang po la gsal byed med pa de la dbyangs nyid srog gi dbyangs te cig shos ni yi ge'i dbyangs so/_/de ltar na nang la g.yon dang g.yas kyi sna bug nas dkyil 'khor 'bab pa'i dbye bas gsal byed 'char bar shes par bya'o/_/phyi rol
[\[208b.4\]]du yang dus kyi chu tshod ces pa ni de las dus can 'char ba'i chu tshod phyi rol gyi gza'i gnas dang mnyam pa'o/_/gza'i gnas ni dkyil 'khor te de dang mnyam pa'i dbyangs bcas gsal byed dang bcas pa dag ni bsgrub par bya ste dge ba dang mi dge ba yongs su shes pa'i don du'o/_/
[\[208b.5\]]da ni dris na zhes pa la sogs pas dris pa las dge ba dang mi dge ba'i 'bras bu gsungs pa dris par gyur na g.yul gyi dus su rab tu 'chi bar 'gyur te stong pa la ni dus dag shar bar gyur pa na'o/_/g.yas kyi rtsar stong pa'i dkyil 'khor la dus me shar par gyur pa na g.yul gyi
[\[208b.6\]]slad du gang zhig dang por 'bod par byed na rgyal po 'am mi bdag de ni rab tu 'chi bar 'gyur ro/_/de bzhin du rlung du ste rlung gi dkyil 'khor du nyi ma shar ba la 'pham par 'gyur ro/_/me'i dkyil 'khor las skyes shar bar gyur pa la rma'o/_/chu'i dkyil 'khor la bla ma shar ba la ni 'dum
[\[208b.7\]]par 'gyur ro/_/sa la spen pa shar ba la g.yul du 'thab par mi 'gyur ro zhes pa ni 'dri ba'i nges pa'o/_/_de bzhin du nad pa la ni stong pa'i dkyil 'khor la sogs pa la grangs bzhin du 'chi ba dang nyon mongs pa dang rma dang bde ba dang mnyam pa nyid du 'gyur te 'dri byed kyis dris par
[\[209a\]]
[\[209a.1\]]gyur pa na nad pa rnams la 'gyur ro zhes pa'o/_/g.yul du dgra ni nges par rab tu nyams/_'dir sngar brjod pa'i g.yul du dgra ni nges par rab tu nyams par 'gyur te g.yon gyi rtsar sgra gcan stong pa'i dkyil 'khor la shar na'o/_/yang yig ni tshig kha bskang ba'i don
[\[209a.2\]]to/_/rlung ste rlung gi dkyil 'khor la zla ba shar ba na 'pham par 'gyur ro/_/zla skyes me la shar ba dag pho nyas dris pa na dgra'i rma yang ngo /_/chu'i dkyil 'khor la pa sangs shar ba la don rnyed par 'gyur ro/_/sa la mjug rings shar ba dag la dang por brjod pa'i dgra yang
[\[209a.3\]]dbang du 'gyur te/_g.yul gyi yul la'o/_/de bzhin bgrod pa bag ma dag la g.yon gyi lam la gza' rnams kyi ni mang ba'i 'bras bur 'gyur te dri ba byas par gyur na'o zhes pa ste 'dri ba'i dus su sna las 'char ba'i nges pa'o/_/da ni dris pa'i dbyangs gsungs pa pho nyas zhes pa
[\[209a.4\]]la sogs pa ste/_pho nyas brjod pa'i dbyangs rnams gang dag nges par bcu yis bsgyur te zhes pa g.yon dang g.yas kyi dkyil 'khor rnams kyis bsgyur ba'o/_/khyim gyi 'khor lo bcu gnyis dag gis bsre'o/_/slar yang de dag 'byung bas snun pa ni lngas bsgyur ba'o/_/nye ba'i
[\[209a.5\]]skye bo dang ldan mtshan ma mkhan po ma gtogs pa'i nye ba'i skye bo dang ldan pa'o/_/bdun gyi cha'i lhag ma ni gza'i cha'i lhag ma ste/_zla ba ste gza' gcig la gnas pa dang /_me ste gza' gsum pa dang /_mda' ste gza' lnga pa dang ri bo ste gza' bdun pa la lhag ma la gnas par
[\[209a.6\]]gyur na mi rnams la grub pa yod pa ma yin te nyi ma dang bkra shis dang phur bu dang spen pa ste mi mnyam pa rnams la'o/_/mig ste gza' gnyis pa dang /_rig byed de gza' bzhi pa dang ro ste drug pa la bya ba 'grub par 'gyur te shin tu mnyam pa'i gnas su gyur pa zla ba dang gza' lag dang pa
[\[209a.7\]]sangs rnams la lhag ma gnas par gyur na'o zhes pa ste dris pa'i dbyangs kyi nges pa'o/_/da ni lo la sogs pa'i khyad par las khyad par gsungs pa lo dang zhes pa la sogs pa ste/_lo ste lo drug cu dang /_zla ba bcu gnyis dang /_phyogs nyi shu rtsa bzhi dang /_nyin dang mtshan
[\[209b\]]
[\[209b.1\]]mo'i dus nyin mtshan dang thun brgyad ni dus sbyor bcu gnyis kyi dbus su rab tu zhugs pa ste/_de dag la dge ba dang mi dge ba'i 'bras bu'i slad du dus sbyor dbus su rab tu zhugs shing dus sbyor gyi 'bras bu la nub par 'gyur ba ste 'di dag gi stobs dus sbyor rgyu ba las gzhan pa med do
[\[209b.2\]]zhes pa'o/_/dus sbyor gcig ni lnga'i dbye bas gza' tshogs dang ldan dbyangs dang bcas pa'i de nyid tha dad du 'gyur te sngar brjod pa'i tshogs so/_/de nyid gcig ni dbugs rnams drug cus mngon lhag yon tan brgya ste sum brgya'i dus kyi chu tshod de chu tshod kyi dkyil 'khor dag
[\[209b.3\]]la gnas so/_/chu tshod kyi cha shas chu srang drug cu'o/_/de yi cha shas zhes pa chu srang gi cha shas te dbugs drug rnams so/_mi yi dbang zhes pa ni bod pa ste khyad par las khyad par gyi dbugs kyi stobs nges pa'o/_/da ni dbugs 'byung ba dang 'jug pa'i dbus su mi dge ba
[\[209b.4\]]dang dge ba'i 'bras bu gsungs pa/_dbugs 'byung ba dang 'jug pa dag gi dbus su grangs bzhin du mi dge ba dang dge ba'i 'bras bu ste 'dri ba'i dus su dbugs 'byung ba ste lte ba nas srog phyir 'byung na mi dge ba'i 'bras bur 'gyur ro/_/'dri ba'i dus su dbugs 'jug pa ste phyi rol nas
[\[209b.5\]]lte bar srog rab tu 'jug par gyur na dge ba'i 'bras bur 'gyur ro/_/de nyid ni gang zhig rnal 'byor ldan pas shes par byed de gzhan rnams kyis ni ma yin no/_/lha shes skar rtsis pa rnams kyis kyang dus kyi chu tshod shes par byed de nyin zhag 'das pa'i dbang gis nyi ma zla ba bsgrubs
[\[209b.6\]]nas te mi mnyam pa dang mnyam pa'i dus sbyor g.yon dang g.yas kyi dkyil 'khor gyi chu tshod phyi rol la bsgrubs nas so/_/da ltar byung ba shes pa min par te de ltar sngar brjod pa dag da ltar byung ba'i dus su shes par gyur pa ma yin par dge dang mi dge'i 'bras bu 'jig rten 'dir ni gang brjod
[\[209b.7\]]pa/_de ni long ba yis kyang long ba bzung nas glang chen seng ges gtams pa'i thibs por rab tu 'jug ces pa ste dge ba dang mi dge ba ston pa'i 'bras bu'i nges pa'o/_/da ni dus sbyor gyi sbyor ba gsungs pa phra mo zhes pa la sogs pa ste/_phra mo'i rnal 'byor mi shes pa la zhes pa ni
[\[210a\]]
[\[210a.1\]]sngar brjod pa'i phra mo'i rnal 'byor dbugs 'byung ba dang 'jug pa'i sbyor ba mi shes par gyur pa la 'jig rten gyi tha snyad kyis gza' yi stobs dang bcas pa'i dus sbyor gyi sbyor ba sbyin pa ni 'char ba'i dus sbyor dang /_'char ba las bdun pa'i dus sbyor la gal te dus
[\[210a.2\]]kyi me yod na de'i tshe dge ba'i bya ba don du gnyer ba rnams 'chi bar 'gyur ro/_/gal te nyi ma yod na de'i tshe nad kyis thebs par 'gyur ro/_/gal te sa skyes yod na rma 'byung bar 'gyur ro/_/gal te spen pa yod na de'i tshe nor rnam par nyams par 'gyur te/_de
[\[210a.3\]]ltar na skye ba'i dus sbyor te 'char ba'i dus sbyor dang bdun pa de la gza' rnams kyis 'di dag thams cad byed pa gang yin pa de'i phyir de dag spang bar bya ste gsal bar bdag gi tshig gis dus sbyor gzhan ni sngags pas rab tu sbyin par bya'o/_/'dir 'char ba'i
[\[210a.4\]]dus sbyor dang bdun pa la gal te sgra gcan yod na de'i tshe dgra nyams par 'gyur ro/_/gal te zla ba yod na de'i tshe rang nyid rgyas par 'gyur ro/_/gal te zla skyes yod na de'i tshe g.yul du rnam par rgyal bar 'gyur ro/_/gal te pa sangs yod na de'i tshe dga' ma
[\[210a.5\]]dang bcas te bud med dang bcas pa'i nor dag thob par 'gyur ro/_/gal te yang dag dus sbyor thams cad kyis te gal te slar yang dus sbyor bcu gnyis po zhi ba'i gza' dang bcas par gyur na dge bar 'gyur ro/_/slar yang gal te rang lus g.yon gyi rtsa la
[\[210a.6\]]gyur pa na/_nges par don ni thams cad 'grub ste/_mtha' dag sa yi steng du dag pa'i gza' dang tshes la'o/_/'dir dag pa'i gza' ni rgyu skar me bzhi dang nyi ma'o/_/rgyal dang bla ma'o/_/lha mtshams dang gza' lag go/_/snar ma dang spen pa'o/_/gro
[\[210a.7\]]bzhin dang zla ba'o/_/tha skar dang bkra shis so/_/nam gru dang pa sangs te grub pa'i sbyor ba'o/_/'dir mi dge ba ni/_lha mtshams dang nyi ma'o/_/smin drug dang zla ba'o/_/mon gru dang sa skyes so/_/tha skar dang gza' lag go/_/mgo dang bla ma'o/_/snar
[\[210b\]]
[\[210b.1\]]ma dang pa sangs so/_/me bzhi dang spen pa ste 'di dag ni 'chi ba'i sbyor ba'o/_/sreg pa'i tshes rnams spangs nas gza' thams cad dang tshes thams cad dag pa ste biSh+Ti'i longs spyod ni spang bar bya'o/_/'dir sreg pa'i tshes rnams ni nyi ma dang
[\[210b.2\]]bcu gnyis pa sreg pa'o/_/zla ba dang bcu gcig pa'o/_/bkra shis dang bcu pa'o/_/gza' lag dang gsum pa'o/_/phur bu dang drug pa'o/_/pa sangs dang gnyis pa'o/_/spen pa dang bdun pa ste tshes grangs 'di dag dge ba'i bya ba la
[\[210b.3\]]spang bar bya'o/_/mi dge ba'i bya ba la ni gdug pa'i gza' dang tshes la sogs pa thams cad gzung bar bya'o/_/'dir shin tu ltung dang yongs 'joms dang khon 'dzin spangs pa'i sbyor ba thams cad ni dge ba'i bya ba la shis pa ste/_de bzhin du sel ba la
[\[210b.4\]]chu tshod gsum spang bar bya'o/_/zug rngu la yang lnga spang bar bya'o/_/skrang ba dang shin tu skrang ba la drug go/_/kun 'joms dang rdo rje la dgu'o zhes pa ni sbyor ba ma dag pa'o/_/de bzhin du dag pa'i gza' dang tshes la'o zhes pa ni 'jig rten pa'i tha snyad kyis
[\[210b.5\]]gza' la sogs pa yongs su dag pa ste/_don dam par sems can rnams kyi sngar bsgrubs pa'i las kyis dge ba dang mi dge ba'i 'bras bur 'gyur ro zhes pa ni de bzhin gshegs pa'i nges pa'o/_/da ni 'jig rten gyi tha snyad kyis skar ma la sogs pa'i stobs
[\[210b.6\]]gsungs pa rgyu skar zhes pa la sogs pa ste/_rgyu skar rnams ni cha gsum byas nas zhes pa ni rgyu skar nyi shu rtsa bdun po 'di dag cha gsum ste dgu dang dgu dang dgu yis so/_/dgu pa de dag so so la nad pa'am g.yul du 'thab mo dag gi skyes pa'i rgyu skar ni dgu dgu
[\[210b.7\]]las dang po'i ste thog mar 'gyur ro/_/de nas gcig gis bar du chod pa'i skar ma ni mi mnyam pa'i gnas te mi mnyam pa'i gnas de la gal te gdug pa'i nyi ma dang bkra shis dang spen pa dang dus me rnams ni zla ba dag dang lhan cig tu gyur na de'i tshe nad pa rnams sam
[\[211a\]]
[\[211a.1\]]g.yul du 'thab mo rnams ni 'chi ba nyid de mnyam pa'i gnas la rgyal ba'o zhes pa ni skar ma'i stobs kyi nges pa'o/_/da ni gdengs can gyi 'khor lo gsungs pa tha skar zhes pa la sogs pa ste/_tha skar la sogs pa rgyu skar nyi shu rtsa bdun rnams
[\[211a.2\]]kyis rtsa gsum sprul yang spras par gyur pa rgyu skar nam gru nyid kyi bar du ste sdig zla zhes pa sdig pa'i gza' dang zla ba ni sdig zla ste nad pa'am 'thab mo ba'i skyes pa'i rgyu skar gal te rtsa gcig dag la gyur na de'i tshe mi rnams dag ni rnam par nyams te 'chi bar 'gyur ro zhes
[\[211a.3\]]pa rtsa gsum pa gdengs can gyi 'khor lo'i nges pa'o/_/rtsa gsum la smin drug la sogs pa gcig gis bar du chod pa dang de bzhin du rtsa gsum la lag la sogs pa rgyu skar gsum gyis bar du chod pa rnams la zla ba gnas na gang thog mar g.yul gyi sar
[\[211a.4\]]zhugs pa de rnam par rgyal bar 'gyur ro/_/rtsa'i phyi rol gyi rgyu skar gsum po rnams la zla ba gnas na gang phyi nas zhugs pa rnam par rgyal bar 'gyur ro zhes pa ni gdengs can gyi 'khor lo gsum pa'i nges pa'o/_/tshe'i gnas skabs kyi 'bras bu gsungs pa drug
[\[211a.5\]]dang tshes dang zhes pa la sogs pa ste/_'dir rtsibs brgyad pa'i 'khor lo byas la de nas shar nas dbang ldan gyi bar du nyi ma la sogs pa'i gza' rnams kyi longs spyod lo rgya rtsa brgyad dgod par bya ste shar gyi rtsibs la drug go/_/mer tshes zhes pa bcwa lnga'o/_/
[\[211a.6\]]gshin rjer brgyad do/_/bden bral du ri zla zhes pa bcu bdun no/_/chu ru bcu'o/_/rlung du bcu dgu zhes pa gcig gis ma tshang ba'i nyi shu'o/_/byang du nyi ma zhes pa bcu gnyis so/_/dbang ldan du nyi shu gcig ste nyi mas drug longs spyod do/_/zla bas bcwa
[\[211a.7\]]lnga'o/_/mig dmar gyis lo brgyad spyod do/_/gza' lag gis bcu bdun spyod do/_/nyi skyes kyis bcu spyod do/_/bla ma ste phur bus bcu dgu spyod do/_/lag 'gro zhes pa sgra gcan te lo bcu gnyis spyod do/_/dkar po ste pa sangs kyis lo nyi shu rtsa gcig
[\[211b\]]
[\[211b.1\]]spyod do/_/de ltar na lo brgya rtsa brgyad grangs bzhin du nyi ma la sogs pa rnams kyis te de dag rim pas spyod ces so/_/slar yang de dang nang gi gnas skabs la zhes pa ste 'dir rags pa'i gnas skabs la drag po rnams kyis zhi ba min pa byed de nyi ma dang bkra
[\[211b.2\]]shis dang spen pa dang sgra gcan rnams kyis so/_/zhi ba rnams kyis zhi ba byed de zla ba dang gza' lag dang phur bu dang pa sangs rnams kyis so zhes grag go/_/'dir lo drug la sogs pa gnas skabs gcig la slar yang nang gi gnas skabs rnam pa brgyad du 'gyur ro/_/
[\[211b.3\]]de dang nang gi gnas skabs la yang de las sde pa brgyad po rnams kyi yi ge dag gis zhes pa la/_'dir sde pa'i yi ge rnams ni rnam pa gnyis te gcig ni 'jig rten la grags pa'i brjod pas yin la gzhan ni rang byung gi brjod pas so/_/'dir 'jig rten pa'i brjod pas
[\[211b.4\]]a'i sde pa ni a i u e o ste a i r-i u l-i ka ces pa ni rigs pa'o/_/ka'i sde pa ni ka kha ga g+ha nga ste/_de bzhin du rtsa'i sde pa dang /_Ta'i sde pa dang /_ta'i sde pa dang /_pa'i sde pa dang /_ya'i sde pa ya ra la wa dang /_sha'i sde pa sha Sha sa ha zhes pa ni 'jig rten pa'i
[\[211b.5\]]brjod pas so/_/ha ya wa ra la Na/_nya ma nga Na na ma/_dz+ha b+ha nya/_g+ha D+ha d+ha Sha/_dza ba ga Da da sha/_kha pha cha Tha tha tsa Ta ta ba/_ka pa ya/_sha Sha sar zhes pa la sogs pa ni nam mkha' la sogs pa'i rigs pa'o/_/'di nyid la nam mkha' la sogs pas sde pa'i yi ge rnams
[\[211b.6\]]yongs su dag pa med de bde byed spros pas brjod pa'i phyir ro/_/'dir yang a i r-i u l-i zhes pa ni nyi ma'i rags pa'i gnas skabs lo drug dang nang gi gnas skabs la rnam pa brgyad longs spyod do/_/de bzhin du ha ya wa ra la Na zhes pa ni zla ba'i lo bcwa lnga dang
[\[211b.7\]]nang gi gnas skabs la'o/_/nga g+ha ga kha ka ni bkra shis kyi lo brgyad dang nang gi gnas skabs la'o/_/nya dz+ha dza tsha tsa ni gza' lag gi lo bcu bdun dang nang gi gnas skabs la'o/_/Na D+ha Da Tha Ta ni spen pa'i lo bcu dang nang gi gnas skabs la'o/_/ma b+ha ba pha pa ni phur
[\[212a\]]
[\[212a.1\]]bu'i lo bcu dgu dang nang gi gnas skabs la'o/_/na d+ha da tha ta ni sgra gcan gyi lo bcu gnyis dang nang gi gnas skabs la'o/_Th+ka sha Sha wa sa ni dkar po'i lo nyi shu rtsa gcig dang nang gi gnas skabs la rnam pa brgyad longs spyod do/_/de bzhin du sde
[\[212a.2\]]pa'i rang bzhin ni nyi ma dang zla ba dang nam mkha' dang rlung dang me dang chu dang sa dang /_ye shes kyi khams kyi rang bzhin te rim pa bzhin du yi ge lnga lnga'i bdag nyid kyi sde pa brgyad po rnams so/_/gang du e o a ra A ra a la A la yod pa der rtsa ba'i rang bzhin gzung
[\[212a.3\]]bar bya'o/_/de ltar sde pa brgyad kyi yi ge rnams las yi ge lnga rnams la nyi ma la sogs pa rnams lo drug la sogs pa rnams la dbyangs kyis yud tsam dang /_gsal byed kyis dkyil 'khor longs spyod de/_lnga pa rnam par phye ba las so/_/cha brgyad kyis
[\[212a.4\]]lo drug la sogs pa rnams kyi nang gi gnas skabs la'o zhes pa ni/_gnas skabs kyi 'khor lo'i nges pa'o/_/gzi'i longs spyod so so'i dang po'i cha la tshe'i gnas skabs kyi bdag po ste de nas gzhan bdun po go rims bzhin no zhes pa ni tshe'i gnas skabs kyi
[\[212a.5\]]nges pa'o/_/da ni rten cing 'brel par 'byung ba gsungs pa/_rgyal zhes pa la sogs pa ste/_rgyal gyi zla bar zhes pa rgyal 'das shing mchu 'jug pa'i nyin zhag la ma rig pa'o/_/'dir chu srin la sogs pa'i khyim gyi 'khor lo rtsibs bcu gnyis pa'o/_/de la dang po'i
[\[212a.6\]]rtsibs la/_chu srin te der nyi ma son pa la'o/_/bum par nyi ma mchu la yang /_yang yig gis mchu'i mtha' 'di nyid du dbo 'jug pa'i nyin zhag la 'du byed do/_/de bzhin du dbo'i mtha' nag pa'i dang po nya'i nyin zhag la rnam par shes pa'o/_/de bzhin du nag pa'i
[\[212a.7\]]mtha' sa ga'i dang po lug gi nyin zhag la ming dang gzugs so/_/de bzhin du sa ga'i mtha' snron gyi dang po glang gi nyin zhag la skye mched drug go/_/de bzhin du snron gyi mtha' chu stod kyi dang po 'khrig pa'i 'pho ba'i nyin zhag la reg pa'o/_/de bzhin du chu stod kyi mtha' gro
[\[212b\]]
[\[212b.1\]]bzhin gyi dang po ka rka Ta'i 'pho ba'i nyin zhag la tshor ba'o/_/de bzhin du gro bzhin gyi mtha' khrums kyi dang po seng ge'i 'pho ba'i nyin zhag la sred pa'o/_/de bzhin du khrums kyi mtha' tha skar gyi dang po bu mo'i 'pho ba'i nyin zhag la len pa'o/_/de bzhin du tha skar gyi mtha'
[\[212b.2\]]smin drug gi dang po srang gi 'pho ba'i nyin zhag la srid pa'o/_/de bzhin du smin drug gi mtha' mgo'i dang po sdig pa'i 'pho ba'i nyin zhag la skye ba'o/_/de bzhin du mgo'i mtha' rgyal gyi dang po gzhu'i 'pho ba'i nyin zhag la rga shi ste/_rtsibs bcu gnyis po rnams la rim
[\[212b.3\]]pa bzhin yan lag bcu gnyis po rnams shes par bya'o/_/nyi ma'i dbye ba dang zla ba'i dbye ba ni rgyal gyi tshes gcig la sogs pas thams cad du rab tu grags so/_/gnyis ka'i bgrod pa'i dbang gis zhes pa ni 'pho ba'i bgrod pa'i dbang dang zla ba'i phyogs dang tshes kyi bgrod
[\[212b.4\]]pa'i dbang gis te yan lag bcu gnyis po rnams so/_/rgyal dang mchu yi mtshams su chu srin dag la nyi ma gnas pa'i gza' de la ni ma rig pa'o/_/nyin zhag de nas nyin zhag gnyis pa la rga shi'o/_/gza' gsum pa la skye ba'o/_/bzhi pa la srid pa'o/_/lnga pa
[\[212b.5\]]la len pa'o/_/drug pa la sred pa'o/_/bdun pa la tshor ba'o/_/brgyad pa la reg pa'o/_/dgu pa la skye mched drug go/_/bcu pa la ming dang gzugs so/_/bcu gcig pa la rnam par shes pa'o/_/bcu gnyis pa la 'du byed do/_/gza' gsum pa la ji lta
[\[212b.6\]]ba de bzhin du bcu gsum pa la skye ba'o/_/bcu bzhi pa la srid pa'o/_/bco lnga pa la len pa'o/_/res 'ga' gza' bcu drug pa la yang sred pa'o/_/nyi ma'i bgrod pa'i dbye bas yan lag rnams te/_'pho ba'i phyogs 'ga' zhig la gza'
[\[212b.7\]]bcu drug tu 'gyur ro zhes pa ste/_g.yas kyi rtsa la chu srin gyi dus sbyor mnyam pa'i dbang gis so/_/de bzhin du mchu dang dbo'i mtshams su bum par nyi ma son pa'i gza' de la 'du byed do/_/gnyis pa la rnam par shes pa'o/_/gsum pa la ming dang gzugs so/_/
[\[213a\]]
[\[213a.1\]]bzhi pa la skye mched drug go/_/lnga pa la reg pa'o/_/drug pa la tshor ba'o/_/bdun pa la sred pa'o/_/brgyad pa la len pa'o/_/dgu pa la srid pa'o/_/bcu pa la skye ba'o/_/bcu gcig pa la rga shi'o/_/bcu gnyis pa la ma rig pa
[\[213a.2\]]ste/_g.yon gyi char bum pa'i dus sbyor mi mnyam pa'i dbang gis spro ba'i rim pas so/_/'dir gsum pa la ji lta ba de bzhin du bcu gsum pa la ming dang gzugs so/_/bcu bzhi pa la skye mched drug go/_/bco lnga pa la reg pa'o/_/kha cig tu bcu drug pa la
[\[213a.3\]]tshor ba'o/_/de ltar thams cad du nyi ma dang zla ba'i rgyu ba mnyam pa dang mi mnyam pa'i dbye bas shes par bya ste/_gnyis ka'i phyogs kyi 'pho ba la gza'i dbye bas so/_/'dir ma rig pa la sogs pa'i yan lag mi mnyam pa ni zhi ba'i bya ba kun la dge ba ste/_ma rig
[\[213a.4\]]pa dang rnam par shes pa dang skye mched drug dang tshor ba dang len pa dang skye ba ni mi mnyam pa'i yan lag go/_/gang zhig 'du byed la sogs pa mnyam pa ni zhi ba'i bya ba la mi dge ba ste/_'du byed dang ming dang gzugs dang reg pa dang sred pa dang srid pa dang rga shi ni
[\[213a.5\]]mnyam pa ste/_mnyam pa ni drag po'i las la shis par 'gyur ro/_/de bzhin du rgyal gyi zla ba'i dkar po'i phyogs kyi tshes gcig la ma rig pa'o/_/gnyis pa la 'du byed de spro ba'i rim pas so/_/nag po'i phyogs kyi tshes gcig la ma rig pa'o/_/gnyis pa la
[\[213a.6\]]rga shi ste/_de ltar nye bar sdud pa'i rim pas tshes bcu gnyis po rnams la yan lag bcu gnyis so/_/rgyal gyi zla ba la dkar po dang nag po'i phyogs kyi dbye bas ma rig pa la sogs pa'i yan lag rnams ji lta ba de bzhin du mchu la dkar po dang nag po'i phyogs kyi dbye bas
[\[213a.7\]]'du byed la sogs pa rnams spro ba dang bsdu ba'i dbye bas rtogs par bya'o/_/de bzhin du dbo la sogs pa'i dkar po dang nag po'i phyogs rnams la rnam par shes pa la sogs pa ste/_yan lag bcu gnyis rnams so sor 'gyur ro/_/'dir 'jig rten pa'i tha
[\[213b\]]
[\[213b.1\]]snyad kyis skar rtsis shes pa la ji lta ba de bzhin du mngon par shes pa dang bral ba rnams kyis shes par bya'o zhes pa ni rten cing 'brel bar 'byung ba'i nges pa ste/_des na rgyas par ma gsungs so/_/da ni sa'i stobs gsungs pa nyi ma zhes pa la sogs pa ste/_
[\[213b.2\]]'dir sa'i dkyil 'khor phyogs brgyad kyi bdag nyid dang khyim gyi 'khor lo la gza'i 'khor lo 'khor ba shes nas/_sa'i phyogs brgyad po de dag la gang du nyi ma mig dmar mjug rings spen pa thams cad g.yas te/_g.yas sam rgyab tu yang dag gnas pas dgra ni
[\[213b.3\]]'chi bar byed de dgra rnams kyi mdun dang g.yon du gnas pas 'chi bar byed do/_/g.yon dang mdun du zhi ba'i rang bzhin gza' tshogs mtha' dag g.yul gyi sar ni de bzhin kho na dgra ni 'chi bar byed de zla ba dang gza' lag dang pa sangs dang bla ma ni zhi ba'i rang bzhin
[\[213b.4\]]gza' tshogs te dgra rnams kyi g.yas dang rgyab na gnas na dgra ni 'chi bar byed do zhes pa nges pa'o/_/de bzhin du 'chad par 'gyur ba'i rnal 'byor ma dang bi Sh+Ti drag po rlung dang bcas pa g.yas dang rgyab tu bde ba sbyin pa ste/_dgra rnams kyi g.yon dang mdun du gnas
[\[213b.5\]]pas 'chi bar byed par 'gyur ro/_/mnyam dang mi mnyam gyur pa ste/_drag po phyed dgra rnams kyi g.yas dang rgyab tu yin la drag po phyed ni ma yin zhing zhi ba phyed g.yon dang mdun du yin la zhi ba phyed ni ma yin pa de'i tshe gnyis ka'i dbung ni 'joms par 'gyur te/_
[\[213b.6\]]gnyis ka'i dpung rnams 'chi bar 'gyur ro zhes pa ni nges pa'o/_/da ni tshangs ma la sogs pa rnal 'byor ma rnams kyi stobs gsungs pa tshangs ma zhes pa la sogs pa ste/_'dir dkar po'i phyogs sam nag po'i phyogs kyi tshes gcig la brgya byin du tshangs ma'o/_/
[\[213b.7\]]gnyis pa la gnod sbyin du drag mo'o/_/gsum pa la me'i mtshams su gzhon nu ma'o/_/bzhi pa la bden bral du khyab 'jug ma'o/_/lnga pa la gshin rjer phag mo'o/_/drug pa la chur dbang mo'o/_/bdun pa la rlung du tsA mu N+DA'o/_/brgyad pa la dbang ldan du dpal mo chen
[\[214a\]]
[\[214a.1\]]mo ste nor gyi tshes la zhes pa brgyad kyi tshes la'o/_/dang po ni tshes gcig la sogs pa'o/_/dgu pa la zhes pa ni slar yang dgu pa la brgya byin du tshangs ma'o/_/bcu pa la gnod sbyin du drag mo'o/_/bcu gcig pa la mer gzhon nu ma'o/_/bcu gnyis pa
[\[214a.2\]]la bden bral du khyab 'jug ma'o/_/bcu gsum pa la gshin rjer phag mo'o/_/bcu bzhi pa la chur dbang mo'o/_/bcwa lnga pa la nya'am/_gnam stong gi tshes phyed la tsA mu N+DA dang tshes phyed la dpal chen mo'o zhes pa ni rigs pa'o/_/de ltar phyogs brgyad po 'di
[\[214a.3\]]dag tu rnal 'byor ma de dag 'char bar byed do/_/slar yang tshes gcig la sogs pa'i tshes rnams la phyed snga ma brgyad du dbye zhing phyed phyi ma brgyad du dbye ste/_de ltar na tshes de dag tu brgyad gnyis kyi dbye ba rnams la 'char bar shes par bya'o/_/de dag rnams kyi rang
[\[214a.4\]]rang gi tshes la brgyad cha dang po longs spyod pa ni tshes kyi bdag mo ste phyi nas ji ltar brjod pa'i rim pas bdun po longs spyod pa ni bdun po rnams so zhes pa ni rigs pa'o/_/de bzhin du tshes kyi phyed phyi ma la yang shes par bya'o zhes pa ni rnal 'byor ma'i 'khor lo 'char ba'i
[\[214a.5\]]nges pa'o/_/da ni bi Sh+TI stobs gsungs pa bi Sh+Ti rnams ni dkar po'i phyogs kyi bzhi pa dang brgyad pa dang bcu gcig pa dang nya la 'char te rim pa bzhin du brgya byin dang gshin rje dang nub dang byang du'o/_/nag po'i phyogs kyi gsum pa dang bdun pa dang bcu pa dang bcu bzhi pa
[\[214a.6\]]la 'char te rim pa bzhin du me dang bden bral dang rlung dang dbang ldan du'o zhes pa ni bi Sh+ti 'char ba'i nges pa ste 'di dag gi bya ba ni sngar nyid du gsungs so/_/da ni drag po'i stobs gsungs pa drag po shar nas te shar gyi phyogs nas gzhan phyed chu'i bar du 'gro ste nyin zhag dbang
[\[214a.7\]]gis ni 'pho ba rgyu ba'i dbang gis so/_/byang du zhes pa ni g.yon skor gyis so/_/byang gi nyi ma la zhes pa ni byang bgrod la gnas pa la ste chu srin dang bum pa'i phyed la shar du'o/_/bum pa'i phyed dang nya la dbang ldan du'o/_/lug dang glang gi phyed la byang du'o/_/glang gi phyed dang
[\[214b\]]
[\[214b.1\]]'khrig pa la rlung du'o/_/de'i 'og tu chu nas me ldan zhes pa ni nyi ma lhor bgrod pa la gnas pa la drag po lhor 'gro ste ka rka Ta dang seng ge'i phyed la chu ru'o/_/seng ge'i phyed dang bu mo la bden bral du'o/_/srang dang srid pa'i phyed la gshin rjer ro/_/sdig pa'i phyed dang gzhu la me
[\[214b.2\]]ru'o zhes pa ni drag po 'char ba'i nges pa'o zhes pa la sogs pa zla ba'i drag po dang phyogs kyi drag po dang nyin zhag gi drag po dang dus kyi drag po dang rnam pa drug ni don med pa ste/_des na ma gsungs so/_/da ni thun phyed pa'i sgra gcan gyi stobs gsungs te 'dir gza' bdun
[\[214b.3\]]po rnams las nyi ma 'char ba la shar nas te shar gyi phyogs kyi cha nas thun phyed kyi mjug tu rlung du rab tu 'jug go/_/de nas thun phyed gzhan gyi mthar lho ru 'gro bar byed do/_/slar yang thun phyed gzhan gyi mthar dbang ldan du 'gro'o/_/de nas thun phyed gzhan gyi mthar chu ru
[\[214b.4\]]'gro'o/_/de nas thun phyed gzhan gyi mthar mer ro/_/de nas thun phyed gzhan gyi mthar gnod sbyin du'o/_/de nas thun phyed gzhan gyi mthar bden bral du 'jug go zhes pa ni phyogs brgyad po rnams la nyi ma 'char ba nas nyi ma nub pa'i bar du nges pa ste de bzhin du mtshan mo la
[\[214b.5\]]shes par bya'o/_/dpal ldan rtsa ba'i sgra gcan dor nas rlung dag las kyang 'di ni rnam par rgyal bar 'gyur te/_mtshan ma'i 'thab mo 'thab mo pa gnyis kyis 'thab mo dang 'khrug pa dag la yang rtsa ba'i sgra gcan gyis ni dgra'i stobs 'joms te zla ba la sogs pa'i sgra
[\[214b.6\]]gcan rnams kyi nang na de dang mtshungs pa'i sgra gcan gzhan yod pa min no zhes pa ni nges pa'o/_/da ni mtshan ma'i 'thab mo la 'thab mo pa'i stobs gsungs pa dbyangs dman 'thab mo pa ni mnyam pa'i g.yul mtshan ma'i 'thab mo dang mi mnyam pa'i g.yul gnyi ga'i dpung
[\[214b.7\]]gi 'khrug pa la ste/_mnyam pa mi mnyam g.yul la lhag pa dag gis te dbyangs kyi yi ge lhag pa'i ming gis 'joms par byed pa ste dbyangs thung ngu dbyangs ring pos 'joms par byed do/_/dbyangs ring po ni dbyangs shin tu ring pos 'joms par byed do/_/slar yang mtshan ma
[\[215a\]]
[\[215a.1\]]gzhan ni dbugs la gnyis kyi ming gang snying la rab tu 'jug na de ni 'khrug pa dag las rgyal bar 'gyur/_gang gi ming dbugs phyir 'thon pa la yin pa de ni 'chi bar 'gyur ro/_/sbyor ba gzhan ni pho nyas brjod pa dang po'i ming de rnam par rgyal bar 'gyur te phyis
[\[215a.2\]]kyi ming ni pham par 'gyur zhes pa ni nges pa'o/_/'du ba zhes pa ni rgyal mtshan dang du ba dang seng ge dang khyi dang glang dang bong bu dang glang po che dang bya rog ces pa'i 'du ba rnams so/_/kha dog ni ljang khu dang dkar po dang dmar po dang nag po ste de bzhin du bram ze dang rgyal
[\[215a.3\]]rigs dang rje'u rigs dang dmangs rigs so/_/dbyangs la sogs pa ni yi ge'i tshogs nyis 'gyur dang dbyangs kyi tshogs bzhi 'gyur bdun gyi cha'i lhag ma ni 'bras bu ste dbyangs la sogs pa 'di dag dang dbang phyug gis spros pas brjod pa gzhan mnyam pa dang mi
[\[215a.4\]]mnyam par 'gyur pa rnams kyis kyang 'bras med ston pa nyid de gang gi phyir mngon par shes pa lnga med pa'i phyir ro/_/'jig rten gyi tha snyad thams cad kyis byis pa rnams kun tu rmongs pa skyed par byed pa'i tshig rang gi las kyi 'bras bu la longs spyod pa dang bral ba ni
[\[215a.5\]]gza' la sogs pa'i 'bras bu'i zol gyis drang srong rnams kyis brdzun gyi bkod pa byas pa'o/_/dbang phyug gi chos la gnas pa rnams kyis dbyangs 'char ba'i bkod pa byas te/_dbang phyug gis gsungs so zhes pa'i brdzun gyi tshig gis 'jig rten rnams rab tu slu bar phyed do/_/
[\[215a.6\]]spros pa 'di ni rgya cher mchog tu mi 'gyur ba'i ye shes grub pa las brjod par bya ste 'dir ni cho ga'o/_/da ni rtsa ba'i sgra gcan gyi stobs gsungs pa dus zhes pa la sogs pa ste/_'dir sa la rgyu skar byas nas zhes pa ni rgyu skar nyi shu rtsa brgyad po rnams te rgyu skar gang la nyi ma
[\[215a.7\]]yod pa'i rgyu skar de shar gyi skar ma bdun po rnams kyi dbus su yin zhing g.yas dang g.yas min du rgyu skar gsum ste thub pa zhes pa bdun ni shar du'o/_/dus kyis bsgyur ba ni shar du ji lta ba de bzhin du byang dang nub dang gshin rjer ro/_/'khor lo 'khor bar byed pa ni g.yas skor
[\[215b\]]
[\[215b.1\]]gyis te rgyu skar dgod pa ni g.yon skor gyis so/_/nyin mtshan gyis rgyu skar nyi shu rtsa brgyad po rnams so sor 'char ba la longs spyod do/_/'dir 'khor ba'i dbang gis rgyu skar gang la dus te sgra gcan gyi mjug mar gyur pa dang mun can du yang rab gyur zhes pa ste 'thab mo'i sa la
[\[215b.2\]]mi bdag rnams kyi g.yas su dus dang gal te g.yas min du mun can sgra gcan gyi gdong du gyur pa na de'i tshe g.yul du lha'i mgon po dag ni 'phrog byed drag po dang bcas mi rnams kyis kyang 'joms par 'gyur ro/_/lta ba ltung bas gdong dang mjug ma'i sgra gcan gnyis
[\[215b.3\]]po de dag la yang g.yul du dgra'i sde rnams dag ni 'phral du nges par ltung ste lto yi dbus su rgyal bar 'gyur ro/_/'dir gal te shar du gdong pa dang nub tu mjug ma yod na de'i tshe lhor lta ba dang byang du lto ba'o/_/gang gi tshe me la gdong ba yod na de'i tshe rlung du mjug ma dang
[\[215b.4\]]bden bral du lta ba dang dbang ldan du lto ba'o/_/gang gi tshe lhor gdong pa yod pa de'i tshe byang du mjug ma dang chur lta ba dang shar du lto ba'o/_/gang gi tshe bden bral du gdong pa yod pa de'i tshe dbang ldan du mjug ma dang rlung du lta ba dang mer lto ba'o/_/gang gi tshe chur gdong ba yod pa
[\[215b.5\]]de'i tshe shar du mjug ma dang byang du lta ba dang lhor lto ba'o/_/gang gi tshe rlung du gdong pa yod pa de'i tshe mir mjug ma dang dbang ldan du lta ba dang bden bral du lto ba'o/_/gang gi tshe byang du gdong pa yod pa de'i tshe lhor mjug ma dang shar du lta ba dang nub tu lto ba'o/_/gang gi tshe
[\[215b.6\]]dbang ldan du gdong pa yod pa de'i tshe bden bral du mjug ma dang mer lta ba dang rlung du lto ba'o/_/de ltar sgra gcan dus la gnas pa rnams te gdong la gnas pa dang mjug ma la gnas pa rnams ni 'chi bar 'gyur ro/_/dpung rnams mnyam du ltung bar 'gyur ba ni lta ba'i cha la
[\[215b.7\]]gnas pa rnams te 'dir lta ba'i cha ni lta ba la gnas pa'i rgyu skar bcu gnyis rnams kyi g.yas dang g.yon nas gsum pa'i cha rgyu skar bzhi ni sgra gcan gyi yin la bzhi ni dus kyi ste/_brang 'gro 'gro ba'i dbang gis der ni sde rnams bcom par 'gyur ro/_/lta ba'i cha ni spangs pa rnams
[\[216a\]]
[\[216a.1\]]ni lto la gnas pa'i rgyu skar bcu gnyis rnams kyi gsum pa'i cha ni ltor zhugs pa ste rgyu skar bzhi g.yas dang bzhi g.yas min du'o/_/'dir lta ba'i cha la gnas pa rnams lto'i char zhugs pa rnams la mngon par phyogs par 'gyur te de rnams dang lhan cig 'thab bo/_/
[\[216a.2\]]de ltar dpal ldan rtsa ba'i sgra gcan bla ma'i gsung la gnas pa dus kyi 'khor lor shes par bya ste bla ma'i gsung ni sangs rgyas kyi gsung ngo /_/rgyu de'i phyir dpal ldan rtsa ba'i sgra gcan srid gsum rnam rgyal te 'khyog po zhes pa ni gza' drag po'o/_/lha min zhes pa ni rnal
[\[216a.3\]]'byor ma drug cu ste 'khyog po drag po lha min de dag gi nang na rnam par rgyal ba'o/_/g.yul gyi dus su sa'i dkyil 'khor la gnas shes par bya ste gzhan du dgra ni nyams pa med/_de ltar brjod pa'i rim pas sgra gcan shes par bya'o zhes pa ni nges pa'o/_/'dir rnal 'byor ma la
[\[216a.4\]]sogs pa'i stobs thams cad btang nas rgyal rigs rnams kyis sgra gcan 'di gcig pu gzung bar bya ste gang gis nyi ma zla ba za zhing skabs gsum pa rnams 'jigs par byed la drag po'i gzugs can mig sman gyi mdog ste/_sa la gang zhig nyin mtshan gyis shar dang nub dang
[\[216a.5\]]lho dang byang gi phyogs kyi cha ste phyogs brgyad po rnams su 'khor ba de nyid gzung bar bya'o zhes pa ni g.yul gyi stobs la nges pa'o/_/da ni gdug pa'i dgra'i rdzong gzhom pa'i don du 'khrul 'khor rnams gsungs pa/_g.yul du zhes pa la sogs pa ste/_g.yul du pha ma pa'i dgra
[\[216a.6\]]bo dag ni gal te 'phral la mkhar gyi nang du zhugs par gyur pa na de'i tshe phyi rol du 'khrul 'khor byas te 'khrul 'khor de dag gis 'phangs ba rgyun chad med par ltung ba'i rdo dang me mda' rab tu 'bab pa dang /_ral gri la sogs gcod pa'i 'khrul 'khor dag gis
[\[216a.7\]]rang gi khyim bsrung ba byas nas sa gzhi'i gnas la rdo rje'i gur dang lcogs ni dbye ba dag gis kyang de yi rdzong ni phye mar byas te nyin zhag nyung zad dag gis gdug pa de ni bsgrub par bya zhes pa ni rigs pa'o/_/'dir thang gi ra ba'i rdzong la rdo'i 'khrul 'khor gyi mtshan nyid gsungs pa/_ka ba
[\[216b\]]
[\[216b.1\]]bzhi zhes pa la sogs pa ste/_ka ba bzhi ni brgyad gnyis khru ldan zhes pa ni khru bcu drug pa gru bzhi pa zheng du sor bcu drug pa ste/_'khrul 'khor rab kyi'o/_/'bring gi ka ba ni khru bcu bzhi pa ste zheng du sor bcu bzhi pa'o/_/tha ma'i ka ba ni khru bcu gnyis pa ste zheng du sor bcu
[\[216b.2\]]gnyis pa'o/_/de dag kyang gnas brgyad du phug par gyur pa ste/_mnyam dang mi mnyam gnas nas so/_/mnyam pa ni shar dang nub kyi mtha' ste/_mi mnyam pa ni lho dang byang gi mtha'o/_/gnas brgyad po de dag tu phug par gyur pa ste/_bug pa'i tshad ni gsum gyi cha'o/_
[\[216b.3\]]de dag tha dad pa rnams ni mdun du rdang bu bzhi dang g.yas su bzhi dang g.yon du bzhi dang rgyab tu 'og gi char gcig gis so/_rgyab kyi ka ba dag la bug pa lnga nyid de mdun gyi ka ba dag la ni brgyad do/_/'khrul 'khor gyi tshad ni rtsa bar khru bcu ste steng du khru lnga'o/_/sgyogs
[\[216b.4\]]mda' ni ka ba rnams las khru gnyis kyis dman pa'o/_/o log gcu'i tshad ni khru drug pa ste/_o log gcu'i g.yon dang g.yas su ba lang gi mjug ma'i rnam pa'o/_/dbus kyi zlum por phyed bcas khru gnyis dag go/_/ngos gnyis kar sor nyi shu'o/_/rtse mo'i
[\[216b.5\]]bum pa dag la sor sum cu'o/_/zlum po 'di'i dbus su bug pa sor bcu bzhi pa zheng du sor bdun pa'o/_o log gcu'i bug pa der sgyogs mda' khru gang dor nas khru bcu gsum po rnams ba lang gi mjug ma'i rnam par byas te sgyogs mda' de de'i bug par rab tu gzhug
[\[216b.6\]]go/_/lcags kyi gzer gyis rgyab kyi char gzer gyis gdab ste/_brtan par 'gyur ro/_/sgyogs mda'i mgo bo khru gang gi tshad la sum cha'i bar du bug pa gnyis so/_/bug pa de dag tu a long gnyis te/_zlum skor du sor drug cu pa lcags kyi dbyug gu zlum po'i rgyar sor drug pa'o/_
[\[216b.7\]]re re la thag pa lnga bcu gdags par bya ste/_mgo bor a long dag la zhes so/_/sgyogs mda'i mthar gnya' non zlum po sor bcu gnyis pa'o/_/sgyogs mda'i rtse mor mdzub mo dang bcas pa bcug ste/_gzer gnyis kyis sgyogs dang bcas pa dang lce dang bcas
[\[217a\]]
[\[217a.1\]]pa la gdab bo/_/lce'i rtse mor mdzub mor shes par bya ste/_sor drug ni lce'i gnya' non gyi tshad yin la de'i bug par sgyogs mda'i gnya' non gyi bar du bcug par 'gyur ro/_/sgyogs mda'i mdzub mo 'di la 'ur mthil thag pa dang bcas pa la khru
[\[217a.2\]]gsum pa ste/_'dir pags pa'i 'ur mthil sor nyi shu rtsa bzhi pa dbus kyi zheng la sor bcu gnyis pa g.yas dang g.yas min du ba lang gi mjug ma'i rnam pa'o/_/ngos gnyis kar srad bu'i rang bzhin gyi thag pa gnyis te/_byed dang bcas pa'i khru gnyis lhag pa'o/_/
[\[217a.3\]]'ur mthil de'i nang du rdo ba rab tu bcug ste/_stobs ldan 'then byed rnams kyis thag pa rnams 'then par gyur pa dag btang ba ni 'phral la myur du nam mkhar 'gro ste/_song nas 'phral la nges par ltung zhing khang steng la sogs pa ra ba'am lam srang dag tu mtha' dag
[\[217a.4\]]phye mar byas nas rdo ba sa yi 'og tu 'gro ste/_rdo rje 'bab pa ji lta ba nyid bzhin no/_/'khrul 'khor de yi mdzub mo zla ba phyed pa'i rnam pa ni sa gzhi'i gnas su tshangs pa'i ri mo mdzub mo'i mgo dang mnyam par 'gyur ro/_/de'i ngos gnyis su mtho re re'i bar gyis
[\[217a.5\]]rdo ba gtang ba'i gnas brgyad du 'gyur ro/_/lag pa gnyis ka'i khu tshur bcings pa las ni gtang bar bya ba yin te/_gtong ba'i dus su rdo bas la reg par 'gyur ro/_/mnyam pa'i rkang pa ni rkang pa g.yas pa 'khrul 'khor gyi nang du zhugs pa ste/_mi mnyam
[\[217a.6\]]pa'i rkang pa ni rkang pa g.yon pa zhugs pa'o/_/rang 'dod rdo ba lhung ste/_rnam gsum bgrod pa'i dbang gis ni g.yon dang g.yas dang dbus kyi bgrod pa'i dbang gis te/_rdzong ni rnam par gzhom pa'i don du'o zhes pa thang gi rdzong dbye ba'i nges pa'o/_/gang zhig bsnun pas
[\[217a.7\]]glang chen zhes pa la sogs pa ni go sla'o/_/da ni chu'i rdzong blang ba'i slad du chu'i 'khrul 'khor gyi mtshan nyid gsungs pa/_ka ba zhes pa la sogs pa ste/_'dir chu'i 'khrul 'khor gyi don du shing sbom du sor drug pa khru bcu bzhi pa'o/_/glang po che'i 'khrul 'khor la sor
[\[217b\]]
[\[217b.1\]]nyi shu rtsa bzhi'o/_/rta'i 'khrul 'khor la sor nyi shu'o/_/mi'i 'khrul 'khor la sor bcu drug go/_/khru bcu gnyis kyi bar bar la gnas pa'i ka ba drug po dag gis gnyis ka'i nang ni mnyam pa lhag chad med pa nyid do/_/snying po re re ni khru bcu gnyis so/_/'og gi
[\[217b.2\]]nang dang steng gi nang la khru ni zung gi bar dag la ste/_khru gnyis kyi bar la'o/_/ka ba drug dang nang gnyis kyis snying po re rer 'gyur ro/_/zhes pa ni nges pa'o/_/so so'i re mig kun la spang leb dag gis g.yogs pa ste/_'dir ngos gnyis kar dpung pa rnams brus shing
[\[217b.3\]]spang leb so so'i ngos gzhan la 'og dang steng gi spang leb kyi rtse mo bsrungs nas dbus su ngos gcig brus te/_spang leb las sor mo gcig spang leb kyi dbus su bcug la ji ltar chu 'jug par mi 'gyur bar bsdam par bya'o/_/de bzhin du 'og dang steng dang shar dang
[\[217b.4\]]nub dang byang dang lho thams cad du bya'o/_/glang po che rnams kyi snying po ni dpangs su khru gsum mo/_/rta rnams kyi ni phyed dang bcas pa'i khru gnyis so/_/mi rnams kyi ni khru gnyis so/_/pags pa spra tshil gos rnams kyis zhes pa ni spang leb so so'i mtshams kyi gnas
[\[217b.5\]]de rnams su pags pa bzhu ba dang spra tshil gos rnams kyis steng du rgyas gdab par bya'o/_/ji ltar snying po'i dbus su rlabs kyi chu mi 'jug par khru gnyis kyi dpangs ni mgrin pa'i gnas su snying po'i dbus su 'jug pa'i slad du bya'o/_/snying po dman pa dang 'bring
[\[217b.6\]]dang mchog gi dbye ba 'di rnams kyis 'khrul 'khor du mar 'gyur ro/_/dus zhes pa snying po drug gis 'khrul 'khor du 'gyur te/_brgyad kyis sam skyon te/_bcwa brgyad kyis sam sum 'gyur nyin byed de/_sum cu rtsa drug gis sam nyis 'gyur te/_
[\[217b.7\]]snying po de'i nyis 'gyur dag gis 'khrul 'khor du 'gyur ro/_/rgya mtsho chen po rgal ba'i slad du/_snying po stong phrag gi mthar thug pa'o/_/'dir phyi rol du dpung pa bzhi rnams la ste/_snying po so so'i shar dang nub kyi dpung pa dag dang /_nang gnyis kyi lus la
[\[218a\]]
[\[218a.1\]]byang dang lhor g.yas dang g.yas min dag la'o/_/dpung pa bzhi po de rnams dang /_ka ba'i shing dpung pa phug pa'i bug pa nas phyung ba rgyar dpung ba'i sum cha dang ldan pa rnams la spang leb khru gsum pa rtse mo gnyis ka phug pas snying po thams
[\[218a.2\]]cad phan tshun bsdam par bya ste/_snying po'i gra bzhir ro/_/lhag ma snang ba'i gnas rnams su skya ba rnams rgyu bar byed do/_/skya ba rgyu ba'i gnas rnams spangs nas steng ngam shar dang nub kun nas rgya yis btab pa'o/_/'khrul 'khor thams cad kyi rgyab tu skya ba
[\[218a.3\]]'dzin pa drug ste/_de bzhin du bcu gnyis dang sum cu dang brgya'i mthar thug pa'o/_/skya ba 'dzin pa de rnams kyis mdun nas dpung pa gnyis ka mnyam pa 'khrul 'khor 'dren pas 'khrul 'khor dang rjes su mthun pas stong gi mthar thug par 'gyur ro/_/
[\[218a.4\]]yang na rlung rjes su mthun par shes nas ka ba'i khung bur rab tu btsugs pa'i g.yo ba'i rlung gi dar rnams kyis ni ste/_rlung dar rnams kyis 'khrul 'khor de rlung gis bskyod pa ste/_de la zhon pa rang gi sde ni chu'i rdzong dag nyams pa'i don du chu'i gter la 'gro/_/
[\[218a.5\]]gling gzung ba'i don du'o zhes pa rigs pa ste/_gdug pa rnams gdul ba'i don du'o zhes pa chu'i 'khrul 'khor gyi mtshan nyid do/_/da ni ri'i rdzong bshig pa'i don du me'i 'bru mar 'phen pa la rlung gi 'khrul 'khor gsungs pa/_chu gter zhes pa la sogs pa ste/_/
[\[218a.6\]]'dir spang leb gru bzhi pa khru bzhi pa'i stegs bu'i dbus su ka ba khru gsum pa rgyar zlum por sor bcu gnyis pa'o/_/g.yon dang g.yas dang rgyab dang mdun gyi zur rnams su lcags kyi phur ba a long dang bcas pa'o/_/_a long de rnams la thag pa rnams kyis ka ba'i
[\[218a.7\]]mgo bcing bar bya'o/_/'khrul 'khor gyi cha gnyis steng dang 'og gi mthar thug par sra ba'i gos rnams kyis g.yog par bya'o/_/'dir zur du rgyal mtshan rnams ni khru lnga pa ste/_rgyar gcig pa'o/_/'og dang g.yon dang g.yas kyi zur gyi a long 'khrul gnyis
[\[218b\]]
[\[218b.1\]]kyi bar thag pa gsum mo/_/der gcig tu bsdoms pas ri'i rdzong gi dpangs kyi tshad dang mtshungs pa'o/_/thag pa des rgyab nas mi rnams dag gis drangs shing sa las thag pas steng du 'gro ste/_'khrul 'khor de ni rlung gis rab tu bskyod par gyur pa nges par
[\[218b.2\]]brag rdzong bshig pa'i don du mkha' la 'gro ba ste/_de'i steng du 'khrul 'khor der me'i 'bru mar dang me dang bcas pa'i skyes bu zhig gzhug par bya'o/_/mi des rlung gi 'khrul 'khor de nas me'i 'bru mar 'phangs pas dgra'i dpung dang rdzong ni thams cad kun nas
[\[218b.3\]]sreg par byed ces pa ste/_nges par ri yi rdzong gzhom pa'i nges pa'o/_/gri gug gi 'khrul 'khor ni mngon sum du mthong bas rtogs par bya ste/_tshigs su bcad pas kyang gsal bar gsungs so/_/de bzhin du rtse mo 'byed pa yang rlung gi 'khrul 'khor yang
[\[218b.4\]]rab tu gsal bar byas shing tshigs su bcad pa yang gsal te/_'dir 'grel bshad kyi rnam par bshad pa med do/_/de bzhin du rdo rje'i gur la yang rnam par bshad pa med do/_/da ni g.yul du glang po che go cha dang bcas pa 'bugs pa'i slang du lcags
[\[218b.5\]]mda'i 'khrul 'khor gsungs te/_chur sor drug pa lcags mda'i tshad kyi wa byas nas de'i 'og dang steng dang g.yas dang g.yon gyi char lcags kyi dbyug pa sor drug pa gru bzhi pa'i rtse mor rgyas btab pa'i bug pa la lcags kyi phur pa rnams kyis mtshams gnyis dang
[\[218b.6\]]dbu ma la rgyud dang bcas pa'i gzhi ni g.yo ba med par btags byas nas/_slar yang stegs bu de'i rgyab kyi char g.yas dang cig shos su lcags kyi phur pa gru bzhi pa gnyis so/_/lcags kyi dbyug pa'i rtse mor phur pa'i bug par 'khrul shing gi rtse mo gnyis po gzhug
[\[218b.7\]]par bya'o/_/'khrul shing gi dbus su sor mo rnams te/_drug gam lnga'am bzhi'am gsum mam gnyis so/_/'og tu lcags kyi dbyug gu mthe chung gi tshad chur sor gsum pa cig 'og gi phur pa'i a long g.yo ba dang bcas pa la gzhug par bya'o/_/steng du rgyud
[\[219a\]]
[\[219a.1\]]rnams sor mo'i rtse mor bcing bar bya'o/_/sor mo'i rtse mo de la so so'i mtshams su lcags mda' dang rgyud rnams so/_/rgyud des mang zhing mnyam pa'i mda' 'am lcags mda' rnon po rnams g.yul gyi dus su 'phangs pas/_go cha dang bcas glang
[\[219a.2\]]chen lus po phug nas rab tu 'gro bar 'gyur zhes pa ni lcags mda'i 'khrul 'khor gyi nges pa'o/_/da ni rgyal po'i pho brang bsrung ba'i slad du sa 'og gi ral gri'i 'khrul 'khor gsungs pa/_ka ba gnyis zhes pa ste/_'dir ka ba gru bzhi pa rgyar sor bcu
[\[219a.3\]]gnyis kyi tshad khru bzhi pa gnyis te/_khru gnyis brkos pa'i 'og tu sa la nub cing khru gnyis brkos pa'i nang du gnas pa dag go/_/de la brkos pa'i gnas nas steng du khru phyed dang gnyis dor te/_de nas g.yon dang g.yas kyi ka ba'i bug pa la rdang bu gzhug par
[\[219a.4\]]bya'o/_/steng du sor drug dor nas thag pa rnams kyis dkri bar bya ste/_zlum po g.yo ba'i don du'o/_/thag pa de dag gi dbus kyi zlum po'i dbus su ral gri'i chang gzungs bcug pa ste/_dang por zlum po bskor ba du ma rnams kyis bskor te/_zlum po'i dbus su
[\[219a.5\]]ral gri'i chang gzungs bcug pa rtse mo'i char gzer gyis btab pa'o/_/de bzhin du mdun nas ka ba gnyis po lugs las bzlog pas bskor ba ste/_ral gri'i rtse mo la gnas pa'i phyag rgya'i rtse mo'i cha la mnan pa'i ral gri'i rtse mo'i phyag rgya'i rtse mo la thag pas mnan
[\[219a.6\]]pa'o/_/ral gri'i chang gzungs kyi rtse mo'i 'khrul shing gi cha la 'khrul shing sor drug pa'i tshad do/_/de nas ral gri 'byung ba spangs nas spang leb rnams kyis brkos pa'i steng du g.yog par bya'o/_/gang gis bskul bar gyur pa la 'thon par 'gyur te/_lcags
[\[219a.7\]]las byas pa'i chung ngu'o/_/zla ba zhes pa ni gsang ba'i skad do/_/dbus zhes pa ni spros pa ste/_'dir ral gri'i chang gzungs kyi rtse mor 'khrul shing gi steng du spang leb sbyin par bya'o/_/spang leb de la gang gi rkang pa bzhag pa de ni ral gri yis gcod par byed
[\[219b\]]
[\[219b.1\]]do zhes pa rang bzhin du shes par bya'o/_/ral gri'i 'khrul 'khor gyi nges pa zhes pa ste/_ral gri'i 'khrul 'khor gyi mtshan nyid nges pa'o/_/de ltar g.yul gyi dus su mkhar gyi sgo'i mtha' dang mi'i bdag po'i khang par rtag tu rtsa ba'i sgo'i lam spangs nas 'khrul
[\[219b.2\]]'khor du ma rnams te/_'khrul 'khor kho na mtshon cha'o zhes pa sa 'og gi ral gri'i 'khrul 'khor gyi nges pa'o/_/da ni rgyal rigs 'thab pa la shing rta'i mtshan nyid gsungs pa/_srog shing steng du zhes pa la sogs pa ste/_'dir shing rta'i don du dang por srog
[\[219b.3\]]shing brtan por bya'o/_/rta rnams kyi shing rta'i 'khor lo'i tshad ni phyed dang bcas pa'i khru gnyis so/_/srog shing ni bzhi 'gyur cung zad lhag pa dang bcas pa ste/_tshad de nyid kyis gru bzhi dang zlum po'o/_/de nas srog shing gi steng du gdan te/_phyogs
[\[219b.4\]]brgyad dang dbus su 'khor lo'i tshad las dgu cha'i re mig bdag nyid do/_/de nyid ni nyi ma'i lag pas zhes pa rgyar sor drug pa'i lag pa bcu gnyis kyis te/_shar dang nub kyi drug dang lho dang byang gi drug gis gdan du 'gyur ro/_/srog shing rgyar sor bcu
[\[219b.5\]]bzhi pa ste/_de cha gsum du byas nas dbus kyi cha spangs te/_rtse mo gnyis kyi gnas su bug pa bya'o/_/bug pa de dag tu 'khor lo'i rtsibs bcug nas srog shing dang lhan cig gzer gdab par bya'o/_/'khor lo'i mu khyud la lcags kyi 'khrul shing g.yo ba med
[\[219b.6\]]pa ste/_gzhi'i bug pa zlum po la bcug pa 'khor lo dang bcas pa 'khor ba'o/_/de nas gdan de'i zur bzhi rnams su rgyar gnas kyi lag pa dang chur nyis 'gyur gyi ka ba bzhi ste/_de rnams kyang rdang bu rnams kyis phyogs bzhi rnams su phye ba dang 'og dang steng du phye
[\[219b.7\]]pa'o/_/mnyam pa'i shing rta ni mnyam pa'i rta rnams kyis bskyod pa'o/_/mi mnyam pa'i shing rta ni mi mnyam pa'i rta rnams kyis bskyod pa'o/_/gnyis dang bzhi dang drug ni mnyam pa'i rta rnams so/_/gsum dang lnga dang bdun ni mi mnyam pa'i rta rnams so/_/mi mnyam
[\[220a\]]
[\[220a.1\]]pa'i shing rta ni gnas las mnyam pa'i phyed kyi tshad kyis so/_/steng gi cha phyed dag la 'thab mo pa'i sa ste zhes pa ni steng gi ka ba rnams kyi cha gcig gnas kyi tshad dor nas cha phyed la gnas steng du 'thab mo pa'i sa'o/_/gnas kyi phyed kyi tshad du
[\[220a.2\]]'gyur te/_mnyam dang mi mnyam 'dren byed rta'am glang po rnams kyi dpangs kyis 'gyur ro/_/rgyar sor brgyad dang chur gnas kyi nyis 'gyur te/_rdang bu rnams dang lhan cig gzer gdab bo/_/de nas gnas kyi cha'i 'og dang steng du mtshan ma'i phyed kyi sar
[\[220a.3\]]'gyur te/_sor mo bzhi'i steng du'o/_/sa de la me long do shal rgyal mtshan la sogs bkod pa ste/_sogs pa'i sgras rnga yab dang bla re dang dril bu la sogs pa'o/_/'thab mo pa'i sa dang mtshan ma'i sa dag gi dbus su 'thab mo'i don du phyogs bzhi rnams su rab
[\[220a.4\]]tu gsal ba'o/_/gcig phyed cha gnyis dag ste zhes pa ni rtsa ba'i gnas kyi 'og tu 'thab mo pa'i sa la cha gcig go/_/rab tu gsal ba la cha phyed dang mtshan ma dag ste/_'di dag ni cha mnyam mo/_/zla ba lag pa rtse mo can rnams zhes pa ni ka ba'i rdang bu rnams
[\[220a.5\]]kyi rtsa ba'i gnas kyi steng du 'dren pa'i gnas la sor bzhi pa rnams kyi cha gcig go/_/de nas ka ba rnams kyis 'thab mo pa 'thab pa'i gnas la sor bzhi pa rnams kyi cha gnyis so/_/de nas ka ba rnams kyi steng du sor bzhi pa rnams kyi cha gsum ste/_de'i steng du
[\[220a.6\]]rgyal mtshan la sogs pa rnams kyi mtshan ma'i sa'o/_/zlum po phyed bcas gcig gi cha la gnas dang steng du sngar brjod pa rnams so/_/phyed dang bcas pa'i cha las zlum po'o/_/dga' ba'i dbye ba dag la zhes pa ni dga' ba'i shing rta'i dbye ba la pad+ma'i shing rta'i sa gru
[\[220a.7\]]bzhir 'gyur ro/_/de ltar gsungs pa'i rim pas rten dang bcas pa'i 'khor lo'i tshad ni rta'i shing rta la phyed dang bcas pa'i khrur 'gyur ro/_/glang po'i shing rta la rta'i shing rta'i tshad las tshad rnam pa gnyis su 'gyur ro/_/'khor lo dang gnas dang rdang bu dang mtshan
[\[220b\]]
[\[220b.1\]]ma la sogs pa rnams kyi'o zhes pa nges pa'o/_/'dir lha rnams kyis ni pad+ma'i rigs kyi shing rta zlum por 'gyur ro/_/lha yi bu yis bkod pa zhes pa sring sgrub kyi shing rta ni dga' ba'i rigs te gru bzhi'o/_/mi gzhan rnams kyi yang shing rta bkod pa ni gru bzhi ste rgyal rigs
[\[220b.2\]]rnams kyi'o/_/brgyad dang chu gter srog shing 'khor lo rnams kyis rnam gsum 'dir ni shing rta chen po phyed dang mnyam zhes pa ni 'dir srog shing bzhi dang 'khor lo brgyad kyis g.yul du phyir mi ldog pa'i shing rta chen por 'gyur ro/_/'og dang steng du srog shing
[\[220b.3\]]dag dang 'khor lo bzhi yis shing rta phyed du 'gyur ro/_/de'i phyir brgyad ces pa ni 'khor lo'o/_/chu gter zhes pa ni srog shing bzhi'o/_/de ltar rnam gsum zhes pa ste 'khor lo bzhi dang de bzhin du gnyis so/_/de bzhin du srog shing ngo /_/shing rta ni shing rta'i
[\[220b.4\]]phyed dang mnyam pa ste mtshungs pa'o/_/nyi ma'i shing rta mchog ni 'khor lo gcig pa zhes pa ni 'khor lo gcig gis lha rnams kyi shing rtar 'gyur te de bzhin du nyi ma la 'gyur ro/_/mi mnyam zhes pa la sogs pa ni go sla'o/_/srog shing gcig dang 'khor lo gnyis kyis
[\[220b.5\]]mnyam pa'i shing rta ste gnya' shing gi rgyab bcom par 'gyur ro zhes pa ni shing rta'i mtshan nyid nges pa'o/_/da ni lha rnams kyi gzhal yas khang mi bdag rnams kyi ltad mo la bskyod pa'i khyim gyi mtshan nyid gsungs pa drug ces pa la sogs pa ste/_'dir ka ba khru nyi shu pa rgyar sor nyi shu
[\[220b.6\]]pa bzhi ste 'di rnams kyi mtha' bzhir bug pa mnyam pa rnams su 'gyur te bug pa'i mtha' gcig ni khru drug gi cha la'o/_/gnyis pa ni khru lnga'i cha la'o/_/de la gsum pa ni khru bzhi'i cha la 'gyur ro/_/bzhi pa ni khru gsum gyi cha la 'gyur ro/_/'og dang steng du khru re re dor nas bug
[\[220b.7\]]pa'i mtha' mngon du phyogs par 'gyur ro/_/rtsa ba'i char sa la khru bcu gsum du 'gyur ro/_/rtsa ba'i cha las steng du sa la phyed kyi cha khru phyed dang bdun du 'gyur te rtseg ma so so'i dbang gis rtseg ma'i sa la 'gyur ro/_/tshogs kyi gzhal yas khang la rdang bu bzhi bzhi'i steng du sar 'gyur ro/_/_
[\[221a\]]
[\[221a.1\]]de bzhin du sa la mi bdag rnams kyi rtseg ma rnam pa gsum gyi dbang gis yul gyi ltad mo dang dga' ston rnams la yang ngo /_/dang po'i rtseg ma la ka ba'i phyi rol gyi bug pa las phyi rol tu byung ba'i rdang bu'i steng du spang leb rnams kyis thams cad du 'khor ba ni khru
[\[221a.2\]]gsum gyis 'khor ba'o/_/gnyis pa'i rtseg ma la phyogs thams cad du khru gcig 'khor ba'o/_/lha'i gzhal yas khang dang bgrod pa'i khyim gyi mtshan nyid nges pa'o/_/da ni dpyid kyi dga' ston gyi slad du 'khor lo'i khyogs kyi mtshan nyid gsungs pa 'khor lo'i steng du zhes pa la
[\[221a.3\]]sogs pa ste/_'dir sngar gyi shing rta bzhi pa/_'khor lo brgyad dang rtsa ba'i gnas so/_/de'i steng du glang po che'i shing rta'i ka ba'i khyon gyis ka pa bzhi'o/_/gzhal yas khang bzhin du rtseg ma rnam pa gsum gyi bdag nyid kyi phyogs su 'gyur ro/_/rdang bu bzhi bzhi'i steng du brgyad gnyis brgyad
[\[221a.4\]]dang de nas phyed de zhes pa ni rtseg ma dang po la phyogs bzhi rnams su khyogs bcu drug tu 'gyur ro/_/gnyis pa la brgyad do/_/gsum pa la bzhi'o/_/rtseg ma dang po la phyogs te lag pa bcu rdang bu'i steng na gnas shing g.yas dang g.yon dang shar dang nub na gnas pa rnams kyi khyogs so/_/
[\[221a.5\]]gnyis pa la dus te drug gis 'gyur ro/_/gsum pa la bzhis so/_/khyogs rnams kyi lag pa rten nyid sa gsum la zhes pa ste lag pa gnyis gnyis la 'khrul shing re re bug pa'i gzhi la bcug pa'o/_/'khrul shing re re la bu mo rnams kyi gdan bzhi bzhir 'gyur te nang dang phyi
[\[221a.6\]]rol dag tu gnas pa 'og dang steng du son zhing phyogs brgyad du ni 'khyog pa rnams zhes pa ni 'khor lo'i khyogs kyi mtshan nyid nges pa'o/_/da ni ldum ra la sogs pa bcu pa'i don du chu'i 'khrul 'khor gyi mtshan nyid gsungs pa steng zhes pa la sogs pa ste/_steng dang 'og dang g.yon
[\[221a.7\]]dang g.yas su 'khrul 'khor 'khyog po sbubs kyi rnam pa'o/_dbus su bug pa dang bcas pa'i dbu ma khru bzhi pa ni rtsa ba'i 'khrul 'khor ro/_/de'i sbubs kyi rtse mo la bum pa'i kha'i mgrin pa'i sbubs kyi rtse mo bcug par gyur pa'o/_/'og tu bum pa la bug pa ni sbubs kyi bug pa'i
[\[221b\]]
[\[221b.1\]]tshad do/_/'khrul 'khor gyi rgyab tu sbubs kyi rtse mor sbubs gzhan chu'i nang du gzhug par bya'o/_/de nas bum pa'i bug pa dang chur son pa'i sbubs kyi bug pa'am sbubs kyi bug pa mdun nas rgyas gdab par bya'o/_/de nas ji srid 'khrul 'khor chus gang bar gyur gyi bar du
[\[221b.2\]]rtsa ba'i 'khrul 'khor gyi dbus su bug pa nas chu gzhug par bya'o/_/de nas chu'i nang gi bug pa'am bum pa'i bug pa dang sbubs kyi bug pas cig car mtsho las bum par chu 'dren par byed do/_/chu de nyid skyed mos tshal lam ldum rar 'gro ste mnyam pa'i sa la gang du drangs pa der ni 'gro bar
[\[221b.3\]]'gyur zhes pa chu bcu pa'i 'khrul 'khor gyi mtshan nyid nges pa'o/_/da ni 'jam dpal gyis nyi ma'i shing rta la nges pa sbyin pa gsungs pa rab mchog ces pa la sogs pa ste/_'dir gdug pa can rnams bsgrub pa'i don du dang po'i sangs rgyas su ni srid gsum bla ma shAkya seng ges phyag na rdo
[\[221b.4\]]rje'i sprul pa'i sku zla ba bzang po la dbyangs 'char ba dang 'khrul 'khor gyi mtshan nyid thams cad sngon du gsungs pa gang yin pa de yi nang nas te dbyangs 'char ba dang 'khrul 'khor brjod pa de'i nang nas 'dir ni de ring sham b+ha la zhes bya ba'i yul 'dir nyi ma'i shing rta khyod la 'jam dpal
[\[221b.5\]]mi'i dbang po grags pa bdag gis gsal bar bstan to/_/rang gnas bsrung ba'i don du 'di dag mtha' dag gyis shig zhe sdang chags pas min no nyi ma kye zhes pa ste nyi ma'i shing rta'i nges pa ji lta ba de bzhin du dus kyi 'khor lo yongs su shes pa dang ldan pa gzhan rnams kyi yang bcom ldan
[\[221b.6\]]'das kyi nges pa'o/_/mchog gi dang po'i sangs rgyas las bsdus pa'i rgyud kyi rgyal po dus kyi 'khor lo'i 'grel bshad stong phrag bcu gnyis pa dri ma med pa'i 'od las dbyangs 'char ba dang 'khrul 'khor gyi cho ga nges pa'i mdor bsdus chen po ste bcu pa'o/_/da ni 'khor los
[\[221b.7\]]sgyur ba chen pos kla klo'i chos 'joms pa dang sangs rgyas kyi chos rab tu 'jog pa nyid la sogs pa go sla ste des na 'grel bshad du ma brjod do/_/'jig rten khams kyi le'u'i 'grel bshad rdzogs so//_/_/
[\[222a\]]
[\[222a.1\]]dpal dus kyi 'khor lo la phyag 'tshal lo/_/gang zhig chen po'i mi rnams smin par bya ba'i don du mngal ni 'dzin pa 'di mdzad cing /_/srid pa'i 'ching las nges par grol yang srog chags rnams kyi lam gyi slad du srid pa ste/_/sna tshogs skyes
[\[222a.2\]]rabs phreng ba yon tan dang ldan sems can don gnyer rnams kyis mthong gyur pa/_/dang po'i sangs rgyas rdzu 'phrul che ldan spyod pa dag ste skyob pa de la phyag 'tshal lo/_/shAkya seng ge de bzhin gshegs/_/dpal ldan rdo rje sems dpa' la/_/btud de pad+ma dkar po dpal/_/
[\[222a.3\]]'jam dpal gyis ni bskul gyur zhing /_/bde bar gshegs pas lung bstan pa/_/'gro la snying rje'i bdag nyid can/_/'jig rten mgon po bdag gis ni/_/nang gi le'u'i 'grel bshad bri/_/'dir dpal dus kyi 'khor lo'i dkyil 'khor gyi khang pa'i shar sgo'i
[\[222a.4\]]mthar dpal ldan rin po che'i khang bzangs chen po rin po che'i seng ge'i khri la bzhugs pa/_nyi ma'i shing rtas gsol ba btab par gyur pa/_bcom ldan 'das 'jam dpal gyi sprul pa'i sku/_mi'i dbang po grags pas nang gi le'u bstan pa'i don du mchog gi dang po'i
[\[222a.5\]]sangs rgyas las bcom ldan 'das shAkya thub pa la zla ba bzang pos gsol ba btab pa tshigs su bcad pa dang po gsungs pa/_'di lta ste/_mi shes sna tshogs tshad ni gang dag rgyal ba skyed mdzad khyod kyis bstan pa rnams kyang bdag gis te/_/slar yang bdag ni nyan par
[\[222a.6\]]'tshal lo srid pa gsum po mtha' dag lus kyi dbus su ji ltar lags/_/zla ba bzang po'i tshig dag gsan nas bde bar gshegs pas legs zhes bya ba byin nas rab gsungs pa/_/sems can rnams ni thar pa'i slad du mchog gi thugs rjes sna tshogs tshad rnams dag
[\[222a.7\]]kyang lus la'o/_/'dir nang gi le'u la mi shes zhes pa la sogs pas gsol ba 'debs pa po dang ston pa po bsdus pa'i tshigs su bcad pa yang dag par sdud par mdzad pa po 'jam dpal gyis bsdus pa'i rgyud las bstan pa ni bdag gis dgrol bar bya'o/_/'dir
[\[222b\]]
[\[222b.1\]]lus kyi dbus su sna tshogs tshad ni mi shes te rgyal ba skyed mdzad ces pa ni rdo rje sems dpa' shAkya thub pa sgrib pa med pa'i phung po rnams skyed par mdzad pa ni rgyal ba skyed mdzad yin pas de la bod pa ste kye rgyal ba skyed mdzad khyod kyis phyi rol du sna tshogs tshad ni gang dag
[\[222b.2\]]bstan pa de dag lus la mi shes so/_/de'i phyir slar yang bdag ni nyan par 'tshal lo srid pa gsum po mtha' dag lus kyi dbus su ji ltar te rnam pa gang gis 'gyur zhes pa'o/_/de nas zla ba bzang po'i gsol ba 'debs pa'i tshig dag gsan nas bde bar gshegs
[\[222b.3\]]pas zla ba bzang po la legs zhes bya ba byin nas rab tu gyur pas gsungs pa/_sems can rnams ni thar pa'i slad du mchog gi thugs rjes sna tshogs tshad rnams dag kyang lus la'o/_/kyang yig gis rgyud gzhan thams cad kyang lus la gsungs so/_/le'u gnyis pa bstan
[\[222b.4\]]pa'i slad du gsol ba 'debs pa po dang ston pa po bsdus pa'i mdor bsdus so/_/bstan pa'i tshigs su bcad pa gsungs pas zhes pa la sogs pa'o/_/'dir lus kyi nang du sa la sogs pa mtha' dag rang rang gi yi ges shes par bya ste so las byung ba'i yi ge rnams kyis
[\[222b.5\]]sa shes par bya'o/_/mchu las byung ba rnams kyis chu'o/_/spyi bo las byung ba rnams kyis me'o/_/rkan las byung ba rnams kyis rlung ste sa dang chu me rlung rnams so/_/rdo rje ste glog ni slar yang spyi bo las byung ba rnams kyis so/_/lha'i gzhu ste 'ja' tshon ni so las byung ba rnams kyis so/_/
[\[222b.6\]]rlung bcu po rnams ni rkan las byung ba rnams kyis so/_/khyim gyi 'khor lo ni a la sogs pa dang ka la sogs pa mtha' dag gis so/_/zla ba ni thig les so/_/nyi ma ni rnam par bcad pas so/_/sgra gcan ni dbyangs med pa'i gsal byed kyis so/_/lhun po ni ming gi yi ges so/_/gdengs
[\[222b.7\]]can rnams kyi gnas ni oM yig gis so/_/mi'i gnas te mi'i 'jig rten ni AH yig gis so/_/lha yi gnas te mtho ris ni hUM yig gis so/_/'khyog po bkra shis la sogs pa'i gza' rnams ni g.yas dang g.yon gyi sa bon gyi yi ge sngar brjod pa rnams kyis so/_/'pho ba ni sde pa bcu
[\[223a\]]
[\[223a.1\]]gnyis kyi dbye ba rnams kyis te zla ba yang de bzhin no/_/phyogs ni sde pa drug phyed kyi dbye ba rnams kyis so/_/nyin dang mtshan mo tshes rnams ni ka la sogs pa dbyangs dang bcas ba sngar brjod pa rnams kyis te mtha' dag lus kyi dbus su rnal 'byor pas
[\[223a.2\]]shes par bya'o/_/rnam gsum khyab bdag bgrod pa rnal 'byor pa yis stong pa'i dbye bas so/_/sngar brjod pa'i rim pas bcom ldan 'das rdo rje sems dpa' 'dod pa dang gzugs dang gzugs med pa'i rang bzhin rnam pa gsum gyi bgrod pa yang rnam pa gsum ste bde ba chen
[\[223a.3\]]pos thams cad kyi bdag nyid la gnas pa'i phyir ro/_/de yang stong pa'i dbye bas so zhes pa ni byang chub kyi sems kyi thig le bzhi'i dbye bas shes par bya'o/_/lus la sna tshogs bsdus pa'i mdor bsdus kyi nges pa'o/_/da ni mi'i lus skyed pa la rgyu dang 'bras bu'i tshogs pa bsdus
[\[223a.4\]]pa'i tshigs su bcad pa gsum pa gsungs pa lus zhes pa la sogs pa ste lus 'di la ni khams kyi tshogs zhes pa ni spu dang pags pa dang khrag dang sha dang rus pa dang rkang la sogs pa'i khams kyi tshogs su 'gyur te/_mtha' dag ro drug zos shing 'thungs pa dag las zhes pa ni
[\[223a.5\]]lan tshwa dang mngar ba dang tsha ba dang dang kha ba dang bska ba dang skyur ba ni ro drug ste 'di dag zos shing 'thungs pa'i dbang gis khams kyi tshogs su 'gyur ro/_/ro drug rnams kyang 'byung ba las te zhes pa ni ro drug tu yang sa dang chu dang me dang rlung dang ro rnams las 'gyur ro/_/'byung ba'i
[\[223a.6\]]tshogs kyang nam mkha'i khams la'o zhes pa ni sa dang chu dang me dang rlung dang ro'i tshogs ni nam mkha'i khams sngar brjod pa'i rdul phra rab kyi chos la 'gyur ro/_/stong pa la ni ye shes rnam par bsres pa zhes pa ni 'dir lus la khyab par bya ba dang khyab par byed pa'i 'brel pa kun
[\[223a.7\]]rdzob kyis nges par gnas pa gang yin pa sems can thams cad kyi lus la rnam par shes pa'o/_/de nyid ni stong pa ste stong pa nyid kyi gzugs la bsgoms pa'i stobs kyis 'dzin par byed pa'i sems gzung bar bya ba sems kyi snang ba la rnam par bsres pa ni ro mnyam 'gyur
[\[223b\]]
[\[223b.1\]]med rtag par yang 'gyur te 'dir rtag pa'i sgra ni sgrib pa med par brjod do/_/de ltar 'byung ba la gnas zhi ba bde ba chen po rnam gsum srid pa la gnas rang gi lus la rnal 'byor pa rnams kyis rig par bya'o/_/'dir nang gi le'u la tshigs su bcad pa 'di ni mdor
[\[223b.2\]]bsdus pas rnam par phye ste 'chad par 'gyur ba'i ye shes kyi le'ur mchog tu mi 'gyur ba'i ye shes grub pa las rgyas par brjod par bya'o/_/lus skyed pa la rgyu dang 'bras bu tshogs pa'i nges pa'o/_/mngal 'dzin pa la sogs pa gsungs pa sa bon zhes pa la sogs
[\[223b.3\]]pa ste 'dir dbang po gnyis [(]gyi [,]kyi [)]sbyor ba las gsang ba'i pad+mar lhung ba'i khu ba dang b+ha ga'i khrag gang yin pa de ni sa bon zhes brjod do/_/sa bon de ni 'dzin mas 'dzin te gsang ba'i pad+ma la sa'i khams gang yod pa de yis so zhes pa'i don to/_/pad+mar gnas pa zhes pa ni
[\[223b.4\]]gsang ba'i pad+mar gnas pa'o/_/gsang ba'i pad+ma de las chu yis sdud do/_/phyi nas ni me yis smin par byed cing zhes pa ni chu yis rab tu bsdus pa'i sa bon 'di me yis rab tu smin par byed do/_/ro dang ro ni za bar byed de zhes pa ni ro drug po ma yis zos pa dang 'thungs pa
[\[223b.5\]]gang yin pa'i ro dang ro de dag me yis za bar byed do/_/sa bon 'di yi 'phel ba rlung gis byed do/_/nam mkha' stong pa dag kyang 'phel ba'i sngon du go skabs sbyin par byed do/_/mi yi bdag po zhes pa ni bod pa'o/_/dus las de ltar 'grub pa ste de ltar rim pa de dag
[\[223b.6\]]gis nya la sogs pa grub ste mngal rdzogs par 'gyur ro/_/lha yi gnas skabs rnams byed do zhes pa la du ba la sogs pa lha yi gnas skabs bcu po de dag byed pa ni mngal dang byis pa dang gzhon nu la sogs pa'i gnas skabs bcu po rnams te btsa' bar 'gyur ba'i dus
[\[223b.7\]]dang byis pa la sogs dus dag tu yang ngo zhes pa ni mngal 'dzin pa'i nges pa'o/_/sa bon gyi rang gi khams kyi bya ba gsungs pa/_sa bon dag gi zhes pa la sogs pa ste 'dir sa bon khu ba dang khrag gis gang yin pa des gsang ba'i pad+ma la gnas pa'i ro drug po rnams zos nas
[\[224a\]]
[\[224a.1\]]lus skyed pa la gsal bar lci zhing sra ba nyid byed do/_/chu ni de bzhin gsher ba nyid byed do/_/me ni zos pa'i ro rnams smin par byed do/_/rab mchog rnam pa bcu'i rlung srog la sogs pa dag ni sa bon 'di yi lus la 'phel bar byed do/_/'phel ba dag
[\[224a.2\]]la slar yang nam mkha' nyid ni go skabs sbyin byed dus las de ltar sngar brjod pa'i cho gas skyed pa ste/_sna tshogs dngos po du ma dag gis lus bcas sgra dang yid dang zhes pa ni lus dang ngag dang sems so/_/nus pa rnams ni du ba la sogs pa ste/_lus dang ngag
[\[224a.3\]]dang sems kyi chos can rnams spro bar byed do zhes pa ni sa bon gyi khams kyi bya ba brjod pa'o/_/gsang ba zhes pa la sogs pas nang gi sems rdo rje 'dzin pa khyab 'jug gi gnas skabs bcu gsungs te/_'dir gsang ba'i pad+mar khrag gi nang du gang tshe lhung ba'i byang
[\[224a.4\]]chub sa bon zhes pa ni khu ba ste/_srog dang bcas pa ni kun gzhi'i rnam par shes pa dang bcas pa dag gang gi tshe gsang ba'i pad+mar lhung ba de'i tshe gnas skabs bcu'i mtshan nyid du 'gyur ro/_/de rnams las mngal gyi nang du nya dang rus sbal dang phag gi gnas skabs
[\[224a.5\]]gsum du 'gyur ro/_/de bzhin du btsa' ba'i dus su gcig ste/_mi yi seng ge'i gnas skabs so/_/byis pa'i dus dag tu yang rnam pa gnyis te so skye ba'i bar ni mi'u thung gi gnas skabs so/_/so skyes nas so lhung ba'i bar ni dgra sta rA ma'i gnas skabs so/_/
[\[224a.6\]]gzhon nu lang tsho dag la gzhan zhes pa ni so lhung ba nas lo bcu drug gi bar du rgyas pa dang po rA ma'i gnas skabs so/_/de bzhin du lo bcu drug nas skra dkar skyes pa'i bar ni rgyas pa gzhan nag po'i gnas skabs so/_/skra dkar skyes pa nas 'chi ba'i nyin zhag gi bar ni sangs
[\[224a.7\]]rgyas kyi gnas skabs so/_/'chi ba'i nyin zhag la 'byung ba thams cad gcig tu 'dres par gyur pa nyid kyi phyir lus la rigs ldan gyi gnas skabs su 'gyur te/_rgan po nyid la zhi ba gcig ste/_mngal skyes rnams kyi srid pa 'chi ba nyid ni mtha' ma'o zhes so/_/gnas
[\[224b\]]
[\[224b.1\]]skabs bcu'i nges pa'o/_/nya zhes pa la sogs pas nang la sems rdo rje 'dzin pa khyab 'jug gi bya ba gsungs te/_'dir nya'i dngos po la byang chub kyi sems rdo rje 'dzin pa khyab 'jug ni nya yi rnam par 'gyur te/_nyin zhag 'ga' ni dus kyi nyin zhag gi bar du'o/_/de nas
[\[224b.2\]]rus sbal gyi dngos po la ni rus sbal gyi dngos por 'gyur te/_yang yig gis dus gzhan gyi nyin zhag gi bar du'o/_/phag pa'i dngos po la byang chub kyi sems khyab 'jug de yi skye mched nyi ma ste/_skye mched bcu gnyis 'byung bar 'gyur te/_gsum pa'i dus kyi nyin zhag
[\[224b.3\]]gi bar du'o/_/de bzhin du zla ba bdun pa nas skye ba'i nyin zhag gi bar du mi yi seng ge'i dngos po la rab tu skye bar 'gyur te/_lag pa dag gis skye gnas rnam par 'byed pa'i phyir ro/_/mi'u thung gi dngos po la ni sngar brjod pa'i byis pa'i dngos por 'gyur ro/_/
[\[224b.4\]]dgra sta rA ma la yang mi bdag gnyis te/_sum cu rtsa gnyis kyi so rnams 'byung bar 'gyur ro/_/rA ma'i dngos po la ni ltung bar 'gyur ro/_/byang chub kyi sems khyab 'jug de nyid nag po'i dngos po la ni gsal bar sgyu dag byed ces pa sgyu ma byed par 'gyur ro/_/sangs
[\[224b.5\]]rgyas kyi dngos po la yang zhi ba dang sems can rnams la brtul zhugs nges pa byed do/_/rigs ldan la ni 'chi bar 'gyur te rigs ldan gyi dngos po la sngar brjod pa'i cho gas 'chi bar 'gyur ro zhes pa ni 'jug pa bcu'o/_/'dir phyi rol du nya la sogs pa'i lo
[\[224b.6\]]rgyus tshangs pa'i drang srong gdug pa rnams kyis byis pa rnams bslu ba'i slad du bkod pa gang yin pa de ni dmyal ba 'thob pa'i rgyu ste 'chad par 'gyur ba mchog tu mi 'gyur ba'i ye shes grub pa las rgyas par brjod par bya'o/_/khu ba zhes pa la sogs pas ma'i mngal
[\[224b.7\]]na gnas pa'i khu ba dang rdul dag gi rnam par 'gyur ba mngal bzung ba nas brtsams te btsa' ba'i mthar thug pa gsungs so/_/'dir skye ba'i lus la mdzod drug tu 'gyur te/_khu ba las rkang du 'gyur ba dang rus par 'gyur ba dang rgyus pa ste/_chu rgyus rnams su 'gyur
[\[225a\]]
[\[225a.1\]]pa'o/_/rdul las pags pa dang khrag tu 'gyur ba dang shar 'gyur ba ste/_gang gi phyir brjod pa'i sa bon gyis rab tu bskyed pa'i phyir ro/_/'dir mngal du zla ba gcig gi bar du khrag dang sa bon bdud rtsi lnga'i ror gyur pa rab tu skye'o/_/phyi nas sa
[\[225a.2\]]bon myu gu zhes pa ni de nas zla ba'i mjug tu byang chub kyi sems myu gur gyur pa'i snying kha'i go skabs su rnam pa bcu yi rtsa srog la sogs pa'i rlung rnams kyi rten du 'gyur te de dag kyang shin tu phra ba ste skra'i tshad do/_/lte ba la ste lte ba'i phyogs su brgyad pa brgyad dbyug gu drug cu rtsa
[\[225a.3\]]bzhi rgyu bar bya bar 'gyur ro/_/ma gsungs kyang khyim gyi 'pho ba bcu gnyis kyi dbang gis drug cu rtsa bzhi po rnams kyi rten du gyur pa'i rtsa shin tu phra ba bcu gnyis su 'gyur te de bzhin du lte ba'i rtsa sngar brjod pa de dag thams cad ni shin tu phra ba'o/_/rkang lag gdong gi
[\[225a.4\]]gnas kyi rgyu'i slad du gyen du skyod par byed pa ste/_rkang lag gdong gi gnas rnams su bskyod pa'i mthu de las zla ba gnyis pa rdzogs par gyur pa'i rjes la 'dir ni rkang lag gdong gi mtshon pa cung zad do/_/'dir dang po nya'i gnas skabs kyi nyin zhag 'das par gyur pa
[\[225a.5\]]rus sbal gyi gnas skabs la gdong dang rkang pa dang lag pa'i gnas rnams su 'bur po lngar 'gyur ro/_/lag pa rkang pa mgrin pa dag gi mgo bo mnyam par 'gyur te rus sbal lo/_/phra mo'i rtsa gzhan rnams ni zla ba bzhi pa rdzogs par gyur pa na rkang lag gdong dang mgrin pa dag
[\[225a.6\]]gi phyogs su rkang pa dang lag pa rnams kyi tshigs drug dang gdong gi mgrin pa la lhan cig skyes pa dang longs spyod rdzogs pa'i rtsa shin tu phra ba rnams su 'gyur te rus sbal gyi gnas skabs so/_/zla ba lnga pa la ni phag gi dngos po la sha dang khrag dang rus pa mkha' ro bsreg za zhes pa
[\[225a.7\]]ni rus pa sum brgya drug cu ste tshigs rnams kyang de snyed do/_/zla ba drug pa la yang ste/_yang yig gis phag pa'i dngos po la sha dang khrag tu 'gyur ro/_/tshor bar 'gyur te bde ba dang sdug bsngal yang rig go/_/mngon par shes pa'i stobs kyis sngon gyi gnas rjes su dran par
[\[225b\]]
[\[225b.1\]]yang 'gyur te rang gi sems kyi chags pa dang bral bar byed do/_/srid pa'i sdug bsngal smod par byed do/_/sangs rgyas kyi lam la bsngags par byed do/_/de nas smin ma skra dang spu dang bug pa mig la sogs pa rnams kyang phag gi dngos po la thub pa mchog la ste/_zla ba
[\[225b.2\]]bdun pa rdzogs par gyur pa na skye mched rnams yongs su rdzogs par 'gyur ro/_/'dir mngal gyi zla ba'i mjug tu nyin zhag so so'i dus la stong pa stong pa mig gi grangs te nyis brgya'i grangs kyi rtsa rnams su nyin zhag so so la 'gyur ro/_/de nas sum brgya drug cu'i gnad
[\[225b.3\]]rnams dang rus pa rnams te de'i nang du rkang du 'gyur ro/_/ro 'dzin ni lce ste lce yi dbang po bskyed pa'i slad du'o/_/sngar gyi mig la sogs pa rnams sra ba nyid du 'gyur ro/_/ro 'dzin skyes pa'i dus de nas 'dir gci ba bshang ba ni zla ba brgyad pa dag la yang phag gi dngos po
[\[225b.4\]]la 'gyur ro/_/de nas bug pa zhes pa ste/_zla ba dgu pa rdzogs par gyur pa'am/_kha cig tu bcu pa dang /_bcu gcig pa dang /_bcu gnyis pa la phag gi dngos po'i mjug tu sdug bsngal drag por 'gyur te/_btsa' ba'i dus su skye gnas kyis ni btsir ba dag
[\[225b.5\]]gis te/_mi'i seng ge'i dngos po la mngal nas skye ba dag gi'o zhes pa ni/_mngal nas skye ba'i nges pa'o/_/'phags pa'i bden pa bzhi las 'khor ba pa rnams kyi sdug bsngal gyi bden pa gsungs pa mngal zhes pa la sogs pa ste 'dir dang por re zhig 'khor ba
[\[225b.6\]]pa mngal na gnas pa rnams kyi mngal na gnas pa'i sdug bsngal bum par 'tshed pa dang mtshungs par 'gyur ro/_/btsa' ba'i dus su tho ba'i 'khrul 'khor gyis btsir ba bzhin no/_/byis pa'i dngos po la yang bshang ba za ba phag pa bzhin no/_/gzhon nu dang ni lang tsho dag la
[\[225b.7\]]yang bud med dang bral ba'i sdug bsngal dang nor dang 'byor pa nyams pa'i sdug bsngal te de med pa'i phyir ro/_/rgan po nyid la'ang rga shi'i sdug bsngal lo/_/slar yang shi ba'i mthar 'gro ba drug tu 'jigs ster du 'bod la sogs te/_sogs pas ni yi dgas dang dud 'gro'i 'gro bar
[\[226a\]]
[\[226a.1\]]sdug bsngal drag por 'gyur te dge ba bcu yongs su bor ba dang sdig pa'i dbang gis so/_/de ltar sgyu mas rmongs par byas pa'i mtha' dag 'gro ba 'di ni sdug bsngal dag las sdug bsngal 'dzin par byed/_'dir 'khor ba'i sgyu ma ngar 'dzin pa dang nga yir 'dzin pa'i bdag nyid can
[\[226a.2\]]gyis rmongs par byas pa dmyal ba dang yi dgas dang dud 'gro'i sdug bsngal dag las sdug bsngal 'dzin par byed do/_/lam gyi bden pa gsungs pa/_'khor ba zhes pa la sogs pa ste 'gro ba drug gi bdag nyid kyi 'khor ba 'dir mi nyid du ni 'gyur ba dag kyang 'ga' zhig tu
[\[226a.3\]]ste/_de bas mu stegs pa'i sbyin pa la sogs pa'i chos rnams la mi rnams kyis chos kyi blo ni res 'ga' na 'byung ngo /_/de bas sangs rgyas la ni rjes chags brgya lam na dge ba'i dbang gis 'gyur zhing sbyin pa la sogs pa la rjes su chags pa yang ngo /_/de bas kyang dge
[\[226a.4\]]ba'i dbang gis dang po'i theg pa nyan thos dang rang sangs rgyas kyi theg pa la rab tu 'jug par 'gyur ba'o/_/de bas dpal ldan rdo rje theg pa la 'jug pa ste rdo rje ni mi phyed pa dang mi chod pa chen po yin la de nyid theg pa yin pa ni rdo rje theg pa ste/_sngags kyi tshul dang pha rol
[\[226a.5\]]tu phyin pa'i tshul 'bras bu dang rgyu'i bdag nyid gcig tu 'dres par gyur pa'o/_/de la 'jug pa ni rdo rje theg pa la 'jug pa'o/_/de bas bsgom pa la ni blo gros ma lus brgya lam dag na 'jug ste/_gang zhig sems dmigs pa dang bcas pa'i stong pa nyid dang dmigs pa
[\[226a.6\]]med pa'i snying rje'i bdag nyid la'o/_/bsod nams dang ye shes kyi dbang gis bsgom pa de la sangs rgyas nyid 'dod par 'gyur ba'o/_/de ltar mchog gi bde ba'i go 'phang dag la 'jug pa e ma shin tu dka' ste/_'khor ba'i bde ba mngon par 'dod pa'i 'khor ba pa rnams
[\[226a.7\]]la ring ba las kyang shin tu ring ngo /_/mngal du zhes pa la sogs pas kun 'byung gi bden pa gsungs te/_'dir dang por 'jig rten kun rdzob kyis rnam par dag pa'i sku la sogs pa mngal nas skyes pa'i lus la yang dag par blta bar bya ste/_phyi nas de nyid kyi chos kyis sangs
[\[226b\]]
[\[226b.1\]]rgyas bcom ldan 'das kyi shin tu rnam par dag pa'i sku la sogs pa rnams rnal 'byor pa rnams kyis rig par bya'o/_/'dir ma'i mngal du ji srid gnas pa de srid du mngon par shes pa lnga dang ldan pa ni lus can rnams kyi yang dag par dag pa'i skur 'gyur ro/_/de nas btsa' ba'i dus nas
[\[226b.2\]]brtsams te ji srid so skye ba de srid ni chos kyi skur 'gyur ro/_/so skyes pa de nas ji srid so rab tu lhung bar 'gyur ba de srid ni rgyal ba byang chub kyi sems rdo rje'i longs spyod rdzogs pa'i sku ste mi yi bdag po zhes pa ni bod pa'o/_/so lhung ba de nas sprul pa'i sku ni rab tu gsal zhing nges par
[\[226b.3\]]'chi ba'i mtshams te mi rnams dag gi ni mngal nas skyes pa rnams kyi'o/_/mngal dang phyi rol dag tu slar yang sku'i tshogs 'di ni rnam pa bzhi ru 'gyur te/_'dir ye shes kyi dbye bas mngal dang rnam par shes pa drug gi dbye bas phyi rol du ste ye shes rnam shes dbye bas zhes so/_/'dir re
[\[226b.4\]]zhig mngal du rnam shes ni kun gzhi'i rnam par shes pa ste bde ba dam pa'i ye shes so/_/zla ba nyi ma dag ni khu ba dang rdul lo/_/kyang pad+mar gnas pa ni mngal rdzogs par bya ba'i don du gsum po gcig tu gyur pa ma'i pad+ma la gnas pa'o/_/de ni mngal du dag pa'i skur bcom ldan 'das kyis
[\[226b.5\]]gsungs te/_ma dang pha dang kun gzhi'i rnam par shes pa'i bde ba'i gnas skabs gcig yin pa'i phyir ro/_/khams dang phung po rnams rab tu 'byung ba rnam pa bcu po gang yin pa de ni rgyal ba byang chub kyi sems rdo rje'i chos kyi sku'o/_/de nas yon tan dbang gis te nyin zhag gi dbang gis nang
[\[226b.6\]]gi rna ba la sogs pa'i dbang po rnams dang sgra la sogs pa'i yul rnams skyes par gyur pa na longs spyod rdzogs pa'i skur 'gyur ro/_/de nas sgra la sogs pa skyes te sogs pas ba spu dang bshang ba dang gci ba grub cing rab tu btsa' ba'i dus su skye gnas nas 'byung ba ni mngal du sprul pa'i skur
[\[226b.7\]]gsungs so/_/de nas phyi rol gyi sku bzhi ni skyes par gyur pa na dbugs kyi dang po gang zhig dbu ma'i rtsa la rab tu 'byung bar 'gyur ba yon tan med pa de ni gsung rdo rje'i yul la yang dag par dag pa'i sku'o/_/dag pa'i sku de nyid ni rkang pa dang bcas pa'i dbugs lnga bcu rtsa drug gi cho gas ji srid
[\[227a\]]
[\[227a.1\]]pa de srid de dbu ma las rab tu 'bab pa'i phyir ro/_/de nas srog yang dag par rgyu ba'i dbang gis so ni rab 'byung gang zhig tshig ni gsal min dag kyang gang de 'du shes pa'i mtshan nyid de ni gsung rdo rje'i yul la chos kyi sku'o/_/de nas gnyis skyes rnams ni ltung ba ste
[\[227a.2\]]so rnams lhung bar 'gyur ba'i bar lo brgyad kyi mthar thug pa ni longs spyod rdzogs pa'i sku ste tshig yongs su gsal ba'i phyir ro/_/so rnams dag las te lhung ba las 'chi ba'i mthar thug pa ni phyi rol du sprul pa'i skur 'gyur ro/_/'dir mngal du lus kyi dbye bas sku'i dbye
[\[227a.3\]]ba rnam pa bzhi ste phyi rol du srog rgyu ba'i dbye bas sku'i dbye ba rnam pa bzhi'o/_/ye shes dang rnam par shes pa ni nang dang phyi rol du yang lus dang srog dag gi grogs so/_/'dir lus kyi dbye ba ni sa bon dang 'brel ba can te ngag gi dbye ba ni khrag dang 'brel ba can no/_/de bzhin
[\[227a.4\]]du khyab par bya ba dang khyab par byed pa'i 'brel ba'i sems kyi dbye bas sku'i dbye ba rnam pa bzhi dang sad pa la sogs pa'i ye shes kyi dbye bas sku'i dbye ba rnam pa bzhi ste dga' ba la sogs pa rnam pa bzhi'i rang bzhin gyis so/_/lus dang phyi rol la lhan cig skyes pa la sogs
[\[227a.5\]]pa'i sku 'byung ba'i nges pa'o/_/mngal du zhes pa la sogs pas sku dang gsung dang thugs dang ye shes 'byung ba gsungs te 'dir ma'i mngal du ye shes ni lhan cig skyes pa'i dga' ba'o/_/rnam shes bsres pa ni kun gzhi'i rnam shes bsres pa'o/_/nyi ma ri bong can dang bcas pa
[\[227a.6\]]ni rdul dang khu ba dag dang bcas pa'o/_/ye shes rdo rje la sogs kun ni lhan cig skyes pa'i dga' ba la sogs par 'gyur ro/_/mngal na gnas pa dag ni sku'i rdo rje la sogs rim pa yis kyang stobs dang ldan par 'gyur ro/_/'dir dang por mngal du skye ba'i mtshams kyi bar du
[\[227a.7\]]dpal ldan sku yi rdo rjer 'gyur te lus kyi cha shas yongs su rdzogs pa'o zhes pa'i don to/_/de nas skyes pa na gsung rdo rje srog yang dag par rgyu ba ste srog 'byung ba'o/_/de nas so sum cu rtsa gnyis rab tu skyes par gyur pa na thugs 'du shes 'dzin pa por 'gyur te nyid ces pa ni mtha' gcig tu
[\[227b\]]
[\[227b.1\]]nges pa'o zhes pa'i don to/_/slar yang so lhung nas so sum cu rtsa gnyis rab tu skyes par gyur pa na khu ba 'pho ba'i gnas skabs kyi mtshan nyid lhan cig skyes pa'i dga' ba'i mtshan nyid de bud med rnams kyi lo bcu gnyis kyi mtshams dang skyes pa rnams kyi lo bcu drug gi mtshams su
[\[227b.2\]]rig par bya'o/_/sku dang gsung dang thugs dang ye shes rdzogs pa brjod pa'i phyir ro/_/rten dang rten pa'i 'brel ba gsungs pas zhes pa la sogs pa ste sa'i snying po dag ni bsreg za mer 'gyur ro/_/de'i rigs can ni ma yin te sa'i yon tan gyi rang bzhin med pa'i phyir ro/_/
[\[227b.3\]]'dzin ma dang rlung dag ni nam mkha'i snying po stong pa'i dbus na gnas pa'o/_/de'i rigs las skyes pa ni ma yin te nam mkha'i yon tan med pa'i phyir ro/_/de bzhin du rlung gi snying po dang sa'i snying po dag ni chu yin no/_/rlung gi snying po de nyid ni rang bzhin med pa rjes su mthun pa'i
[\[227b.4\]]gzugs kyis gnas pa ste gang dang gang du rlung yang dag par rgyu ba de dang der de dang lhan cig 'gro'o/_/sa'i nang na gnas pa gang yin pa de ni rang bzhin te sa la rko bar byed pa na gsher ba'i ngo bor mthong ngo /_/'dir slar yang nam mkha' ni sa la sogs pa thams cad kyi rten te
[\[227b.5\]]sa la sogs pa'i 'byung ba rnams ni rten pa'o/_/'dir rten dang rten pa ni rim pa bzhin du 'gyur te sa yi rten ni chu ste phyi rol du sa yi dkyil 'khor gyi rten chu yi dkyil 'khor yin pa ji lta ba de bzhin du lus la yang ngo /_/'bar byed dag kyang ste me'i dkyil 'khor ni chu yi zhes pa chu'i
[\[227b.6\]]dkyil 'khor gyi rten no/_/rlung zhes pa rlung gi dkyil 'khor ni dag par byed pa me'i dkyil 'khor dag gi'o/_/rlung gi zhes pa rlung gi dkyil 'khor gyi rten ni stong pa ste nam mkha'o/_/de ltar stong pa ni sa la sogs pa 'byung ba thams cad kyi rten du 'gyur ro/_/tshogs pa'i rten dang rten pa
[\[227b.7\]]gsungs pa phung po zhes pa la sogs pa ste 'dir lus la phung po lnga po rnams kyi rten ni 'byung ba rnams te sa la sogs pa'i 'byung ba'i tshogs su 'gyur ro/_/de ci'i phyir zhe na/_'dir sa la sogs pa'i rang bzhin med na ma rig pa la sogs pa'i rkyen med par 'gyur ro/_/ma rig pa dang 'du byed dang
[\[228a\]]
[\[228a.1\]]rnam par shes pa'i rkyen med na gzugs la sogs pa'i phung po med de gang gi phyir 'byung ba bzhi'i bdag nyid kyi gzugs dang khams drug gi bdag nyid kyi skyes bu chen po'i gang zag yod pa de'i phyir phung po'i rten ni 'byung ba rnams su 'gyur ro/_/lus mchog ngag la 'byung ba'i tshogs kyi
[\[228a.2\]]rten ni rtsa stod phrag bdun cu rtsa gnyis kyi grangs rnams su 'gyur ro/_/rtsa de dag rnams kyi yang rten ni srog gi rlung ste 'du byed pa'i rgyu yin pa'i phyir ro/_/de yang rnam pa bcu ste 'chad par 'gyur ba las brjod par bya'o/_/srog gi rlung rnams dag gi rten ni sems yin no/_/sems de ni ste de nyid gnyis
[\[228a.3\]]kyi rang bzhin gyi sems su 'gyur ro/_/yon tan dbang gis zhes pa la snying stobs dang rdul gyi dbang gis ni rang bzhin can sad pa dang rmi lam gyi mtshan nyid do/_/mun pa'i yon tan gyi dbang gis rang bzhin med pa shin tu gnyid log pa'i mtshan nyid dbang po med par 'gyur ro/_/rang bzhin
[\[228a.4\]]can dang rang bzhin med pa de dag gi yang rten ni gtso bo ste 'khor ba pa rnams kyi bde ba dang sdug bsngal gyi gnas skabs 'dzin pa'o/_/de yang bde ba dang sdug bsngal dang bral ba ni srid pa gsum gyis btud cing gzhom med kun tu 'gro ba gang yin pa de yin te/_bde sdug sel ba mthar gyur
[\[228a.5\]]pa zhes so/_/dri zhes pa la sogs pa khams rnams kyi bskyed par bya ba dang skyed par byed pa'i 'brel ba gsungs te/_'dir phyi rol lam nang du dri ni 'dzin ma dag las 'byung bar 'gyur te gtso bos so/_/phal pas ni ro la sogs pa rnams kyang ngo /_/ro rnam pa drug ni yang zhes pa srid pa'i don te rtse mo
[\[228a.6\]]can me'i khams las te gang gi phyir yongs su smin par byed pa'i rgyu yin pa de'i phyir me las ro 'byung bar 'gyur ro/_/gzugs kyi khams ni chu las so/_/'dir myu gu la sogs pa rnams skye ba la sogs pa ni kha dog sna tshogs dang dbyibs sna tshogs su chu las 'gyur te gtso bos so/_/
[\[228a.7\]]phal pas ni ro la sogs pa rnams kyang 'byung ngo /_/de bzhin du rlung ste rlung gi khams las reg pa 'byung bar 'gyur ro/_/zhi ba ste ye shes kyi khams las sgra dang zhes pa sgra 'byung ngo /_/chos kyi khams te byang chub kyi sems kyi khams ni nam mkha' ste lnga'i bdag nyid kyi ro'i khams gsal bar byed
[\[228b\]]
[\[228b.1\]]pa las 'byung bar 'gyur te bde ba'i gnas skabs las so/_/da ni gzung ba dang 'dzin pa'i 'brel ba gsungs te/_'dir gzhan gyi rigs la 'khyud pas bya ba 'grub par 'gyur te rang gi rigs la 'khyud pa ni bdag nyid la rang gi bya ba 'gal ba'i phyir ro/_/de'i phyir gzhan gyi rigs la 'khyud pa ni lus
[\[228b.2\]]skyed pa'i rgyur 'gyur ro/_/des na stong pa zhes pa stong pa'i rigs las byung ba'i rna ba'i dbang pos ni ye shes kyi khams las byung ba'i sgra 'dzin par byed do/_/nges par rgyal ba skyed mdzad ces pa ni gdon mi za bar ye shes kyi khams las byung ba'i yid kyi dbang pos nam mkha'i khams las byung
[\[228b.3\]]ba'i yul chos kyi khams 'dzin par byed do/_/rlung dag ni zhes pa bskyed par bya ba dang skyed par byed pa dbyer med pa nyid kyis te rlung las byung ba'i sna'i dbang pos sa'i khams las byung ba'i yul dri 'dzin par byed do/_/me yang zhes pa ni me'i khams las byung ba mig gi dbang pos chu'i
[\[228b.4\]]khams las skyes pa'i yul gzugs 'dzin par byed do/_/chu'i khams las byung ba lce'i dbang pos me'i khams las skyes pa'i yul ro 'dzin par byed do/_/'dzin ma zhes pa sa'i khams las byung ba lus kyi dbang pos rlung gi khams las byung ba'i yul reg bya 'dzin par byed de
[\[228b.5\]]yul dang yul can rnams kyi gzung ba dang 'dzin pa'i mtshan nyid nges pa'o/_/'jig rten kun rdzob kyis gzugs la sogs pa'i phung po rnams khams so so la grub par gsungs pa grub pa zhes pa la sogs pa ste 'dir khams dang phung po rnams gcig nyid du grub par gsungs so/_/
[\[228b.6\]]'dir gzugs ni 'dzin ma la gtso bos grub pa ste 'du shes la sogs pa rnams ni phal pas grub pa'o/_/srid pa gsum gyi gnas su ste khams gsum gyi yul du yin gyi mya ngan las 'das pa'i chos la ni ma yin no/_/yang yig las chu la ni 'du shes zhes grub par 'gyur te 'dir
[\[228b.7\]]'du shes bya ba ni dbyangs kyi chos zla ba dang khu ba dang chu'i rang bzhin te chu'i rang bzhin nyid kyi phyir chu la 'du shes grub par 'gyur ro zhes pa ni nges pa'o/_/me la nges pa nyid du 'tshor ba zhes pa la 'dir me'i rang bzhin ni nyi ma dang rdul dad kA li ste nyi ma dang rdul dang kA li'i rang bzhin ni tshor ba'o/_/de'i phyir
[\[229a\]]
[\[229a.1\]]me la tshor ba gtso bos grub par 'gyur te lhag ma rnams ni phal pas rab tu 'gyur ro/_/rlung la 'du byed kyi phung po grub ste de bzhin du 'dir rlung ni lus dang ngag dang sems yang dag par g.yo bar byed pa 'du byed skyed par byed pa ste des na rlung gi rang bzhin ni 'du byed du grub bo/_/de bzhin
[\[229a.2\]]du rnam shes ye shes bsres pa ste ye shes dang bcas pa ni rim pa bzhin du nam mkha' dang bcas rdo rje dag la ste nam mkha' la rna ba'i rnam par shes pa la sogs pa'i mtshan nyid rnam par shes par grub bo/_/rdo rje ste ye shes kyi khams la byang chub kyi sems 'pho ba'i mthar bde ba'i skad cig gi
[\[229a.3\]]bdag nyid kyi ye shes grub bo/_/'dir khams drug gi bdag nyid can skyes bu chen po'i gang zag gi lus la ci'i phyir khams dang phung po la sogs pa thams cad du 'gyur zhe na gsungs pa/_rdul dang byang chub sems sogs sbyor bas so/_/'dir lus la khams dang phung po la sogs pa gang yin
[\[229a.4\]]pa de thams cad ni rdul dang khu ba dang kun gzhi'i rnam par shes pa'i bde ba'i skad cig gi gnas skabs sbyor ba las 'gyur ro/_/rna ba la sogs pa 'dzin pa rnams sgra la sogs pa'i yul 'dzin par byed pa nyid kyis de'i rang bzhin nyid du gsungs pa/_rna ba zhes pa la sogs pa ste 'dir lus kyi
[\[229a.5\]]chos la rna ba ni stong pa'i mtshan nyid 'dzin par byed pa nyid kyis gzung ba'i yul 'dzin pas rdo rje'i rang bzhin te sgra'i rang bzhin no/_/'dir 'dzin pa'i chos ni lus kyi dbye bas gsungs te gzung ba'i chos de bsam pa'i dbye bas so/_/de'i phyir gzung bar bya ba'i rang bzhin gyis bskyed par bya ba dang
[\[229a.6\]]skyed par byed pa'i rang bzhin rnam par shes par bya'o/_/mi yi bdag po zhes pa ni bod pa'o/_/sems te yid ni nam mkha' dag gi rang bzhin zhes pa chos kyi khams kyi rang bzhin te yul chos kyi khams 'dzin pa nyid kyi phyir ro/_/sna ni sa yi rang bzhin zhes pa dri'i rang bzhin te dri 'dzin pa'i phyir ro/_/de
[\[229a.7\]]bzhin kho na lce ni me'i rang bzhin nyid du 'gyur snga ma bzhin du me las skyes pa ro'i rang bzhin te ro 'dzin pa nyid kyi phyir ro/_/mig ni chu yi rang bzhin dag ste chu las skyes pa'i gzugs 'dzin pa'i phyir ro/_/srid pa gsum gyi gnas su ste mya ngan las 'das pa la ni ma yin no/_/lus kyang rlung gi rang bzhin no
[\[229b\]]
[\[229b.1\]]zhes pa ni lus kyi dbang pos yul reg bya rlung las skyes pa 'dzin pa'i phyir ro/_/de ltar brjod pa'i rim pas rna ba la sogs pa thams cad 'gyur te yon tan dbang gis zhes pa ni sgra dang chos kyi khams dang dri dang ro dang gzugs dang reg bya'i dbang gis so/_/rna ba dang yid dang sna dang lce dang mig dang lus te
[\[229b.2\]]dbang po drug gi khams 'di dag ni ye shes rnam shes sbyor ba las shes par bya'o/_/khams drug gi dbang gis ser sna la sogs pa sems kyi rnam par 'gyur ba drug gsungs pa ser sna zhes pa la sogs pa ste 'dir lus la sems kyi ser sna ni ye shes khams la zhes pa lnga pa'i don la bdun pa
[\[229b.3\]]ste/_ye shes kyi khams kyi dbang gis sems can rnams kyi ser sna'i sems so zhes pa'i don to/_/nam mkha' la ni zhe sdang rdo rje'o zhes pa ni nam mkha'i khams kyi dbang gis sems can rnams kyi zhe sdang gi sems so/_/de bzhin du rlung gi khams kyi dbang gis phrag dog gi sems so/_/me'i khams kyi
[\[229b.4\]]dbang gis chags pa'i sems te de nyid thub pas rab tu gsal bar mdzad do/_/de bzhin nyid du chu'i khams kyi dbang gis nga rgyal gyi sems so/_/sa yi khams kyi dbang gis gti mug gi sems te rang bzhin ni ye shes la sogs pa'i khams kyi chos so/_/de'i yon tan ni rang
[\[229b.5\]]bzhin rnams te de'i rang bzhin gyi dbang gis 'khor ba pa rnams kyi sems la ser sna la sogs par 'gyur ro/_/khams kyi dbang gis las kyi dbang po rnams gsungs pa/_ngag ces pa la sogs pa ste 'dir ngag gi dbang po ni rlung gi khams las 'gyur ro/_/lag pa'i dbang po ni me'i khams las so/_/rkang pa'i dbang po
[\[229b.6\]]ni chu'i khams las so/_/bshang lam gyi dbang po ni sa'i khams las so/_/ma brjod pa nyid las gsang ba'i dbang po ni nam mkha'i khams las so/_/lo bcu drug gi mthar mchog gi dbang po ni ye shes kyi khams las 'gyur ro zhes pa ni las kyi dbang po drug gi nges pa'o/_/thur sel zhes pa la
[\[229b.7\]]sogs pas khams drug las thur sel la sogs pa'i rlung rnams gsungs te/_'dir lus la thur sel gyi rlung ni ye shes kyi khams la 'gyur ro/_/'dir yang lnga pa'i don la bdun pa'o/_/de yang bshang ba dang gci ba dang khu ba 'dren par byed pa las rnam gsum zhes par 'gyur ro/_/srog
[\[230a\]]
[\[230a.1\]]gi rlung ni stong pa la ste nam mkha'i khams las so/_/yang yig gis de yang rnam pa gsum ste g.yon dang g.yas dang dbu ma'i rtsar rab tu 'bab pa las so/_/rlung gi dbus su ste rlung gi khams kyi rang bzhin las mnyam gnas su 'gyur ro/_/rtse mo can te me'i khams la slar
[\[230a.2\]]yang gyen rgyu'o/_/chu la ste chu'i khams la khyab byed do/_/sa la zhes pa sa'i khams la klu'o/_/de nas de ma thag tu rus sbal la sogs pa bzhi po rnams te rlung gi khams las rus sbal du 'gyur ro/_/me'i khams las rtsangs pa'o/_/chu'i khams las lha sbyin no/_/sa'i khams las nor las rgyal
[\[230a.3\]]ba'o/_/lo bcu drug gi mthar nam mkha'i khams las dga' ba'i rlung ngo /_/ye shes kyi khams las lhan cig skyes pa'i dga' ba'i rlung ngo /_/gtsug tor zhes pa la sogs pas khams kyi dbang gis lus kyi lag pa la sogs pa'i tshigs la 'khor lo la sogs pa rnams gsungs te/_
[\[230a.4\]]'dir nam mkha'i khams las gtsug tor gyi pad+ma 'am 'khor lor 'gyur te 'dab ma'i grangs ni 'chad par 'gyur ba las brjod par bya'o/_/lha dang mi rnams kyi ni ye shes kyi khams las kyang gsang bar 'gyur te gsang ba'i pad+ma'o zhes pa'i don to/_/snying gi pad+ma rlung gi khams las 'gyur
[\[230a.5\]]ro/_/rab gsal rtse mo can las mgrin pa'i 'khor lor 'gyur ro/_/gsal bar ni nges par ro/_/chu'i khams las smin ma'i nang gi pad+ma'o/_/nor ni nor te drug cu rtsa bzhi'i 'dab ldan lte ba'i pad+ma ni sa'i khams las 'gyur ro/_/tshigs drug ces pa ni mang ba'i tshig la gcig gi tshig go/_/rkang
[\[230a.6\]]pa lag pa dag gi ste rkang pa g.yon pa'i gsum ni sa'i khams kyi snying stobs dang rdul dang mun pa'i yon tan rnams kyi dbye ba las 'gyur te ma hi zhes pa thung ngu ni sa'i rnam grangs so/_/rkang pa g.yas pa'i gsum ni chu'i khams kyi yon tan gsum gyi dbye ba las so/_/lag pa
[\[230a.7\]]g.yon pa'i gsum ni me'i yon tan gsum gyi dbye ba las so/_/lag pa g.yas pa'i gsum ni rlung gi yon tan gsum gyi dbye ba las te rlung rnams dag la gsum gyi grangs zhes so/_/'khor lo bcu gnyis ni 'chad par 'gyur ba las brjod par bya'o/_/'khor lo bcwa brgyad kyi nges
[\[230b\]]
[\[230b.1\]]pa'o/_/da ni sa zhes pa la sogs pas khams kyi dbang gis sor mo 'byung ba gsungs te/_'dir lag pa dang rkang pa dag gi mthe bo la sogs pa mthe chung gi mthar thug pa rnams g.yon pa dang g.yas pa la yang khams lnga yon tan gsum gyi rang bzhin gyis tshigs gsum
[\[230b.2\]]gyi bdag nyid de/_de la sa'i khams kyi dbang gis mthe bong du 'gyur te sa'i khams kyi yon tan gsum gyi dbang gis mthe bo'i tshigs gsum mo/_/de bzhin du chu'i khams kyi rang bzhin gyis mdzub mo'o/_/de bzhin du me'i khams kyi rang bzhin gyis gung mo'o/_/de bzhin du rlung gi khams
[\[230b.3\]]kyi rang bzhin gyis ming med do/_/nam mkha'i khams kyi rang bzhin gyis mthe'u chung ngo /_/lag pa g.yon pa la ji lta ba de bzhin du g.yas pa la yang ngo /_/de bzhin du rkang pa dag la yang shes par bya'o/_/lag pa gnyis dang rkang pa gnyis la bcu ni gsum gyis bsgyur ba ste sum cu'i
[\[230b.4\]]tshigs kyi gzugs dang ldan pa mtha' dag ste de dag thams cad sen mo'i mthar thug yang dag gzung bya'o/_/so rnams gsungs te 'dir gal te dang por byis pa la steng du so gnyis su gyur na de'i so g.yas pa sa'i rang bzhin te g.yon pa chu'i rang bzhin no/_/de nas 'og tu gyur pa na
[\[230b.5\]]de'i tshi g.yas pa me'i rang bzhin dang g.yon pa rlung gi rang bzhin no/_/de bzhin du slar yang steng du me dang rlung gi rang bzhin dag go/_/'og tu sa dang chu'i rang bzhin dag go/_/slar yang 'og tu rlung dang me'i rang bzhin dag go/_/slar yang steng du sa dang chu'i rang bzhin dag ste de ltar lugs dang
[\[230b.6\]]mthun pa dang lugs las bzlog pas steng dang 'og tu khams bzhi'i rang bzhin gyis so sum cu rtsa gnyis po dag rig par bya'o/_/gang gi tshe 'khyog po'i mche ba yin pa de'i tshe nam mkha'i khams so/_/de bzhin du spu dang skra rnams khams kyi dbye bas shes par bya ba dag ni gzhan gang spu
[\[230b.7\]]yi mthar ni lus mchog la 'gyur de dang de ni de bzhin du yang khams lnga las rig par bya ste/_lus kyi dben pa bye ba phrag phyed dang bcas pa'i gsum gyi dbye ba ji snyed pa khams kyi rnam par 'gyur ba ste rdul dang khu ba'i dbang gis khams kyi rnam par 'gyur ba'o/_/kun 'byung gi bden pa ni
[\[231a\]]
[\[231a.1\]]lus kyi dben pas so zhes bcom ldan 'das kyis gsungs so/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las lus dang ngag dang sems 'byung ba dang sdug bsngal dang lam dang
[\[231a.2\]]kun 'byung dang 'gog pa'i bden pa nges pa'i mdor bsdus chen po ste dang po'o//_//da ni gsang ba zhes pa la sogs pas rten dang brten pa'i tshogs pa gsungs te 'dir lus la 'khor lo drug ni rten du gyur pa ste sku bzhi ni brten pa'o/_/de dag las lhan cig skyes pa'i sku ni pad+ma
[\[231a.3\]]gsum la rang bzhin dang rang bzhin med pa'i dbye bas so/_/de'i phyir gsang ba'i pad+ma dang gtsug tor gyi pad+ma dang lte ba'i pad+ma la rnam par dag pa'i sku lhag pa'i lha ste rang bzhin med pa ma brtags pa dang rang bzhin pra phab pa lta bu'o/_/snying khar ni chos kyi sku'o/_/mgrin pa'i chu skyes la
[\[231a.4\]]yang sku'i dbye bas longs spyod rdzogs pa'i sku lhag pa'i lha'o/_/thig le la zhes pa spyi bo'i chu skyes dag pa'i 'khor lo la sprul pa'i sku lhag pa'i lha'o/_/sku'i dbye bas lte ba sprul pa'i 'khor lor sprul pa'i sku lhag pa'i lha'o zhes pa ni sku'i dbye ba'i nges pa'o/_/yon tan dbang gis
[\[231a.5\]]zhes pa ni 'khor lo rnams kyi yon tan te lhan cig skyes pa'i sku'i rten gyi yon tan ye shes dang nam mkha' dang sa'o/_/chos kyi sku'i rten gyi yon tan rlung ngo /_/longs spyod rdzogs pa'i sku'i rten gyi yon tan me'o/_/sprul pa'i sku'i rten gyi yon tan chu ste rten dang brten pa'i dngos po'o/_/brjod
[\[231a.6\]]pa'i rim pas snying kha'i 'khor lo mgrin pa'i 'khor lo spyi bo'i pad+ma chos dang longs spyod rdzogs dang dag pa'o zhes so/_/lte ba zhes pa la sogs pas lus kyi rten gyi dbye bas rigs drug gsungs te 'dir lus kyi 'khor lo drug la khams drug gi dbang gis rigs drug tu 'gyur te/_grangs
[\[231a.7\]]bzhin du yum gyi rigs gsum ste gtso bo zhes pa yab kyi rigs kyang ngo /_/lte bar sa'i 'khor lo la 'khor lo'i rigs su 'gyur ro/_/mgrin par me'i pad+ma la rin chen gyi rigs su 'gyur ro/_/gsang bar ye shes kyi pad+ma la gri gug gi rigs su 'gyur te grangs bzhin du yum gyi sku dang gsung dang
[\[231b\]]
[\[231b.1\]]thugs so/_/de bzhin du spyi bor chu'i pad+ma la pad+ma'i rigs su 'gyur ro/_/snying khar rlung gi pad+ma la ral gri'i rigs su 'gyur ro/_/de bzhin du gtsug tor dbus su nam mkha'i khams kyi pad+ma la rdo rje'i rigs su 'gyur te gtso bo'i sku dang gsung dang thugs so/_/rim pa bzhin rdul dang khu
[\[231b.2\]]ba dag gi rigs su 'gyur te sa la sogs pa'i khams las skyes pa'i rnam par 'gyur ba rnams kyi go rims ji lta bas so/_/de dag ces pa la sogs pas de dag nyid rlung dang rtsa ba'i dbye bas gsungs te 'dir srog dang thur sel gyi rtsa gsum gyi dbye bas rtsa gsum gyi ming gi mtshan nyid
[\[231b.3\]]du 'gyur ro/_/thur sel gyi bshang ba'i rtsa ni 'khor lo'i rigs so/_/srog gi nyi ma'i rtsa ni rin chen gyi rigs so/_/thur sel gyi khu ba'i rtsa ni gri gug gi rigs so zhes pa ni yum gyi rigs gsum ste sku dang gsung dang thugs so/_/de bzhin du srog gi zla ba'i rtsa ni pad+ma'i rigs so/_/thur sel
[\[231b.4\]]gyi gci ba'i rtsa ni ral gri'i rigs so/_/srog gi dbu ma'i sgra gcan gyi rtsa ni rdo rje'i rigs te gtso bo'i sku dang gsung dang thugs so zhes pa ni rigs drug gi nges pa'o/_/lus zhes pa la sogs pas lus dang bsam pa rab tu 'jug pa dang khams kyi kha dog gsungs te 'dir lus la
[\[231b.5\]]khams rnams phan tshun du gzung ba dang 'dzin pa'i dbye bar 'gyur ro/_/de la tshogs pa'i dbang gis 'dzin pa'i khams gang yin pa de ni lus kyi ming du 'gyur ro/_/tshogs pa'i dbang gis gzung pa gang yin pa de ni bsam pa'i ming du 'gyur ro/_/gzung ba dang 'dzin pa dag gcig
[\[231b.6\]]pa nyid ni phan tshun ro mnyam pa nyid do/_/de'i phyir lus la bsam pa rab tu zhugs pa nam mkha' bzhin du ro mnyam bsam pa'i dbus su lus ngag kyang /_rnal 'byor ldan pas shes bya rang bzhin yon tan dbang gis khams kyi kha dog la sogs dbye bas te zhes pa'o/_/'dir lus kyi dbang
[\[231b.7\]]po la sogs pa rnams dang dri la sogs pa'i yul rnams kyi rang bzhin ni sa la sogs pa khams rnams te kha dog bzhir 'gyur ro/_/'dir lus kyi dbye bas lus kyi dbang po dang yul dri dang bshang lam gyi dbang po dang /_brjod pa rnams sa'i lus kyi rang bzhin gyis kha dog ser po dang bsam
[\[232a\]]
[\[232a.1\]]pa'i dbang gis rlung gi rang bzhin las kha dog nag po'o/_/de bzhin du sna'i dbang po dang reg dang ngag gi dbang po dang bshang ba 'dzag pa rnams lus kyi dbye bas rlung gi rang bzhin kha dog nag po dang sa'i bsam pa'i dbye bas ser po'o/_/mig gi dbang po dang ro dang lag pa'i
[\[232a.2\]]dbang po dang 'gro ba rnams lus kyi dbang gis me'i rang bzhin kha dog dmar por 'gyur zhing bsam pa'i dbang gis chu'i rang bzhin dkar por 'gyur ro/_/de bzhin du lce'i dbang po dang kha dog gi gzugs dang rkang pa'i dbang po dang len pa rnams lus kyi dbye bas chu'i rang bzhin kha dog
[\[232a.3\]]dkar por 'gyur zhing bsam pa'i dbang gis me'i rang bzhin kha dog dmar por 'gyur ro/_/sa rlung me dang chu la'o zhes pa ste sa'i rang bzhin dang rlung gi rang bzhin dang me'i rang bzhin dang chu'i rang bzhin la kha dog rig par bya'o/_/de bzhin du rna ba'i dbang po dang yul chos kyi dbyings dang b+ha ga'i dbang
[\[232a.4\]]po dang khru ba 'pho ba ste 'di dag ni lus kyi dbye bas nam mkha'i rang bzhin kha dog ljang khu dang bsam pa'i dbye bas ye shes kyi rang bzhin sngon po'o/_/de bzhin du yid kyi dbang po dang sgra dang mchog gi dbang po dang gci ba 'dzag pa ste 'di dag ni lus kyi dbye bas ye shes kyi khams kyi rang bzhin kha
[\[232a.5\]]dog sngon po dang bsam pa'i dbye bas nam mkha'i rang bzhin ljang khu'o/_/de'i phyir ye shes nam mkha' la yang sngon po ljang khur 'gyur te lus dang bsam pa'i rab tu dbye bas so zhes so/_/lus dang bsam pa'i rang bzhin nges pa'o/_/rus pa dang sha la sogs pa'i khams rnams shes rab dang
[\[232a.6\]]thabs kyis 'khyud pa gsungs pa shes rab ces pa la sogs pa ste 'dir lus la rus pa'i khams ni shes rab ste sha'i khams ni thabs so/_/sa dang 'du byed de dag ni phan tshun yang dag par ldan pa ste sra ba nyid gang yin pa de ni sa'i khams so zhes pa'i shes par byed pa las rus pa dang sha ni shes
[\[232a.7\]]rab dang thabs so/_/de bzhin du shes rab dang thabs ni chu dang bcas pa'i khrag ste chu'i khams dang lhan cig tu tshor ba'i phung po'o/_/de bzhin du me dag dang zhes pa tsha ba nyid dang gci ba zhes pa ni 'du shes te 'di dag ni shes rab dang thabs so/_/khu ba'i khams 'du shes kyi phung po ma yin nam ji ltar
[\[232b\]]
[\[232b.1\]]gci ba zhes brjod ce na/_'dir lus la 'du shes gang yin pa de ni byis pa skyes pa tsam gyis te gci ba 'dzag pa las so/_/bde ba chen po'i ye shes gang yin pa de ni lo bcu drug gi mtshams su 'gyur te sa bon 'pho ba'i chos las so/_/de'i phyir gci ba ni 'du shes kyi chos dang khu ba
[\[232b.2\]]ni ye shes kyi chos so zhes pa'i khyad par las gci ba ni 'du shes kyi phung po'o/_/de bzhin du rlung dang bshang ba shes rab dang thabs te rlung gi khams dang gzugs kyi phung po'o/_/stong pa zhes pa rdul gyi khams dang khu ba zhes pa rnam par shes pa'i khams ni shes rab dang thabs te mchog gi
[\[232b.3\]]lus la dpal ldan rdul dang byang chub kyi sems nyid dag tu 'gyur ro/_/de bzhin du rna ba sgra sogs gzhan rnams zhes pa ni sgra ni shes rab bo/_/rna ba ni thabs so/_/dri ni shes rab bo/_/sna ni thabs so/_/gzugs ni shes rab bo/_/mig ni thabs so/_/ro ni shes rab bo/_/lce ni thabs so/_/reg
[\[232b.4\]]bya ni shes rab bo/_/lus ni thabs so/_/chos kyi dbyings ni shes rab bo/_/yid ni thabs so/_/bshang ba 'dzag pa ni shes rab bo/_/bshang lam ni thabs so/_/'gro ba ni shes rab bo/_/rkang pa ni thabs so/_/len pa ni shes rab bo/_/lag pa ni thabs so/_/brjod pa ni shes rab bo/_/ngag
[\[232b.5\]]gi dbang po ni thabs so/_/gci ba'i bya ba ni shes rab bo/_/b+ha ga'am rtags ni thabs so/_/khu ba 'dzag pa ni shes rab bo/_/dung can ma'i dbang po ni thabs so/_/rang gi rgyal ba'i rigs kyi dbang gis ngag gi rang bzhin la sogs kyang zhes pa ni las kyi dbang po la sogs pa'o/_/de ltar brjod
[\[232b.6\]]pa'i rim pas lha mo sa la sogs pa rnams sangs rgyas dang bcas te rnam par snang mdzad la sogs pa dang lhan cig pa'i yul dang yul can rnams ni 'chad par 'gyur ba'i dkyil 'khor dag la brjod par bya'o/_/phan tshun shes rab dang thabs kyis 'khyud pa'i cho ga'i nges pa'o/_/
[\[232b.7\]]da ni rtsa rnams zhes pa la sogs pas zla ba dang nyi ma khu ba dang rdul gyi bya ba gsungs te 'dir lus la mngal gyi zla ba gcig gi rjes la nyin zhag so sor rtsa brgya phrag gnyis su 'gyur te zla ba'i nang du nyin zhag sum cus stong phrag drug gi grangs su 'gyur ro/_/zla ba bcu gnyis kyi mtshams su
[\[233a\]]
[\[233a.1\]]nyin zhag sum brgya drug cu rnams kyis stong phrag bdun cu rtsa gnyis kyi grangs su 'gyur te/_rtsa rnams stong phrag drug ni nyin mor byed pas bsgyur ba ste bcu gnyis kyis bsgyur ba'o/_/mngal gyi dbus dag tu yang 'phel ba ni/_byas nas yang yig gis phyi rol du yang ste
[\[233a.2\]]zla ba bcu gnyis kyi mtha'i bar du'o/_/mngal bzung ba'i zla ba gcig por nas lo rdzogs par gyur pa na 'phel ba gtong ste/_ri bong 'dzin pa ni yang yig gis zla ba bcu gsum na ste nyi ma dag kyang 'phel bar byed do zhes pa ni de nas zla ba dang khu ba'i rtsa'i khams kyi grangs yongs su chad
[\[233a.3\]]par gyur pa na lo bcu gnyis kyi bar du rdul gyi khams 'phel bar byed do/_/kyang yig gis khu ba'i khams kyang 'phel bar byed do/_/lo ni bcu gnyis dag na nyin phyed khams ni 'phel ba gtong ste rang gi lus po dag la'o zhes pa bud med rnams kyi rdul 'byung ba'i bar du nyi ma 'phel ba
[\[233a.4\]]ste kyang yig gis bsdus pa las skyes pa rnams kyi lo bcu drug gi mtshams su khu ba 'byung ba'i bar du'o/_/de bzhin du rtsa ni 'chad pa dag kyang rab tu skyes par gyur pa nas nyin zhag so sor rim pas zung gi grangs su 'gyur zhes pa ni 'chad par 'gyur ba las rgya cher brjod par bya'o/_/
[\[233a.5\]]rtsa dang khams 'phel ba'i nges pa'o/_/da ni dpal ldan 'byung ba zhes pa la sogs pas nam mkha' la sogs pa'i de nyid rnams gsungs te 'dir byis pa'i lus la dpal ldan 'byung ba lnga dang dbang po lnga ni nam mkha' la sogs pa dang rna ba la sogs pa ste gcig tu bcur 'gyur ro/_/
[\[233a.6\]]de bzhin du las kyi dbang po lnga po rnams dang de tsam zhes pa ni sgra de tsam la sogs pa ste de tsam lnga ru brjod pa rnams so/_/yon tan bcas pa dag kyang yid dang zhes pa ni snying stobs dang rdul dang mun pa dang bcas pa'i yid de/_de bzhin du blo dang dar 'dzin dang mchog gi rang bzhin yang ngo /_/
[\[233a.7\]]'di dag ni de nyid rnams te nyi shu rtsa bzhi'o/_/lus dang phyi rol srid pa gsum gyi gnas su 'di ni longs spyod de gtso bo dag gi'o/_/ji ltar gyur pa'i zhe na/_phung po lnga yi bdag nyid dang 'jig rten gyi kun rdzob kyis rnam gsum srid pa la gnas bdag gi las ni bsags pa dag gi
[\[233b\]]
[\[233b.1\]]longs spyod du 'gyur ro/_/rang bzhin nyi shu rtsa bzhi'i bdag nyid ni 'dzin par byed pa'i chos can skyes bu'i gzung bar bya ba'i chos can gyi rang bzhin no/_/rang gi ngo bo can yang gzung bya'i chos dang bral ba'i rang bzhin gzhan te rang bzhin gyis 'od gsal bar yod pa'o zhes pa ni
[\[233b.2\]]rang bzhin dang skyes bu'i nges pa'o/_/da ni sa zhes pa la sogs pas lus las la sogs pa rnams kyi mtshan nyid gsungs te 'dir lus las ni sra ba'o/_/chu ni gsher ba'o/_/me yang tsha ba nyid do/_/gang gi phyir bskum pa rkyong bar byed pa'i rlung ni yang ba nyid do/_/bug pa ni stong
[\[233b.3\]]pa'o/_/brtan pa'i rus pa ste rgyab kyi tshigs pa'i rus pa dpyi nas brtsams nas phrag pa'i mthar thug pa ni 'chi med ri bo mchog ces pa lhun po'o/_/phyi rol tu char pa gang yin pa de lus la 'dir ni bdud rtsi ste lce dang lce chung dag las stU ka 'dzag pa'o/_/rdo rje ni snying la sgra ste rgyu ma
[\[233b.4\]]rnams 'khrol ba gang yin pa'o/_/gzhu ste 'ja' tshon ni bshang ba dag go/_/phyi rol du chu srang drug cu'i bdag nyid kyi chu tshod gang yin pa de ni lus la dbugs dang dbugs 'byung zung dag go zhes pa ste srog gi rlung 'byung ba dang 'jug pa zung ni chu tshod do/_/zung 'di rnams dgu brgya
[\[233b.5\]]nyis 'gyur zhes pa brgya phrag bco brgyad rnams kyis 'pho ba gcig tu 'gyur ro/_/phyi rol du 'pho ba ni nyin zhag sum cu'i zla bas te nang du ni dkyil 'khor lnga 'bab pa'i rtsa lnga rnams so/_/skar rtsis pa ni nyi ma la sogs pa'i gza' rnams so/_/de dag bug pa'i dbye ba bcur 'gyur te
[\[233b.6\]]'dir bshang lam gyi bug pa ni zla ba'o/_/gci ba'i bug pa ni nyi ma'o/_/khu ba'i bug pa ni dus kyi me'o/_/kha'i bug pa ni sgra gcan no/_/mig g.yas pa'i bug pa ni bkra shis so/_/mig g.yon pa'i bug pa ni gza' lag go/_/sna g.yas pa'i bug pa ni phur bu'o/_/sna g.yon pa'i bug pa
[\[233b.7\]]ni bsangs so/_/rna ba g.yas pa'i bug pa ni spen pa'o/_/rna ba g.yon pa'i bug pa ni mjug rings so/_/slar yang bkra shis la sogs pa 'di rnams kyi dbang po drug gi dbye ba ni 'chad par 'gyur ba'i le'u lnga pa las brjod par bya'o/_/sa la sogs pa'i nges pa'o/_/da ni rgyu skar zhes
[\[234a\]]
[\[234a.1\]]pa la sogs pas rgyu skar la sogs pa gsungs te/_thur ma bdun pa'i 'khor lo'i dbye bas byi bzhin dang bcas pa'i rgyu skar nyi shu rtsa brgyad do/_/thur ma'i rgyu skar rnams kyi zur bzhir dbyug gu'i rgyu skar bzhi ste de ltar na sum cu rtsa gnyis so/_/rim
[\[234a.2\]]pa dang rim pa ma yin par rgyu ba'i dbye bas rgyu skar bcu bzhi ni so rnams kyi steng gi 'khor lo la ste/_bcu bzhi ni 'og gi 'khor lo la gnas so/_/'khor lo phyed kyi dbye bas so rnams kyi dbye ba steng dang 'og tu 'gyur te/_rgyu skar dag ni so yi phreng ba'o/_/rjes su nyin
[\[234a.3\]]zhag chu tshod rnams ni tshigs kyi dbye bar 'gyur zhes pa ni nyin zhag so sor chu tshod drug cu'i lo'i rjes su nyin zhag gi dbugs kyi grangs su 'gyur ro/_/chu tshod de ni nyin zhag sum brgya drug cur 'gyur ro/_/de dag kyang tshigs sum brgya drug cur 'gyur ro zhes pa tshigs kyi dbye ba'o/_/
[\[234a.4\]]rtsa rnams chu bo zhes pa ni 'dir phyi rol du 'jig rten gyi khams la rgya mtshor 'gro ba'i chu bo stong phrag bdun cu rtsa gnyis te nang du ni ro 'bab pa'i rtsa stong phrag bdun cu rtsa gnyis su 'gyur ro/_/rgyu ma sprin te rgyu ma zhes pa ni rnam dbye med pa'i tshig go/_/rgyu ma ni sprin du 'gyur te ro 'bab pa'i
[\[234a.5\]]phyir dang sgra sgrogs pa'i mtshan nyid kyi phyir ro/_/ri bong can gyi cha gzhan khams rnams gnyis kyi rang bzhin no/_/'dir cha rnam pa gnyis te/_spu la sogs pa'i khams kyi rnam par 'gyur bas gcig dang khu ba 'pho ba'i chos kyis gzhan no/_/'di dag las slar yang sprul
[\[234a.6\]]sogs pa'i khams kyi rnam par 'gyur bas gnas pa gang yin pa de yang rnam pa gnyis te ri bong can gyi cha gzhan zhes so/_/'dir spu phra mo dang spu sbom po ni tshes gcig dang gnyis pa'o/_/de bzhin du pags pa ni gsum pa dang bzhi pa'o/_/de bzhin du khrag ni lnga pa dang drug pa'o/_/
[\[234a.7\]]de bzhin du sha ni bdun pa dang brgyad pa'o/_/de bzhin du rtsa ni dgu pa dang bcu pa'o/_/de bzhin du rus pa ni bcu gcig pa dang bcu gnyis pa'o/_/de bzhin du rkang ni bcu gsum pa dang bcu bzhi pa'o/_/de bzhin du khu ba ni bco lnga pa dang bcu drug pa ste/_cha ni khams rnams
[\[234b\]]
[\[234b.1\]]gnyis kyi rang bzhin no zhes pa'i nges pa'o/_/da ni spu dang zhes pa la sogs pas 'byung po'i skye gnas gsungs te/_'dir 'jig rten gyi khams su 'byung po'i skye gnas rnam pa bzhi ste/_'dir phyi rol du sa'i skye gnas brtan pa ni nang du spu rnams so/_/phyi rol du
[\[234b.2\]]rlung gi skye gnas sgong skyes ni nang du shig rnams so/_/phyi rol du chu'i skye gnas srin bu'i rigs la sogs pa drod gsher las skyes pa ni lus la yang srin bu'i rigs la sogs pa'o/_/phyi rol du ma'i gnas mngal nas skyes pa khu ba nas byung ba ni nang du khu ba
[\[234b.3\]]nyid do/_/ma brjod pa nyid las phyi rol du nam mkha'i khams ro'i ngo bo gzugs rdzus te skyes pa rnams ni nang du phra mo'i gzugs srog chags phra mo rnams te/_'byung po'i skye gnas rnam pa bzhi'o/_/dga' ba la sogs mthe bong tshigs rnams zhes pa ni/_
[\[234b.4\]]'dir phyi rol du tshes gcig la sogs pa tshes lnga lnga ni dga' ba la sogs par brjod de/_de dag kyang dkar po dang nag po'i phyogs kyi dbye bas mthe'u chung dang mthe bo la sogs pa tshigs gsum gsum gyi rang bzhin gyis so/_/nam mkha' la sogs pa'i khams
[\[234b.5\]]kyi dbye bas lag pa g.yon pa'i sor mo'i tshigs rnams dga' ba la sogs par 'gyur ro/_/lag pa g.yas pa'i sor mo'i tshigs rnams sa la sogs pa'i dbye bas te/_rgan po'i mthe bo'i tshigs la sogs pa'i dbye bas bco lnga'o/_/de bzhin du rkang pa'i sor
[\[234b.6\]]mo'i tshigs rnams zla ba gnyis pa'i tshes kyi dbye bas shes par bya'o/_/de ltar na dus so so'i dbye bas lo la yongs su 'khor ba drug tu 'gyur te/_dus drug gis so zhes pa ni dga' ba la sogs mthe bong tshigs rnams zhes pa'i nges pa'o/_/spyi bo'i pad+ma lte ba'i pad+ma
[\[234b.7\]]dag kyang nus pa'o zhes pa ni sngar brjod pa'i cho gas lhan cig skyes pa'i skur 'gyur ro zhes pa ste/_nus pa'i nges pa'o/_da ni tshangs pa'i yul sa zhes pa la sogs pas mtho ris la sogs pa gsungs te/_'dir lus la tshangs pa'i yul sa gtsug tor nas
[\[235a\]]
[\[235a.1\]]mgrin pa'i mthar thug pa ni mtho ris kyi 'jig rten du 'gyur te/_lag mchog dag ni mi yul gyi 'jig rten du 'gyur ro/_/rkang pa dag ni sa 'og gi 'jig rten du 'gyur ro/_/chu gter rnams dang gling rnams ni chu gter gling ste/_ri bo rnams
[\[235a.2\]]kyang bdun rnams grangs bzhin du lus la rgya mtsho bdun po ni gsher ba'i khams rnams te/_de dag las lan tshwa'i rgya mtsho ni gci ba'o/_/chang gi rgya mtsho ni rdul lo/_/chu'i rgya mtsho ni stU ka'o/_/'o ma'i rgya mtsho ni bud med rnams kyi 'o ma dang skyes pa rnams kyi bad kan
[\[235a.3\]]gyi khams so/_/zho'i rgya mtsho ni mgo'i glang pa'o/_/mar gyi rgya mtsho ni zhag go/_/sbrang gi rgya mtsho ni khu ba'o/_/de bzhin du gling rnams te/_'dzam bu'i gling rtsibs bcu gnyis pa ni lag pa dang rkang pa'i dum bu bcu gnyis la'o/_/drag po ni sha'o/_/khrung
[\[235a.4\]]khrung ni mchin pa'o/_/mi'am ci'i ni snying po/_/gu sha ni tshil bu'o/_/'od dkar ni rgyu ma'o/_/zla ba ni rtsa ste/_'jam pa'i khams rnams so/_/ri bo zhes pa la rdo rje'i ri ni rkang pa dang lag pa'i sen mo rnams so/_/bsil ba'i ri ni lag pa'i rus pa'o/_/
[\[235a.5\]]dro Na ni nye ba'i dpung pa'i rus pa'o/_/nor bu'i 'od ni dpung pa'i rus pa'o/_/ni Sha Ta ni rkang pa'i rus pa'o/_/man da ra'i ri ni byin pa'i rus pa'o/_/'od sngon ni brla'i rus pa'o zhes pa ni ri bdun po sra ba'i khams rnams te/_brgyad pa lhun po ni lus kyi sgal tshigs
[\[235a.6\]]dpyi nas brtsams nas phrag pa'i mthar thug par nges pa ste/_gsher 'jam sra ba gsum gyi rang bzhin khams rnams so/_/me rlung dkyil 'khor zhes pa la me'i dkyil 'khor ni khrag go/_/rlung gi dkyil 'khor ni pags pa'o/_/rgyal po zhes pa ni bod
[\[235a.7\]]pa'o/_/skra rnams grub pa mtha' dag srid pa gsum gyi gnas su du ma'i dbye ba dag gis grub pa'o zhes pa ni 'dir phyi rol du 'jig rten gyi khams la grub pa rnam pa gsum ste/_mkha' la spyod pa dang sa la spyod pa dang sa 'og na gnas pa'o/_/de dag las
[\[235b\]]
[\[235b.1\]]mkha' la spyod pa ni mgo la skyes pa rnams so/_/sa la spyod pa ni mchan khung du skyes pa rnams so/_/sa 'og na gnas pa ni b+ha ga dang rtags las skyes pa'o/_/ma brjod pa nyid las spu rnams ni 'byung po'i rigs bye ba phrag phyed dang bcas pa'i gsum gyi mtshan nyid do zhes pa ni mtho
[\[235b.2\]]ris la sogs pa'i nges pa'o/_/da ni snying zhes pa la sogs pas me gsum gsungs te 'dir lus la lho'i me dang khyim bdag gi me dang bsreg bya za ba'i me'o zhes pa ni nges pa ste gsum po grangs bzhin du snying kha'i pad+ma gzhu'i rnam pa la rdo rje ste glog gi me'o/_/mgrin pa'i pad+ma
[\[235b.3\]]zlum po la khyim bdag gi nyi ma'i me'o/_/lte ba'i thab khung gru bzhi pa la bsreg bya za ba'i sha za'i me'o zhes pa ni rab 'phro rim pa yis/_nyin bzhin sreg byed chu gter zur gyi thab khung dag la yang zhes pa'i nges pa'o/_/de dag gong na me gzhan dri med 'od zer 'phro ba ye shes
[\[235b.4\]]gzugs ni mun pa dag gi mthar/_gsang ba'i pad+ma dang dpral ba'i pad+ma la mi chod pa ste/_gnas gang zhig nyi ma glog gis mi gdung ri bong 'dzin pa gza' dang skar ma la sogs med pa na ste/_sogs pas ni sha za'i me ste/_bzhi pa bden pa'i me ye shes kyi gzugs
[\[235b.5\]]so zhes pa ni me gsum gyi nges pa'o/_/da ni gza' zhes pa la sogs pas/_gza'i chu tshod la sogs pa gsungs te/_'dir phyi rol du gza' bdun te/_brgyad pa ni rigs ldan gyi longs spyod do/_/brgyad po de dag ni lus kyi snying kha'i pad+ma'i 'dab ma brgyad po
[\[235b.6\]]rnams la 'gyur te/_shar gyi 'dab ma la nyi ma'o/_/mer zla ba'o/_/lhor bkra shis so/_/bden bral du gza' lag go/_/chur phur bu'o/_/rlung du pa sangs so/_/lus ngan du spen pa'o/_/dbang ldan du rigs ldan gyi longs spyod la mjug rings te/_longs spyod phyed
[\[235b.7\]]gzhan la ni sgra gcan no/_/rab tu gsal byas chu tshod drug cu lte ba'i pad+ma la ste chu tshod stong pa'i 'dab ma bzhi'o/_/lhag ma 'dab ma drug cu ni dkyil 'khor drug cu 'bab pa'i chu tshod rnams te gza' so so la drug cu'i grangs so/_/smin ma'i dbus su 'dab ma bcu drug rnams la
[\[236a\]]
[\[236a.1\]]'dab ma gnyis ni stong pa 'bab pa'o/_/'dab ma bcu bzhi la 'byung dang 'byung ba mda' zhes pa la sogs pas zla ba'i rkang pa bcu bzhi rnams so/_/de la dang po'i 'dab ma la 'byung ba zhes pa chu tshod lnga'i bdag nyid kyi rkang pa ste de bzhin du gnyis pa dang gsum pa la'o/_/
[\[236a.2\]]'dab ma bzhi pa la rig byed ces pa chu tshod bzhi'i bdag nyid do/_/lnga pa la rtse mo can te rkang pa chu tshod gsum mo/_/'dab ma drug pa la lag pa zhes pa chu tshod gnyis kyi bdag nyid kyi rkang pa'o/_/'dab ma bdun pa la ri bong can zhes pa chu tshod gcig gi bdag nyid kyi rkang pa bdun pa'o
[\[236a.3\]]de bzhin du lugs las bzlog pas brgyad pa la chu tshod gcig gi rkang pa'o/_/dgu pa la chu tshod gnyis kyi bdag nyid do/_/bcu pa la chu tshod gsum gyi bdag nyid do/_/bcu gcig pa la chu tshod bzhi'i bdag nyid do/_/bcu gnyis pa la chu tshod lnga'i bdag nyid do/_/bcu gsum
[\[236a.4\]]pa dang bcu bzhi pa la yang de ltar shes par bya ste zla ba'i rkang pa ma nu'i grangs su 'gyur ro/_/mi bdag ces pa ni bod pa'o/_/longs spyod 'khor lo ste mgrin pa'i 'khor lor 'dab ma sum cu rtsa gnyis la 'dab ma bzhi ni stong pa'o/_/gzhan 'dab ma nyi shu rtsa brgyad po rnams la
[\[236a.5\]]byi bzhin dang bcas pa'i rgyu skar nyi shu rtsa brgyad po rnams su 'gyur ro/_/de dag ni shar gyi thur ma bdun gyi dbu ma la dbu ma gang yin pa nam gru'i mthar g.yon skor gyis te/_gnyis pa la tha skar ro/_/gsum pa la bra nye'o/_/bzhi pa la smin drug go/_/de nas dbyug gu'i rgyu skar te thur
[\[236a.6\]]ma ni 'dab ma bdun pa'i ming can gyi rtsa'o/_/de nas byang gi thur ma bdun po rnams la g.yon skor gyis te thur ma dang po la snar ma'o/_/gnyis pa la mgo 'o/_/gsum pa la lag go/_/bzhi pa la nab so'o/_/lnga pa la rgyal lo/_/drug pa la skag go/_/bdun pa la mchu'o/_/de nas
[\[236a.7\]]gzhan la yang de bzhin du rig par bya'o/_/slar yang lte ba'i pad+mar rgyu skar rnams kyi chu tshod drug cu rig par bya'o/_/chu tshod kyi chu srang ni drug cu ste drug cu rnams brgya phrag sum cu rtsa drug ni gsal bar mtha' dag lus la lag pa rkang pa la sogs dag gi tshigs la'o zhes pa ni 'chad
[\[236b\]]
[\[236b.1\]]par 'gyur ba las rgyas par brjod par bya ste/_gza' la sogs pa'i nges pa'o/_/da ni lte ba zhes pa la sogs pas srog gi nus pa lte ba la sogs pa'i 'khor lor 'khor ba gsungs te/_'dir phyi rol tu nyi ma khyim bcu gnyis po rnams la lo'i 'pho ba'i dbye bas 'khor ba ji lta ba
[\[236b.2\]]de bzhin du nang du srog gi nus pa yang khyim bcu gnyis po rnams la nyin zhag so sor 'pho ba bcu gnyis kyi dbye bas 'khor ro/_/lte ba'i chu skyes nyi ma'i 'dab ma dag la 'khor te mchog gi cha srog gi nus pa ni 'pho ba'i rim pas khyim bcu gnyis kyi 'dab ma rnams la srog zung dgu brgya nyis 'gyur
[\[236b.3\]]dag gis 'pho bar 'gyur te zhes pa ni/_'dir ji ltar phyi rol du dbyug gu brgya phrag bcwa brgyad kyis nyi ma'i 'pho ba gcig tu 'gyur ba de bzhin du dbugs brgya phrag bcwa brgyad kyis srog gi nus pa 'dab ma re rer 'pho bar 'gyur ro/_/de yang dus sbyor ka rka Ta nas mi yi dbang 'dir
[\[236b.4\]]phyi rol du nyi ma'i skye ba'i khyim ni ka rka Ta'o/_/de bzhin du skyes pa thams cad dus sbyor gang du skyes par gyur pa'i khyim de ni ka rka Ta'i ming can du rig par bya ste/_srog gi skye ba gnas par bya zhes pa'i rigs pas so/_/dus sbyor ka rka Ta nas mi'i dbang zhes pa ni bod pa'o/_/phyi rol du
[\[236b.5\]]dus sbyor gang la nyi ma gnas pas 'char ba'i dus nas nyin dang mtshan mor 'khor ba de la de ni rig par bya ste thur ma bdun gyi dbye bas so/_/dus sbyor tshad ni shes par bya ste phyi rol du nyi ma'i 'pho ba chad pa dang lhag pa nyin zhag rnams kyis rig par bya ba ji lta ba de bzhin du nang du chad pa dang
[\[236b.6\]]lhag pa ni dbugs rnams kyis rig par bya'o/_/nyi ma'i chu tshod kyi dbye bas lus la dbugs kyi nges pa'o/_/srog gi nor dang bu lon mnyam pa ste ka rka Ta la sogs pa la nyi ma'i rkang pas bu lon dang chu srin la sogs pa la nor ro/_/skar rtsis kyi cho gas mnyam pa ni 'pho ba so so'i nyin
[\[236b.7\]]zhag ste/_rkang pa dang bcas pa'i dbyug gu lnga bcu rtsa drug gi bdag nyid ni phyi rol du'o/_/nang du mnyam pa ni dbugs kyi bdag nyid de dus sbyor so so'i 'pho ba'i dbye bas so zhes pa ni 'pho ba bcu gnyis 'khor ba'o/_/da ni re re zhes pa la sogs pas pad+ma'i 'dab ma so so la dkyil
[\[237a\]]
[\[237a.1\]]'khor rab tu 'bab pa gsungs te/_'dir phyi rol du nyi ma'i 'pho ba re re la nyin zhag sum cus dkyil 'khor lnga longs spyod cing nyin zhag drug gi dbyug gu sum brgya drug cus dkyil 'khor gcig longs spyod do/_/de bzhin du nang du dbugs brgya phrag bcwa brgyad kyis
[\[237a.2\]]dkyil 'khor lnga longs spyod cing /_dbugs sum brgya drug cus dkyil 'khor gcig longs spyod par 'gyur pa ni nges pa'o/_/'dir 'pho ba so so'i 'dab ma la gnas lngar 'gyur te/_'dab ma'i nub dang byang dang lho dang shar dang dbus so/_/de la pad+ma'i 'dab ma so so re re
[\[237a.3\]]la 'bab par 'gyur te nub tu 'dzin ma'i dkyil 'khor ro/_/'dab ma'i byang du chu'i dkyil 'khor 'bab bo/_/lhor me'i dkyil 'khor 'bab bo/_/slar yang shar du rlung gi dkyil 'khor rab tu 'bab bo/_/'dab ma'i dbus dag tu yang stod pa'i dkyil 'khor 'bab ste/_so
[\[237a.4\]]sor dbugs sum brgya drug cu ni srog gi nus pa'o/_/de ltar dbye ba lnga yis 'pho ba so sor 'gyur ro/_/dkyil 'khor 'di dag la dbugs sum brgya drug cu'i dbus nas rkang pa dang bcas pa'i dbugs bcu gcig bzung nas dus sbyor 'char ba'i mtshams su mnyam pa
[\[237a.5\]]rab tu 'bab ste/_dman pa'i dbugs ni drug cu'o zhes pa ni rkang pa gsum dang bcas pa'i dbugs gsum gyis dman pa'i dbugs rkang pa dang bcas pa'i lnga bcu rtsa drug 'bab bo/_/de ltar 'pho ba'i dbye ba rnams ni nang du dus sbyor bcu gnyis kyi mtshams kyi rab tu dbye bas 'gyur ro zhes pa ni 'pho
[\[237a.6\]]ba'i nges pa'o/_/da ni stong pa zhes pa la sogs pas dkyil 'khor lnga'i lhag pa'i lha gsungs te/_'dir phyi rol du nyi ma ni lug la sogs pa mi mnyam pa'i dus sbyor la stong pa'i dkyil 'khor la sogs pa longs spyod cing glang la sogs pa mnyam pa'i dus sbyor la sa'i dkyil 'khor la sogs
[\[237a.7\]]pa longs spyod do/_/de bzhin du nang du stong pa la sogs pa de nyid lnga zhes pa ni stong pa dang rlung dang me dang chu dang sa'i dkyil 'khor rnams nges par byang du ste sna bug g.yon par rab tu 'bab bo/_/sa la sogs pa zhes pa ni sa dang chu dang me dang rlung dang stong pa'i dkyil 'khor rnams g.yas kyi sna'i
[\[237b\]]
[\[237b.1\]]bug par 'bab bo/_/g.yon dang g.yas kyi dkyil 'khor bcu po 'di dag la grangs bzhin du g.yon par stong pa'i dkyil 'khor rab tu 'bab pa'i dus su sgra gcan ni lhag pa'i lha'o/_/g.yas par dus kyi me'o/_/g.yon par rlung gi dkyil 'khor la zla ba'o/_/g.yas pa
[\[237b.2\]]la nyi ma'o/_/g.yon par me'i dkyil 'khor la gza' lag go/_/g.yas pa la bkra shis so/_/g.yon par chu'i dkyil 'khor la pa sangs so/_/g.yas pa la phur bu'o/_/g.yon par sa'i dkyil 'khor la mjug rings so/_/g.yas pa la spen pa'o/_/de ltar na
[\[237b.3\]]nam mkha' la sogs pa'i dkyil 'khor rnams la bdag po zhing can bcur 'gyur ro/_/de bzhin du zla ba drug la zla ba dbang phyug tu 'gyur te lug dang 'khrig pa dang seng ge dang srang dang /_gzhu dang /_bum pa'i khyim g.yon gyi rtsa la zla ba zhes pa khu ba'i khams dbang phyug ste byang
[\[237b.4\]]dag tu'o/_/lho ru glang dang ka rka Ta dang bu mo dang /_sdig pa dang /_chu srin dang /_nya'i khyim la nyi ma ste rdul gyi khams dbang phyug tu 'gyur ro/_/mi bdag ces pa ni bod pa'o/_/dkyil 'khor gyi bdag po'i nges pa'o/_/da ni de zhes pa la sogs pas srog la sogs pa'i rlung
[\[237b.5\]]rnams gsungs te 'dir lte ba'i 'khor lo ni snying por 'dab ma bzhi'i bdag nyid do/_/de'i phyi rol du 'dab ma brgyad kyi bdag nyid do/_/de'i phyi rol du 'dab ma bcu gnyis kyi bdag nyid do/_/de'i phyi rol du 'dab ma drug cu rtsa bzhi'i bdag nyid de 'dab ma'i sgras dbugs kyi
[\[237b.6\]]chos can gyi rtsa rnams gzung ngo /_/lte ba'i 'khor lo de steng ste sor mo phyed dang bcas pa'i bcu gnyis kyi steng snying kha'i phyogs su rtsa yi 'khor lo rtsibs brgyad pa rtsa brgyad kyi bdag nyid yang dag par gnas so/_/de rnams la srog la sogs pa'i rlung gi tshogs so/_/pad+ma
[\[237b.7\]]nor gyi 'dab ma dag la/_zla ba nyi ma me rnams te me zhes pa ni sgra gcan no/_/g.yon du zla ba'i rtsa ni ri bong mtshan ma 'bab ste kha dog dkar po'o/_/g.yas su kha dog dmar po ste nyi ma'i rtsa 'bab pa'o/_/'dab ma brgyad kyi dbus su dus kyi me'i gzugs sgra gcan gyi rtsa 'bab
[\[238a\]]
[\[238a.1\]]bo/_/mnyam pa dag la dus sbyor 'char ba'i mtshams su rkang pa dang bcas pa'i dbugs lnga bcu rtsa drug go/_/snying kha'i chu skyes rtsibs brgyad pa 'di la thun tshod 'pho ba'i rtsa rnams rig par bya'o/_/sna'i bug par dkyil 'khor lnga 'bab par byed pa ni 'di rnams
[\[238a.2\]]su 'gyur ro/_/rtsa dang rtsa la dbugs 'byung ba dang 'jug pa brgya phrag nyi shu rtsa bdun gyis srog yang dag par rgyu bar 'gyur te dbyug gu phyed dang bcas pa'i bdun gyis so/_/de la srog ni steng du 'bab bo/_/thur sel ni lte ba'i 'og tu 'bab bo/_/mnyam gnas ni shar
[\[238a.3\]]gyi 'dab ma'i rtsa snar ma la lhag pa'i lha'o/_/gyen rgyu ni me'i 'dab mar rtsa lag ldan gyi lce la'o/_/khyab byed ni lho'i 'dab mar rtsa dmar ser la'o/_/klu ni bden bral gyi 'dab mar rtsa rgyal la'o/_/rus sbal ni chu'i 'dab mar rtsa rgyal ba la'o/_/rtsangs pa ni rlung gi 'dab mar rtsa a
[\[238a.4\]]laM bu Sha la'o/_/lha sbyin ni byang gi 'dab mar rtsa i Da la'o/_/nor las rgyal ba ni dbang ldan gyi 'dab ma la rtsa ku hA la'o/_/srog ni rtsa su shu man la'o/_/thur sel ni phyogs kyi grangs dung can ma gang gis byang chub kyi sems zag par byed pa de la lhag pa'i lha'o zhes pa de ltar rlung rnam pa
[\[238a.5\]]bcu ni rtsa'i 'khor lo la las kyi dbye bas yang dag par gnas so/_/srog la sogs pa 'di dag thams cad rtsa stong phrag bdun cu rtsa gnyis po rnams la khyab pa ste 'on kyang gnas brgyad la skyes pa brgyad do/_/dung can mtha' yas i Da la sogs rang gi snying kha'i pad+ma rtsa yi 'khor lo mtha'
[\[238a.6\]]dag go zhes pa mnyam gnas la sogs pa rnams kyi skye ba'i gnas te snying kha'i 'khor lo'i nges pa'o/_/da ni srog ces pa la sogs pas srog la sogs pa'i bya ba gsungs te/_'dir lus la srog gis srog ste stobs byed do/_/nyi ma zla ba'i lam na gnas par gyur pa na ste nyi ma'i lam
[\[238a.7\]]ni dmar ser ram ra sa nA'o/_/zla ba'i lam ni i Da'am la la nA ste de'i lam la gnas pa ni gnas pa'o/_/kyang ni tshig phrad kyi don to/_/bza' dang btung ba ma lus pa ni ro drug zos pa dang chu la sogs pa 'thungs pa ste/_de dag ma lus pa thur sel gyi rlung gis 'og tu 'dren te zhes pa
[\[238b\]]
[\[238b.1\]]ni lung ngo /_/mtha' dag ro mnyam ste mtshungs pa'i ro'i bar du lus la mnyam gnas zhes bya ba'i rlung gis 'thob par byed de khams bdun ro mnyam par byed do zhes pa'i don to/_/lus la gyen rgyu zhes bya ba'i rlung gis g.yo bar byed do/_/kha dang lag pa rkang pa rnams kyis glu dang zlos
[\[238b.2\]]gar byed de lus 'di la gyen rgyu de nyid kyis khas glu la sogs pa dang dgod pa dang smra ba la sogs pa byed do/_/lag pa rkang pa rnams kyis zlos gar dang 'gro ba la sogs byed do/_/khyab byed kyis ni nad dag byed de rang bzhin yon tan dbang gis zhes pa ni chu'i rang bzhin gyi dbang gis te ji
[\[238b.3\]]ltar lus ni 'jig pa ste de lta nyid du nad byed do/_/klu yang sgregs pa byed pa nyid de gsal bar lag pa rkang pa bskum pa dag ni rus sbal rlung gis so/_/de ni zhes pa khro ba dang g.yeng ba mtha' dag rtsangs pa'i rlung gis byed do/_/glal bdag kyang lha sbyin gyis byed do/_/lus ni lnga pa
[\[238b.4\]]nyid du gyur pa nor las rgyal ba'i rlung gis gtong bar mi byed do/_/mi yi bdag po zhes pa ni bod pa'o/_/rlung gcig nor las rgyal ba'o zhes so/_/de ltar brjod pa'i rim pas srog la sogs pa'i rlung rnams thams cad de rlung rnams kyis rang bzhin gyis gnas yon tan dag ni
[\[238b.5\]]gtong bar mi byed de nam mkha' la sogs pa'i rang bzhin gyi yon tan rnams so/_/srog la sogs pa'i bya ba nges pa'o/_/da ni dmar ser zhes pa la sogs pas rtsa'i ming mu stegs kyi ming rnams kyis gsungs te dmar ser phra mo dag kyang i Ta la sogs ni i Da la sogs pa rtsa gsum
[\[238b.6\]]mo/_rnam gsum lam bgrod ces pa la zla ba'i lam la bgrod pa ni i Da'o/_/nyi ma'i lam la bgrod pa ni dmar ser ro/_/sgra gcan gyi lam la bgrod pa ni su shu mna'o/_/snar ma ni bzhi pa'o/_/lag ldan lce ni lnga pa'o/_/rgyal ni drug pa'o/_/ri yang rgyal ba zhes pa bdun pa'o/_/
[\[238b.7\]]a laM bu Sha ni nor dang zhes pa brgyad pa'o/_/ku hA ni dgu pa'o/_/phyogs kyi grangs ni dung can ma gang ste bcu pa dung can mas byang chub kyi sems bde ba'i mthar zag par byed pa'o/_/dpal ldan rtsa'i 'khor lo 'di ni rnam pa mang por 'gyur te tshigs kyi dbye ba du mas so zhes pas 'dir
[\[239a\]]
[\[239a.1\]]lus la tshigs kyi dbye ba'i grangs sum brgya drug cu ste tshigs kyi dbye ba de dag gis rtsa'i 'khor lo'i dbye ba sum brgya drug cur 'gyur zhing srog la sogs pa'i rlung gi bya ba'i dbye ba yang de bzhin du shes par bya'o zhes pa ni rtsa'i 'khor lo'i nges pa'o/_/da ni dbang po
[\[239a.2\]]zhes pa la sogs pas rtsa'i 'khor lo de nyid la dbang po la sogs pa'i byin gyis brlabs pa gsungs te/_'dir dbang po'i 'dab ma la thun tshod gcig gi bar du srog gi nus pas dbang po'i rang bzhin brten to/_/me'i 'dab ma la me'i rang bzhin no/_/gshin rje'i 'dab ma la
[\[239a.3\]]gshin rje'i rang bzhin no/_/bden bral gyi 'dab ma la bden bral gyi rang bzhin no/_/chu'i 'dab ma la chu'i rang bzhin no/_/rlung gi 'dab ma la rlung gi rang bzhin no/_/nor sbyin gyi 'dab ma la nor sbyin gyi rang bzhin no/_/dbang ldan gyi 'dab ma la dbang ldan
[\[239a.4\]]gyi rang bzhin te de ltar 'dab ma brgyad po rnams la srog gi nus pa de yi rang bzhin rten zhing 'khor bar byed do/_/dbang po la sogs pa'i rang bzhin gyi nges pa'o/_/da ni mgrin pa'i 'khor lo gsung pa te 'dir snying kha'i pad+ma'i steng du sor mo phyed dang bcas pa'i bcu gnyis kyi mthar mgrin
[\[239a.5\]]pa'i 'khor lo la gza'i tshogs dang bcas pa'i rgyu skar 'khor lo yang dag gnas te/_dbyug gu'i skar ma bzhi dang gtso bo'i rgyu skar nyi shu rtsa brgyad de 'di rnams kyis 'dab ma sum cu rtsa gnyis pa'o/_/dbyug gu'i rgyu skar bzhi dor nas 'dab ma nyi shu rtsa brgyad po rnams la nyin
[\[239a.6\]]mtshan gyis srog yang dag par rgyu ste/_dbyug gu drug cu las chas thob pa ni 'dab ma so so la srog yang dag par rgyu'o/_/tshangs pa'i yul sa dpal ldan dpral ba dag nas dbyangs kyis yongs su bskor ba'i thig le dkar po zag_/mgrin pa'i pad+ma de'i yang steng du sor mo
[\[239a.7\]]phyed dang bcas pa'i bcu gnyis kyi mthar dpral ba'i pad+ma 'dab ma bcu drug pa la 'dab ma gnyis dor nas 'dab ma bcu bzhi po rnams la nyin mtshan gyis srog yang dag par rgyu ste/_dbyug gu drug cu las bcu bzhi'i cha thob pas 'dab ma so so 'dor ro/_/thig le dang rnam par bcas
[\[239b\]]
[\[239b.1\]]pa ni lte ba la rig par bya ste zla ba'i rkang pa rgyu ba'o/_/slar yang lte ba'i 'khor lo la rtsa drug cu rtsa bzhi ni 'jigs ma la sogs pa'i ming rnams kyis so/_/snying khar brgyad ni i Da la sogs pa'i ming rnams kyis so/_/mgrin par tha skar la sogs pa'i ming dang stong pa bzhi'i ming
[\[239b.2\]]rnams kyis so/_/dpral ba'i rtsa rnams la tshes gcig la sogs pa'i ming rnams kyis so/_/gtsug tor la thun mtshams bzhi'i dbye bas de nyid bzhi'i ming rnams kyis so/_/mgrin pa dang dpral ba'i pad+ma'i 'dab ma 'di rnams la nang du gyur pa ni 'khor lo 'dab ma brgyad par rigs
[\[239b.3\]]par bya'o/_/de bzhin du lte ba dang snying kha dang mgrin pa dang dpral ba la 'khor lo rtsibs brgyad pa ni sa dang chu dang me dang rlung gi rang bzhin no/_/gtsug tor la 'dab ma bzhi pa ni stong pa'i rang bzhin no/_/lte bar 'dab ma bzhi pa ni ye shes kyi khams kyi rang bzhin no/_/gsang bar
[\[239b.4\]]'dab ma sum cu rtsa gnyis pa ste phyi rol gyi 'dab ma bcu drug rnams la dbyangs kyi rtsa'o/_/nang du 'dab ma bcu la phung po dang khams kyi rtsa'o/_/de las nang gi 'dab ma rnams la stong pa drug gi rtsa'o/_/de ltar na 'khor lo drug po rnams kyi grangs ni lnga bcu rtsa drug lhag pa'i brgya phrag
[\[239b.5\]]gcig ste 'chad par 'gyur ba'i 'khor lo drug po rnams la brjod par bya'o/_/'khor lo drug gi nges pa'o/_/da ni rtsa ba zhes pa la sogs pas sna bug gnyis las dkyil 'khor lnga rab tu 'bab pa gsungs te/_'dir sna bug g.yon pa dang g.yas pa dag la rtsa ba ste 'og gi
[\[239b.6\]]char sa'i dkyil 'khor 'bab bo/_/sna bug g.yon pa dang g.yas pa dag la g.yon du chu 'bab bo/_/dbus kyi re khA la mngon par phyogs pa'i sna'i bug pa gnyis te thams cad kyi byang na lhun po'o zhes pa'i shes par byed pa las so/_/g.yas su bsreg za'i dkyil 'khor
[\[239b.7\]]dag ni rab tu 'bab ste/_g.yas dang byang gnyis ka'i phyi rol gyi sna'i bug pa'i cha'o/_/sna bug gnyis ka'i steng du rlung gi dkyil 'khor 'bab bo/_/sna bug gnyis kyi dbus su nam mkha' ste sa dang chu dang me dang rlung gi dkyil 'khor gyi dbus su nam mkha'i dkyil 'khor
[\[240a\]]
[\[240a.1\]]'bab ste/_g.yon gyi dus sbyor rgyu ba la g.yon dang g.yas kyi dus sbyor rgyu ba la g.yas nas dkyil 'khor rab tu 'bab bo/_/slar yang sna bug gnyis la cig car du mnyam pa ye shes kyi dkyil 'khor 'bab ste srog gi nus pa'o/_/'di dag rnams ni 'bugs te
[\[240a.2\]]zhes pa ni lte ba dang /_snying kha dang /_mgrin pa dang /_dpral ba dang /_gtsug tor dang /_sna bug gi dkyil 'khor rnams dbyug gu dang /_khyim dang thun tshod dang rgyu skar dang tshes grangs dang mtshams kyi dkyil 'khor gyi dbye ba dag gis 'bugs par byed do/_/nus pa ni
[\[240a.3\]]srog gi nus pa 'gro ste mchog gi gnas ni dmigs pa med pa'o/_/bcu gnyis mtha' ni sor bcu gnyis kyi mtha'o/_/cha yi mthar ni sor bcu drug gi mthar ro/_/'dir sa'i dkyil 'khor rab tu 'bab pa'i rlung ni sna bug nas sor bcu gnyis kyi mthar 'gro ste de nas ldog go/_
[\[240a.4\]]chu'i dkyil 'khor gyi rlung ni sor bcu gsum 'gro ste de nas ldog go/_/me'i dkyil 'khor gyi rlung ni sor bcu bzhi 'gro ste de nas ldog go/_/rlung gi dkyil 'khor gyi rlung ni sor bcwa lnga 'gro ste de nas ldog go/_/stong pa'i dkyil 'khor gyi rlung ni sor bcu drug 'gro ste de nas ldog go/_/ye
[\[240a.5\]]shes kyi dkyil 'khor gyi rlung sa'i dkyil 'khor gyi mthar de dag gi dbus su rab tu zhugs pa ni sna bug gnyis nas sor bcu gnyis 'bab bo/_/nam mkha'i mthar dbu mar zhugs pa'i sor bcu drug 'bab bo/_/'dir gang gi tshe phyi rol du 'phel bar gyur pa de'i tshe nang du thung ngur 'gyur
[\[240a.6\]]ro/_/gang gi tshe bcu drug la sogs pa las phyi rol du thung ngur 'gyur ba de'i tshe rlung gi rtsa'i dbang gis lte bar sor mo bzhi 'phel bar 'gyur te/_srog gi nus pa 'bab pa'i nges pa'o/_/da ni zhing zhes pa la sogs pas zhing la sogs pa rnams gsungs te/_'di ltar lus kyi
[\[240a.7\]]dpung pa'i tshigs gnyis la zhing gnyis so/_/brla'i tshigs gnyis la nye ba'i zhing ngo /_/nye ba'i dpung pa'i tshigs gnyis la tshan do ha gnyis so/_/pus mo'i tshigs gnyis la nye ba'i tshan do ha'o/_/lag pa'i tshigs gnyis la 'dus pa'o/_/rkang pa'i tshigs gnyis la
[\[240b\]]
[\[240b.1\]]nye ba'i 'dus pa'o/_/lag pa'i mthil gnyis la dur khrod gnyis so/_/rkang pa'i mthil gnyis la nye ba'i dur khrod gnyis so/_/lag pa gnyis kyi sor mo la dur khrod chen po bzhi'o/_/rkang pa gnyis kyi sor mo la nye ba'i dur khrod chen po bzhi ste zhing la sogs pa'i nges pa'o/_/
[\[240b.2\]]bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las kun 'byung gi bden pa la sogs pa'i mdor bsdus chen po ste gnyis pa'o//_//da ni 'khor lo can zhes pa la sogs pas 'khor
[\[240b.3\]]los sgyur ba dang kla klo'i 'khrug pa rang gi lus la gsungs te 'dir rang gi lus la ni mi'i lus la'o/_/phyi rol du le'u dang po las gsungs pa'i 'khor lo can gang yin pa de ni lus la rdo rje can te thugs rdo rje'o zhes pa'i don to/_/lha mchog bdag po dbang phyug la sogs pa bcu
[\[240b.4\]]gnyis rnams gang yin pa de dag ni yan lag bcu gnyis 'gog pa rnams so/_/rigs ldan gang yin pa de ni lus la yang dag pa'i ye shes te/_ni zhes pa ni rgyu de las so/_/phyi rol du glang po rta dang shing rta mngag gzhug pa gang yin pa de dag lus la/_'phags pa'i tshad
[\[240b.5\]]med pa bzhi rnams so/_/phyi rol du drag po gang yin pa de ni lus la rang rgyal gyi ye shes kyi ming can no/_/phyi rol du ha nu mAn gang yin pa de ni nyan thos kyi ye shes te rang gi lus la 'khor lo can 'khor dang bcas pa dang rigs ldan du 'gyur ro/_/de bzhin du phyi rol du gdug pa
[\[240b.6\]]kla klo'i dbang po gang yin pa de ni lus la sdig pa'i sems so/_/phyi rol du byed pa'i blo gros sdug bsngal sbyin byed gang yin pa de ni lus la mi dge ba'i lam mo/_/phyi rol du rta la/_gnas pa gang yin pa de ni lus la ma rig pa 'jug pa'o/_/phyi rol du lha min dpung glang po dang rta
[\[240b.7\]]dang shing rta dang rkang thang rnams gang yin pa de ni lus la bdud kyi phyogs rnam pa bzhi'o/_/phyi rol du de'i g.yul la kla klo rnams sdud pa de ni rang gi lus la srid pa'i 'jigs pa 'joms pa'o/_/phyi rol du 'khor lo can chen po dang rigs ldan gyi dpal ldan rgyal ba gang yin pa de ni rang
[\[241a\]]
[\[241a.1\]]gi lus la thar pa'i lam rnyed pa'o/_/phyi rol du kai lA shar 'khor lo can chen po'i chos kyi sbyin pa gang yin pa de ni rang gi lus la srid pa'i 'jigs pa 'phrog pa'o/_/phyi rol du rdzas kyis gang ba'i sa gzhi gang yin pa de ni lus la khams kyi tshogs rnam par dag pa'o/_/
[\[241a.2\]]phyi rol du 'khor lo can gyi sras tshangs pa dang lha'i dbang por gyur pa rgyab kyi dum bu gcig tu chos ston par byed pa dang /_mdun te mdun gyi dum bur kla klo'i chos zad pa don du gnyer ba gang yin pa 'jam dpal te de dang 'jig rten mgon po srid pa gsum las rnam par rgyal ba de ni rang
[\[241a.3\]]gi lus la dpal ldan rdul dang byang chub kyi sems bde ba ster ba'am smon pa'i sems dang 'jug pa'i sems so/_/rgyab kyi dum bur tshangs pa la sogs pa'i rigs rnam pa sna tshogs gang yin pa de dag ni rang gi lus la du ma'i sangs rgyas rnam par dag pa phung po dang khams dang
[\[241a.4\]]skye mched rnams kyi rang bzhin no/_/de ltar kla klo dbang po'i 'khrug par 'gyur te nges par lus can rnams kyis lus kyi dbus su'o/_/sgyu ma'i gzugs kyang phyi rol du ni nges par mkha'i yul du kla klo 'khrug ste 'khrug pa min zhes pa ste/_'di ni rgyas par 'chad par 'gyur ba'i le'u lnga par mchog tu mi 'gyur ba'i
[\[241a.5\]]ye shes grub pa las brjod par bya'o/_/da ni dus kyi lo zhes pa la sogs pas dbu ma'i phyogs gsum dang lo gsum gyi dbye ba dag gis rigs gsum la sogs pas 'dus pa la sogs pa gsungs te 'dir dus kyi lo ni rtsa dbu ma'i lo'o/_/me
[\[241a.6\]]grangs ni lo gsum gyi grangs so/_/lo yi nyin zhag tshogs kyis bsgyur ba ni nyin zhag sum brgya drug cus bsgyur bar 'gyur ba ste nyin zhag gi tshogs stong brgyad cur 'gyur ro/_/lo gsum po de nyid rigs gsum ste sku dang gsung dang thugs kyi rigs so/_/lo'i dbye bas snying stobs
[\[241a.7\]]dang rdul dang mun pa'i rang bzhin no/_/nyin zhag gi tshogs de las bgrod pa'i dbye ba brgya brgyad cu'i chas thob pa ni rigs drug tu 'gyur ro/_/slar yang nyin zhag gi tshogs de las zla ba'i dbye bas te sum cu'i chas thob pa ni rigs sum cu rtsa drug tu 'gyur te/_ro yis bsgyur
[\[241b\]]
[\[241b.1\]]ba'i ro zhes pa drug gis bsgyur ba'i drug ni/_sum cu rtsa drug ste/_rnal 'byor ma rnams kyi rigs so/_/de bzhin du/_thabs rnal 'byor pa rnams kyi'o/_/nyin zhag gi tshogs stong brgyad cu po de las gza' yis bcad pas thob pa ni rab gsal nges par dus kyi 'khor
[\[241b.2\]]lo'i dkyil 'khor ba'i lha rnams te lnga bcu rtsa bzhi lhag pa'i brgya phrag gcig go/_/lhag ma shes rab dang thabs zung zhig ste de ltar na lnga bcu rtsa drug lhag pa'i brgya phrag gcig ni dus kyi 'khor lo ste bdun gyi cha'i lhag ma ni rigs ldan gyi gnas kyi lhag pa'i lha'o/_/lha dang
[\[241b.3\]]lha mo'i 'khor lo dang rigs ldan gyi mtshan nyid do/_/slar yang sngar gyi nyin zhag gi tshogs stong brgyad cu po de las phyogs kyis bcad pa mngon par brjod pa zhes pa ni bcwa lnga'i chas thob pa ni lha dang lha mo rnams kyis mngon par brjod par 'gyur te/_dus kyi 'khor lo'i bdag
[\[241b.4\]]po zung dang lhan cig bdun cu rtsa gnyis ni lha dang lha mo'i mtshan nyid do zhes pa ni lo gsum gyi dbye bas rnal 'byor ma'i rgyud kyi nges pa'o/_/'jig rten gyi kun rdzob kyis rigs gsum dang rigs drug dang rigs sum cu rtsa drug gi rnal 'byor ma'i rgyud de rnal 'byor ma'i rgyud kyi nges
[\[241b.5\]]pa'o/_/da ni sgyu 'phrul dra ba zhes pa la sogs pas bya ba'i rnal 'byor dang rnal 'byor gyi rgyud rnams rnam pa gsum dang drug gi dbye bas gsungs te/_'dir dbu ma'i phyogs gsum gyi nyin zhag ni nyin zhag bzhi bcu rtsa lnga ste nyin zhag so so la dus sbyor bcu gnyis kyi dbye bas bcu
[\[241b.6\]]gnyis kyis bsgyur ba ni nyin zhag gi yan lag bzhi bcu'i lhag pa'i lnga brgya'i grangs su 'gyur ro/_/nyin zhag gi yan lag bzhi bcu lhag pa'i lnga brgya po de las tha dad du byas pa ni skyu 'phrul dra ba rnam pa gsum du yang 'gyur te bug pa rig byed ces pa lha zung bzhi bcu rtsa dgus
[\[241b.7\]]gcig tu 'gyur ro/_/slar yang 'byung ba rgya mtshos 'gyur zhes pa ni lha zung bzhi bcu rtsa lngas gnyis par 'gyur ro/_/me dang chu gter gyis te lha zung bzhi bcu rtsa gsum gyis gzhan du'o/_/nyin zhag gi yan lag 'di las tha dad du byas pa rnams ni gsum gyi dbye bas
[\[242a\]]
[\[242a.1\]]sum cu rtsa bdun lhag pa'i brgya'i grangs su 'gyur ro/_/lha dang lha mo rnams ni nyis 'gyur te bdun cu rtsa bzhi lhag pa'i nyis brgya'i grangs su 'gyur ro zhes pa sgyu 'phrul dra ba'i nges pa ste/_'di'i spros pa'i don ni le'u lnga pa las brjod par bya'o zhes pa ni sgyu
[\[242a.2\]]'phrul dra ba bya ba'i rnal 'byor gyi rgyud kyi nges pa'o/_/da ni 'dus pa rnam pa drug gi dbye ba gsungs te/_tha dad du byas pa'i lhag pa'i nyin zhag gi yan lag de las dpal ldan 'dus pa dus kyi dbye ba ni zhes pa ste/_de nyid ces bya zhes pa ni nyin zhag gi yan lag de las tha
[\[242a.3\]]dad du byas pa'i lha zung nyi shu rtsa lngas nyi shu rtsa lnga'i bdag nyid du 'gyur ro/_/lha bcu dgu tha dad du byas pas nyi shu rtsa lnga po 'di las drug gis dman pa gzhan bcu dgu'i bdag nyid du 'gyur ro/_/nyi shu rtsa lnga'i bdag nyid dang bcu dgu'i bdag nyid de dag gi phyed kyi dbye bas
[\[242a.4\]]rnam par phye ba ni dbye ba gzhan du yang 'gyur te nyi shu rtsa lnga'i phyed ni phyed dang bcas pa'i bcu gnyis so/_/bcu dgu'i phyed ni phyed dang bcas pa'i dgu ste 'di las phyed ni phyed dang bcas pa'i bcu gnyis la 'jug go/_/de la gcig ni dgu'i bdag nyid du 'dus pa'o/_/gzhan
[\[242a.5\]]ni bcu gsum gyi bdag nyid do/_/slar yang bsres pa ni 'dus pa'i dbye ba gzhan gnyis su 'gyur te bcu gsum zhes pa ni bcu dang gsum mo/_/bcu dgu ni nyi shur gcig gis mtshang ba ste bcu gsum dang bcu dgu po 'di dag gis kyang lha zung sum bcu rtsa gnyis kyi 'dus par 'gyur
[\[242a.6\]]ro/_/bug pa ste dgu dang de nyid bcas te nyi shu rtsa lnga dang bcas pa ni lha zung sum cu rtsa bzhis 'dus pa gnyis par 'gyur te de ltar 'dus pa drug gi dbye ba tha dad do/_/rgyud kyi rgyal po drug po'i de dag la lha zung gi grangs sum cu rtsa gnyis lhag pa'i brgyar 'gyur ro/_/nyis 'gyur
[\[242a.7\]]ni lha dang lha mo'i grangs te drug cu rtsa bzhi lhag pa'i brgya phrag gnyis so/_/de ltar na 'dus pa dang sgyu 'phrul dra ba'i rgyud kyi rgyal po dgu pa rnams la bdag po zung dang bcas pa bzhi bcu lhag pa'i lnga brgya'i nyin zhag gi yan lag gi grangs kyi lha dang lha mor 'gyur ro/_/rgyud
[\[242b\]]
[\[242b.1\]]'di rnams la phung po dang khams dang skye mched dang zla ba dang nyi ma'i rkang pa rdzogs pa'i dbye bas tha dad pa ni mngal du ji lta ba de bzhin du le'u lnga pa las gdan gyi dbye bas brjod par bya'o zhes pa ni rnal 'byor gyi rgyud kyi nges pa'o/_/'dir mngal nas skyes pa'i phung po dang khams rdzogs
[\[242b.2\]]pa ni dgu'i bdag nyid kyi 'dus pa'o/_/de bzhin du phung po dang khams dang lhan cig skyes pa dang chos dang longs spyod rdzogs pa dang sprul pa'i 'khor lo rdzogs pa ni bcu gsum gyi bdag nyid do/_/de bzhin du phung po dang khams dang 'khor lo dang yul rdzogs pa ni bcu dgu'i bdag
[\[242b.3\]]nyid do/_/de bzhin du phung po dang khams dang 'khor lo dang yul dang mig la sogs pa drug rdzogs pa ni nyi shu rtsa lnga'i bdag nyid do/_/de bzhin du phung po dang khams dang 'khor lo dang yul dang dbang po dang las kyi dbang po bzhi dang gsang ba dang gtsug tor gyi pad+ma rdzogs pa ni
[\[242b.4\]]sum cu rtsa gnyis kyi bdag nyid do/_/de bzhin du phung po dang khams dang 'khor lo drug dang yul dang dbang po dang las kyi dbang po dang mchog gi dbang po dang dga' ba rdzogs pa ni sum cu rtsa bzhi'i bdag nyid kyi 'dus pa'o/_/mngal bzung nas lo bcu drug gi mtshams kyi bar
[\[242b.5\]]du byis pa rnams rnam pa drug tu 'byung ba ni 'dus pa'i nges pa ste le'u lnga pa las rgyas par brjod par bya'o/_/de bzhin du sgyu 'phrul dra ba la phung po dang /_khams dgu dang spu la sogs pa'i khams brgyad dang skye mched bcu gnyis 'khor lo bzhi dang bcas pa dang /_rlung dang /_
[\[242b.6\]]mkhris pa dang bad kan dang 'dus pa'i khams dang bcas pa'i las kyi dbang po drug ni bzhi bcu rtsa gsum gyi bdag nyid kyi sgyu 'phrul dra ba'o/_/gtsug tor dang gsang ba'i pad+ma dang bcas pa'i bzhi bcu rtsa lnga'i bdag nyid do/_/'dod chags dang zhe sdang dang gti mug dang /_
[\[242b.7\]]nga rgyal dang bcas pa ni bzhi bcu rtsa dgu'i bdag nyid do zhes pa ni sgyu 'phrul dra ba'i nges pa ste le'u lnga pa las rgyas par brjod par bya'o/_/rnal 'byor ma dang rnal 'byor gyi rgyud 'byung ba'i nges pa'o/_/da ni byi dang nang gi phyag rgya gsungs te/_'dir thams cad du rgyus 'bras bu
[\[243a\]]
[\[243a.1\]]la rgyas gdab par bya ste 'bras bus kyang rgyu la rgyas gdab par bya'o/_/rdul gyi chos can nyid kyi phyir nyi ma ni shes rab ste rgyu'o/_/khu ba'i chos can nyid kyi phyir zla ba ni thabs te 'bras bu'o/_/gzhan la ltos pa las khu ba'i chos can nyid kyi phyir zla ba ni shes rab ste
[\[243a.2\]]rgyu'o/_/rdul gyi chos can nyid kyi phyir nyi ma ni thabs te 'bras bu'o/_/de lta na thams cad du stong pa nyid ni shes rab ste rgyu'o/_/snying rje ni thabs te 'bras bu'o/_/'dir gang zhig zla ba'i cha shas nyin zhag gi tshogs bzhi bcu rtsa lnga ste de dag las gza' yi cha yis thob pa nyin zhag drug ni
[\[243a.3\]]rdo rje can gyi phyag rgya drug tu 'gyur te 'khor lo dang rna cha dang mgul rgyan dang gdu bu dang ske rags dang thal ba dang mchod phyir thogs pa ste dus kyi 'khor lo'i phyi rol gyi phyag rgya'o/_/gzhan pa'i nyin zhag tshogs te lhag ma gsum gyi grangs ni nang du rdo rje can gyi sku gsung thugs kyi
[\[243a.4\]]phyag rgya ste phyi dang nang du phyag rgya dgur rig par bya'o/_/shes rab sku zhes pa ni shes rab kyi rgyud dang thabs kyi sku thabs kyi rgyud la dus sbyor gsum rnams ni snying stobs dang rdul dang mun pa'i bdag nyid de sku dang gsung dang thugs kyi bdag nyid do/_/rnal 'byor ma dang rnal 'byor
[\[243a.5\]]gyi rgyud las phyag rgya rab tu gsal bar byas pa'i nges pa'o/_/_da ni nus ma zhes pa la sogs pas dus kyi 'khor lo'i lha dang lha mo'i grangs gsungs te/_'dir 'khor lo drug gi rtsa snga tshogs pa'i rang bzhin rnams lha'i tshogs so/_/nus ma khro bo rnams ni rim pas bcu ru
[\[243a.6\]]rab tu 'gyur te zhes pa la pha rol tu phyin pa bcu ni nus ma bcu dang gtsug tor la sogs pa'i khro bo bcu ste so sor bcu'o/_/lnga ni sangs rgyas lha mo rnams zhes pa ni mi bskyod pa la sogs pa'i sangs rgyas lnga dang rdo rje dbyings kyi dbang phyug ma la sogs pa'i lha mo lnga ste so sor
[\[243a.7\]]lnga'o/_/gzugs sogs mig la sogs pa drug ste zhes pa ni gzugs kyi rdo rje ma la sogs pa drug dang sa'i snying po la sogs pa drug ste de bzhin du so sor drug go/_/slar yang lha'i tshogs ni drug gnyis so zhes pa ni dbang po la sogs pa bcu gnyis kyi grangs so/_/
[\[243b\]]
[\[243b.1\]]rnal 'byor ma dang klu dang gtum mo brgyad ces pa ni tsar tsi kA la sogs pa brgyad dang /_mtha' yas la sogs pa brgyad dang /_khyi gdong ma sogs pa brgyad de lha'i chogs 'di dag ni sgrub thabs kyi le'u las so sor ming gi dbye bas brjod par bya'o/_/srid par zhes pa ni phyi rol
[\[243b.2\]]dang nang du'o/_/slar yang 'di dag thams cad shes rab dang thabs kyi dbye bas nyis 'gyur te 'di dag dpal ldan dus kyi 'khor lo bzhi lhag brgya ste de yi phyed kyang lha lnga bcu rtsa gnyis kyi bdag nyid do/_/de ltar nyi ma dang zla ba'i dbye bas te slar yang de dag gcig nyid kyis lha
[\[243b.3\]]lnga bcu rtsa drug lhag pa'i brgya phrag gcig gi bdag nyid kyi dus kyi 'khor lor rig par bya'o/_/pad+ma'i lte ba la gnas pa'i lha'i tshogs kyi nges pa'o/_/da ni tsar tsi kA la sogs pa'i pad+ma'i 'dab ma'i lha mo rnams gsungs te/_nyi ma'i cha las te sum cu rtsa gnyis kyi chas
[\[243b.4\]]dbugs kyi 'khor lo las nyin zhag so sor chu tshod gnyis thob pa gang yin pa de ni zla ba'i dbus su chu tshod drug cur 'gyur te rigs ldan gyi rang bzhin no/_/de dag rnal 'byor ma ste dus sbyor bsres pa zhes pa la dus sbyor ni thun mtshams bzhi ste de dag rigs ldan la bsres pa ni drug
[\[243b.5\]]cu rtsa bzhir 'gyur ro/_/de dag kyang shes rab dang thabs kyi dbye bas gnyis kyis bsgyur ba ni nyi shu rtsa brgyad lhag pa'i brgya'i grangs su 'gyur ro/_/slar yang nyi ma'i cha las nyin zhag rab phye ste nyin zhag sum brgya drug cus rab tu phye ba ni nag pa la sogs pa'i tshes ni mtshan
[\[243b.6\]]nyid kyi lha'i tshogs te/_de nyid sgeg mo la sogs pa bcu gnyis dang bcas pa nyis 'gyur dag kyang nyi shu lhag pa'i bdun brgya'i grangs kyi lha'i tshogs su 'gyur ro/_/mtha' dag bsdus par gyur pa zhes pa ni lha mo 'di dag mngon brjod rnams dang bcas pa ste/_lha bdun
[\[243b.7\]]cu rtsa gnyis dang bcas pa'i phyag rgya drug dang lhan cig pa ni nyi ma'i nyin zhag sum 'gyur lo gsum gyi nyin zhag gi grangs stong brgyad cu'o/_/rnal 'byor ma'i rgyud la lo gsum gyi nyin zhag gi tshogs kyi lha dang lha mor rig par bya bar dgongs pa ste de ltar na nyi ma lo yi rab tu dbye
[\[244a\]]
[\[244a.1\]]bar 'gyur ro/_/ri bong 'dzin pa la sgyu 'phrul dra ba dang /_'dus pa rnams pa dgu po mtha' dag phyogs kyi dbye ba ste lha'i tshogs bzhi bcu lhag pa'i lnga brgya rnams kyis so/_/de ltar nyi ma dang zla ba'i lha'i tshogs gcig tu gyur pa rnams kyis kyang dang po'i sangs
[\[244a.2\]]rgyas su 'gyur ro/_/dang po'i sangs rgyas de la mkha' lag mi bdag rnams te nyi shu lhag pa'i brgya phrag bcu drug gi grangs so/_/lha dang lha mo de dag rnams kyi shes rab thabs dag mtshan mo nyin mo zhes pa ni grangs bzhin du shes rab mtshan mo'i cha dang thabs nyin mo'i
[\[244a.3\]]cha'o/_/mnyam pa'i cha ste nyin phyed nas mtshan phyed dang mtshan phyed nas nyin phyed la rgyu skar phyed dang bcas pa'i bcu gsum gyis te/_dbyug gu'am chu tshod bcu lhag pa'i brgyad brgya rnams kyis mtshan mo'i cha'o/_/de bzhin du nyin mo'i cha ste dpal ldan rgyu skar gyi dkyil
[\[244a.4\]]'khor dang po'i sangs rgyas la lha'i tshogs rgyu skar gyi chu tshod kyi grangs kyi bdag nyid du bcom ldan 'das kyis gsungs so/_/phyi rol du skar ma'i chu tshod rnams gza' thams cad kyi longs spyod yin pa ji lta ba de bzhin du nang du sku dang gsung dang thugs dang ye shes ni dbang po
[\[244a.5\]]drug gi chos rnams kyi'o/_/gang gis rang gi lus la shes par gyur pa ste/_de ltar brjod pa'i rim pas shes rab dang thabs kyi bdag nyid dang po'i sangs rgyas gang gis rang gi lus la nyin mtshan dus thun mtshams dang thun tshod la sogs pa'i dbye ba dang zla ba 'pho ba'i dbye
[\[244a.6\]]ba bcu gnyis rnams kyis shes par gyur pa'i rnal 'byor pa de ni dpal ldan 'jam pa'i rdo rje srid pa'i 'jigs 'joms sangs rgyas skye ba 'di nyid dag la'o zhes pa ni bsdus pa'i rgyud dang rtsa ba'i rgyud kyi lha 'byung ba'i nges pa'o/_/da ni sum cu zhes pa la sogs pas mchog gi dang po'i
[\[244a.7\]]sangs rgyas 'di las bsdus pa'i rgyud 'byung ba gsungs te/_'dir mchog gi dang po'i sangs rgyas nyi shu lhag pa'i brgya phrag bcu drug las sum cu'i cha yis thob pa ni lha lnga bcu rtsa bzhir 'gyur ro/_/slar yang gsum gyis bsgyur ba ste sku dang gsung dang thugs kyis bsgyur ba
[\[244b\]]
[\[244b.1\]]ni drug cu rtsa gnyis lhag pa'i brgyar 'gyur ro/_/de rnams las dkyil 'khor gyi lha ni lnga bcu rtsa bzhi lhag pa'i brgya'i grangs te dkyil 'khor gyi gtso bo thabs dang shes rab zung zhig dang phyi rol gyi phyag rgya drug go/_/bcu'i chas mchog gi dang po'i sangs rgyas las dus kyi 'khor
[\[244b.2\]]lo 'byung ba ste i Da la sogs pa dung can ma'i mtha'i rtsa'i dbye bas so/_/phyi rol du ni drang ba'i don to/_/bsdus pa'i dus kyi 'khor lo'i rgyud kyi nges pa'o/_/da ni 'khor lo dag gi rtsa rnams de bzhin nyid ces pa sogs pas dus kyi 'khor lo'i rtsa rnams gsungs te/_'dir lus
[\[244b.3\]]la rigs gsum gyi rtsa gsum ni lte ba dang gsang ba dang rdo rje nor bur lus dang ngag dang sems kyi thig le 'dzin pa rnams so/_/de bzhin du rigs drug gi rtsa rnams ni la la nA dang ra sa nA dang a ba d+hU tI dang bshang ba dang gci ba dang khu ba 'bab pa rnams so/_/de bzhin du rigs sum
[\[244b.4\]]cu rtsa drug gi rtsa rnams ni gtsug tor la sogs pa 'khor lo drug gi rtsa drug dang /_sgra 'dzin pa gnyis dang rig pa 'dzin pa gnyis dang gzugs 'dzin pa gnyis dang ro 'dzin pa gnyis dang /_dri 'dzin pa gnyis po 'di dag ni rtsa bcu'o/_/lte ba'i 'khor lo'i nang dang
[\[244b.5\]]gzhan gyi zlum po rnams la 'pho ba bcu gnyis kyi rtsa rnams dang thun tshod brgyad kyi rtsa rnams te/_de ltar thams cad rigs sum cu rtsa drug gi gtso mor 'gyur te ro'i rang bzhin can drug dang khams kyi rang bzhin can drug dang /_dbang po'i rang bzhin can drug dang /_yul gyi
[\[244b.6\]]rang bzhin can drug dang /_las kyi dbang po'i rang bzhin can drug dang /_las kyi dbang po'i yul gyi rang bzhin can drug go/_/de bzhin du gzugs 'jug par byed pa drug dang /_tshor ba 'jug par byed pa drug dang 'du shes 'jug par byed pa drug dang /_'du byed 'jug
[\[244b.7\]]par byed pa drug dang /_rnam par shes pa 'jug par byed pa drug dang ye shes 'jug par byed pa drug ste rigs sum cu rtsa drug gi rtsa rnams kyang rten dang brten pa'i 'brel pas bdun cu rtsa gnyis so zhes shes par bya'o/_/de bzhin du dus kyi 'khor lo'i rtsa rnams gsungs pa/
[\[245a\]]
[\[245a.1\]]gtsug tor la ni chu gter zhes pa ni 'dab ma bzhi'i gzugs can bzhi ste thun mtshams bzhi 'jug par byed pa rnams so/_/snying khar brgyad de zhes pa ni rtsa snar ma la sogs pa mnyam gnas pa la sogs pa rnams kyi rten du gyur pa rnams te nyin zhag so sor thun gyi dbye bas
[\[245a.2\]]gza' brgyad rgyu bar byed pa rnams so/_/'dir 'og dang steng gi rtsa gnyis kyi rten pa ni rlung ngo /_/spyi bor mi bdag ces pa ni tshes bcu drug 'jug par byed pa rnams so/_/mgrin pa la yang so yi grangs zhes pa ni mgrin pa'i 'khor lo la rgyu skar nyi shu rtsa brgyad dang dbyug gu'i
[\[245a.3\]]skar ma bzhi 'jug par byed pa sum cu rtsa gnyis so/_/lte bar te lte ba'i pad+ma la khyim gyi rtsa ba'i phyi rol du chu tshod kyi rtsa brgyad ni brgyad kyis bsgyur ba rtsa drug cu rtsa bzhi ste dkyil 'khor drug cu 'bab par byed pa dang stong pa bzhi 'bab par byed pa ste dbyug gu drug cu rtsa bzhi 'bab par byed
[\[245a.4\]]pa'o/_/nyis 'gyur mi bdag ces pa ni sum cu rtsa gnyis te gsang ba'i dbus su gsang ba'i pad+ma'i rtsa khu ba la sogs pa'i khams sum cu rtsa gnyis 'jug par byed pa rnams so/_/'di rnams las rtsa drug ni 'khor lo 'gog par 'gyur ro/_/bcus yul 'gog par 'gyur te de rnams
[\[245a.5\]]ni 'dus pa'i rang bzhin no/_/slar yang de dag nyis 'gyur ni bad kan gyi cha ste nyi shu'o/_/slar yang nyis 'gyur ni mkhris pa'i cha ste bzhi bcur 'gyur ro/_/slar yang de dag rlung gi cha brgyad cur 'gyur te de ltar 'khor lo drug po rnams la rtsa lnga bcu rtsa drug lhag pa'i brgya rnam par
[\[245a.6\]]gnas pa ni dus kyi 'khor lo'i rtsar rtogs par bya'o/_/'di dag nges par 'chi ba ster byed bla ma'i nges pa'i dbang gis tshe dang nad med dag kyang ster/_'khor lo drug la dus kyi rtsa brjod pa rnams bla ma'i man ngag gis bsgoms par gyur na 'chi ba'i 'jigs pa 'phrog ste rnal
[\[245a.7\]]'byor ba rnams kyi 'di la ngo mtshar med do/_/gtsug tor la ni chu gter te bzhi'o/_/dpral bar rgya mtshos bsnun pa'i dus rnams zhes pa bcu drug ste rtsa nyi shu po 'di dag ni bad kan gyi khams rab tu 'khrug pa'o/_/mgrin par so dang zhes pa ni rtsa sum cu rtsa gnyis so/_/
[\[245b\]]
[\[245b.1\]]snying kha'i chu skyes dag la mig gis bsgyur ba'i dus rnams zhes pa ni rtsa brgyad de rtsa bzhi bcu po 'di dag ni mkhris pa'i khams dgu rab tu 'khrug pa'o/_/lte ba dang gsang ba bdag la grangs bzhin du chu gter drug cu zhes pa ni rtsa drug cu rtsa bzhi'o/_/mi bdag dag kyang ste gsang
[\[245b.2\]]ba'i pad+ma'i phyi rol yongs su bskor ba la rtsa bcu drug go/_/rtsa brgyad cu po 'di dag ni rlung gi khams rab tu 'khrugs pa'o/_/gsang bar gzhan ni phyogs dang zhes pa ni yongs su bskor ba la rtsa bcu'o/_/gzhan drug kyang grangs bzhin du snying po'i yongs su bskor ba la'o/_/
[\[245b.3\]]'dus pa dag ste zhes pa ni 'dus pa rab tu 'khrug pa'o/_/'gog pa'o zhes pa ni 'khor lo drug 'gog pa'i rang bzhin no/_/de ltar na lnga bcu rtsa drug gi lhag pa'i brgya ni dus kyi 'khor lo'i rtsa lha dang lha mo'i rang bzhin gyis gnas pa byis pa rnams la 'chi ba ste bar byed pa
[\[245b.4\]]ste/_rigs drug gi rtsa dang lhan cig drug cu rtsa gnyis lhag pa'i brgya'i dus kyi 'khor lo 'khor lo drug gi rtsa'i bdag nyid can bsgoms par gyur pa na rnal 'byor pa rnams la bde ba ster bar byed pa'o/_/slar yang rtsa drug cu rtsa gnyis lhag pa'i brgya po de dag gi rtsa so so
[\[245b.5\]]la rlung bcu rab tu rgyu ba dang phung po dang khams bcu'i rang bzhin gyis rnam pa bcur 'gyur ro/_/de ltar thams cad bcus bsgyur ba ni nyi shu lhag pa'i brgya phrag bcu drug gi grangs su 'gyur te rgyu skar nyi shu rtsa bdun gyi chu tshod 'bab pa rnams so/_/de bzhin du dpal ldan rgyu skar gyi
[\[245b.6\]]dkyil 'khor mchog gi dang po'i sangs rgyas la shes rab dang thabs kyi 'di snyed kyi lha'o/_/rgyu skar gyi dkyil 'khor rgyas pa 'di las 'jig rten kun rdzob kyis bad kan la sogs pa'i khams 'bab pa'i lha rnams 'jig rten pa'i dngos grub bsgrub pa'am rang gi lus bsgrub pa'i
[\[245b.7\]]slad du 'jam dpal gyis phyung ba ni 'khor lo drug gi gtso mo rnams so/_/dus kyis 'khor lo'i rtsa sdom pa'i nges pa'o/_/da ni drug ces pa la sogs pas rigs drug gi rtsa bsrung ba gsungs te/_'dir lus la gang zhig rtsa drug gi 'khor lo 'gog par brjod pa rnams
[\[246a\]]
[\[246a.1\]]gsum gyi lam la gnas pa ni steng du zla ba dang nyi ma dang sgra gcan te g.yon dang g.yas dang dbu ma'i lam la gnas pa dang /_'og tu zla ba dang nyi ma dang me yi dbye bas bshang ba dang gci ba dang khu ba'i lam la gnas pa'o/_/de ni rnal 'byor pas lus la bsrung
[\[246a.2\]]bar bya'o/_/gang gis zhe na bla ma'i nges pa'i dbang gis zhes pa la bla ma'i nges pa ni sbyar ba yan lag drug ste des 'chi ba las bsrung bar bya'o/_/gang zhig srog chags rnams la 'chi ba ster ba ni drug po 'di rnams la srog zhugs pa'o/_/drug la gal te srog ni rab zhugs
[\[246a.3\]]gyur na de tshe mi rnams kyi ni dus thams cad du 'chi ba 'joms par nges te mtha' gcig tu'o/_/drug po 'di dag gi nang nas phra mo ni dbu ma a ba d+hU tI ste phra mo de la srog ma zhugs par gyur na rnal 'byor pa rnams kyis 'chi ba'i yul ni gang du gcod par byed de nges par 'chi ba'i yul
[\[246a.4\]]gcod par mi byed do/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las nang du 'khor los sgyur ba dang kla klo'i 'khrug pa dang dus kyi 'khor lo'i rigs kyi rgyud dang rtsa'i rigs 'byung
[\[246a.5\]]ba'i mdor bsdus chen po ste gsum pa'o//_//da ni srog ces pa la sogs pas lus can rnams kyi dus ma yin par 'chi ba'i mtshan nyid gsungs te/_'dir lus la lte ba'i 'khor lo rtsibs bcu gnyis pa'i khyim gyi 'khor lo ste lug la sogs pa mi mnyam pa'i
[\[246a.6\]]dus sbyor gyi bdag nyid gcig gis bar du chod pa dang de bzhin du glang la sogs pa mnyam pa'i dus sbyor gyi bdag nyid gcig gis bar du chod pa'i 'dab ma ste/_de'i phyir na sna bug la srog yang dag par rgyu ba ni lug la sogs pa mi mnyam pa'i dus sbyor drug la g.yon du
[\[246a.7\]]'gyur ro/_/glang la sogs pa mnyam pa'i 'dus sbyor rnams la sna bug g.yas su srog yang dag par rgyu bar 'gyur te dbyug gu lnga lngas 'pho ba bcu gnyis rnams nyin zhag so sor 'gyur ro/_/de ltar nyin mtshan gyi dbyug gu drug cus 'pho ba bcu gnyis te drug ni g.yon
[\[246b\]]
[\[246b.1\]]gyi sna bug la'o/_/drug ni g.yas kyi sna bug la'o/_/dbu ma la bcu gnyis rab tu 'jug pa rnams su'o/_/lus la nad dang bral ba rnams ni khams mnyam pa nyid de nad kyis zil gyis mnan pa rnams ni rlung dang mkhris pa dang bad kan gyi khams mi mnyam pa nyid do/_/
[\[246b.2\]]mi mnyam pa de las srog mi mnyam pa ste/_des na rtsa gcig ste g.yon pa la nyin dang mtshan mor gal te 'bab na de'i tshe 'tsho bdag ni dus kyi lo ste/_dbu ma'i lo brgya rdzogs pa'i mtshan nyid ni mi rnams kyi 'tsho ba'i grangs su 'gyur ro/_/gal te phyogs gcig rnam par
[\[246b.3\]]ma chad 'bab na de'i tshe phyed dang bcas pa'i lo ni tsher 'gyur te de nas 'chi bar 'gyur ro/_/gal te zla ba gcig tu rnam par ma chad de bar chad med par rtsa g.yon par 'bab na de'i tshe 'tsho ba zla ba gsum du 'gyur ro/_/de ltar rnal 'byor pas ni rang lus ngag la zla bgrod 'chi ba
[\[246b.4\]]dus kyi 'khor lor shes par bya zhes pa ni 'chi ltas kyi yul la dus kyi 'khor lo rtsibs bcu gnyis pa'i khyim gyi 'khor lo ste/_de nyid sa la bris nas 'dab ma dang po la 'chi ltas kyi nyin zhag gcig dang tshe'i zla ba sum cu rtsa drug dgod par bya'o/_/de nas zla gcig mi 'bab
[\[246b.5\]]bo/_/'chi ltas kyi nyin zhag 'phel ba ni zla ba gnyis pa'i mthar zla ba gsum pa 'jug pa na g.yon pa'i rtsa de nyid kyi 'dab ma la nyin zhag gnyis 'bab bo/_/de nas zla ba gsum pa ni mi 'bab bo/_/de nas zla ba bzhi pa'i mthar zla ba lnga pa 'jug pa na g.yon pa'i rtsar nyin zhag gsum
[\[246b.6\]]du srog 'bab bo/_/zla ba lnga pa de nas zla ba drug pa la mi 'bab bo/_/de ltar na zla ba drug gis 'chi ltas kyi nyin zhag gsum ste/_bar gyi nyin zhag gsum ni mthar g.yas dang g.yon gyi 'chi ltas kyi chos can no/_/'chi ltas zhes bya ba ni dus ma yin par 'chi ba ste 'chi ltas
[\[246b.7\]]min pa ni lo brgya'i mtshams su 'chi ba'o/_/de ltar na 'chi ltas kyi nyin zhag dang bcas pa/_'tsho ba'i zla ba sum cu rtsa drug las zla ba drug song ste/_de nas 'dab ma de la srog gi rlung yang dag par rgyu ba med do/_/'pho ba bcu gcig dang dbugs 'byung ba dang 'jug pa drug
[\[247a\]]
[\[247a.1\]]brgya lhag pa'i stong phrag nyi shu rtsa gcig gis nyin mtshan du 'gyur te/_'dir khyim gyi 'dab ma yongs su dor yang dbugs kyi 'khor lo ni dman pa med do/_/de nas 'dab ma gnyis pa la nyin zhag bzhi pa dang nyin zhag lnga pa dang nyin zhag drug pa ni zla ba bdun
[\[247a.2\]]pa dang brgyad pa dang dgu pa la grangs bzhin du 'bab ste 'tsho ba'i zla ba'i tshogs sum cu po de las zla ba gsum song ngo /_/de nas zla ba nyi shu rtsa bdun bzung nas 'dab ma gsum pa la srog yang dag par rgyu'o/_/'dab ma gnyis spangs shing 'pho ba bcus nyin mtshan byed de 'dab ma
[\[247a.3\]]bcu la srog yang dag par 'pho'o/_/zla ba nyi shu rtsa bdun las slar yang zla ba so so la nyin zhag bdun g.yon gyi rtsar 'bab ste nyin zhag brgyad dang nyin zhag dgu 'bab pa'o/_/de nas zla ba nyi shu rtsa bdun las zla ba gzhan gsum gyis dman par 'gyur ro/_/de bzhin du sngar
[\[247a.4\]]brjod pa'i cho gas khyim gyi 'dab ma gsum pa dor te 'dab ma dgu la srog yang dag par 'pho bar byed do/_/de bzhin du nyin zhag bcu dang /_nyin zhag bcu gcig dang /_nyin zhag bcu gnyis g.yon gyi rtsar 'bab bo/_/de nas 'dab ma bzhi pa dor te 'tsho ba'i
[\[247a.5\]]zla ba nyi shu rtsa bzhi las zla ba gsum gyis dman par 'gyur ro/_/de bzhin du nyin zhag bcu gsum dang /_nyin zhag bcu bzhi dang /_nyin zhag bcwa lnga ste de nas 'dab ma lnga pa dor te 'dab ma bdun la 'pho bar byed do/_/zla ba nyi shu rtsa gcig las zla ba gsum gyis dman par
[\[247a.6\]]'gyur ro/_/de bzhin du nyin zhag bcu drug dang nyin zhag bcu bdun dang /_nyin zhag bcwa brgyad zla ba so sor rim pa bzhin du 'bab bo/_/de nas 'dab ma drug pa dor te 'dab ma drug la 'pho bar byed cing 'tsho ba'i zla ba bcwa brgyad las zla ba gsum gyis dman par 'gyur ro/_/
[\[247a.7\]]de bzhin du nyin zhag bcu dgu dang nyin zhag nyi shu dang nyin zhag nyi shu rtsa gcig 'bab bo/_/de nas khyim gyi 'dab ma bdun pa dor te khyim gyi 'dab ma lnga la nyin mtshan gyi srog 'pho bar byed do/_/de nas 'tsho ba'i zla ba bcwa lnga las zla ba gsum gyis dman par 'gyur ro/_/
[\[247b\]]
[\[247b.1\]]de bzhin du nyin zhag nyi shu rtsa gnyis dang /_nyin zhag nyi shu rtsa gsum dang /_nyin zhag nyi shu rtsa bzhi bar chad med par gang gi tshe 'bab pa de'i tshe 'dab ma brgyad 'dor te 'dab ma bzhi la 'pho bar byed do/_/'tsho ba'i zla ba bcu gnyis las zla ba gsum gyis dman par
[\[247b.2\]]'gyur ro/_/de bzhin du nyin zhag nyi shu rtsa lnga dang /_nyin zhag nyi shu rtsa drug dang /_nyin zhag nyi shu rtsa bdug gang gi tshe 'bab pa de'i tshe 'dab ma dgu pa dor te 'dab ma gsum pa la 'pho bar byed do/_/'tsho ba'i zla ba dgu las zla ba gsum gyis dman par 'gyur ro/_/
[\[247b.3\]]de bzhin du nyin zhag nyi shu rtsa brgyad dang /_nyin zhag nyi shu rtsa dgu dang /_nyin zhag sum cu gang gi tshe 'bab pa de'i tshe 'dab ma bcu pa dor te 'dab ma gnyis la 'pho bar byed do/_/'tsho ba'i zla ba drug las zla ba gsum gyis dman par 'gyur ro/_/de bzhin du nyin zhag sum
[\[247b.4\]]cu rtsa gcig dang /_nyin zhag sum cu rtsa gnyis dang /_nyin zhag sum cu rtsa gsum gang gi tshe 'bab pa de'i tshe 'dab ma bcu gcig pa dor te/_'dab ma gcig la 'pho bar byed do/_/'tsho ba'i zla ba gsum las nyin zhag dgu bcus dman par 'gyur ro/_/de nas
[\[247b.5\]]sngar gyi 'dab ma la ma babs pa'i nyin zhag gsum po ni 'dab ma bcu gnyis pa la nyin zhag gnyis 'bab bo/_/de nas 'dab ma bcu gnyis pa 'dor ro/_/de nas lte ba la nyin zhag gcig 'bab ste/_srog gi 'khor lo'i dbugs chad par 'gyur ba'i bar du'o/_/de
[\[247b.6\]]nas rtsa g.yon pa'i 'chi ltas kyis gang dag rnal 'byor pa ma yin pa'i mi rnams 'chi par 'gyur ro/_/g.yon pa'i rtsa la zla ba'i 'chi ltas kyi nges pa'o/_/snying stobs dang rdul dang mun pa'i dbye bas zla ba so sor 'chi ltas kyi nyin zhag re re lhag pas 'phel lo/_/'dir
[\[247b.7\]]khyim gyi 'khor lo dgod pa ni khyim gyi 'khor lo'i rim pa gnyis pa byas nas rim pa dang po la 'chi ltas kyi nyin zhag rnams dang /_rim pa phyi ma la 'chi ltas kyi nyin zhag gi lhag ma'i tshe'i zla ba rnams so/_/de la 'khor lo'i rtsibs dang po la 'chi ltas kyi nyin zhag gsum dang
[\[248a\]]
[\[248a.1\]]zla ba sum cu'o/_/rtsibs gnyis pa la 'chi ltas kyi nyin zhag drug dang lhag ma tshe'i zla ba nyi shu rtsa bdun no/_/de bzhin du rtsibs gsum pa la 'chi ltas kyi nyin zhag dgu dang de bzhin du zla ba nyi shu rtsa bzhi'o/_/bzhi pa la nyin zhag bcu gnyis dang /_zla ba
[\[248a.2\]]nyi shu rtsa gcig go/_/lnga pa la nyin zhag bcwa lnga dang /_zla ba bcwa brgyad do/_/drug pa la nyin zhag bcwa brgyad dang zla ba bcwa lnga'o/_/bdun pa la nyin zhag nyi shu rtsa gcig dang zla ba bcu gnyis so/_/brgyad pa la nyin zhag nyi shu rtsa bzhi dang zla ba dgu'o/_/dgu pa la nyin
[\[248a.3\]]zhag nyi shu rtsa bdun dang zla ba drug go/_/bcu pa la nyin zhag sum cu dang zla ba gsum mo/_/'khor lo'i rtsibs bcu gcig pa la 'chi ltas kyi nyin zhag sum cu rtsa gsum dang mjug tu zla ba gsum zad pa'o/_/de nas khyim gyi 'khor lo'i rtsibs dang po la sngar ma rgyus pa'i
[\[248a.4\]]nyin zhag gsum po gang yin pa de'i nyin zhag gnyis ni 'dab ma bcu gnyis pa la g.yas kyi rtsa zad pa'i don du g.yas kyi rtsal 'bab bo/_/nyin zhag gcig ni dbugs kyi 'khor lo zad pa'i don du dbu ma a ba d+hu tI la 'bab po/_/de nas zla ba'i 'chi ltas kyi g.yon gyi rtsa
[\[248a.5\]]las srog 'gro ste zla ba'i 'chi ltas kyi nges pa'o/_/da ni lnga nas zhes pa la sogs pas rtsa g.yas pa la nyi ma'i 'chi ltas gsungs te/_'dir lus la zla bas nyi ma'i yon tan snying stobs dang rdul dang mun pa rnams bzung nas 'chi ltas kyi nyin zhag nges par bstan te/_
[\[248a.6\]]nyi mas zla ba'i yon tan sgra dang /_reg pa dang /_gzugs dang /_ro dang /_dri rnams bzung nas 'chi ltas kyi nyin zhag nges par bstan to/_/khyim lnga'i bar du lnga lhag pa ste lnga pa lngas so/_/de nas khyim gnyis ni gcig lhag pas so/_/de nas rtsa ba nas brtsams nas
[\[248a.7\]]nyin zhag sum cu rtsa gsum gyi bar du rgyu ste/_nyin zhag bcwa lngas khyim brgyad pa 'dor ro/_/bcus khyim dgu pa 'dor ro/_/lngas khyim bcu pa 'dor ro/_/gsum gyis khyim bcu gcig pa 'dor te/_de ltar na nyin zhag sum cu rtsa gsum du g.yas kyi rtsa la srog rgyu'o/_/
[\[248b\]]
[\[248b.1\]]de nas khyim bcu gnyis pa la g.yon gyi rtsa'i khams zad pa'i don du g.yon gyi rtsa las nyin zhag gnyis so/_dbugs kyi 'khor lo zad pa'i don du dbu ma'i rtsa la nyin zhag gcig ste/_de nas 'chi bar 'gyur ro/_/'di lta ste mtshams kyi nyin zhag lnga nas nyin zhag nyi
[\[248b.2\]]shu rtsa lnga'i bar du nyin zhag bgrod pa skye ba lnga ni 'phel ba dag gis skye ba ste/_nyin zhag lnga dang /_bcu dang /_bcwa lnga dang /_nyi shu dang /_nyi shu rtsa lnga rnams te/_skyes pa nas khyim lnga rnams la'o/_/de nas re re lhag pas khyim drug pa dang bdun pa la rim pa bzhin du snying
[\[248b.3\]]stobs dang rdul zad pa'i don du nyin zhag nyi shu rtsa drug dang nyi shu rtsa bdun no/_/de nas dus ni rdzogs par gyur na bcu ni gsum gyis bsgyur bdag khyim brgyad pa dang /_dgu pa dang bcu pa la srog rgyu'o/_/de nas bcu gcig pa la gsum lhag pa'i zla bar 'gyur ba ji srid
[\[248b.4\]]pa nyid do/_/lo rnams ni 'chi ltas kyi nyin zhag gi lhag ma'i lo ste/_khyim gyi 'khor lo la skye ba'i khyim la sogs pa'i khyim bcu gnyis po rnams la'o/_/gsum mig zla ba ste skye ba'i khyim la 'chi ltas kyi nyin zhag gi lhag ma lo gsum mo/_/gnyis pa la gnyis
[\[248b.5\]]so/_/gsum pa la lo gcig ste 'chi ltas kyi nyin zhag gi lhag ma 'tsho ba'i lo rnams so/_/de nas drug gsum zung dang zla ba gang zhes pa ni khyim bzhi pa la zla ba drug po de dag rnams so/_/lnga pa la zla ba gsum mo/_/drug pa la zla ba gnyis so/_/bdun pa la
[\[248b.6\]]'chi ltas kyi nyin zhag gi lhag ma 'tsho ba'i zla ba gcig go/_/skye ba'i gnas de nas bdun pa'i gnas ni rdzogs pa'o/_/mngal nas skyes pa rnams kyi mngal bzung ba'i zla ba ni chu srin no/_/de nas bdun pa ni srog skye ba'i zla ba ste ka rka Ta'o/_/zla ba'i rtsa 'phel ba
[\[248b.7\]]yongs su btang ba'i phyir khyim bcu gnyis pa'i mthar slar yang chu srin du 'gyur te/_mngal bzung ba nas zla ba bcu gsum pa'o/_/de'i phyir ka rka Ta ni srog gi skye ba'i gnas te nyi ma kho na'i ma yin no/_/de nas 'char te skye ba de nas chu srin 'char ba ste/_khyim bdun pa
[\[249a\]]
[\[249a.1\]]'char ba na nyi ma nub pa zhes bya ba rdzogs pa'i dus so/_/rdzogs pa'i dus de nas srog phyir mi ldog par 'gyur te/_lha dang /_lha ma yin dang /_mi rnams kyis lus la brtan par bya bar mi nus so/_/mtshan mo'i cha la zla ba 'char ba'i dus zhes pa la zla ba
[\[249a.2\]]'char ba zhes bya ba ni khu ba'i khams la 'chi ba 'jug pa'o/_/'chi ba 'char ba yin gyi khu ba'i khams ni ma yin te/_'chi ltas kyi rlung zhugs pa'i phyir ro/_/rdzogs pa'i dus de nas khu ba zad pa'i don du rtsa g.yas pa la srog nyin zhag sum cu rtsa gsum rgyu'o/_/de nas rtsa g.yon pa la nyin
[\[249a.3\]]zhag gnyis dang /_rtsa dbu ma la nyin zhag gcig ste/_'tsho ba'i nyin zhag lhag ma ni tshes zhes pa bco lnga dang /_phyogs zhes pa bcu dang /_mda' zhes pa lnga dang /_yon tan zhes pa gsum dang /_gnyis zhes pa gnyis dang /_nyin zhag gcig ste/_nyi ma'i
[\[249a.4\]]'chi ltas la bshad pa gcig gi nges pa'o/_/da ni rang gi gnas nas zhes pa la sogs pas bshad pa gnyis pa gsungs te/_'dir lus kyi lte ba'i pad+ma la rtsa bcu gnyis kyi bdag nyid can khyim gyi 'khor lo'o/_/de la skye ba'i gnas ni khyim dang po'i rtsa ste/_mngal
[\[249a.5\]]nas skyes pa'i byis pa'i dus sbyor gang yin pa de nyid glang la sogs pa mnyam pa'i rtsa'i rang bzhin can no/_/rang gi gnas de nas mchog gi cha srog gi nus pas khyim gyi 'khor lo ste/_rtsa'i 'khor lo rtsibs bcu gnyis pa dkyil 'khor drug cu'i bdag nyid can 'dod te/_nyams
[\[249a.6\]]dang lhag ma mtshungs pa yi/_/zhes pa la nyams pa ni rgyu ba'i nyin zhag rnams te/_lnga dang /_bcu dang /_bco lnga dang /_nyi shu dang /_nyi shu rtsa lnga dang /_nyi shu rtsa drug dang /_nyi shu rtsa bdun ni nyams pa'o/_/lhag ma ni lo gsum dang /_lo gnyis dang /_lo
[\[249a.7\]]gcig dang /_zla ba drug dang /_zla ba gsum dang /_zla ba gnyis dang /_zla ba gcig ni nyams pa'i lhag ma ste/_nyams pa'i lhag ma de dag rnams kyis 'dab ma dang po la sogs pa nas ji srid rtsa'i 'dab ma bdun pa'i bar de srid du rim pas lo dang zla ba ste/_lo gsum
[\[249b\]]
[\[249b.1\]]mig ri bong can gyis rtsa gsum 'dor ro/_/zla ba drug gsum zung dang zla ba rnams kyis rtsa bdun 'dor ro/_/zhag gis kyang rdzogs pa nas ni lhag ma mtshungs pa'i zhes pa la rdzogs pa'i dus ni skye ba'i gnas kyi mtshams nas bdun pa ste nyi ma dang rdul nub pa'i dus so/_/
[\[249b.2\]]rdzogs pa'i dus de nas srog gi nus pa rgyu ba'i tshe'i nyin zhag mtshungs pa rnams kyis khyim gyi rtsa yongs su 'dor te/_tshes nyin zhag bco lnga dang /_phyogs nyin zhag bcu dang /_mda' nyin zhag lnga dang /_yon tan zhes pa nyin zhag gsum ste/_nyin zhag sum cu rtsa gsum po 'di
[\[249b.3\]]rnams kyis rtsa brgyad pa dang /_dgu pa dang /_bcu pa dang /_khyim gyi rtsa bcu gcig pa dkyil 'khor lnga 'bab par byed pa ni nyi ma'i rab tu rgyu bas 'dor te rtsa g.yas pa gcig pu nas 'bab pas so/_/bcu gnyis pa ni rtsa g.yon pa la nyin zhag gnyis dang /_dbu ma la nyin zhag
[\[249b.4\]]gcig gis te lte bar rab tu zhugs pas so/_/de ltar rdzogs pa nas nyin zhag sum cu rtsa drug gis nyin mor byed pa'i 'chi ltas kyi sbyor bas mi rnams 'chi bar 'gyur ro/_/bshad pa gnyis pa'i nges pa'o/_/da ni sngon du zhes pa la sogs pas 'dab ma bcu gnyis
[\[249b.5\]]la lo gsum gyi nyin zhag 'dor ba gsungs te/_'dir khyim gyi 'khor lo la skye ba'i dus sbyor gyi rtsa ni sngon zhes brjod de/_skye ba'i dus sbyor gyi 'dab ma de la lo gsum gyi nyin zhag gi tshogs stong brgyad cu'i nang nas/_mda' dang /_me dang /_'jig rten zhes pa
[\[249b.6\]]nyin zhag gi tshogs sum cu rtsa lnga lhag pa'i sum brgya 'dor bar byed do/_/de nas 'dab ma de stong par byas te lhag ma'i nyin zhag gi tshogs bzung nas srog gi nus pa 'dab ma gnyis pa la 'jug go/_/nyin zhag gi tshogs de las rgyu ba dang bcas pa ste/_snga ma las 'dab
[\[249b.7\]]ma phyi mar rgyu ba'i nyin zhag bcu dang lhan cig tu mda' dus rtse mo can zhes pa nyin zhag gi tshogs bzhi bcu rtsa lnga lhag pa'i sum brgya 'dab ma gnyis pa la 'dor ro/_/de nas lhag ma bzung nas 'dab ma gsum pa la 'jug ste gnyis pa stong par 'gyur ro/_/slar yang de nyid la rgyu ba'i nyin
[\[250a\]]
[\[250a.1\]]zhag bco lnga dang lhan cig nyin zhag bdun cu lhag pa'i brgya 'dab ma gsum pa la 'dor ro/_/lhag ma bzung nas bzhi pa la 'jug ste gsum ba stong par 'gyur ro/_/de nas rgyu ba'i nyin zhag nyi shu dang lhan cig mig sbrul zhes pa nyin zhag gi tshogs brgyad cu rtsa gnyis 'dab ma
[\[250a.2\]]bzhi pa la 'dor ro/_/lhag ma bzung nas lnga pa la 'jug ste bzhi pa la stong par 'gyur ro/_/slar yang rgyu ba'i nyin zhag nyi shu rtsa lnga dang lhan cig ri bo mda' ste nyin zhag gi tshogs lnga bcu rtsa bdun 'dor ro/_/lhag ma bzung nas drug pa la 'jug ste lnga pa stong par 'gyur ro/_/slar yang rgyu
[\[250a.3\]]ba'i nyin zhag nyi shu rtsa drug dang lhan cig nyin zhag gi tshogs nyi shu rtsa brgyad 'dor ro/_/de nas 'dab ma bdun pa la 'jug ste drug pa stong bar 'gyur ro/_/de nas bdun pa la rgyu ba'i nyin zhag gi tshogs nyi shu rtsa bdun 'dor ro/_/lhag ma nyin zhag gi tshogs sum cu rtsa drug bzung nas
[\[250a.4\]]'dab ma brgyad par 'jug ste bdun pa stong par 'gyur ro/_/de nas brgyad pa la nyin zhag bcwa lnga 'dor ro/_/lhag ma nyin zhag nyi shu rtsa gcig bzung ba nas dgu pa la 'jug ste brgyad pa stong par 'gyur ro/_/de nas dgu pa la nyin zhag bcu 'dor ro/_/lhag ma nyin zhag bcu gcig
[\[250a.5\]]bzung nas bcu pa la 'jug ste bdun pa stong par 'gyur ro/_/de nas bcu pa la nyin zhag lnga 'dor ro/_/lhag ma nyin zhag drug bzung nas bcu gcig pa la 'jug ste bcu pa stong par 'gyur ro/_/de la nyin zhag gsum 'dor ro/_/lhag ma nyin zhag gsum bzung nas bcu gnyis pa 'jug
[\[250a.6\]]ste bcu gcig pa stong par 'gyur ro/_/de la nyin zhag gnyis 'dor ro/_/lhag ma nyin zhag gcig bzung nas lte ba la 'jug ste khyim gyi 'dab ma bcu gnyis pa'i rtsa stong par 'gyur ro/_/de ltar nyi ma'i dbu ma'i lo gsum gyi nyin zhag stong brgyad cu'i grangs rnams kyis srog
[\[250a.7\]]gi nus pas khyim gyi 'khor lo rtsibs bcu gnyis pa 'dor ro/_/de nas lte ba la nyin zhag gcig dbu mar 'bab ste de nas dbugs kyi 'khor lo btang nas rnam par shes pa srog gi rlung dang lhan cig 'gro ba drug po gzhan du 'pho bar byed do/_/nyi ma'i 'chi ltas kyi nges pa'o/_/
[\[250b\]]
[\[250b.1\]]'dir dgod pa ni sngar gyi dgod pa bzhin du rim pa gnyis la lo'i dbye ba dang nyin zhag 'dor ba'i dbye ba ste rim pa snga ma la 'chi ltas kyi nyin zhag dgod cing rim pa phyi ma la lhag ma tshe'i nyin zhag dgod do/_/'khor lo gnyis pa la nyin zhag 'dor ba dgod cing snga ma'i 'dab ma
[\[250b.2\]]ma rnams la rim pas stong pa dgod do/_/g.yas pa'i rtsa mnyam pa'i dus sbyor la skyes pa rnams la nyi ma'i 'chi ltas te mi mnyam pa'i dus sbyor la skyes pa tshe thung ba rnams la zla ba'i 'chi ltas so/_/nyi ma'i 'chi ltas kyi nges pa'o/_/da ni nyi ma'i dbu ma'i 'chi ltas dus kyi lo'i rim
[\[250b.3\]]pas lo brgya'i mtshams su byis pa'i skye bo mu stegs pa rnams kyis brjod pa sems can rnams rmongs pa skyed par byed pa gang yin pa de'i dgag pa brjod par bya'o/_/'dir mu stegs pa rnams brjod pa grag ste rtsa g.yas pa la chu tshod lnga rab tu rgyu bas tshe lo brgya'o/_/chu tshod drug
[\[250b.4\]]rab tu rgyu bas tshe lo dgu bcu'o/_/chu tshod bdun rab tu rgyu bas tshe lo brgyad cu'o/_/chu tshod brgyad rab tu rgyu bas tshe lo lnga bcu'o/_/chu tshod dgu rab tu rgyu bas tshe lo sum cu'o/_/chu tshod bcu rab tu rgyu bas tshe lo nyi shu rtsa drug go/_/chu tshod bco lnga rab tu rgyu bas tshe lo bcu bzhi'o/_/chu
[\[250b.5\]]tshod sum cu rab tu rgyu bas tshe lo bcu gnyis so/_/nyin zhag gcig rab tu rgyu bas tshe lo bcu'o/_/nyin zhag gnyis rab tu rgyu bas tshe lo brgyad do/_/nyin zhag gsum rab tu rgyu bas tshe lo drug go/_/nyin zhag bzhi rab tu rgyu bas tshe lo lnga'o/_/de nas nyin zhag la rab tu rgyu bas tshe
[\[250b.6\]]lo gsum mo zhes pa ni mu stegs pa rnams kyi g.yas kyi lam la chu tshod dang dbugs kyi nges pa'o/_/de nyid ni thams cad mkhyen pas gsungs pa'i rigs pas rnam par dpyad na mi 'thad de 'dir mi rnams kyi 'chi ltas med pa la g.yon dang g.yas kyi rtsa la lnga ste mnyam pa dang mi mnyam
[\[250b.7\]]pa'i dus sbyor rnams la dbyug gu lngar srog gi rlung 'bab bo/_/skyes bu tshe lo brgya'i srog ni g.yon dang g.yas pa dag la lo bdun du bgrod pa'i dbye bas dbugs 'phel lo/_/de nas lo drug cu rnams ni bgrod pa 'phel ba'i dbye bas chu srang 'phel lo/_/de nas lo sum cu
[\[251a\]]
[\[251a.1\]]rnams ni zla ba gsum gyis dbye bas chu tshod 'phel lo/_/de nas lo gsum dang phyogs gsum ni nyin zhag gi dbye bas 'phel lo zhes pa ni dus 'phel ba'i rigs pa'o/_/rigs pa 'di las mngal nas skyes pa'i byis pa gang zhig dus ma yin par 'chi bar 'gyur ba/_
[\[251a.2\]]lo gsum mam/_lo lnga 'am/_lo bcu gnyis sam/_nyi shu la sogs pas 'chi ba de la chu tshod lnga'i steng du chu tshod drug dang /_bdun la sogs pa rab tu rgyu ba'i rim pa ni don med pa ste/_mngal nas skyes pa nas lo gsum 'chi ba'i mtshams yin pa'i phyir ro/_/'dir gal te
[\[251a.3\]]skyes pa'i zla ba gcig gi rjes su 'chi bar 'gyur na/_de'i tshe skyes pa'i nyin zhag nas brtsams te/_srog gi rlung rdzogs pa'i dus nas tshes phyogs mda' dang yon tan la sogs pa rgyu'o/_/de bzhin du mngal nas skyes pa nas zla ba gnyis kyi mtha' dang /_zla ba gsum gyi mtha' dang
[\[251a.4\]]zla ba bzhi'i mtha' dang /_zla ba drug gi mtha' dang /_lo'i mtha' dang /_lo gnyis kyi mtha' dang /_lo gsum gyi mthar 'chi ba ni/_nyin zhag sum cu rtsa gsum rgyu ba nas g.yas kyi rtsa la sgra la sogs pa'i yon tan lnga zad pa'i dbye bas nyin zhag lnga rgyu ba dang /_g.yon gyi rtsa la snying
[\[251a.5\]]stobs la sogs pa'i yon tan gsum zad pa'i dbye bas nyin zhag gcig gi bar du lugs las bzlog pas so/_/de bzhin du lte ba la srog rab tu zhugs pa las mngal nas skyes pa'i nyin mtshan dang po la yang 'chi bar shes par bya'o/_/de bzhin du 'dab ma bcu gnyis pa la
[\[251a.6\]]srog 'char ba las nyin zhag gsum pa la 'chi ba'o/_/de bzhin du 'dab ma bcu gcig pa la srog 'char ba las nyin zhag drug pa la'o/_/de bzhin du khyim gyi 'dab ma bcu pa la srog 'char ba las nyin zhag bcu gcig pa la'o/_/de bzhin du khyim gyi 'dab ma dgu pa la srog 'char
[\[251a.7\]]ba las nyin zhag nyi shu rtsa gcig pa la'o/_/de bzhin du rim pas khyim gyi 'dab ma brgyad pa la srog 'char ba las nyin zhag sum cu rtsa drug pa la'o/_/de bzhin du khyim gyi 'dab ma bdun pa la srog 'char ba las zla ba gnyis na'o/_/de bzhin du 'dab ma drug pa la srog 'char ba las
[\[251b\]]
[\[251b.1\]]zla ba gsum na'o/_/de bzhin du lnga pa la srog 'char ba las zla ba bzhi na'o/_/de bzhin du 'dab ma bzhi pa la nyin zhag nyi shur srog 'char ba las zla ba drug na'o/_/de bzhin du phyogs dang bcas par gsum pa la srog 'char ba las lo gcig na'o/_/nyin zhag bcu gnyis
[\[251b.2\]]pa la srog 'char ba las lo gnyis na'o/_/dang po la srog 'char ba las lo gsum na'o/_/lo bzhi pa la nyin zhag ni rigs pa ma yin te/_mngal nas skyes pa nas lo brgya'i mtshams kyi bar du'o/_/'di ni nyi ma'i 'chi ltas kyi nges pa ste/_nyi ma'i ji lta ba
[\[251b.3\]]de bzhin du snying stobs la sogs pa yon tan gsum gyi dbye bas mngal nas skyes pa la zla ba'i 'chi ltas kyi nges pa'o/_/de bzhin du phyi ma'i steng gi rna ba las dbang phyug gis smras pa/_ji ltar g.yon pa de bzhin g.yas/_/de bzhin nyid du dbu ma yang /_/lo gsum
[\[251b.4\]]mthar ni 'chi ba ster/_/zhes pa ste/_gzhan gyi grub pa'i mtha' la yang la lar nges pa yod do/_/zla ba dang nyi ma'i 'chi ltas kyi nges pa'o/_/'di ltar mngal nas skyes pa rnams kyi las las nyin zhag gcig nas brtsams te/_lo gsum gyi mthar nyin zhag so so la 'chi
[\[251b.5\]]ba'i dbye bas stong brgyad cu'i dbye ba tha dad pa'i byis pa'i 'chi ba gang yin pa de ni zla ba'i lam mam/_nyi ma'i lam 'di la nges pa med do/_/'on kyang rtsa las dbugs rab rgyu ba'i 'chi ltas kyi nyin zhag rnams kyis srog gi grangs shes par byed do/_/de'i phyir 'chi ltas kyi 'khor
[\[251b.6\]]lo ni 'chi ba'i 'khor lo ste/_khyim gyi 'khor lo'i rtsa rnams las srog gis dkyil 'khor lnga rgyu ba go rims kyis yongs su 'dor ro/_/de nas lte ba la rab tu zhugs pa'i nyin zhag de la 'chi'o zhes pa ni rigs pa'o/_/nyi ma'i dbu ma rab tu rgyu bas lo brgya'i mtshams su
[\[251b.7\]]lo gsum gyi dus kyi mtshan nyid 'di ni yongs su brtags pas/_sems can thams cad kyi 'chi bar bcom ldan 'das kyis gsungs so zhes zer ro/_/de nyid ni zla ba'i phyogs gsum gyi chos kyis zla ba'i 'chi ltas su mi 'gyur te/_'dir gang zhig zla ba'i chos kyis 'chi
[\[252a\]]
[\[252a.1\]]ltas kyi 'chi bar mi 'gyur ba des na byis pa mi mkhas pa rnams kyis rab tu brtags pa'o/_/g.yon pa'i rtsa la zla ba'i chos las 'chi ltas kyi 'chi ba ji ltar med/_g.yas pa la nyi ma rab tu rgyu ba las 'chi ltas kyi 'chi bar thams cad mkhyen pas gsungs so
[\[252a.2\]]zhes pa ni mi shes pa rnams kyi tshig go/_/'dir lo gsum gyi lhag pa'i lha ni nyi ma'i sgras srog gi rlung ste/_phyogs gsum gyi bdag po zla ba'i sgras thur sel gyi rlung ngo /_/'dir i Da dang /_dmar ser dang /_su shu m+na rnams kyi bdag po ni srog dang nyi ma ste/_lte ba las steng
[\[252a.3\]]du rab tu rgyu ba'i phyir ro/_/bshang ba dang /_gci ba dang /_khu ba'i rtsa rnams kyi bdag po ni thur sel te/_lte ba las 'og tu rab tu rgyu ba'i phyir ro/_/de ltar na zla ba la 'og tu yon tan gsum dang /_nyi ma la steng du dkyil 'khor dang /_yul lnga'i yon tan lnga'o/_/des na 'og
[\[252a.4\]]dang steng gi rtsa dag las yon tan gsum gyi dbye bas g.yon pa la zla ba'i 'chi ltas dang /_yon tan lnga'i dbye bas g.yas pa la nyi ma'i 'chi ltas so/_/zla ba dang nyi ma'i 'chi ltas kyi nges pa'o/_/da ni dus kyi lo zhes pa la sogs pas dbu ma yongs su rdzogs pa'i dus su 'chi ba'i mtshan
[\[252a.5\]]nyid gsungs te/_'dir skyes pa dang /_bud med rnams kyi lus la snying stobs dang /_rdul dang /_mun pa'i dbye bas srog rab tu rgyu ste/_phyed dang bcas pa'i zla ba bcu lhag pa'i lo dgu bcu rtsa drug gi bar du g.yon dang g.yas la dkyil 'khor lnga 'bab bo/_/lo gsum dang phyogs gsum
[\[252a.6\]]gyi bar ni dbu ma'i dus te tshe lo brgya pa'i mi rnams kyi nges pa'o/_/de la g.yon pa dang /_g.yas pa dang /_dbu ma'i rtsa gsum gyi snying stobs dang /_rdul dang mun pa'i rang bzhin can te/_'di rnams las 'chi ba ni mun pa'i rtsa la rgyu ba'i grangs srog dang thur sel gyi rang bzhin gyis bzung
[\[252a.7\]]nas g.yon pa dang g.yas pa la mi mnyam pa dang mnyam pa'i nyin zhag gis rgyu ste dus kyi lo ste lo gsum dang /_phyogs gsum gyi bar du nyin zhag bgrod pa'i dbang gis zhes pa la/_nyin zhag ni nyi shu rtsa lnga lhag pa'i brgya phrag bcu gcig ste/_de dag gi bgrod pa'i dbang gis
[\[252b\]]
[\[252b.1\]]ji srid srog zad par 'gyur ba de srid du 'pho zhing rgyu bar byed pa ste/_zla ba zhes bya ste g.yon pa'i lam dang /_nyi ma'i lam g.yas pa la mi mnyam mnyam pa'i nyin zhag re re 'phel bas rim pas so zhes pa ni gal te lug la sogs pa mi mnyam pa'i dus sbyor la skyes par gyur na
[\[252b.2\]]g.yon pa'i rtsa la nyin zhag gcig rgyu'o/_/gal te glang la sogs pa mnyam pa'i dus sbyor la skyes par gyur na g.yas pa la nyin zhag gnyis rgyu'o/_/de nas slar yang 'pho ba'i dbye ba ni mi mnyam mnyam pa'i nyin zhag rnams kyis g.yon pa la rgyu ba'i mjug dang /_g.yas
[\[252b.3\]]pa la rgyu ba'i mjug tu rgyu ba'i nyin zhag gi ched kyis byed pa ni bcu gnyis rtsibs kyi khyim gyi 'khor lo la rim pas dkyil 'khor lnga yongs su dor ba'i slad du ste/_g.yon gyi rtsa la nam mkha' la sogs pa'i dkyil 'khor zad pa'i don du 'pho bar byed cing g.yas kyi rtsal sa la
[\[252b.4\]]sogs pa'i dkyil 'khor zad pa'i don du 'pho bar byed do/_/'dir g.yon pa la rgyu ba'i nyin zhag lnga dang /_'pho ba'i nyin zhag rnams kyis lug la sogs pa mi mnyam pa'i 'dab ma drug po rnams la stong pa'i dkyil 'khor rab tu 'bab pa srog gi rlung gis 'dor ro/_/g.yas
[\[252b.5\]]pa la rgyu ba'i nyin zhag drug dang /_'pho ba'i nyin zhag drug rnams kyis glang la sogs pa mnyam pa'i dus sbyor drug po rnams la sa'i dkyil 'khor rab tu 'bab pa srog gis 'dor ro/_/de bzhin du g.yon pa'i rtsa la nyin zhag bcu gcig gis rlung gi dkyil 'khor 'dor ro/_/g.yas
[\[252b.6\]]pa la nyin zhag bcu gnyis kyis chu'i dkyil 'khor 'dor ro/_/de bzhin du g.yon pa'i 'dab ma la nyin zhag bcu bdun gyis me'i dkyil 'khor 'dor ro/_/g.yas pa'i 'dab ma la nyin zhag bcwa brgyad kyis me'i dkyil 'khor 'dor ro/_/slar yang g.yon pa'i 'dab ma la nyin
[\[252b.7\]]zhag nyi shu rtsa gsum gyis chu'i dkyil 'khor 'dor ro/_/g.yas pa'i 'dab ma la nyin zhag nyi shu rtsa bzhis rlung gi dkyil 'khor 'dor ro/_/slar yang g.yon pa'i 'dab ma drug la nyin zhag nyi shu rtsa dgus sa'i dkyil 'khor 'dor ro/_/g.yas pa la nyin zhag gsum cus nam
[\[253a\]]
[\[253a.1\]]mkha'i dkyil 'khor 'dor te/_de ltar mi mnyam pa dang mnyam pa'i nyin zhag rnams g.yon pa dang g.yas pa la rgyu ba dang /_nyin zhag sum cu po rnams kyi 'pho ba'i nyin zhag sum cus dus sbyor bcu gnyis kyi rtsa'i 'dab ma rnams la dkyil 'khor lnga yongs
[\[253a.2\]]su 'dor ro/_/de nas g.yon pa'i rtsa mi mnyam pa'i 'dab ma rnams la rgyu ba'i nyin zhag sum cu rtsa gcig dang /_'pho ba'i nyin zhag sum cu rtsa gcig gis kyang snying stobs kyi khams zad do/_/g.yas pa'i rtsa la nyin zhag sum cu rtsa gnyis rgyu ba dang /_'pho ba'i nyin zhag
[\[253a.3\]]sum cu rtsa gnyis kyang rdul gyi khams zad do/_/de nas mi mnyam pa'i 'dab ma la rgyu ba'i nyin zhag sum cu rtsa gsum dang 'pho ba'i nyin zhag sum cu rtsa gsum gyis mun pa'i khams zad de/_de ltar bad kan gyi rtsa zad pa ni snying stobs kyi khams dang /_mkhris pa'i rtsa zad pa ni
[\[253a.4\]]rdul gyi khams dang /_rlung gi rtsa zad pa ni mun pa'i khams zhes brjod de rgyu ba'i nyin zhag sum cu rtsa gsum dang 'pho ba'i nyin zhag sum cu rtsa gsum gyis so/_/khyim gnyis ka'i nyin zhag bsdus pas nyin zhag gsum gyis dman pa'i lo gsum dang /_phyogs gsum
[\[253a.5\]]gyis nyin zhag nyi shu rtsa gnyis lhag pa'i brgya phrag bcu gcig tu 'gyur ro/_/dkyil 'khor lnga dang snying stobs dang /_rdul dang mun pa'i rtsa gcod pa ni srog gi rlung gis gnas yongs su 'dor ba ste/_de ltar phyed dang bcas pa'i zla ba dang ji srid lo gsum gyi nyin zhag rnams
[\[253a.6\]]srog rgyu bas so/_/de nas gzhan ni sum cu dag dang ste mngal bzung ba'i zla ba'i nyin zhag gi tshogs nyin zhag sum cu'i bdag nyid dang /_'tsho ba dag gi mtshan mo gsum gyi bar du g.yas pa'i rtsa la rgyu zhing 'pho ba thams cad med pas/_nyin zhag sum cu rtsa gsum gyi bar du
[\[253a.7\]]phung po dang khams rnams rnam par gcod pa ste/_'dir gzugs la sogs pa'i phung po lnga dang /_sa la sogs pa'i khams lnga dang /_lus kyi dbang po la sogs pa'i dbang po lnga dang /_dri la sogs pa'i yul lnga dang /_bshang lam la sogs pa'i las kyi dbang
[\[253b\]]
[\[253b.1\]]po lnga dang /_smra ba la sogs pa'i las kyi dbang po'i yul lnga ste/_'di dag rnams nyin zhag sum cu rtsa gsum gyis gcod cing phan tshun yang dag par sbyor ba med par 'gyur ro/_/de nas dbugs kyi 'khor lo zad pa'i don du nyin zhag gcig dbu ma la 'jug go/_/phung po drug
[\[253b.2\]]pa dang /_khams drug pa dang /_dbang po drug pa dang /_yul drug pa dang /_las kyi dbang po drug pa dang /_las kyi dbang po'i yul drug pa khu ba 'pho ba ni 'chi ba'i mthar 'gyur te/_phung po dang khams dang skye mched rnam par gcad pa'i nges pa'o/_/da ni dbugs zhes pa la
[\[253b.3\]]sogs pas skyes par gyur pa rnams kyi 'chi ba'i dbugs rgyu ba gsungs te/_'dir lus la dbugs kyi 'khor lo dang chu srang gi 'khor lo dang /_chu tshod kyi 'khor lo dang nyin zhag gi 'khor lo ni phyi rol la ji lta ba de bzhin du lus la yang ngo /_/de la dbugs drug gi bdag nyid ni
[\[253b.4\]]dbugs kyi 'khor lo'o/_/chu srang drug cu'i bdag nyid ni chu srang gi 'khor lo'o/_/chu tshod drug cu'i bdag nyid ni chu tshod kyi 'khor lo'o/_/nyin zhag stong brgyad cu'i bdag nyid ni 'chi ltas kyi 'khor lo'o/_/nyin zhag lnga bcu rtsa drug lhag pa'i brgya phrag bcu gcig gi bdag
[\[253b.5\]]nyid ni dus kyi 'chi ba'i nyin zhag gi 'khor lo'o/_/'khor lo 'di rnams la 'chi ba ni dbugs kyi rang bzhin dang chu srang gi rang bzhin dang chu tshod kyi rang bzhin dang nyin zhag gi rang bzhin gyi rgyu ste/_g.yon gyi rtsa dang g.yas kyi rtsa la grangs bzhin du re re lhag pas so/_/dang por re
[\[253b.6\]]zhig dbugs rgyu ba ni bgrod pa'i yan lag las ni lo bdun dag gis zhes pa ste/_'dir skyes pa gang la lo brgya'i mtshams su 'chi ltas med na dus kyi 'chi ba 'byung bar 'gyur ro/_/de'i bgrod pa gnyis ni g.yon pa'i rtsa dang g.yas pa'i rtsa la dkyil 'khor lnga 'bab pa can gyi
[\[253b.7\]]srog gi rlung 'bab po/_/de nas bgrod pa gsum pa la g.yon pa'i rtsa'i nam mkha'i dkyil 'khor la dbugs gcig rgyu'o/_/bzhi pa la mi rgyu'o/_/de nas lo gsum pa'i bgrod pa lnga pa la g.yas pa'i rtsa'i sa'i dkyil 'khor la dbugs gnyis rgyu'o/_/slar yang
[\[254a\]]
[\[254a.1\]]bgrod pa drug pa la mi rgyu'o/_/de nas bgrod pa bdun pa la g.yon pa'i rtsa'i nam mkha'i dkyil 'khor la dbugs gsum rgyu'o/_/brgyad pa la ma yin no/_/de bzhin du dgu pa la g.yas pa'i rtsa'i sa'i dkyil 'khor la gzugs bzhi rgyu'o/_/bcu pa
[\[254a.2\]]la ma yin no/_/slar yang bcu gcig pa la g.yon gyi rtsa'i stong pa'i dkyil 'khor la dbugs lnga rgyu'o/_/bcu gnyis pa la ma yin no/_/de nas bgrod pa bcu gsum pa la g.yas pa'i rtsa'i sa'i dkyil 'khor la dbugs drug rgyu'o/_/bgrod pa bcu bzhi pa la ma yin no/_/
[\[254a.3\]]de ltar dbugs drug gis 'khor lo ste/_de ni lib+tA 'am chu srang gcig tu 'gyur ro/_/'di la phyed dang bcas pa'i zla bas dman pa'i lo bdun no/_/mtshams 'di nas chu srang gi 'khor lo'i steng du dbugs rgyu bar mi 'gyur zhing chu srang gi dngos pos chu srang rgyu ba ni bgrod pa 'gro
[\[254a.4\]]ba'i dbang las lo ni drug cus kyang zhes pa ste/_lo bdun po de'i steng du gzhan lo drug cu ji srid par gcig gis bar du chod pa'i bgrod pa dag gis g.yon gyi rtsa'i nam mkha'i dkyil 'khor la gcig la sogs pas mi mnyam pa'i chu srang rnams chu srang lnga bcu rtsa dgu'i par dang /_
[\[254a.5\]]g.yas kyi rtsa'i sa'i dkyil 'khor la gnyis la sogs pas mnyam pa rnams chu srang drug cu'i bar du mi mnyam pa dang mnyam pa'i dus sbyor gyi rang bzhin gyi 'dab ma drug drug la rgyu'o/_/chu srang drug cus chu srang gi 'khor lo ste/_de nyid ni chu tshod gcig tu 'gyur ro/_/lo drug cu rtsa
[\[254a.6\]]bdun gyi mtshams 'di nas 'chi ba chu tshod kyi rang bzhin gyis chu tshod rgyu ba ni zla ba gsum las sum cu'i lo yis zhes pa ste slar yang chu tshod gcig dang por byas nas g.yon gyi rtsa dang g.yas kyi rtsa la mi mnyam pa dang mnyam pa'i chu tshod gcig gis bar du chod pas rgyu ste/_bgrod pa phyed
[\[254a.7\]]la zla ba gsum gyis g.yon gyi rtsa'i nam mkha'i dkyil 'khor la chu tshod gcig rgyu'o/_/gzhan zla ba gsum gyis ma yin no/_/slar yang gzhan bgrod pa byed la zla ba gsum gyis g.yas kyi rtsa'i sa'i dkyil 'khor la chu tshod gnyis rgyu'o/_/de ltar zla ba gsum gsum
[\[254b\]]
[\[254b.1\]]gyis g.yon dang g.yas kyi khyim gyi 'dab ma drug drug gis nam mkha'i dkyil 'khor dang sa'i dkyil 'khor la 'chi ba'i chu tshod kyi rang bzhin gyis chu tshod drug cu po rnams rgyu'o/_/de'i phyir phyed dang bcas pa'i zla ba'i dman pa'i lo dgu bcu rtsa bdun gyi mtshams su chu tshod
[\[254b.2\]]kyi 'khor lo rgyu ste/_de nyid nyin zhag gcig tu 'gyur ro/_/de nas g.yon pa dang g.yas pa'i rtsa la nyin zhag gi rang bzhin gyis nyin zhag gi 'khor lo sngar brjod pa'i rim pas rgyu ste/_de'i phyir nyin zhag bgrod pa'i dbang las dus kyi lo dang /_phyogs kyis kyang zhes pa
[\[254b.3\]]ste/_lo gsum dang phyogs gsum dang kyang yig gis gzhan nyin zhag sum cus kyang ngo /_/'dir 'chi ba'i nyin zhag rgyu ba'i grangs ni dus kyi 'khor lo dag las phyed bcas sum cu gnyis kyis bgos pa'i zhes pa ste/_nyi shu rtsa lnga lhag pa'i brgya phrag bcu gcig las
[\[254b.4\]]thob pa'i nyin zhag gi tshogs ni lte ba'i mthar thug par rig par bya'o/_/'dir phyed dang bcas pa'i sum cu rtsa gnyis kyis thob pa rgyu ba'i nyin zhag sum cu rtsa bzhi dang /_chu tshod sum cu rtsa drug dang /_chu srang lnga bcu rtsa lnga dang /_phyed dang bcas pa'i dbugs gnyis te/_
[\[254b.5\]]'di dag las nyin zhag gcig ni lte ba la'o/_/lhag ma ni g.yon dang g.yas pa'i 'chi ltas su rig par bya'o/_/nyin zhag so sor rgyu ba ni chu tshod lhag par 'gyur te/_mtha'i rgyu ba ni g.yas pa'i rtsa la'o/_/dus kyi 'chi ba'i nges pa'o/_/da ni phyogs zhes pa la sogs pas lte
[\[254b.6\]]ba'i 'khor lo la sogs pa'i rtsa 'chad pa gsungs te/_'dir lte ba la khyim gyi rtsa bcu gnyis dang dkyil 'khor drug cu 'bab par byed pa drug cu ste/_dgu yis bsnun pa'i lag 'gro zhes pa brgyad la dgu yis bsnun pa ni bdun cu rtsa gnyis su 'gyur ro/_/dgu yis bsnun pa'i lag 'gro
[\[254b.7\]]lte ba'i 'khor lo 'di las phyogs dang phyogs la rtsa ni gcod par byed do/_/'dir phyogs ni nyin zhag bco brgyad kyis rig par bya ste/_phyogs des lo gsum la g.yon gyi stong pa la sogs pa'i dkyil 'khor 'bab par byed pa'i rtsa sum cu 'dor zhing g.yas kyi sa la sogs pa'i dkyil
[\[255a\]]
[\[255a.1\]]'khor 'bab par byed pa sum cu 'dor ro/_/de ltar sum cu sum cu ste phyogs drug cus srog gi rlung gis yongs su 'dor ro/_/thams cad du dkyil 'khor gyi rtsa rnams las lo gsum gyi phyogs rnams kyis drug gis cha shas yongs su dor nas dkyil 'khor lnga 'bab par
[\[255a.2\]]byed pa 'dor ro/_/las kyi 'khor lo bya ba zhes pa'i tshigs las nyin zhag rtse mo can gyis rtsa ni re re 'dor zhes pa las 'dir lus la las kyi 'khor lo ni lag pa dag gi tshigs drug dang rkang pa dag gi tshigs drug po rnams la zla ba bcu gnyis kyi dbye ba las bcu gnyis kyi dbye bas tha dad pa'i
[\[255a.3\]]'khor lo bcu gnyis kyi bdag nyid do/_/tshigs kyi 'khor lo so so la rtsa sum cu ste tshigs bcu gnyis po rnams la rtsa sum brgya drug cu'o/_/de rnams las g.yas pa'i phrag pa dang dpung pa'i tshigs pa la chu srin gyi tshes grangs sum cu'i dbye bas rtsa sum cu'o/_/g.yon pa'i
[\[255a.4\]]phrag pa dang dpung pa'i tshigs la dbo'i zla ba'i tshes grangs sum cu'i dbye bas rtsa sum cu'o/_/de bzhin du g.yas pa'i nye ba'i dpung pa'i tshigs la nag pa'i zla ba'i rtsa rnams so/_/g.yon pa'i nye ba'i dpung pa'i tshigs las ga'i zla ba'i rtsa rnams so/_/g.yas pa'i lag pa dang
[\[255a.5\]]nye ba'i dpung pa'i tshigs la snon gyi zla ba'i rtsa rnams so/_/g.yon pa'i lag pa dang nye ba'i dpung ba'i tshigs la chu stod kyi zla ba'i tshes grangs sum cu'i dbye bas rtsa sum cu ste lag pa dag gi tshigs drug gi las kyi 'khor lo rnam pa drug la rtsa brgyad cu lhag pa'i brgya'o/_/de nas g.yas
[\[255a.6\]]pa'i brla dang dpyi'i tshigs la gro bzhin gyi zla ba'i tshes sum cu'i dbye bas rtsa sum cu'o/_/g.yon pa'i brla dang dpyi'i tshigs la khrums kyi zla ba'i rtsa sum cu'o/_/de bzhin du g.yas pa'i brla dang byin pa'i tshigs la tha skar gyi zla ba'i rtsa sum cu'o/_/g.yon pa'i brla dang byin pa'i tshigs
[\[255a.7\]]la smin drug gi zla ba'i rtsa sum cu'o/_/g.yas pa'i rkang pa dang byin pa'i tshigs la mgo'i zla ba'i rtsa sum cu'o/_/g.yon pa'i rkang pa dang byin pa'i tshigs la rgyal gyi zla ba'i tshes sum cu'i rang bzhin can gyi rtsa sum cu ste de ltar rkang pa dag gi tshigs drug gi las kyi 'khor lo la rtsa
[\[255b\]]
[\[255b.1\]]brgyad cu lhag pa'i brgya'o/_/las kyi dbang po'i bya ba 'jug pa'i dang por gyur pa'i phyir las kyi 'khor lo'o/_/rtsa 'di dag las nyin zhag rtse mo can gyis te so sor nyin zhag gsum gsum gyis rgyu ba las lo gsum gyi nyin zhag brgyad cu lhag pa'i stong gi grangs 'di rnams kyis rtsa
[\[255b.2\]]sum brgya drug cu srog gi rlung gis 'dor ro/_/bya ba zhes pa'i zhes pa ni len pa dang 'gro ba la sogs pa'i bya ba byed pa'i phyir bya ba zhes pa ste/_lag pa dang rkang pa'i sor mo'i tshigs drug cu rnams la rtsa drug gi bdag nyid kyi 'khor lo ste/_sa dang chu dang me dang rlung dang stong pa
[\[255b.3\]]dang ye shes kyi rtsa'i rang bzhin can gyi bdag nyid do/_/tshigs so so la gnas pa ni rtsa drug gi bdag nyid do/_/tshigs drug cu po rnams la rtsa sum brgya drug cu'o/_/de dag las rtsa so so ni nyin zhag gsum gsum gyis yongs su 'dor te las kyi 'khor lo la ji lta ba bzhin no/_/gang
[\[255b.4\]]gi tshe g.yas pa'i lag pa dang nye ba'i dpung ba'i tshigs pa la rtsa sum cu 'dor ba de'i tshe lag pa g.yas kyi sor mo lnga'i steng rnams su rtsa drug drug 'dor te/_de ltar zla ba'i nyin zhag tshes rnams kyis sor mo lnga po rnams la rtsa sum cu 'dor ro/_/g.yon pa la yang de bzhin du rig par bya'o/_/
[\[255b.5\]]gang gi tshe g.yas pa'i dpung pa dang nye ba'i dpung pa'i tshigs la 'dor ba de'i tshe sor mo'i tshigs dbu ma'i mtshams rnams la rtsa sum cu 'dor ro/_/g.yon pa la yang de bzhin no/_/gang gi tshe g.yas pa'i phrag pa dang dpung pa'i tshigs la 'dor ba de'i tshe sor mo'i 'og gi tshigs kyi
[\[255b.6\]]mtshams rnams la nyin zhag dgu bcus rtsa sum cu 'dor ro/_/g.yon pa la yang de bzhin du shes par bya'o/_/gang gi tshe g.yas pa'i rkang pa dang byin pa'i tshigs la rtsa sum cu 'dor ba de'i tshe rkang pa g.yas pa'i sor mo'i steng gi tshigs kyi mtshams rnams la nyin zhag dgu bcus rtsa
[\[255b.7\]]sum cu 'dor ro/_/g.yon pa la yang de bzhin no/_/gang gi tshe g.yas pa'i byin pa dang brla'i tshigs la 'dor ba de'i tshe sor mo'i dbu ma'i tshigs kyi mtshams rnams la rtsa sum cu 'dor ro/_/rkang pa g.yon pa la yang de bzhin du shes par bya'o/_/gang gi tshe g.yas pa'i dpyi dang
[\[256a\]]
[\[256a.1\]]brla'i tshigs la 'dor ba de'i tshe rkang pa'i sor mo'i 'og gi tshigs kyi mtshams rnams la rtsa sum cu 'dor ro/_/g.yon pa la yang de bzhin du shes par bya'o/_/da ni rtsa rnams kyi lhag pa'i lha'i yi ge brjod par bya ste 'dir g.yon pa'i phrag pa dang dpung pa'i tshigs la nam mkha' la
[\[256a.2\]]sogs pa'i dbyangs thung ngus phye ba'i ka sde lugs las bzlog pas so/_/de bzhin du g.yas pa'i phrag pa dang dpung pa'i tshigs la ye shes la sogs pa'i dbyangs ring pos phye ba'i ka sde'o/_/g.yon pa'i dpung pa dang nye ba'i dpung pa'i tshigs la nam mkha' la sogs pa'i dbyangs thung ngus phye
[\[256a.3\]]ba'i tsa sde'o/_/g.yas pa la ye shes la sogs pa'i dbyangs ring po drug gis phye ba'o/_/g.yon pa'i lag pa dang nye ba'i dpung pa'i tshigs la nam mkha' la sogs pa'i dbyangs drug gis phye ba'i Ta sde'o/_/g.yas pa la ye shes la sogs pa'i dbyangs kyis phye ba'o/_/de ltar byang du bgrod pa la
[\[256a.4\]]zla ba drug go/_/de nas lho la g.yas pa'i dpyi dang brla'i tshigs la ye shes la sogs pa'i dbyangs ring po drug gis phye ba'i pa sde'o/_/g.yon pa la nam mkha' la sogs pa'i dbyangs thung ngus phye ba'o/_/de bzhin du g.yas pa'i byin pa dang brla'i tshigs la ye shes la sogs pa'i dbyangs drug
[\[256a.5\]]gis phye ba'i ta sde'o/_/g.yon pa la nam mkha' la sogs pa'i dbyangs thung ngus phye ba'o/_/de bzhin du g.yas pa'i rkang pa dang byin pa'i tshigs la ye shes la sogs pa'i dbyangs ring po drug gis phye ba'i sa sde'o/_/g.yon pa la nam mkha' la sogs pa'i dbyangs thung ngus phye ba ste nam mkha'i
[\[256a.6\]]gsal byed la sogs pa lugs las bzlog pas so/_/de ltar ring po dang /_thung ngu'i dbye bas sde pa so so la yi ge sum cu'i bdag nyid ni las kyi 'khor lo'i 'khor lo bcu gnyis kyi rtsibs sum cu po rnams la'o/_/de nas bya ba'i 'khor lo'i g.yas pa'i mthe bo la sogs pa'i tshigs so so la
[\[256a.7\]]ka yig la sogs pa'i gsal byed so so ye shes la sogs pa'i dbyangs ring po drug gis phye ba ste/_mthe bo'i 'og gi tshigs kyi mtshams kyi rtsa drug gi bdag nyid la ye shes la sogs pa'i dbyangs kyis phye ba'i gsal byed ka yig go/_/mdzub mo'i tshigs la kha yig go/_/gung mo'i tshigs la
[\[256b\]]
[\[256b.1\]]ga yig go/_/ming med kyi tshigs la g+ha yig go/_/mthe'u chung gi tshigs la ye shes la sogs pa'i dbyangs ring po drug gis phye ba'i nga yig go/_/g.yon pa'i mthe'u chung gi 'og gi tshigs kyi mtshams la nam mkha' la sogs pa'i dbyangs thung ngus phye ba'i nga yig go/_/ming med kyi tshigs
[\[256b.2\]]la g+ha yig go/_/gung mo'i tshigs la ga yig go/_/mdzub mo'i tshigs la kha yig go/_/mthe bo'i tshigs la nam mkha' la sogs pa'i dbyangs thung ngu drug gis phye ba'i ka yig go/_/de bzhin du g.yas pa'i mthe bo la sogs pa'i tshigs kyi phreng ba gnyis pa la dbyangs ring pos phye ba'i tsa sde 'o/_/
[\[256b.3\]]g.yon pa la dbyangs thung ngus phye ba'o/_/de bzhin du g.yas pa'i tshigs kyi phreng ba gsum pa la dbyangs ring pos phye ba'i Ta sde'o/_/g.yon pa la dbyangs thung ngus phye ba'o/_/de bzhin du g.yas pa'i rkang pa'i sor mo'i tshigs rnams la dbyangs ring pos phye ba'i pa sde'o/_/g.yon pa la dbyangs
[\[256b.4\]]thung ngus phye ba'o/_/g.yas pa'i tshigs dbu ma rnams la dbyangs ring pos phye ba'i ta sde'o/_/g.yon pa la nam mkha' la sogs pa'i dbyangs thung ngus phye ba'o/_/g.yas pa'i steng gi tshigs kyi mtshams rnams la dbyangs ring pos phye ba'i sa sde'o/_/g.yon pa'i sor mo'i tshigs kyi mtshams rnams
[\[256b.5\]]la nam mkha' la sogs pa'i dbyangs drug gis phye ba'i lugs las bzlog pas so zhes pa ni lo dang po la ste/_gnyis pa la yon tan dang 'phel bas phye ba dang /_gsum pa la ya Na ra bsgyur ba la sogs pas phye ba'i sde pa drug go/_/'di ni rgyas par 'chad par 'gyur ba las brjod par bya ste 'dir ma spros
[\[256b.6\]]so/_/mgrin pa dag las rgyu skar rtsa ni nyin dang nyin la zla ba'i nang du rim pas 'dor ba ste zhes pa ni mgrin pa'i 'khor lo las rgyu skar nyi shu rtsa brgyad kyi rtsa de dag dbyangs kyi bdag nyid kyi nyin zhag nyi shu rtsa brgyad kyis 'dor ro/_/thig ler gnas pa ste dpral bar gnas pa zla ba'i rkang pa rtsa bcu bzhi'i
[\[256b.7\]]bdag nyid ni dbyangs shin tu ring po bcu bzhi'i nyin zhag bcu bzhis phyogs kyi nang du 'dor ro/_/gza'i rtsa ni yul dang snying stobs la sogs pa'i yon tan gyi nyin zhag brgyad kyis 'dor ro/_/gsang bar gnas pa gsal byed sum cu'i bdag nyid kyi rtsa rnams ni dus kyi 'chi bas 'dor te rtsa gcod pa'i
[\[257a\]]
[\[257a.1\]]nges pa'o/_/da ni sde pa zhes pa la sogs pas las kyi 'khor lo la rtsa rnams nyi ma'i rang bzhin gyis srog gi rim pa dang rim pa ma yin pas gcod pa sde pa'i ming rnams kyis gsungs te/_'dir las kyi 'khor lo rtsibs bcu gnyis pa la rkang pa dang /_
[\[257a.2\]]lag pa'i tshigs bcu gnyis po rnams la so sor rtsa sum cu'i bdag nyid kyi 'khor lo'o/_/mchu'i zla ba la sogs pa'i tshes sum cu'i lhag pa'i lha dang ldan pa'i 'khor lo bcu gnyis po de dag las g.yas pa'i lag pa dang rkang pa'i tshigs drug la rnam par bcad pa la
[\[257a.3\]]sogs pa dbyangs ring po drug gis phye ba'i ka la sogs pa'i sde pa drug gsal byed kyi chos kyis sdud pa'i rim pas so/_/de bzhin du g.yon pa'i lag pa dang rkang pa dag gi tshigs kyi 'khor lo drug la nam mkha' la sogs pa'i dbyangs thung ngu'i dbye bas phye ba'i sde pa drug nam
[\[257a.4\]]mkha' la sogs pa'i gsal byed kyi chos kyis skyed pa'i rim pa ste so sor sdud pa'i brjod pa nga yig la sogs pas so/_/sde pa'i dbyangs dang bcas pa de dag rnams las nyin mor byed pa srog gi rlung 'chi ba dang lhan cig khyim gyi dbye bas bgrod par rgyu ba ste zhes pa la bgrod pa ni
[\[257a.5\]]dang po byang du bgrod pa ste chu srin la sogs pa dang mchu'i zla ba la sogs pa'o/_/bgrod pa de nyid lag pa g.yas pa dang g.yon pa'i tshigs kyi 'khor lo drug po rnams la rgyu'o/_/de bzhin du bya ba'i 'khor lo la lag pa'i sor mo'i tshigs kyi mtshams kyi 'khor lo rtsa drug gi bdag nyid can
[\[257a.6\]]sum cu po rnams kyi sor mo'i tshigs kyi 'khor lo so so re re la ka la sogs pa'i gsal byed rnams te/_lag pa g.yas pa'i sor mo'i tshigs kyi mtshams kyi 'khor lo rnams pa dbyangs ring po drug gis phye ba rnams sdud pa'i rim pas rgyu'o/_/g.yon pa la nam mkha' la sogs
[\[257a.7\]]pa'i gsal byed rnam mkha' la sogs pa'i dbyangs kyis phye ba rnams skyed pa'i rim pas so/_/de bzhin du lhor bgrod pa la las kyi zhes bya ba rkang pa gnyis kyi tshigs kyi 'khor lo drug po rnams dang bya ba zhes bya ba sor mo'i tshigs rnams la'o/_/'dir mchu'i zla ba dang chu
[\[257b\]]
[\[257b.1\]]srin gyi 'pho ba la tshes kyi dbye bas zla ba dang 'pho ba'i gza'i dbye bas nyi ma rgyu bar shes par bya'o/_/gang du nyi ma 'phel ba der zla ba 'grib bo/_/gang du zla ba 'phel ba der nyi ma 'grib bo/_/'di ltar chu srin la sogs pa la nyi ma 'phel te g.yas kyi phrag pa
[\[257b.2\]]dang dpung pa'i tshigs kyi 'khor lo chu srin gyi rtsa sum cu'i bdag nyid rnams la ka la sogs pa dbyangs ring pos phye ba sum cu rnams ming gi chos can dang srog gi chos can gyi lhag pa'i lha'o/_/rtsa dang po la k+kAH ste de bzhin du tshigs gsum gsum po thams cad la yi ge
[\[257b.3\]]rnams rim pa bzhin du k+kAH k+k+lI k+kU k+k+rI k+kI k+kA zhes pa ni dang po'i rtsa drug dang de bzhin du bya ba'i 'khor lo'i mthe bo g.yas pa'i 'og gi tshigs kyi rtsa drug po rnams la'o/_/de bzhin du kh+khAH kh+kh+lI kh+khU kh+kh+rI kh+khI kh+khA zhes pa ni las kyi 'khor lo'i gnyis pa'i rtsa drug dang bya ba'i 'khor lo'i mdzub mo'i
[\[257b.4\]]'og gi tshigs kyi mtshams kyi rtsa drug la'o/_/de bzhin du g+gAH g+g+li g+gU g+g+rI g+gI g+gA zhes pa ni las kyi 'khor lo'i gsum pa'i rtsa drug dang bya ba'i 'khor lo'i gung mo'i 'og gi tshigs kyi mtshams kyi rtsa drug la'o/_/de bzhin du g+h+g+hAH g+h+g+h+lI g+h+g+hU g+h+g+h+rI g+h+g+hI g+h+g+hA zhes pa ni las kyi 'khor lo'i
[\[257b.5\]]bzhi pa'i rtsa drug dang bya ba'i 'khor lo'i ming med kyi 'og gi tshigs kyi mtshams kyi rtsa drug la'o/_/de bzhin du d+bAH d+d+lI d+dU d+d+rI d+dI d+dA zhes pa ni las kyi 'khor lo'i lnga pa'i rtsa drug dang bya ba'i 'khor lo'i mthe chung gi 'og gi tshigs kyi mtshams kyi rtsa drug la'o/_/
[\[257b.6\]]de ltar nyin zhag drug drug gis sa la sogs pa'i dkyil 'khor nyi mas 'dor te nyin zhag sum cus dkyil 'khor lnga 'dor/_/de nas g.yon pa'i rtsar bum pa la yang dag par 'pho'o/_/der las kyi 'khor lo dang bya ba'i 'khor lo la yang nam mkha' la sogs pa'i
[\[257b.7\]]rim pas ka sde'o/_/'dir dbo'i zla ba dang bum pa'i 'pho ba g.yon pa'i phrag pa dang dpung pa'i tshigs kyi las kyi 'khor lo'i rtsa sum cu po rnams la nam mkha'i dkyil 'khor la sogs pas nga yig la sogs pa'i gsal byed nam mkha' la sogs pa'i dbyangs thung ngus phye
[\[258a\]]
[\[258a.1\]]ba rnams so/_/'di lta ste nga ngi ng+Ri ngu ng+li ngaM zhes pa ni nam mkha' la sogs pa'i dkyil 'khor drug gi mtshan nyid kyi dang po'i rtsa drug dang bya ba'i 'khor lo'i g.yon pa'i mthe'u chung gi 'og gi tshigs kyi rtsa drug la'o/_/de bzhin du g+ha g+hi g+h+ri g+hu g+h+li g+haM zhes pa ni
[\[258a.2\]]las kyi 'khor lo'i gnyis pa rlung gi dkyil 'khor gyi rang bzhin gyi rtsa drug dang bya ba'i 'khor lo'i ming med kyi 'og gi tshigs kyi mtshams kyi rtsa drug la'o/_/de bzhin du ga gi gri gu gli ga~M zhes pa ni las kyi 'khor lo'i gsum pa me'i dkyil 'khor gyi rtsa drug dang bya ba'i 'khor lo'i
[\[258a.3\]]gung mo'i 'og gi tshigs kyi mtshams kyi rtsa drug la'o/_/de bzhin du kha khi khri khu kh+li khaM zhes pa ni las kyi 'khor lo'i bzhi pa chu'i dkyil 'khor gyi rtsa drug dang bya ba'i 'khor lo'i mdzub mo'i 'og gi mtshams kyi tshigs drug la'o/_/de bzhin du ka ki kri ku kli kaM zhes pa ni las
[\[258a.4\]]kyi 'khor lo'i lnga pa sa'i dkyil 'khor gyi rtsa drug dang bya ba'i 'khor lo'i mthe bo'i 'og gi dang po'i tshigs kyi mtshams kyi rtsa drug la ka yig gi dbyangs drug ste/_de ltar dus gcig la g.yas pa dang g.yon pa la sdud pa dang skyed pa'i dbye bas chu srin dang bum pa dag gi ka
[\[258a.5\]]la sogs pa'i dbyangs drug cu'o/_/de nas tsa sde dbyangs dang bcas pa rnams nya dang lug gi dbye bas las kyi 'khor lo'i g.yas pa'i dpung pa dang nye ba'i dpung pa'i tshigs la rgyu ste/_bya ba'i 'khor lo'i rtsa sum cu po nyin zhag drug gi dbye bas sa la sogs pa'i dkyil 'khor
[\[258a.6\]]rnams la tsa sde dbyangs dang bcas pa rnams sdud pa'i rim pas rgyu'o/_/'di lta ste ts+tsAH ts+ts+lI ts+tsU ts+ts+rI ts+tsI ts+tsA zhes pa ni sa la'o/_/tsh+tshAH tsh+tsh+lI tsh+tshU tsh+tsh+rI tsh+tshI tsh+tshA zhes pa ni chu la'o/_/dz+dzAH dz+dz+lI dz+dzU dz+dz+rI dz+dzI dz+dzA zhes pa ni me la'o/_/dz+h+dz+hAH dz+h+dz+h+lI dz+h+dz+hU dz+h+dz+h+rI dz+h+dz+hI dz+h+dz+hA zhes pa ni rlung la'o/_/ny+nyAH ny+ny+lI ny+nyU ny+ny+rI ny+nyI ny+nyA zhes pa ni nam mkha'
[\[258a.7\]]la ste las kyi 'khor lo la dbyangs sum cu'o/_/bya ba'i 'khor lo la yang g.yas pa'i mthe bo'i dbu ma'i tshigs nas mthe'u chung gi dbu ma'i tshigs kyi bar tshigs lnga'i rtsa drug drug po rnams la tsa la
[\[258b\]]
[\[258b.1\]]sogs pa'i yi ge sum cu po rnams sdud pa'i rim pas shes par bya'o/_/de bzhin du las kyi 'khor lo la g.yon pa'i dpung pa dang nye ba'i dpung pa'i tshigs kyi rtsa sum cu dang bya ba'i 'khor lo la yang mthe'u chung gi dbu ma'i tshigs nas mthe bo'i dbu ma'i tshigs kyi bar
[\[258b.2\]]tshigs lnga'i rtsa drug drug po rnams la nya la sogs pa'i yi ge sum cur 'gyur ro/_/'di lta ste nya nyi nyu ny+li nyaM zhes pa nam mkha'i dkyil 'khor la'o/_/dz+ha dz+hi dz+h+ri dz+hu dz+h+li dz+haM zhes pa ni rlung la'o/_/dza dzi dzri dzu dz+li dzaM zhes pa ni me la'o/_/tsha tshi tsh+ri tshu tsh+li tshaM zhes pa ni chu la'o/_/tsa tsi ts+ri tsu ts+li tsaM zhes pa ni sa
[\[258b.3\]]la'o/_/de ltar dpyid kyi dus su khyim gyi dbye bas tsa sde rnams rgyu'o/_/de nas las kyi 'khor lo la g.yas pa'i lag pa dang nye ba'i dpung pa'i tshigs kyi rtsa sum cu po rnams dang bya ba'i 'khor lo la g.yas pa'i mthe bo'i steng gi tshigs la sogs pa'i tshigs lnga po'i rtsa drug drug la Ta sde
[\[258b.4\]]rnams glang gi dbye bas sdud pa'i rim pas rgyu'o/_/'di lta ste T+TAH T+T+lI T+TU T+T+rI T+TI T+TA zhes pa ni sa la'o/_/Th+ThAH Th+Th+lI Th+ThU Th+Th+rI Th+ThI Th+ThA zhes pa ni chu la'o/_/D+DAH D+D+lI D+DU D+D+rI D+DI D+DA zhes pa ni me la'o/_/D+h+D+hAH D+h+D+hI D+h+D+hU D+h+D+h+rI D+h+D+hI D+h+D+hA zhes pa ni rlung la'o/_/N+NAH N+N+lI N+NU N+N+rI N+NI N+NA zhes pa ni nam mkha' la ste de ltar sdud pas so/_/
[\[258b.5\]]de nas las kyi 'khor lo la g.yon pa'i lag pa dang nye ba'i dpung pa'i tshigs kyi rtsa sum cu po rnams dang bya ba'i 'khor lo la lag pa g.yon pa'i mthe'u chung gi steng gi tshigs nas mthe bo'i tshigs kyi mtshams lnga'i rtsa
[\[258b.6\]]drug drug la nam mkha' la sogs pa'i dkyil 'khor gyi rim pas Na yi ge la sogs pa'i yi ge rnams so/_/'di lta ste Na Ni N+ri Nu N+li NaM zhes pa ni nam mkha' la'o/_/D+ha D+hi D+h+ri D+hu D+h+li D+haM zhes pa ni rlung la'o/_/Da Di D+ri Du D+li DaM zhes pa ni me la'o/_/Tha Thi Th+ri Thu Th+li ThaM zhes pa ni chu la'o/_/Ta
[\[258b.7\]]Ti T+ri Tu T+li TaM zhes pa ni sa la ste glang dang 'khrig pa'i khyim gyi dbye bas so ga'i dus su rgyu ste de ltar byang du bgrod pa la yi ge brgya brgyad cu rnams ni nyin mor byed pa khyim gyi dbye bas bgrod par rgyu ba ste zhes so/_/phyi nas re re lhag pas nyin dang nyin la ldog par 'gyur zhes pa ni phyi nas lhor bgrod pa
[\[259a\]]
[\[259a.1\]]la zla ba'i thur sel gyi rlung la 'chi ba rgyu'o/_/nyi ma ldog par 'gyur te dman par mi 'gyur ro/_/zla ba'i mtshan mo 'phel bar 'gyur te gang 'phel ba de'i rgyu ba rnams la 'chi ba rgyu'o zhes pa'i rigs pas so/_/lag pa'i sor mo'i steng gi tshigs nas ji
[\[259a.2\]]srid g.yas pa'i phrag pa dang dpung pa'i tshigs kyi rtsa dang po'i mthar thug par nyi ma ldog par 'gyur ro/_/'dir lhor bgrod pa la zla ba rgyu ba ni las kyi 'khor lo la g.yas pa'i dpyi dang brla'i tshigs kyi rtsa sum cu pa rnams dang /_bya ba'i 'khor lo la g.yas pa'i mthe bo'i
[\[259a.3\]]'og gi tshigs nas mthe'u chung gi 'og gi tshigs kyi mtha'i bar du sor mo'i tshigs lnga po rnams kyi rtsa drug drug la pa sde'i yi ge sum cu rnams ka rka Ta'i dbye bas sdud pa'i rim pas rgyu ste lo gsum gyi bdag po'o/_/'di lta ste b+bAH p+p+lI p+pU p+p+rI p+pI p+pA zhes pa ni sa la'o/_/ph+phAH
[\[259a.4\]]ph+ph+lI ph+phU ph+ph+rI ph+phI ph+phA zhes pa ni chu la'o/_/b+bAH b+b+lI b+bU b+b+rI b+bI b+bA zhes pa ni me la'o/_/b+h+b+hAH b+h+b+h+lI b+h+b+hU b+h+b+h+rI b+h+b+hI b+h+b+hA zhes pa ni rlung la'o/_/m+mAH m+m+lI m+mU m+m+rI m+mI m+mA zhes pa ni nam mkha' la ste de ltar ka rka Ta'i dbye bas so/_/de nas g.yon pa'i dpyi dang brla'i tshigs la nam mkha' la
[\[259a.5\]]sogs pa'i dkyil 'khor gyi dbye bas spro ba'i rim pas te yi ge sum cu rnams lugs las bzlog pas so/_/'di lta ste ma mi mri mu m+li maM zhes pa ni nam mkha' la'o/_/b+ha b+hi b+h+ri b+hu b+h+li b+haM zhes pa
[\[259a.6\]]ni rlung la'o/_/ba bi bri bu bli baM zhes pa ni me la'o/_/pha phi phri phu ph+li phaM zhes pa ni chu la'o/_/pa pi pri pu p+li paM zhes pa ni sa la ste seng ge'i 'pho ba'i dbye bas khrums kyi zla ba rgyu'o/_/de ltar dbyar gyi dus su zla ba rgyu zhing nyi ma ldog par 'gyur ro/_/de nas las kyi 'khor
[\[259a.7\]]lo la g.yas pa'i brla dang byin pa'i tshigs dang bya ba'i 'khor lo la rkang pa'i mthe bo'i dbu ma'i tshigs nas mthe chung gi dbu ma'i tshigs kyi mthar tshigs lnga po rnams kyi rtsa drug drug la ta sde rgyu ste/_/de rnams las yi ge sum cu ni khyim sdud pa'i dbye bas so/_/
[\[259b\]]
[\[259b.1\]]'di lta ste t+tAH t+t+lI t+tU t+t+rI t+tI t+tA zhes pa ni sa la'o/_/th+thAH th+th+lI th+thU th+th+rI th+thI th+thA zhes pa ni chu la'o/_/d+dAH d+d+lI d+dU d+d+rI d+dI d+dA zhes pa ni me la'o/_/d+h+d+hAH d+h+d+h+lI d+h+d+hU d+h+d+h+rI d+h+d+hI d+h+d+hA zhes pa ni rlung la'o/_/n+nAH n+n+lI n+nU n+n+rI n+nI n+nA zhes pa ni nam mkha' la ste de ltar bu mo'i dbye bas zla ba rgyu'o/_/de nas las kyi 'khor lo la g.yon
[\[259b.2\]]pa'i brla dang byin pa'i tshigs dang bya ba'i 'khor lo la rkang pa g.yon pa'i mthe'u chung gi dbu ma'i tshigs nas mthe bo'i dbu ma'i tshigs kyi mthar tshigs lnga po rnams kyi rtsa drug drug la'o/_/'di lta ste na ni nri nu
[\[259b.3\]]n+li naM zhes pa ni nam mkha' la'o/_/de bzhin du d+ha d+hi d+h+ri d+hu d+h+li d+haM zhes pa ni rlung la'o/_/de bzhin du da di dri du d+li daM zhes pa ni me la'o/_/tha thi thri thu th+li thaM zhes pa ni chu la'o/_/ta ti tri tu t+li taM zhes pa ni sa la'o/_/de ltar srang gi dbye bas g.yon pa la skyed pa'i rim pas zla ba rgyu zhing nyi
[\[259b.4\]]ma ldog par 'gyur te ston gyi dus su'o/_/de nas las kyi 'khor lo la g.yas pa'i rkang pa dang byin pa'i tshigs la rtsa sum cu dang bya ba'i 'khor lo la g.yas pa'i mthe bo'i steng gi tshigs nas mthe'u chung gi steng gi tshigs kyi bar du tshigs lnga po rnams kyi rtsa drug drug la sdig pa'i dbye
[\[259b.5\]]bas sdud pa'i rim pas sa sde'i yi ge sum cu dbyangs dang bcas pa rnams zla bas lhor rgyu ste nyi ma ldog par 'gyur ro/_/'di lta ste/_s+sAH s+s+lI s+sU s+s+rI s+sI s+sA zhes pa ni sa'i dkyil 'khor la'o/_/de bzhin du w+w+r+pA w+w+W+w+lI w+w+l+wU w+w+W+w+rI w+w+W+wI w+w+l+wA zhes pa ni chu la'o/_/de bzhin du Sh+ShAH Sh+Sh+lI Sh+ShU Sh+Sh+rI Sh+ShI Sh+ShA
[\[259b.6\]]zhes pa ni me la'o/_/sh+shAH sh+sh+lI sh+shU sh+sh+rI sh+shI sh+shA zhes pa ni rlung la'o/_/de bzhin du th+k+th+kAH th+k+th+k+lI th+k+th+kU th+k+th+k+rIth+k+th+kI th+k+th+kA zhes pa ni nam mkha' rtsa drug la ste de ltar yi ge sum cu rnams sdig pa'i dbye bas so/_/de nas las kyi 'khor lo la g.yon pa'i
[\[259b.7\]]rkang pa dang byin pa'i tshigs kyi rtsa sum cu dang bya ba'i 'khor lo la mthe'u chung gi sor mo'i steng gi tshigs nas mthe bo'i steng gi tshigs kyi bar du tshigs kyi mtshams lnga po rnams rtsa drug drug la skyed pa'i rim pas yi ge sum cu rnams zla bas rgyu'o/_/
[\[260a\]]
[\[260a.1\]]nyi ma ni lag pa g.yon pa la phung po dang khams rnams ldog par 'gyur te/_gzhu'i khyim gyi dbye bas so/_/'di lta ste th+ka th+ki th+k+ri th+ku th+k+li th+kaM zhes pa ni nam mkha' la'o/_/de bzhin du sha shi shri shu sh+li shaM zhes pa ni rlung la'o/_/Sha Shi Sh+ri Shu Sh+li ShaM zhes pa ni
[\[260a.2\]]me la'o/_/ny+pa ny+pi ny+p+ri ny+pu ny+pI ny+pAM zhes pa ni chu la'o/_/de bzhin du sa si sri su sli saM zhes pa ni sa la ste de ltar yi ge sum cu ni gzhu'i dbye bas so/_/de nas dgun smad kyi dus nas brtsams nas zla ba rgyu ba med de slar yang chu srin la sogs pas nyi ma 'phel lo/_/lo dang po la snying
[\[260a.3\]]stobs kyi yon tan gyi dbye bas nyi ma dang zla ba dang bcas pa'i dus rgyu ba'o/_/de nas lo gnyis pa la rdul gyi dbye bas yon tan dang 'phel ba'i dbyangs kyi ka la sogs pa'i yi ge sum cu rnams las kyi 'khor lo'i rtsa sum cu dang bya ba'i 'khor lo la sngar bzhin du rig par bya'o/_/
[\[260a.4\]]chu srin la sdud pa'i rim pas 'di lta ste/_k+kAH k+kA la k+kau k+kAr k+kai k+kA zhes pa ni sa la'o/_/de bzhin du kh+khAH kh+khA la kh+khau kh+khAr kh+khai kh+khA zhes pa ni chu la'o/_/g+gAH g+gA la g+gau g+gAr g+gai g+gA zhes pa ni me la'o/_/g+h+g+hAH g+h+g+hAl g+h+g+hau g+h+g+hAr g+h+g+hai g+h+g+hA zhes pa ni rlung la'o/_/d+dAH d+dA la d+dau d+dAr d+dai d+dA zhes pa ni nam mkha'i dkyil
[\[260a.5\]]'khor la ste lag pa g.yas pa la snga ma bzhin du chu srin gyi dbye bas nyi ma rgyu'o/_/rkang pa g.yas pa la chu srin gyi dbye bas zla ba zlog go/_/de bzhin du bum pa'i dbye bas skyed pa'i rim pas yon tan dang bcas pa rnams lag pa g.yon pa'i tshigs la rgyu'o/_/'di
[\[260a.6\]]lta ste nga nge ngar ngo ngal nga~M zhes pa ni nam mkha' la'o/_/g+ha g+ha g+har g+ho g+hal g+ha~M zhes pa ni rlung la'o/_/ga ge gar go gal gaM zhes pa ni me la'o/_/kha khe khar kho khal khaM zhes pa ni chu la'o/_/ka ke kar ko kal ka~M zhes pa ni sa la ste g.yon pa la bum pa'i dbye bas skyed pa'i rim pas so/_/
[\[260a.7\]]de bzhin du dpyid kyi dus su nya dang lug dag la grangs bzhin du tsa sde'i yi ge sum cu sum cu sdud pa dang skyed pa'i rim pas g.yas dang g.yon pa'i tshigs kyi rtsa rnams la'o/_/de bzhin du so ga'i dus su Ta sde'i yi ge rnams so/_/de nas nyi ma zlog cing zla ba rgyu'o/_/dbyar gyi dus su ka rka
[\[260b\]]
[\[260b.1\]]Ta dang seng ge la g.yas pa dang g.yon pa'i rkang pa'i tshigs kyi rtsa sum cu po rnams la snga ma bzhin du 'phel ba dang yon tan dang bcas pa'i yi ge sum cu po rnams las pa sde'i yi ge rnams rgyu'o/_/ston la 'phel ba dang yon tan dang ldan pa'i ta sde'i yi ge rnams dang zla ba rgyu'o/_/
[\[260b.2\]]dgun stod la sa sde'i yi ge rnams sdud pa dang skyed pa'i rim pas so/_/de ltar lo gnyis pa la dbyangs sum brgya drug cu dang zla ba dang nyi ma dag rgyu'o/_/de nas lo gsum pa la mun pa'i dbye bas ka la sogs pa'i sde pa dbyangs dang bcas pa las nyi ma dang lhan cig dus
[\[260b.3\]]rgyu'o/_/'dir ya Nar bsgyur ba rnams ni dbyangs zhes brjod de de dag dang lhan cig yi ge sum cu sum cu rnams mun pa'i yul gyi dus rgyu ste snga ma bzhin du lag pa dang rkang pa'i tshigs rnams kyi las kyi 'khor lo dang bya ba'i 'khor lo la yang sdud pa dang skyed pa'i dbye bas so/_/
[\[260b.4\]]k+k+hAH k+k+lA k+k+WA k+k+rA k+k+yA k+k+hA zhes pa ni sa la chu srin gyi dbye bas so/_/de bzhin du kh+kh+hAH kh+kh+lA kh+kh+WA kh+kh+rA kh+kh+yA kh+kh+hA zhes pa ni chu la'o/_/de bzhin du g+g+hAH g+g+lA g+g+WA g+g+rA g+g+yA g+g+hA zhes pa ni me la'o/_/g+h+g+h+hAH g+h+g+h+lA g+h+g+h+WA g+h+g+h+rA g+h+g+h+yA g+h+g+h+hA zhes pa ni rlung la'o/_/d+d+hAH d+d+lA d+d+WA d+d+rA d+d+yA d+d+hA zhes pa ni nam mkha' la ste de ltar g.yas pa la nyi ma
[\[260b.5\]]rgyu'o/_/de nas g.yon pa la skyed pa'i rim pas te/_d+ha d+ya dra d+Wa d+la d+haM zhes pa ni nam mkha' la'o/_/de bzhin du g+h+ha g+h+ya g+h+ra g+h+Wa g+h+la g+h+haM zhes pa ni rlung la'o/_/g+ha gya gra g+Wa gla g+haM zhes pa ni me la'o/_/_
[\[260b.6\]]kh+ha khya khra kh+Wa kh+la kh+haM zhes pa ni chu la'o/_/k+ha kya kra k+Wa kla k+haM zhes pa ni sa la ste de ltar dgun smad gyi dus su g.yon pa la skyed pa'i rim pas dbyangs sum cu po rnams nyi mas rgyu'o/_/de bzhin du dpyid la tsa sde'o/_/so ga la Ta sde'o/_/de nas tshigs drug la nyi
[\[260b.7\]]ma ldog par 'gyur ro/_/rkang pa'i tshigs la zla ba rgyu ste sngar bzhin dbyar gyi dus su pa sde dang ston la ta sde dang dgun stod la sa sde rnams sdud pa'i dbye ba dang skyed pa'i dbye bas so/_/de ltar lo gsum pa la yang dbyangs sum brgya drug cu nyin mor byed pas rgyu'o/_/de dag la dus kyi
[\[261a\]]
[\[261a.1\]]lo ni ji srid pa nyin zhag stong brgyad cu nying zad par rig par bya'o/_/lo gsum gyi rtsa dang yi ge gcod pa'i nges pa'o/_/de nas lo ni chad par 'gyur na phyogs kyi nang du dbyangs thung ngu dang ring po dang shin tu ring po bzhi bcu rtsa lnga'i chos kyi dbyings kyi nyin
[\[261a.2\]]zhag dbang gis te nyin zhag bzhi bcu rtsa lnga'i dbang gis nyi ma'i dbye bas nyi ma dang zla ba'i dbye bas zla ba'i 'chi ba rgyu ste mgrin pa la sngar nyin zhag nyi shu rtsa brgyad dang dpral ba la nyin zhag bcu bzhi sngar brjod pa rnams dang gsang bar bcu pa gsum zhes pa ni nyin zhag sum cu'o/_
[\[261a.3\]]de nas mgrin pa la nyin zhag bzhi dang dpral ba la nyin zhag gnyis dang 'tsho ba'i mtshan mo gsum mo/_/'dir dbyangs gcod pa la tshes gzhan chu tshod lnga bcu rtsa drug gi bdag nyid gzung bar bya'o/_/de ltar tshes bzhi bcu rtsa lnga ni dbyangs kyi chos can te gsum ni stong
[\[261a.4\]]pa'i chos can no/_/gsal byed kyi chos la yang de bzhin du nyin zhag gnyis so/_/'di dag las nyin zhag brgyad ni snying kha'i pad+ma la rgyu ste de nas rlung bcu po rnams yang dag par 'dus te lte ba la nyin dang mtshan mo'i dus su dbugs ni 'byung ba dang 'jug pa'i 'khor lo nyams
[\[261a.5\]]pa'i bar du 'tsho ba dag ni mtshan mo gcig tu 'gyur ro/_/de nas las kyi dbang gis rnam par shes pa gzhan du 'pho ba ni srog chags tshe lo brgya pa rnams dbu ma'i 'chi bar gyur na nges pa ste rtsa gcod pa'i nges pa'o/_/da ni lte ba zhes pa la sogs pas sprul pa'i 'khor lo la
[\[261a.6\]]sogs pa rnams la nyin zhag drug gi mtshams su 'chi ba las lhag ma'i rtsa rlung bcu rgyu bar byed pa rnams gsungs te/_'dir lte ba'i 'khor lo la phyi rol gyi dkyil 'khor 'bab pa'i rtsa zad pa yongs su dor ba las lo gsum gyi steng du phyogs gsum rgyus pa dang gsal byed
[\[261a.7\]]rnams rgyus pa na nyin zhag drug gi bar du khyim bcu gnyis kyi rtsa stong pa'i dkyil 'khor dang sa'i dkyil 'khor gyi bdag nyid can ni dbugs rgyu bas nges par gnas te nyi ma zhes so/_/de bzhin du mgrin pa la yud tsam drug 'bab par byed pa ste ro dang zhes so/_/zla ba'i thun phyed
[\[261b\]]
[\[261b.1\]]'bab par byed pa gsum ste me zhes so/_/snying kha'i pad+ma la thun tshod 'bab par byed pa phyed dang bcas pa'i rtsa ste rang gi snying kha'i pad+mar phyed dang bcas pa'i rtsa ni de bzhin nyid du lhag ma dang bcas pa'o zhes so/_/lag pa rkang pa'i tshigs la zhes pa ni las kyi 'khor lo dang bya
[\[261b.2\]]ba'i 'khor lo'i tshigs la rtsa sum brgya drug cu'i nang nas so/_/tshes kyis bsgyur ba'i dus rnams zhes pa ni rlung bcu 'bab par byed pa'i rtsa drug cu'o/_/tshigs bcu gnyis po rnams kyi tshigs so so la rtsa lnga lnga ni rlung bcu rgyu bar byed pa ste lhag ma ni dus kyi 'chi ba'i rlung mun pa chen
[\[261b.3\]]po'i chos so/_/bya ba'i 'khor lo'i tshigs drug cu po rnams la rtsa re re ni rlung bcu 'bab par byed pa ste lnga lnga ni dus kyi 'chi ba chen po'i rlung 'bab par byed pa'o/_/de ltar nyin zhag drug gi bar du ste de nas nyin zhag drug gis dbang po dang yul gyi rtsa zad par byas nas mthar
[\[261b.4\]]ni ste 'chi ba'i nyin zhag la kun du phra mo dbu ma a ba d+hU tI 'bab po/_/zla ba dang nyi ma bshang ba dang gci ba 'bab par byed pa dor nas mun pa chen po'i dus kyi rlung 'chi ba'i mthar 'bab pa ste ji srid dbugs kyi 'khor lo zad par 'gyur ba'i bar du'o zhes pa ni nges pa'o/_/nyin
[\[261b.5\]]zhag snying gi chu skyes yang dag gtong bar byed ces pa ni de ltar nyi ma dang zla ba'i rgyu ba'i rtsa gsal byed dang /_las dang bya ba'i 'khor lo'i lhag ma'i rtsa dang dbugs chad pa ni dus kyi 'chi ba'i nges par bcom ldan 'das kyis gsungs so/_/da ni sum cu drug ces pa la sogs
[\[261b.6\]]pas zla ba dang nyi ma'i rgyu ba zad pas dus 'phel ba gsungs te/_lo brgya la nyin zhag gi tshogs byas na nyin zhag stong phrag sum cu rtsa drug tu 'gyur te d+hU zhes pa ni lo'i ming ngo /_/sum cu drug gi stong phrag d+hU brgya'i nyin zhag tshogs de rnams dag gis dus kyi rtsa ni rgyu ba ste zhes pa rtsa
[\[261b.7\]]rnams la 'chi ba 'jug ste stong phrag bdun cu rtsa gnyis po rnams la 'chi ba'i rlung 'jug go/_/dkyil 'khor lnga'i rlung gis drug cu'i cha shas der bkod nas rim pa las rgyu bar byed do/_/dus kyi rtsa dang rlung gang rgyu zhe na/_nyin mtshan dus la nyi ma zla bas rang rang rgyu ba dag
[\[262a\]]
[\[262a.1\]]gis gang gang rdzogs par mi nus pa ste/_rgyu skar gyi rgyu ba nyi mas mi nus pa dang tshes kyi rgyu ba zla bas mi nus pa'o/_/nyi ma'i nyin zhag ces pa nyin zhag bcu gnyis ni nyi ma'i rgyu ba la yang bu lon du 'gyur ro/_/de phyed nyin zhag drug ni zla ba'i rgyu ba la'o/_
[\[262a.2\]]'dir zla ba so so la nyin zhag sum cus nyi mas khyim re mi rgyu zhing tshes la zla bas dbyug gu drug cu mi rgyu'o/_/de'i phyir rgyu skar nyin zhag rab tu dbye bas 'chi ba'i nyi zla rgyu ba stong pa'i zla ba dag la ste/_gang du de dag la nus pa med pa de ni zla ba sum cu rtsa gnyis kyi mthar stong
[\[262a.3\]]pa'i zla ba ste de yang rtsa drug cu rtsa bzhi'i bdag nyid do/_/rtsa drug cu rtsa bzhi po de dag la stong pa'i rlung rgyu ste lte ba'i pad+ma la rtsa stong phrag bdun cu rtsa gnyis po rnams kyi nang nas nyin zhag so sor rtsa gnyis rgyu'o/_/spyi'i rags pa'i nges pa'o/_/da ni srog ces pa la sogs
[\[262a.4\]]pas nyin zhag so sor dbugs kyi dbye bas rgyu ba gsungs te/_'dir drug brgya lhag pa'i stong phrag nyi shu rtsa gcig gi nang nas gang zhig ye shes kyi dkyil 'khor 'bab par 'gyur ba de ni lus la lhag pa'i dbugs zhes brjod do/_/rab gsal mtshams su ste dus
[\[262a.5\]]sbyor gnyis ka'i dbus su rig byed rkang chad kyis dman drug cu zhes pa rkang pa dang bcas pa'i lnga bcu rtsa drug go/_/'pho ba bcu gnyis kyi dbye ba dag gis de dag thams cad bdun cu rtsa lngas lhag pa'i drug brgyar gyur nas nyin zhag so so'i dus su rtsa ni zung dag nges par 'joms
[\[262a.6\]]zhes pa ni lung gi tshig ste 'joms so zhes pa ni rang bzhin no/_/rtsa zung 'di rnams ni g.yon pa dang g.yas pa la ste rtsa stong phrag bdun cu rtsa gnyis kyi nang nas rtsa zung zhig 'joms shing dkyil 'khor lnga rlung yang dag par rgyu ba rnam par nyams par 'gyur ro/_/lhag ma
[\[262a.7\]]dbugs bzhi bcu rtsa lngas gnas so/_/yang dang yang du lo yi dbus su ste de ltar nyin zhag so sor rtsa zung dag 'joms par byed pas lo'i nang du lo'i nyin zhag sum brgya drug cus nyi zla rgyu ba dag las te g.yas pa dang g.yon pa'i dkyil 'khor yang dag par rgyu ba las stong pa
[\[262b\]]
[\[262b.1\]]mig dang ri'i grangs zhes pa nyi shu lhag pa'i bdun brgya'o/_/de ltar lo brgya'i nyin zhag stong phrag bdun cu rtsa drug dag gis dus bgrod de lha mi rnams kyi rang gi tshe dkyil 'khor lnga 'bab par byed pa'i rtsa stong phrag bdun cu rtsa gnyis zla ba dang nyi ma'i rgyu ba la'o/_/rang rang
[\[262b.2\]]tshad sngar brjod pa'i phra mo lus skyes 'byung po lha la sogs pa'i nyin zhag rnams kyis so zhes pa ste rtsa gcod pa'i nges pa'o/_/da ni zos dang zhes pa la sogs pas dus kyi rtsa'i rang bzhin gsungs te/_'dir lus la dus kyi rtsal ste dbu ma rab tu 'bab pa'i dus su gal te zos
[\[262b.3\]]par gyur tam nad du gyur ta ma mi rnams la res 'ga' bsnun par gyur na de'i tshe gzhi de yis ni 'phral la myur bar rtsa ba'i 'khor lo drug po dag la dus mun pa chen po'i rlung ni rab tu 'jug par 'gyur ro/_/de rab tu zhugs par gyur na yang 'khor lo drug po rnams la rtsa lnga bcu rtsa
[\[262b.4\]]drug lhag pa'i brgya po 'di 'gog ste/_nyi ma ri bong can gyi bgrod pa g.yas pa dang cig shos kyi rtsa la bcad nas mtha' dag dbu mar phra mo la ni brten pa ste a ba d+hU tI'i rtsa la brten pa gang zhig 'tsho ba srog gi rlung de 'phrog pa ni mi bdag srog chags rnams kyi 'tsho ba'o zhes pa
[\[262b.5\]]ni dus kyi rtsa'i nges pa'o/_/da ni snying kha'i pad+ma zhes pa la sogs pas chos kyi 'khor lo la sogs pa la zla ba'i rkang pa rnams gsungs te/_'dir zla ba'i rkang pa'i dbye ba bcu bzhi'i cha mnyam pa dang mi mnyam par bgrod pas tshes rnams la 'phel ba 'am 'grib pa de ni nyin
[\[262b.6\]]zhag bdun pa la ste/_tshes bdun la yul lnga'i yon tan byis pa dang gzhon nu la sogs pa'i dbye bas 'phel ba 'am 'grib pa ni nyin zhag bdun pa la rkang pa nyi shu lhag pa'i brgya rdzogs te ldog par 'gyur ro/_/'dir nyi shu lhag pa'i brgya'i cha brjod par bya ste/_'dir bcu
[\[262b.7\]]bzhi'i cha'i lhag ma rkang pa gcig mthong na nyin zhag gi cha de'i chu tshod drug cu'i cha shas rnams kyi nang nas chu tshod lnga'i cha shas ni cha'i nor la lhag par 'gyur ro/_/nag po 'am dkar po'i bu lon gyi gnas su dman par 'gyur ro/_/nyin zhag gnyis pa la gnyis pa'i cha shas lnga ste/_
[\[263a\]]
[\[263a.1\]]dang po'i gzhon nu nyid kyis nyis 'gyur du shes par bya'o/_/de bzhin du zhag gsum pa la gsum pa'i cha shas lnga'o/_/gnyis pa'i bcu'o/_/dang po'i lang tsho'i dbye bas bcwa lnga'o/_/de bzhin du byis pa'i rab tu dbye bas bzhi pa'i chas shas lnga'o/_/
[\[263a.2\]]gsum pa'i bcu'o/_/gnyis pa'i bcwa lnga'o/_/dang po'i lang tsho'i dbye bas bcu dgu'o/_/de bzhin du nyin zhag lnga pa la lnga pa'i cha shas lnga'o/_/bzhi pa'i bcu'o/_/gsum pa'i bcwa lnga'o/_/gnyis pa'i bcu dgu'o/_/dang po'i rgan po'i dbye bas nyi shu rtsa gnyis so/_/
[\[263a.3\]]de bzhin du nyin zhag drug pa la drug pa'i cha shas lnga'o/_/lnga pa'i bcu'o/_/bzhi pa'i bcwa lnga'o/_/gsum pa'i bcu dgu'o/_/gnyis pa'i nyi shu rtsa gnyis so/_/dang po'i shin tu rgan po'i dbye bas nyi shu rtsa bzhi'o/_/de ltar nyin zhag bdun pa la bdun pa'i cha shas lnga'o/_/
[\[263a.4\]]drug pa'i bcu'o/_/lnga pa'i bcwa lnga'o/_/bzhi pa'i bcu dgu'o/_/gsum pa'i nyi shu rtsa gnyis so/_/gnyis pa'i nyi shu rtsa bzhi'o/_/dang po'i smin pa'i gnas skabs kyi dbye bas nyin zhag bdun pa la cha shas nyi shu rtsa lnga rkang pa'i dbang pos nor ram bu lon du 'gyur ro/_/de ltar
[\[263a.5\]]byis pa la sogs pa'i rim pas thams cad kyi tshad shes par bya'o/_/de ltar tshes bdun rnams kyis rkang pa'i cha shas bzung nas snying kha'i pad+ma la sogs pa rnams kyi 'dab ma nyi shu lhag pa'i brgya po rnams la ri bong mtshan ma rgyu zhing de nas slar yang ldog go/_/ri bong can gyi rkang
[\[263a.6\]]pa ni rang gi rkang pa zhes pa'i don to/_/snying khar 'dab ma brgyad la cha brgyad do/_/dpral bar 'dab ma bcu drug la cha bcu drug go/_/longs spyod du 'dab ma sum cu rtsa gnyis la cha sum cu rtsa gnyis so/_/lte ba'i pad+mar 'dab ma drug cu rtsa bzhi la cha drug cu rtsa bzhi ste/_de ltar cha
[\[263a.7\]]shas nyi shu lhag pa'i brgya phrag gcig spyad nas zla ba'i cha 'grib pa'am 'phel ba ldog go/_/snying kha'i pad+ma dang dpral bar 'byung ba phyogs dang nyin zhag ces bya ba rgyu ste/_longs spyod dang lte bar yang dgu ldan bcu dang drag po zung dang rgyal ba zhes bya ba dang de nyid ces bya'o/_/zhag
[\[263b\]]
[\[263b.1\]]bdun dag nas slar yang ri bong mtshan ma gang 'di rim pa min pas 'dor dang po'i cha'i cha shas nyi shu rtsa lnga yongs su smin par gyur pa gang yin pa de ni nyin zhag brgyad pa la lte bar lhag pa'i lhar 'gyur ro/_/slar yang zla ba nya ba la lte ba dang snying kha dang mgrin pa dang dpral ba rnams
[\[263b.2\]]la rdzogs par byed do/_/thig le'i gnas su thig le dag la rdzogs par byas nas zhes pa ni lte ba de nas slar yang rim pa min pas 'dab ma drug cu rtsa bzhi po rnams la cha drug cu rtsa bzhi'o/_/snying khar cha brgyad do/_/mgrin par cha sum cu rtsa gnyis so/_/dpral bar cha bcu
[\[263b.3\]]drug go/_/de ltar nyin zhag bcu bzhis rkang pa rnams rdzogs par 'gyur ro/_/de la rdzogs par byas nas snying khar rab 'jug dkar po'i phyogs la ste nor gyi phyogs la rim pas so/_/slar yang nag po dag la de bzhin te bu lon gyi phyogs la rim pa snga ma bzhin du rim pa min
[\[263b.4\]]pas rlung dang /_sa dang /_chu dang /_me'i pad+ma'i 'dab ma rnams la sdud pa ste/_snying khar nag po'i rkang pa rnams kyi bu lon rdzogs par gyur gyi bar du'o zhes pa ni rkang pa'i nges pa'o/_/'dir pad+ma rnams ni snying khar rtsibs brgyad pa nag po'o/_/spyi bor rtsibs bcu drug pa dkar
[\[263b.5\]]po'o/_/mgrin par rtsibs sum cu rtsa gnyis pa dmar po'o/_/gzhan ni de'i nyis 'gyur te lte ba la rtsibs drug cu rtsa bzhi pa ser po'o/_/pad+ma'i 'dab ma'i nges pa'o/_/da ni brgyad pa gnyis zhes pa la sogs pas tshigs bzhi'i gnas gsungs te/_'dir snying kha'i pad+ma
[\[263b.6\]]la sogs pa rlung dang /_me dang /_chu dang /_sa'i khams kyi rang bzhin rnams kyi lte ba'i ge sar gyi rtse mo rnams la dbyangs kyi dbye bas zla ba rgyu'o/_/a sogs sum cu'i dbyangs gang ha ya ra wa lar ldan thig le dpal ldan rnam par bcad pa yis/_/phye ba drug cur 'gyur te
[\[263b.7\]]zhes pa ni 'dir sngar brjod pa'i thung ngu lnga dang yon tan gyi ngo bo lnga dang ya Na ra bsgyur ba thung du lnga ste bcwa lnga po 'di dag thig les phye ba ni sum cur 'gyur ro/_/ring po dang 'phel bar gnas pa dang hA la sogs pa bcwa lnga rnam par bcad pas phye ba ni sum cu ste de ltar na drug cur 'gyur
[\[264a\]]
[\[264a.1\]]/ro/_/de dag dus dang mi bdag nor dang so rnams ge sar rtse mo la'o zhes pa ni 'dir zla bas snying kha'i pad+ma la gnam stong du byas nas phyed snga ma dang phyed phyi ma'i cha'i dbye bas tshes bco lnga nas dbyangs sum cu po rnams rgyu'o/_/'dir snying kha'i pad+ma'i ge sar gyi
[\[264a.2\]]rtse mo dkar po'i phyogs kyi tshes gcig gi phyed snga ma la a/_phyed phyi ma la aM/_gnyis pa'i phyed la snga ma la i/_phyed phyi ma la iM zhes pa ste lte ba spangs nas snying khar dus zhes pa bzhi'o/_/de nas mgrin pa'i pad+ma'i ge sar gyi rtse mor gsum pa'i phyed snga ma dang phyi ma la ri ri/_
[\[264a.3\]]de bzhin du bzhi pa la u uM/_de bzhin du lnga pa la li liM/_drug pa la a aM/_bdun pa la e eM/_brgyad pa la ge sar gyi rtse mor phyed snga ma la a ra/_phyed phyi ma la lte bar a raM zhes pa dang /_dgu pa la o oM/_bcu pa la a la a laM zhes pa ni mgrin pa'i pad+ma'i ge sar
[\[264a.4\]]gyi rtse mo la spyod do/_/de nas dpral ba'i pad+ma'i ge sar gyi rtse mor bcu gcig pa'i phyed snga ma dang phyi ma la ha haM/_bcu gnyis pa'i phyed snga ma dang phyi ma la ya yaM/_bcu gsum pa la ra raM/_bcu bzhi pa la wa waM/_nya'i phyed snga ma la ge sar gyi rtse mor la zhes dang /_phyed phyi ma
[\[264a.5\]]la lte bar laM zhes pa ste/_spyi bor zla ba rdzogs pa'i skyed pa'i rim pas rlung dang /_me dang /_chu'i pad+ma'i lte ba rnams la spyod do/_/de nas sa'i pad+ma'i lte ba rnams su nag po'i phyogs la sdud pa'i rim pas ring po rnam par bcad pa rnams spyod do/_/'di lta ste nag po'i tshes gcig gi
[\[264a.6\]]phyed snga ma la lAH phyed phyi ma la lA/_de bzhin du gnyis pa la wAH wA/_gsum pa la rAH rA/_bzhi pa la yAH yA/_lnga pa la hAH hA/_drug pa la A laH A la/_bdun pa la auH au/_brgyad pa la lte bar A raH A ra/_dgu pa la aiH ai/_bcu pa la AH A/_bcu gcig pa la
[\[264a.7\]]l-IH l-I/_bcu gnyis pa la UH U/_bcu gsum pa la r-IH r-I/_bcu bzhi pa la IH I/_bco lnga pa la AH A/_'dir lte ba la stong pa gnyis te 'di dag gi lte ba la dbyangs dang rnam par bcad pa med do/_/slar yang snying kha'i pad+ma'i gnam stong gi mthar tshes gcig la
[\[264b\]]
[\[264b.1\]]sogs pa rnams snying kha'i pad+ma'i ge sar gyi rtse mo la'o/_/dkar po dang nag po'i rdzogs pa'i nges pa'o/_/mgrin pa'i pad+ma'i ge sar gyi rtse mo dang lte ba'i la dkar po'i brgyad pa'o/_/lte ba'i pad+ma'i ge sar gyi rtse mo dang lte ba la nag po'i brgyad pa'o/_/snying khar nag po rdzogs so/_/
[\[264b.2\]]spyi bor rdzogs pa'i mtha'o/_/snying khar zhes pa ni gnam stong gi mthar tshes gcig 'jug pa'i dus so/_/zhes pa ste nges pa'o/_/da ni thig le zhes pa la sogs pas nyi ma'i gsal byed kyi longs spyod gsungs te/_'dir ka la sogs pa'i sde pa rnams thig le'i rnam pa dang rnam par
[\[264b.3\]]bcad pa bzhis phye bar gyur pa na yi ge nyi shu lhag pa'i brgyar 'gyur te de nyid ni pad 'dab mchog nyi shu lhag pa'i brgya phrag gcig la'o/_/thun gyi bgrod pa'i dbang gis nyi ma rgyu zhing nyams par byed de sdud pa dang skyed pa'i dbye bas so/_/'dir thun gyi bgrod pa ni thun mtshams bzhi ste de
[\[264b.4\]]dag gi bgrod pa'i dbang gis ni thun gyi bgrod pa'i dbang gis so/_/'dir snying kha'i pad+ma la gnam stong gi mthar ro/_/tshes gcig la sogs pa la 'dab ma drug cu rtsa bzhi las 'dab ma bzhi ni stong pa'o/_/de rnams la tshes gcig gi s+sAHs+sA p+pAH p+pA zhes pa ni 'dab ma bzhi po rnams la tshes gcig gi thun
[\[264b.5\]]mtshams bzhi po la sogs pa rnams nyi mas spyod do/_/de bzhin du gnyis pa la Sh+ShAH Sh+ShA Sh+ShAH Sh+ShA zhes pas so/_/de bzhin du gsum pa la Th+k+Th+kAH Th+k+Th+kA t+tAH t+tA zhes pa'o/_/bzhi pa la th+thAH th+thAH d+dAH d+dA zhes pa'o/_/lnga pa la d+h+d+hAH d+h+d+hA n+nAH n+nA zhes pa'o/_/drug pa la p+pAH p+pA p+ph+hAH p+ph+hA zhes pa'o/_/bdun pa la b+bAH b+bAH b+h+b+hAH b+h+b+hA zhes pa'o/_/
[\[264b.6\]]brgyad pa la m+mAH m+mA T+TAH T+TA zhes pa'o/_/dgu pa la Sh+ThAH Sh+ShA D+DAH D+DA zhes pa'o/_/bcu pa la D+h+D+hAH D+h+D+hA N+NAH N+NA zhes pa'o/_/bcu gcig pa la ts+tsAH ts+tsA tsh+tshAH tsh+tshA zhes pa'o/_/bcu gnyis pa la dz+dzAH dz+dzA dz+h+dz+haH dz+h+dz+ha zhes pa'o/_/bcu gsum pa la ny+nyAH ny+nyA k+kAH k+kA zhes pa'o/_/bcu bzhi pa la kh+khAH kh+khA g+gAH g+gA zhes pa'o/_/dkar po'i zla ba
[\[264b.7\]]nya la g+h+g+hAH g+h+g+hA d+dAH d+dA zhes pa ste lte ba'i pad+ma'i 'dab ma rnams la nyi mas sa la/_sogs pa'i sde pa'i yi ge rnams longs spyad nas ldog cing spyi bor rang gi rgyu bas zla ba 'jug ste/_de'i phyir nyi mas spyad pas pad+ma rnams la zla ba 'ong zhing zla bas spyad pa'i pad+ma rnams la nyi ma
[\[265a\]]
[\[265a.1\]]'gro'o/_/nag po'i phyogs la nyi ma skyed pa'i rim pas te zla ba sdud pa'i rim pas so/_/'dir gang gi tshe zla ba skyed pas rgyu ba de'i tshe nyi ma sdud pas so/_/gang gi tshe nyi mas skyed pas yin pa de'i tshe zla ba sdud pas so/_/zhes pa ni thams cad du nges pa'o/_/da ni dpral
[\[265a.2\]]ba'i pad+ma la sogs pa'i 'dab ma rnams la nyi mas da la sogs pa'i sde pa'i yi ge rnams rim pa min pas spyod de nag po'i tshes gcig la dpral ba'i 'dab ma bzhi po rnams su nga ngaM g+ha g+haM spyod do/_/gnyis pa la ga gaM kha khaM/_gsum pa la ka kaM nya nyaM/_bzhi pa la dz+ha dz+haM dza dzaM/_de nas
[\[265a.3\]]mgrin pa'i pad+ma'i 'dab ma rnams su lnga pa la tsha tshaM tsa tsaM/_drug pa la Na NaM D+ha D+haM/_bdun pa la Da DaM Tha ThaM/_brgyad pa la Ta TaM ma maM/_dgu pa la b+ha b+haM ba baM/_bcu pa la pha phaM pa paM/_bcu gcig pa la na naM d+ha d+haM/_bcu gnyis pa la da daM tha thaM/_snying kha'i pad+ma'i 'dab ma rnams su
[\[265a.4\]]bcu gsum pa la ta taM t+kha t+khaM/_bcu bzhi pa la sha shaM Sha ShaM zhes pa ste/_de nas gnam stong la lte ba dang ge sar gyi rtse mor wa waM sa saM/_snying kha'i lte ba dang ge sar gyi rtse mor gnam stong gi mthar gzhom du med pa ste thig le stong pa yi ge drug ces pa dang stong pa chen po yi ge lnga zhes pa
[\[265a.5\]]ste zla ba dang nyi ma'i nges pa'o/_/da ni phyogs la zla ba zhes pa la sogs pas zla ba dang nyi ma'i nor dang bu lon gsungs te/_'dir tshes kyi nges pa la nyin zhag so sor sbyin dang dor dang slar yang sbyin zhes pa gsungs pa'i phyir gza'i gnas su chu tshod drug cu bdag nyid kyi cha sbyin no/_/
[\[265a.6\]]de'i bu lon gyi rgyur chu tshod kyi gnas su chu tshod kyis dman pa'o/_/de'i phyir rags pa'i tshad kyis nyin zhag so sor chu tshod gcig gis dman pa'i cha dang phra mo'i tshad kyis rkang pa dang bcas pa'i chu srang lnga bcu rtsa drug go/_/ci'i phyir zhe na/_gang gi phyir nyin zhag gi tshogs la drug
[\[265a.7\]]cu rtsa bzhi'i chas thob pa bu lon du 'gyur ba de'i phyir nyin zhag so sor rkang pa dang bcas pa'i chu srang lnga bcu rtsa drug ste nyin zhag drug cu rtsa bzhis nyin zhag gcig dman pa ni cha zad pa'o zhes pa'i don to/_/nyi ma'i nyin zhag gnyis so/_/de ltar phyogs la zla ba rang gi rgyu bas nyin zhag
[\[265b\]]
[\[265b.1\]]ces bya'i rkang pa dag kyang bu lon dag tu byed/_chu tshod bco lnga zhes bya ste rkang pa zhes pa ni tshes kyi bzhi cha zhes bya'o/_/kyang yig las rkang pa dang bcas pa'i chu srang lnga bcu rtsa drug gis dman pa'o/_/slar yang ste yang nyin zhag so sor nyams pa zla ba gnyis kyis te nyin zhag drug cu rtsa
[\[265b.2\]]bzhis gzhan pa dag kyang nyin zhag bu lon du 'gyur ro/_/slar yang lo yi sbyor ba dag las 'phel ba ni rdzogs pa'i lo la nyin zhag drug tu 'gyur te sngar brjod pa'i cho gas dman pa'o/_/gzhan yang de bzhin 'chi bdag gis mtshams su 'phel 'chi ba'i mtshams ni lo brgya ste 'chi ba'i
[\[265b.3\]]mtshams de las bu lon nyin zhag gi tshogs phyed dang bcas pa'i drug cu rtsa gnyis lhag pa'i lnga brgya 'phel lo/_/rgyal po de ltar nyi ma'i nyis 'gyur 'di ni lo'i dbang gis 'chi ba'i mtshams su 'phel te nyin zhag gi tshogs nyi shu rtsa lnga lhag pa'i brgya phrag bcu gcig 'chi ba'i mtshams
[\[265b.4\]]su 'phel lo/_/bu lon gyi nges pa'o/_/da ni dbugs drug ces pa la sogs pas dbugs la sogs pa'i dbye bas lo'i grangs gsungs te/_'dir mi rnams kyi lus la dbugs 'jug pa dang 'byung ba drug gis chu srang gcig tu 'gyur te de yang chu srang du brjod do/_/chu srang de
[\[265b.5\]]drug cus chu tshod gcig tu 'gyur te dbyug gu gcig gi bdag nyid can no/_/chu tshod de dag drug cu ni nyin zhag ste nyin mtshan du 'gyur ro/_/gsum gyis bsgyur ba bcu ste sum cu'i nyin zhag de dag gis zla ba gcig go/_/chu srin la sogs pa'i zla ba de dag drug gis bgrod pa
[\[265b.6\]]gcig tu 'gyur ro/_/bgrod pa de nyid gnyis kyis bsgyur ba ni lo gcig tu rab tu grags so/_/skyes bu rnams kyi tshe lo brgya po 'di las bu lon bgrod par son pa ni mun pa'i rtsa'i bgrod par son pa'o/_/dus ni 'chi ba ste de'i rtsa yi dbang gis ni a ba d+hU tI'i grangs kyi chos
[\[265b.7\]]kyis so zhes pa ste dus kyi rtsa'i nges pa'o/_/da ni 'jig rten gsum na zhes pa la sogs pas dbang phyug la sogs pa rnams dman pa nyid du gsungs te/_'dir 'jig rten gsum na lha dang lag 'gro mi rnams kyi nang na gang zhig rang gi lus la zla ba nyi ma dag rdzogs par nus pa'i
[\[266a\]]
[\[266a.1\]]rnal 'byor ldan pa med do/_/de rgyu gang las zhe na gang gi phyir zla bas rang gi rgyu bas lo'i mtshams su nyin zhag gi tshogs sum brgya drug cu rgyu ba ma yin zhing /_srid par te lus la lo yi nang du rim pas te sngar brjod pa'i cho ga dag gis nyi mas kyang ni rgyu skar
[\[266a.2\]]thams cad de nyi shu rtsa bdun rgyu ba min pa de'i phyir ro/_/lo so so nas lo so sor bu lon dag gis de ni srid pa ste lus za'o/_/dus kyi 'khor lo dpa' bo gcig pu skye ba dang 'jig pa'i rgyur gyur pa ste 'khor ba pa rnams la dus kyi 'khor lo dpa' bo gcig bu'o/_/de'i phyir rnal
[\[266a.3\]]'byor las zla ba dang nyi ma dag rdzogs par byas te/_byang chub kyi sems dang /_rdul gyi sems kyi chos srog dang thur sel dag rdzogs par byas nas de bsgrub par bya'o zhes pa ni sangs rgyas bcom ldan 'das kyi nges pa'o/_/da ni 'chad pa zhes pa la sogs pas 'chi
[\[266a.4\]]ltas kyi dbang gis gci ba la sogs pa'i khams kyi rnam par 'gyur ba'i mtshan nyid gsungs te/_'dir lus la 'chad pa gal te g.yon pa'am g.yas pa'i rtsa gcig srog rab tu 'bab pa dang bral ba yin na mi yi bdag po zhes pa ni bod pa ste zla ba drug gi mtshams su gci ba
[\[266a.5\]]dag ni skyur ba nyid du 'gyur ro/_/de tsam rnams ni nyin zhag lnga nas mchog gi rtsa srog gi nus pa chen po yis 'dor te rim pa bzhin nyin zhag so sor gong bu 'chad pa'i dus su'o/_/nyin zhag drug gi mtshams su yul sgra rna ba la 'dor te rna ba la zhes pa ni lung gi tshig las lnga pa'i
[\[266a.6\]]don la bdun pa'o/_/nyin zhag lnga'i mtshams su ro yang nges par kha las te lce las 'dor ro/_/nyin zhag bzhi'i mtshams su mig 'bras mig gi dbus nas so/_/nyin zhag gsum gyi mtshams su dri ni sna las so/_/nyin zhag gnyis kyi mtshams su mi rnams dag gi lag
[\[266a.7\]]pa rkang pa'i lus las dro ba'i dngos po ste reg pa'i rang bzhin no/_/mtha'i nyin zhag la chos kyi dbyings khu ba 'pho ba dang dbugs kyi 'khor lo yang 'dor ro/_/nyin zhag drug gi nang du 'chi ba'i mtshan nyid gzhan yang gsungs te/_'dir lus la 'chi bar rab tu zhugs par gyur na
[\[266b\]]
[\[266b.1\]]rang gi lus sna yi rtse mo 'phyang ba glang po che'i sna'i rnam par mthong ba dang /_rang gi spyi bor lag pa bzhag pa de yi rang bzhin dag tu mthong ste phra mor mthong ba min pa dang /_de bzhin du lag pa gnyis ka'i mthil la rgya skyegs tshon gyis rab tu byugs kyang lag mthil gyi pags
[\[266b.2\]]pa la dmar po nyid du byed pa ma yin pa dang nyi ma kha dog nag por mthong ba dang yongs su gyur pa'i ri bong 'dzin pa ste nya'i zla ba yongs su rdzogs par ser por mthong ba ni nyin zhag drug gi mtshams su'o/_/de nas nyin zhag gang la gcin dang lus kyang bsil bar gyur pa'i nyin
[\[266b.3\]]zhag de la 'chi ba nyid de mi yi bdag po zhes pa ni bod pa'o/_/nyin zhag drug gi mtshams su 'chi ba'i mtshan ma gzhan yang gsungs te/_'dir dus ma yin pa'i 'chi bas non pa'i lce 'og tu nag po'i thig ste ri mo rnams nag por rab tu 'gyur ro/_/de bzhin du mig la tshangs
[\[266b.4\]]pa'i ri mo shin tu phra mo skra'i tshad tsam gyi ri mo ste nag po dang dmar po'i dkyil 'khor 'byed par byed par 'gyur ro/_/dbugs ni zla ba nyi ma'i lam du 'phro bar mkhur chos gnyis po bskyod pa dang /_de bzhin du nu ma'i steng ni mchan khung du zhugs te nu ma'i steng gi rtsa dag
[\[266b.5\]]mchan khung du zhugs par gyur pa dang /_gza'i tshogs rnams mtha' dag mi mthong ste me stag dang bcas par mthong ba dang de'i mgrin pa lus dang bcas pa ste/_lag pa dang rkang pa dang bcas pa rengs shing sems med pa dang 'khor ba yang ste 'di dag ni lus la 'chi ba'i
[\[266b.6\]]mtshan nyid du 'gyur bar 'dod de gsungs pa yin no/_/gzhan yang lus sam phyi rol la grib ma'i skyes bu la sogs pa gang cung zad phyin ci log tu mthong ba de thams cad 'chi ba'i mtshan nyid du rnal 'byor pas rig par bya'o/_/de shes nas sbyin pa la sogs pa bya ste
[\[266b.7\]]gal te bsod nams kyi stobs kyis 'tsho ba de lta na yang mdzes shing /_ci ste 'chi bar 'gyur ba de lta na yang gang byin pa de'i 'bras bu rjes su spyod do/_/de'i phyir phyogs gnyis ka la yang bde bar gshegs pa pa bde ba don du gnyer ba rnams kyis sbyin par byin par bya'o zhes pa
[\[267a\]]
[\[267a.1\]]ni bcom ldan 'das kyi nges pa'o/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las 'chi ltas kyi 'chi ba'i mtshan nyid dang rtsa 'chad pa'i mdor bsdus chen po ste bzhi
[\[267a.2\]]pa'o//_//da ni skye ba dang ni zhes pa la sogs pas 'jig rten gyi kun rdzob kyis skyed pa dang sdud pa'i mtshan nyid byed pa po gsungs te/_'khor ba 'dir 'pho ba'i skad cig gang yin pa des sems can rnams kyi skye ba byed de mngal du kun gzhi'i rnam par shes pa rdul
[\[267a.3\]]dang khu ba dang yang dag par ldan pa'i chos can no/_/de nas des mngal nas btsa' ba'i dus byed cing byis pa dang gzhon nu la sogs pa'i gzugs byed de lus skyed pa'o/_/'pho ba'i skad cig de nyid 'jig rten dag tu ste mtho ris dang mi yul dang sa 'og tu slar yang sdud par
[\[267a.4\]]byed pa dus kyi 'khor lo can te nyi ma min/_nyi ma rdul dang zla ba khu ba dus kyi 'khor lo med pa ste/_kun gzhi'i rnam par shes pa med pas mi byed do zhes pa'i don to/_/'dir rdul dang khu ba'i chos can nyi ma dang zla bas ci'i phyir mi byed ce na/_'dir thams cad du me dang nyi ma dang zla
[\[267a.5\]]ba'i bdag nyid ni 'gro ba'o zhes pa rab tu grags pa'i tshig gi phyir gsungs so/_/'dir gang gi phyir zla ba nyi ma la sogs lha rnams 'byung ba dang bcas mtshan mo'i chal bcom ldan de yis zos zhes pa ste 'khor ba 'dir mtshan mo'i cha ni zla ba ste skyed pa'o/_/nyin mo'i cha ni nyi ma ste
[\[267a.6\]]sdud pa'o/_/'dir mtshan mo'i cha la ste skyed pa'i dus su kun gzhi'i rnam par shes pa'i mtshan nyid nges pa'i mngal du zla ba khu ba dang nyi ma rdul dang sogs pa'i sgras bshad pa dang gci ba dang 'byung ba dang bcas sa dang chu dang me dang rlung dang nam mkha'i khams dang bcas pa rnams rdul
[\[267a.7\]]dang khu ba'i rten du gnas pa'i lus dang ngag dang sems rdzogs pa'i don du zos te/_zla ba ste khu ba ni dbang phyug go/_/nyi ma ste rdul ni rtag tu bzhi pa'o/_/rkang ni drag po'o/_/gci ba ni khyab 'jug go/_/bshang ba ni tshangs pa'o/_/zla ba nyi ma la sogs lha rnams mtshan mo'i chal ste skyed
[\[267b\]]
[\[267b.1\]]pa'i dus su zos so/_/slar yang ste yang mtha' yas lus la dngos po sna tshogs kyis bzung bar gyur pa ni rnam par 'phrul pa ste de dag rnams gtong bar byed de nges par nyin mo'i dus su zhes pa sdud pa'i dus su gtong zhes pa'i don to/_/skyed pa'i rgyur ni ste slar yang gzhan
[\[267b.2\]]skyed pa'i rgyu ru gtong bar byed do/_/rim pas te lte ba dang snying kha dang mgrin pa dang dpral ba dang gtsug tor gyi gnas rnams su sa la sogs pa'i khams yongs su gtong ba'i rim pas so/_/kun rdzob kyi byed pa po'i nges pa'o/_/da ni sgra la sogs pa zhes pa la sogs pas
[\[267b.3\]]'jig rten kun rdzob kyi las dang byed pa la sogs pa gsungs te/_'dir lus grub par gyur pa na sgra dang reg bya dang gzugs dang ro dang dri dang chos kyi dbyings te drug po rnams ni las su 'gyur ro/_/dbang po drug po dag kyang ste rna ba dang lus dang mig dang lce dang sna dang yid de
[\[267b.4\]]drug po ni byed pa'o/_/khyim bcu gnyis kyi dbye bas lo dang zla ba dang zla ba'i tsha'i dbye bas phyogs nyi shu rtsa bzhi dang nyin dang mtshan mo ste nyin mtshan dang tshes bco lnga dang zla ba dang nyi ma dag kyang ste 'di dag mtha' dag ni byed pa'o/_/byed pa po ni kun gzhi'i rnam par shes pa'i
[\[267b.5\]]mtshan nyid khu ba 'pho ba'i skad cig lhan cig skyes pa'i dga' ba ste 'jig rten kun rdzob kyis so/_/'pho ba'i skad cig la sogs pa byed pa po dang byed pa dang las 'di dag sdud pa'i byed pa po gzhan du 'dir 'gyur te gang gi phyir skyed pa'i byed pa po ni byed pa po ma yin no/_/de'i phyir
[\[267b.6\]]mkha' khyab mkha' yi rdo rje can te yul dang rnam bral yon tan med la rang bzhin med pa'o zhes pa lhan cig skyes pa'i sku ste cha med kun 'gro khyab pa po zhes pa'o de'i phyir skyed pa dang sdud pa'i byed pa po dang mya ngan las 'das pa'i mtshan nyid kyang med do zhes pa'i don to/_/byed pa po zad
[\[267b.7\]]pa'i nges pa'o/_/da ni dri dang zhes pa la sogs pas tshogs pa la sogs pa gsungs te/_'khor ba 'dir tshogs pa las skye ba ste chos gcig las ni ma yin no/_/'dir tshogs pa ni dri dang kha dog dang ni ro dang reg pa zhes dang 'dzin ma dang ni chu dang me dang rlung /_zhes pa gzugs
[\[268a\]]
[\[268a.1\]]can brgyad po 'di dag rnams ni mtha' dag yul gyi tshogs pa dag ste gcig ni gtso bor 'gyur zhes pa ste gzugs can brgyad po 'di dag las yon tan gcig gi gtso bor 'gyur zhing lhag ma phal bar 'gyur ro zhes pa ni sngar brjod zin to/_/sgra dang stong
[\[268a.2\]]pa dang ni chos kyi dbyings dang yid kyang mi yi bdag po gzugs med du 'gyur ro zhes pa ni gzugs med bzhi po rnams te/_'dir stong pa'i sgras khu ba'i khams brjod do/_/'jig rten gsum po mtha' dag 'di ni spro bdag dang sdud par 'gyur te dus kyi mthu las so zhes pa 'pho
[\[268a.3\]]ba'i skad cig gis mthu las so zhes pa'i don to/_/tshogs pa'i nges pa'o/_/da ni bdag nyid 'ching ste zhes pa la sogs pas 'khor ba'i 'ching ba gsungs te/_'dir lus la phung po'i ngar 'dzin pa tsam ni 'khor ba ste bdag nyid kyis bdag nyid 'ching ngo /_/rang bzhin
[\[268a.4\]]la gnas yon tan rnam rtog rnams kyis zhes pa la rang bzhin ni phung po dang khams dang skye mched kyi tshogs pa ste de la gnas pa'i yon tan skye ba dang 'gag pa'i mtshan nyid dri la sogs pa rnams dang /_'khor ba'i sems kyi dngos po dang dngos po med pa'i rnam par rtog
[\[268a.5\]]pa'i mtshan nyid rnams te/_rang bzhin la gnas yon tan rnams rtog de dag rnams kyis bdag nyid 'ching bar byed de rang gi lus las byung ba'i skud pa rnams kyis bdag nyid 'ching bar byed pa dar gyi srin bu ji bzhin nyid do/_/bdag nyid bdag gis nges par slar yang rnam
[\[268a.6\]]par rtog pa med pa'i yid dag las ni gtong bar byed ces pa ni slar yang bdag de rang bzhin la gnas yon tan rnam rtog rnams kyis btang ba ni rnam par rtog pa med par 'gyur ro/_/rnam par rtog pa med pa'i yid de las bdag nyid 'khor ba'i sdug bsngal las gtong bar
[\[268a.7\]]byed do/_/de'i phyir rgyal po rang las rang bzhin yon tan la gnas sdug bsngal dang ni bde ba byed pa ste/_rang bzhin rnam par bral ba ste khams bco brgyad dang bral ba su zhig byed po ci zhig byed de mi byed do zhes pa'i don to/_/mi shes 'jig rten log pa'i bdag nyid kyis byed
[\[268b\]]
[\[268b.1\]]pa po yongs su brtags pas rmongs par byed do/_/las kyi 'ching ba'i nges pa'o/_/da ni sa zhes pa la sogs pas sa la sogs pa rnam pa brgyad kyi rang bzhin gsungs te/_'dir lus la dang po 'khor ba'i sems kyi rang bzhin rnam pa brgyad de sa dang
[\[268b.2\]]chu dang me dang rlung dang nam mkha' dang yid dang blo dang ngar 'dzin pa'i bdag nyid dang rnam pa brgyad do/_'di dag kyang rnam gsum ste rags dang phra mo gzhan yang rnam gsum yon tan la gnas te snying stobs dang rdul dang mun pa'i yon tan rnams la gnas pa ni yon tan la gnas
[\[268b.3\]]pa'o/_/yi ge thig le la sogs pa'i dbye ba yis rags par rags pa'i dbang po rnams la gnas te blun po'i bag chags 'dzin par byed pa rags pa'i sems kyi sad pa'i gnas skabs kyi chos can ni rags pa ste sad pa'i dngos po 'dzin par byed pa'i phyir ro/_/phra mo'i
[\[268b.4\]]sems kyi phra mo ni rmi lam gyi gnas skabs kyi chos can te yid bzhin gyi dbang po rnams kyis sgyu ma lta bu'i dngos po 'dzin par byed pa'i phyir ro/_/phra mo gzhan yang dbang po thams cad 'gog pa'i mtshan nyid shin tu gnyid log pa'i gnas skabs kyi chos can ni gzhan te
[\[268b.5\]]bltar med pa zhes brjod pa dang gcig tu gyur pa zhes pa la sogs pa'i mtshan nyid de dngos po thams cad yongs su btang ba'i phyir ro/_/de ltar rnam pa gsum ni snying stobs dang rdul dang mun pa'i dbye bas sad pa dang rmi lam dang shin tu gnyid log pa'i rang bzhin can no/_/
[\[268b.6\]]rags pa ni nyin mo'i mtshan nyid do/_/phra mo ni thun mtshams kyi mtshan nyid do/_/gzhan ni mtshan mo chen po'i mtshan nyid do/_/yang yig las gzhan bzhi pa'i rang bzhin ye shes kyi sku ste/_de ni khu ba 'pho ba'i dus su ye shes kyi sems te bzhi pa'i sems kyi bzhi pa'i gnas
[\[268b.7\]]skabs kyi chos can te/_sems can rnams kyi skye ba dang 'gog pa'i rgyur gyur pa gang yin pa de'i phyir ye shes kyi sku'o/_/de yang rang bzhin rnam 'gyur med pa'i 'tsho ba 'byung ba ste srog chen po 'byung ba chos kyi khams kyi rang bzhin no/_/'byung ba min zhes pa ni 'byung ba
[\[269a\]]
[\[269a.1\]]sa dang chu dang me dang rlung dang khu ba ni 'byung ba ma yin no zhes pa'i don to/_/de ltar 'khor ba'i sems kyi rang bzhin gyi sad pa la sogs pa'i dbye bas rnam pa bzhir nges pa'o/_/da ni a sogs zhes pa la sogs pas bzhi pa la sogs pa rnams kyi ming gi chos
[\[269a.2\]]gsungs te/_'khor ba 'dir rig par bya ba dang rig par byed po dag gi ming ni don rab tu go bar byed pa ste/_de yang brjod par bya ba dang rjod par byed pa'i mtshan nyid kyis gnas so/_/de la ye shes kyi rang bzhin las a sogs stong pa lnga ni gzhom du med pa'i a la sogs pa
[\[269a.3\]]ste/_gzhom du med pa ni dbus su a yig stong pa'o/_/shar du i yig stong pa'o/_/lhor r-i yig stong pa'o/_/byang du u yig stong pa'o/_/nub tu l-i yig stong pa'o zhes pa ste a sogs stong pa lnga ni rang bzhin te rnam par 'gyur ba min mo/_/dpal ldan cha dang thig le nA da
[\[269a.4\]]dang /_dus dang sems dang blo ste zhes pa la cha ste nyi ma dang thig le ste zla ba dang nA da ste sgra gcan dang dus te dus me dang sems dang blo dang rang bzhin dag kyang shin tu gnyid log pa'i gnas skabs kyi chos can no/_gzhan pa'i dbyangs ni rlung la sogs pa'o/_/sogs pa'i sgras nam
[\[269a.5\]]mkha' la sogs pa ste/_a i ri u li/_/a e a ra o a la/_ha ya ra wa la rnams so/_/de bzhin du ring po ste rmi lam gyi rang bzhin no/_/rags pa'i sde pa'i yi ge dbyangs bcu gnyis dang bcas pa sum brgya drug cu rnams ni sad pa'i rang bzhin no/_/bcu drug gzhan ni
[\[269a.6\]]rnam 'gyur rags pa'o zhes pa ste yi ge so so re re'i dbyangs bco lngas bzung ba gsal byed dang bcas pa ni rnam par 'gyur ba bcu drug go/_/thams cad du khams lnga dang las kyi dbang po lnga dang yul lnga ni rnam par 'gyur ba ste yid dang lhan cig bcu drug go/_/sa la sogs pa
[\[269a.7\]]'di dag gi dbus su rdo rje can ni rang bzhin min zhing rnam 'gyur min te khyab byed rang bzhin med pa'o/_/gang gi phyir 'khor ba'i bag chags las grol ba'i sems kyi chos yin pa de'i phyir gang sems yod pa'i sems de ni sems ma yin no zhes 'khor ba'i sems dang bral ba mya ngan
[\[269b\]]
[\[269b.1\]]las 'das pa'i sems gzhan yod pa ni rdo rje can gyi ming gis bcom ldan 'das kyis gsungs so/_/rang bzhin rnam pa bzhi'i nges pa'o/_/da ni 'khor bar zhes pa la sogs pas sems can rnams rang gi las kyi 'bras bu la nye bar longs spyod pa gsungs te/_'khor
[\[269b.2\]]ba 'dir sems can bde ba'am sdug bsngal ba'am bde ba dang sdug bsngal ba rang bzhin yon tan la gnas ni snga rjod pa'i yon tan la gnas pa ste rang gis byas pa'o zhes pa'i don to/_/las las skyes pa de ni za ba ste rang gis byas pa'i las kyis bskyed pa ni las las skyes
[\[269b.3\]]pa ste longs spyod do zhes pa'i don to/_/de nyid ni 'dir lus dang ngag dang sems kyi dbang gis rnam pa gsum ste rags pa dang phra mo dang zhi ba'o/_/gzhan yang rnam pa gsum ste khyad par gyi las dang las ma yin pa'o/_/de dag las gang zhig bdag ni byed pa po'o zhes pa'i sems
[\[269b.4\]]bskyed pa de ni khyad par gyi las kyi ming can no/_/gang zhig byed pa po gzhan pa phyugs bdag gam gzhan yod pa'i sems skye ba de ni las kyi ming can no/_/byed po bdag gam gzhan pa min te rang bzhin rnam par bral ba phung po la sogs pa'i tshogs pa dang bral ba gang zhig
[\[269b.5\]]sems bskyed pa de ni las ma yin pa'i ming can no/_/de ltar bdag dang gzhan byed pa por 'dzin pa dang bral bar shes pa gang yin pa de'i las ni byed pa pos byas pa ma yin zhing byed pa po ni rgyur gyur pa ma yin no/_/las las skye ba ni tshogs pa'i dbang gis te ji ltar sA
[\[269b.6\]]li'i sa bon las sA li 'grub pa de bzhin du dge ba'i las las dge ba'i las kyi 'bras bu 'grub bo/_/ji ltar ko dra ba'i sa bon las ko dra ba 'grub pa de bzhin du mi dge ba'i las las mi dge ba'i las kyi 'bras bu 'grub ste rang las ma yin zhing gzhan las kyang ma yin no zhes 'chad
[\[269b.7\]]par 'gyur ba las brjod par bya'o/_/las kyi 'bras bu nges pa'o/_/da ni de phyir zhes pa la sogs pas byed pa po med par 'bras bu dang bcas pa'i las gsungs te/_'khor ba 'dir byed pa po 'ga' yang srog chags rnams kyi bde ba dang sdug bsngal dag mi sbyin mi 'phrog ste/
[\[270a\]]
[\[270a.1\]]gang gi phyir rnam pa gsum po gang byas sngon gyi las rang gis byas pa ni 'bras bu rab tu sbyin par 'gyur ba de'i phyir byed pa po 'ga' yang mi sbyin zhing mi 'phrog go zhes pa'i don to/_/skyed dang sdud pa'i byed pa po 'di ster zhing de ni 'phrog pa rmongs pa rnams kyi blo
[\[270a.2\]]gros te/_ci'i phyir zhe na gang zhig rang gi lus la dpag med dge ba 'phrog par byed pa'i bug pa rang gi dbang po dag gis mthong ba ma yin te/_rang gi dbang po phyi rol du yul drug la 'jug cing nang du zag pa med pa'i bde ba dang bral ba rnams kyis so/_/rang gi las kyi 'bras bu nye
[\[270a.3\]]bar longs spyod pa'i nges pa'o/_/da ni 'dod pa zhes pa la sogs pas 'dod pa la sogs pa'i byed pa po phan tshun dngos po yang dag par sbyor ba med pa gsungs te/_'dir 'gro ba sems can rnams kyi rang gi yid la 'dod pa'i nus pa gang yin pa rnams dngos po rnams gsal bar
[\[270a.4\]]byed de yid 'jug par byed do zhes pa'i don to/_/bya ba ni dngos po rnams la 'jug par byed do/_/ye shes nus pa ni dngos po ro mnyam rgyur ni don la nye bar dmigs par byed de don nges pa ni ye shes nges pa zhes pa'i don to/_/slar yang gtong ba ste sngar gyi ye shes gtong ba dag ni
[\[270a.5\]]bzhi pa srid gsum gyis btud gnyis med kyis nges par rim par byed do zhes pa ni yid kyi nus pa bzhi'o/_/bzhi po de dag gi nang nas gang zhig rnam par dag pa'i sems kyi bdag nyid rdo rje can ni gsal ba dang 'jug pa dang ro mnyam rgyur don la nye bar dmigs pa cung zad mi za
[\[270a.6\]]zhing ye shes gtong ba'i gtong ba min pa nyid do zhes pa ste 'dod pa la sogs pa'i nges pa'o/_/da ni bdag ces pa la sogs pas bde ba dang sdug bsngal rab tu sbyin par byed pa po gsungs te/_'khor bar bdag ni byed po sdug bsngal dang bde ba dag rab tu sbyin pa por mi yi bdag
[\[270a.7\]]po der ni 'gyur ba min srid pa gsum gyi gnas na bde ba dang sdug bsngal rab tu sbyin pa po 'ga' yang yod pa ma yin te/_sems kyi nus pa de rnams rnam par spangs nas so/_/'dir sems kyi nus pa ni sad pa dang rmi lam dang shin tu gnyid log pa dang bzhi pa'i mtshan nyid de de
[\[270b\]]
[\[270b.1\]]dag gi gtso bo ni bzhi pa skye ba dang 'gog pa'i chos can gyi gnas skabs te sems kyi nus pa spangs nas bdag ni byed pa po bde dang sdug bsngal rab tu sbyin pa po 'ga' yang med do zhes pa'o/_/sems can rnams kyi khu ba 'pho ba spangs nas bcings pa dang grol ba gzhan 'ga' yang
[\[270b.2\]]yod pa ma yin te/_'khor ba'i sems spangs nas so zhes pa'i don to/_/mya ngan las 'das pa'i sems 'khor ba las 'das pa lus thams cad la gnas pa ni gang gis kyang ma bcings shing ma bkrol ba'o/_/nam mkha' bum pa'i dbus nas chu ni len par byed pa na
[\[270b.3\]]yang 'gro ba min pa ji lta ba/_mkha' khyab mkha' yi rdo rje can zhes pa ste stong pa la sogs pa'i rnam par thar pas rnam par dag pa'i sems ni mkha' yi rdo rje can no/_/yul dang rnam bral zhes pa yon tan med pa ste de tsam la sogs pa dang snying stobs dang rdul dang mun pa
[\[270b.4\]]dang bral ba ste/_sad pa dang rmi lam dang shin tu gnyid log pa dang bzhi pa dang bral ba zhes pa'i don te rang bzhin med pa lus kyi dbus dag tu yang de bzhin no/_/rtag pa dngos po dang chad pa dngos po med pa ste de dag gang la med pa de ni rdo rje can te rnam par dag pa'i sems so zhes pa'i
[\[270b.5\]]don to/_/'khor ba dang mya ngan las 'das pa'i sems nges pa'o/_/da ni de ltar zhes pa la sogs pa las smra ba gsungs te/_de ltar brjod pa'i rim pa las yod par smra ba po dang byed pa po med par gang smra ba bo dang bdag med par gang smra ba por 'gyur te/_bcom ldan
[\[270b.6\]]'das rnam par dag pa'i sems kyi bdag nyid yod min med min yod med min/_/gnyis ka'i bdag nyid min pa'ang min pa khams gsum gyi ston pa gcig pu de ni byed po min te/_kun mkhyen dang po'i sangs rgyas thams cad mkhyen pa nyid dang rnam pa thams cad mkhyen pa nyid
[\[270b.7\]]dang lam mkhyen pa nyid dang lam gyi rnam pa mkhyen pa nyid thob pa/_srid gsum gyis btud dus kyi 'khor lo can zag pa med pa'i bde ba rnam pa thams cad pa'i chos can te 'khor lo can khyab 'jug ni ma yin no/_/ci'i phyir zhe na gang las tshangs pa khyab 'jug drag po dag kyang
[\[271a\]]
[\[271a.1\]]gang gi zhabs kyi chu skyes drung du lhag par skyabs 'gro ba dus kyi 'khor lo de la phyag 'tshal lo zhes pa ni 'jam dpal bdag ste/_rgyal ba mchog skyed yon tan med cing rnam rtog med pa ni sngar brjod pa'i mtshan nyid do/_/stong pa nyid smra ba
[\[271a.2\]]po'i nges pa'o/_/da ni zhi ba zhes pa la sogs pas 'chi ba'i mthar bsam pa'i dbang gis skye ba gsungs te/_'khor ba 'dir sems can rnams kyi rang gi las kyi dbang gis snying stobs kyi yon tan la sogs pa'i bsam pa ste/_bsam pa de las skye ba'o/_/
[\[271a.3\]]'dir 'chi ba'i dus su dge ba'i las kyi dbang gis zhi ba'i bsam par 'gyur te/_snying stobs kyi yon tan gyi bdag nyid do/_/bsam pa de skyes par gyur na shi ba'i mthar lha nyid du 'gyur ro/_/mi yi bdag po zhes pa ni zla ba bzang po la bod pa'o/_/mi dge ba'i
[\[271a.4\]]dbang gis bsam pa drag por 'gyur te/_mun pa'i yon tan gyi bdag nyid do/_/mun pa'i bsam pa de la dmyal ba nyid du 'gyur ro/_/mi dge ba 'bring po'i dbang gis rdul gyi bsam pa ste/_rdul gyi bsam pa der gyur na shi ba'i mthar dud 'gro nyid du 'gyur ro/_/rab
[\[271a.5\]]mchog sa yi steng du mi nyid dag ni 'dres pa la ste/_dge ba dang mi dge ba 'dres pa la mi nyid du 'gyur ro/_/'byung po nyid ni rnam pa gsum ste rdul dang mun pa dang ni snying stobs phan tshun 'dres pa la'o/_/'dir snying stobs lhag pa la yi dgas mchog go/_/rdul lhag
[\[271a.6\]]pa la 'bring po'o/_/mun pa lhag pa la tha ma'o/_/lha ma yin rnams ni lha'i nang du 'dus pa nyid do/_/de bzhin du mi rnams ni snying stobs lhag pa la bde ba dang ldan pa'o/_/rdul lhag pa la bde ba dang sdug bsngal dang ldan pa'o/_/mun pa lhag pa la rtag
[\[271a.7\]]tu sdug bsngal dang ldan pa'o/_/de bzhin du mtho ris la sogs pa thams cad du yang sems can rnams kyi rang gi las kyi dbang gis las kyi 'bras bu rnam par smin pa dpag tu med par 'gyur ro/_/de'i phyir 'chi ba'i dus su yid kyis bsam pa gang zhig dran
[\[271b\]]
[\[271b.1\]]par gyur pa der ni skye bo yang dag skye zhes pa ste/_bsam pa skye ba'i des pa'o/_/da ni lha nyid ces pa la sogs pas lha la sogs pa'i dbye ba gsungs te/_'dir lha yi mchog gi gnas mtho ris su lha nyid brgyad kyi dbye ba dag gis 'gyur te/_zad par sa
[\[271b.2\]]dang /_zad par chu dang /_zad pa med dang /_zad par rlung dang /_zad par stong pa dang /_zad par zla ba dang /_zad par nyi ma dang /_zad par sgra gcan zhes bya ba bsgoms pa dang /_sbyin pa la sogs pa'i bsod nams kyi stobs dang /_mi dge ba bcu yongs
[\[271b.3\]]su spangs pa ste/_lha nyid brgyad kyi dbye ba dag gis 'gyur ro/_/mi nyid gcig ni ji lta ba khams drug gi bdag nyid do/_/dud 'gro dag kyang chu gter rnam pa ste/_khams drug gi bdag nyid can rnam pa bzhi'o/_/dmyal ba'i 'gro bar dmyal ba nyid ni de bzhin
[\[271b.4\]]gcig ste/_khams drug gi bag chags las byung ba rmi lam dang mtshungs pa'o/_/lha ma yin nyid ni lha'i nang du 'dus so/_/yi dgas nyid ni dmyal ba'i nang du 'dus te sdug bsngal la nye bar longs spyod pa'i phyir ro/_/skye ba brgyad dang gcig dang bzhi dang gci
[\[271b.5\]]ste/_gnas bcu bzhi po 'di rnams su ro yi 'gro bar zhes pa 'gro ba drug tu skye bo kun gzhi'i rnam par shes pa'i chos can 'khor te/_las kyi zhags pas nges par bcings pa dag skyes pa 'bum phrag du mas las kyi zhags pa las grol ba min zhing thar pa mchog gi bde ba'i
[\[271b.6\]]go 'phang du 'gro ba min no/_/sems can gyi bsam pa'i dbang gis lha la sogs pa'i dbye ba nges pa'o/_/da ni phung po zhes pa la sogs pas 'ching ba'i rgyu gsungs te/_'gro ba drug gi 'khor ba 'dir 'tsho ba ste srog kun gzhi'i rnam par shes pa'i chos can bcings
[\[271b.7\]]te 'khor ro/_/gang gis zhe na phung po ste 'byung ba dang khams drug dang dbang po dang rnam gsum srid pa 'jigs pa yul drug dang /_de tsam dang las kyi dbang po lnga dang /_las kyi skyon dge ba dang mi dge ba dang yon tan dang bcas yid dang blo dang dar 'dzin la sogs te
[\[272a\]]
[\[272a.1\]]sogs pa'i sgras srog gi nus pa'i rtsa ba'i rang bzhin no/_/'di dag gis bcings 'tsho ba dag ni ro yis 'gro bar 'khor te/_phra mo'i dngos po drag gis slar te slar yang 'pho ba'i dga' bas so/_/'ching ba phra mo dang rags pa'i dngos po ste/_sad pa dang
[\[272a.2\]]rmi lam dang shin tu gnyid log pa dang bzhi pa'i mtshan nyid do/_/dngos po 'di dag btang na mi bzad mchog gi gnas su rab tu 'gro ste/_gang du son na slar yang skye ldan 'khor pa par 'gyur ba min no/_/'khor ba'i bag chags kyi ma rig pa'i nges pa'o/_/da ni yan lag
[\[272a.3\]]dang bcas zhes pa la sogs pas 'di'i gnyen po rig pa gsungs te/_'khor ba 'dir 'jig rten gyi tha snyad la rig pa gang yin pa de ni don dam pa de kho na nyid kyi yul la rig pa ma yin no/_/dang por yan lag dang bcas rig byed de yan lag drug dang bcas pa'o/_/yan lag drug
[\[272a.4\]]rnams kyang mdo dang dbyangs kyis bsnyad pa dang /_lung ston pa dang /_sdeb sbyor dang /_nges tshig dang /_skar rtsis te 'di dag dang bcas pa'o/_/zhes pa'i don to/_/de yang dran pa'i gzhung dang bcas pa ste dran pa ni shed bu la sogs pa'i gzhung
[\[272a.5\]]rnams so/_/de rnams dang bcas pa ste yang dag par ldan pa'o/_/rtog ge ni 'jig rten pa'i dngos po rab tu 'jal ba'i bstan bcos rnams so/_/grub pa'i mtha' ni 'jig rten pa'i dngos grub sgrub par byed pa dkyil 'khor gyi 'khor lo la sogs pa rnam par rtog pas
[\[272a.6\]]bsgom pa'i chos can te/_de rnams dang ldan pa zhes pa khyad par du byas pa'o/_/de bzhin du 'jig rten du snyan ngag mkhan po rgyas pa me la sogs pa rnams kyis byas pa'i bstan bcos gzhan yang rig pa min zhes pa ste/_rgyas pa'i snyan ngag b+hA ra ta dang /_me'i
[\[272a.7\]]snyan ngag bsgom pa'i chos dang /_sogs pa'i sgras grog mkhar gyi snyan ngag rA mA ya na dang /_ma rka Na De ya'i snyan ngag sngon rabs kyi chos la sogs pa rnams bzung ste/_snyan ngag mkhan 'di dag gis byas pa ni rig pa ma yin no/_/'o na rig pa gang yin
[\[272b\]]
[\[272b.1\]]zhe na smras pa/_rig pa zhes pa rnam par mi rtog pa nang gi rig pa ste rnam pa thams cad dang ldan pa'i stong pa nyid do/_/gzhan yang 'gyur med kyang rig pa ste dmigs pa med pa zag pa med pa'i bde ba'i bdag nyid can no/_/rig pa ni rgyu dang 'bras bu'i bdag nyid can rgyu dang 'bras
[\[272b.2\]]bu gcig tu 'dres par gyur pa ste/_me'i 'od dang sreg par byed pa gcig tu 'dres par gyur pa bzhin no/_/'jig rten 'di ni 'das pa dang ltar byung ba'i thub pa chos kyi 'khor lo la gnas pa rnams kyis rab tu gsungs pa nyid do/_/de'i rang bzhin ci zhe na gsungs pa/_gang
[\[272b.3\]]du 'jig rten gsum po mtha' dag ces pa ste bde ba'i skad cig gang las skye ba'i dus su 'jig rten gsum po mtha' dag tu 'gyur ro/_/slar yang gang du thim pa ste/_'chi ba'i dus su skad cig gang la dngos po'i tshogs pa thim pa'o/_/'gyur pa'i skad cig la skad
[\[272b.4\]]cig de nyid zag pa med pa'i bde ba 'gyur ba med par brjod de/_gang las chos kyi 'khor lo bskor ba'i don du sangs rgyas 'byung ba dang /_gang du yongs su mya ngan las 'das pa chen po'o/_/kyi mi yi bdag po zhes pa ste rig pa'i nges pa'o/_/da ni rnal 'byor zhes pa
[\[272b.5\]]la sogs pas sngon gyi rnal 'byor goms pa'i stobs gsungs te/_mi'i 'jig rten 'dir gal te rnal 'byor pa rig pa'i rnal 'byor goms par byed pa dag rnal 'byor ma thob rab tu g.yo ba'i yid kyis res 'ga' shi bar gyur pa na/_dpal ldan mi'i 'jig rten du ni rab mchog thub
[\[272b.6\]]pa'i rigs te/_sangs rgyas dang byang chub sems dpa'i rigs su rnal 'byor ni stong pa dang snying rje dbyer med pa rnam par dag pa'i de kho na nyid dang rnam par dag pa'i sems so/_/de dang ldan pa'i phyir rnal 'byor dang ldan pa ste rnal 'byor yongs su rdzogs pa ni ma yin no/_/slar
[\[272b.7\]]yang sngon gyi goms pa de yis gun du 'dzin par 'gyur te thob par 'gyur ro/_/ye shes rnal 'byor ni de kho na nyid kyi rnal 'byor te yangs pa zhes pa ni nyi tshe ba ma yin pa ste rnam pa thams cad pa'o zhes dgongs pa'o/_/ye shes thob ste yongs su rdzogs na mi zad mchog gi gnas
[\[273a\]]
[\[273a.1\]]su rab 'gro zhes pa la gang la zad pa med pa ni mi zad mchog gi gnas so/_/zhes rnam par sbyar ro/_/de ji ltar gyur pa zhe na gsungs pa/_gang du slar yang skye ba ldan pa ste 'byung ba dang ldan pa min pa de ni sangs rgyas thams cad kyi mchog gi gnas so/_/
[\[273a.2\]]da ni ye shes zhes pa la sogs pas sangs rgyas pa rnams dang lha min rnams dang kla klo rnams kyi ye shes skye ba'i dus gsungs te/_'dir nges par rnal 'byor goms pa rnam pa gsum ste sangs rgyas pa'i dang lha min gyi dang 'byung po'i'o/_/de la sangs rgyas pa'i rnal 'byor ni
[\[273a.3\]]stong pa nyid dang snying rje'i bdag nyid do/_/lha min gyi ni brtags pa'i chos so/_/'byung po'i ni rnam pa gnyis te rtag pa'i ngo bo dang chad pa'i ngo bo'o/_/de bzhin du rnal 'byor de goms pa la dga' ba nyid las de nyid gang la yod pa'i rnal 'byor pa rnam pa gsum mo/_/de rnams las nyin
[\[273a.4\]]mo'i cha la sangs rgyas pa'i rnal 'byor pa rnams kyi ye shes skye'o/_/mtshan mo'i cha la lha min gyi rnal 'byor pa rnams kyi'o/_/thun mtshams bzhi spangs pa'i dus su 'byung po'i rnal 'byor ba rnams kyi ye shes skye'o/_/'dir dus kyi cha ni ye shes skye ste rgyal ba rnams kyi nyi ma nyin mo'i dus
[\[273a.5\]]su mtshan mo phyed dang mtshan mo'i mthar/_lha min rnams kyi zla ba mtshan mo'i dus su nyi ma phyed dang nyin mo dag gi mjug tu'o/_/'byung po rnams kyi yang ma brjod pa nyid las thun mtshams spangs pa'i dus su'o/_/'dir mtshan mo phyed dam/_snga dro'i thun mtshams la sangs rgyas pa
[\[273a.6\]]rnams kyi ye shes lhag par gnas par 'gyur ro/_/nyi ma phyed dam nub par gyur pa'i thun mtshams la lha min rnams kyi ye shes lhag par gnas par 'gyur ro/_/gzhan thun bzhi'i thun mtshams la 'byung po rnams kyi ste nyin mo'i chal rtag pa'i ye shes lhag par gnas shing
[\[273a.7\]]mtshan mo'i cha la chad pa'i ye shes lhag par gnas so/_/sangs rgyas pa dang lha min 'di dag gi grangs bzhin du sangs rgyas pa rnams kyi yang dag ye shes su 'gyur ro/_/de'i chos dang 'gal ba rnams ni lha min rnams kyir 'gyur ro/_/yang dag ye shes ni nyin mo'i
[\[273b\]]
[\[273b.1\]]snang ba bzhin du thams cad mthong ba'o/_/rnam nyams ye shes ni mtshan mo'i snang ba bzhin sems can rnams kyi 'chi ba dang 'tsho ba cung zad mthong pa'o/_/ji ltar shes she na/_de'i phyir gsungs pa/_chos bsten pa las so zhes pa ste/_'dir yang dag ye shes
[\[273b.2\]]rnam nyams dag la tshig ni legs sbyar tha mal dag tu rab tu 'gyur ba ste zhes pa ni yang dag ye shes skyes pa rnams kyis legs par sbyar ba'i ngag sgra thams cad kyi bdag nyid do/_/rnam nyams ye shes skyes pa rnams kyi tha mal gyi dag tu 'gyur te/_ston par byed pa
[\[273b.3\]]po rnams kyi yul gcig gi skad gcig gi skad kyi khyad par gyis so/_/sangs rgyas pa rnams kyi ye shes ni sems can thams cad la snying rje'i bdag nyid can zhi ba'i las ston par byed pa'o/_/lha min rnams kyi ye shes ni sha bza' ba'i slad du dud 'gro'i
[\[273b.4\]]sems can la gnod pa byed pa drag po'i las ston par byed pa po'o/_/srid pa gsum gyi gnas su sangs rgyas pa rnams kyi ye shes ni skyes bu nyid kyi las ston par byed do/_/lha min rnams kyi ye shes ni sa la tha mal gyi las ston par byed do/_/'byung po rnams
[\[273b.5\]]kyi ni sa la rnam par 'dres pa'i las ston par byed do/_/ye shes ston par byed pa'i nges pa'o/_/da ni nyi ma gung zhes pa la sogs pas sangs rgyas pa dang lha min dag gi za ba'i dus gsungs te/_'dir nyin zhag so so la nyi ma gung nas brtsams nas mtshan mo phyed
[\[273b.6\]]kyi bar du nyin mo'i dus so/_/mtshan mo phyed nas brtsams nas nyi ma gung gi mthar thug pa ni mtshan mo'i dus so/_/nyin mo dang mtshan mo'i dus de las rang rang gi dus kyi phyed phyi ma ni grangs bzhin du sangs rgyas pa dang /_kla klo de dag gi dka' thub pa rnams kyi za
[\[273b.7\]]ba'i dus te khyim pa rnams kyi ni ma yin no zhes pa ste nges pa'o/_/sangs rgyas pa dang lha min dag gi bza' ba dang btung ba yang grangs bzhin du sangs rgyas pa rnams kyi zan khyad par du 'phags pa ste/_kla klo rnams kyi ba lang gi sha dang bcas pa'o/_/btung ba ni grangs
[\[274a\]]
[\[274a.1\]]bzhin du sangs rgyas pa rnams kyi rnam mang bcud ster zhim pa ste/_kla klo rnams kyi btung ba ni bya gag la sogs pa'i sgo nga'i khu ba'o/_/bgo ba ni grangs bzhin du sangs rgyas pa rnams kyi gos dmar po ste/_kla klo rnams kyi ni dkar po'o/_/dka' thub pa rnams kyi ste khyim pa rnams
[\[274a.2\]]kyi ni nges pa med do/_/de bzhin du shi ba'i mthar gnas ni grangs bzhin du nyi ma zla ba'i bgrod pa bzhin du zhes pa ste/_nyi ma steng du bgrod cing zla ba 'og tu bgrod do/_/de dag gi bgrod pa bzhin du mtho ris kyi gnas nyi ma'i bgrod pa ni sangs rgyas pa rnams kyi ste/_zla ba'i bgrod pa bzhin
[\[274a.3\]]sa 'og gi gnas ni lha min rnams kyi'o/_/de bzhin du rtsa ba'i rgyud kyi dbang mdor bstan pa las bcom ldan 'das kyis gsungs pa/_lus can thams cad shi ba na/_/zla ba bdud rtsi 'og tu 'gro/_/steng du nyi ma rdul sgra gcan/_/rnam shes dngos po'i mtshan nyid do/_/de bzhin du chos
[\[274a.4\]]ni grangs bzhin du sangs rgyas pa rnams kyi 'tshe ba med pa'o/_/kla klo rnams kyi ni 'tshe ba ste yang yig las 'byung po rnams kyi'o/_/bla ma'i nges pa'i dbang gis bsgom pa'i dus dang 'dod pa'i lha la bstod pa'i dus su grangs bzhin du sangs rgyas pa rnams la rdo rje'i gdan bsngags shing kla klo
[\[274a.5\]]rnams la lha min gyi gdan bsngags so/_/yang yig las gzhan ni thun mong ba ste de ni mi sgrub cing mi 'gog go/_/'dir lha min gyi gdan ni sa'i ngos la pus mo g.yon gyi steng du pus mo g.yas brkyang zhing rkang pa g.yon gyi steng du rkang pa g.yas pa'o/_/yang yig las 'og tu ste rkang pa g.yas pa'i
[\[274a.6\]]steng du'o/_/rkang pa'i mthil du yang yang yig las rgyab tu dpyi bzhag pa'o/_/rdo rje'i gdan la sogs pa ni 'chad par 'gyur ba las brjod par bya'o/_/sangs rgyas pa dang lha min gyi bya ba nges pa'o/_/'byung po rnams kyi las 'dren mar sngar gsungs pa de yang 'dir tshigs su bcad pas gsal
[\[274a.7\]]par gsungs pa 'di lta ste/_'byung po rnams kyi las ni 'dren mar rab tu 'gyur te tshig kyang 'dres pa sha za dag gi'o/_/chos ni 'tshe med 'tshe ldan bla ma'i nges pa'i dbang gi srog gcod la sogs skyon dag la/_/mchod sbyin la sogs don du rab tu 'jug sogs pa'i sgras g.yul gyi don du 'tsho ba la rab
[\[274b\]]
[\[274b.1\]]tu 'jug go/_/dka' thub kyi 'bras bu'i don du ldog pa ste/_mi 'tshe ba la rab tu 'jug par 'gyur te mi yi bdag po res 'ga' dag ni ldog pa 'am zhes pa'o/_/bza' ba btung ba dag kyang 'dres pa nyi zla'i bgrod pa dag las lam ni 'dren ma gzhan du'o zhes pa ni/_'byung po rnams kyi lam
[\[274b.2\]]ni thams cad kun du 'dres par rig par bya'o/_/'byung po rnams kyi bya ba'i nges pa'o/_/da ni 'od zer zhes pa la sogs pas lam brjod par 'dod pa gsungs te/_'dir lam ni rnam pa gsum ste 'od zer gyi lam dang du ba'i lam dang rnam par 'dres pa'i lam mo/_/'di dag las 'od zer lam ni nyi
[\[274b.3\]]ma'i snang ba dkar po nyin mo bgrod pa byang ste nyin mo 'phel ba'i mtshan nyid dang lo phyed ni phyi rol du ste/_nang du chu srin la sogs pa dus sbyor drug gi bdag nyid can te/_shar ba nas nub pa zhes bya ba'i ming can no/_/du ba'i lam ni zla ba'i snang ba mtshan mo dag dang dkar min bgrod pa 'di ni lho ste/_du
[\[274b.4\]]ba'i lam dag la ka rka Ta la sogs pa lhor bgrod pa'i zla ba drug ste/_gang du mtshan mo 'phel ba de lhor bgrod pa'o/_/nub par gyur pa nas shar ba'i bar ni nges pa'o/_/'dir 'od zer lha rnams mtho ris su ste mtsho ris su 'gro ba'i lam mo/_/dkar min bgrod pa lha min rnams kyi klu'i 'jig rten du
[\[274b.5\]]'gro ba'i du ba'i lam mo/_/kun du 'dres pa nyin mo dang mtshan mo'i chos can ni mi yi 'jig rten du 'gro ba la ste/_yi dgas dang dud 'gro dang mi rnams bskyed pa la rab tu gsal bar byas so zhes pa ni lam gyi nges pa ste/_skye ba snga ma'i bag chags kyis bskyed pa'i snying stobs dang mun pa dang rdul
[\[274b.6\]]gyi yon tan gyi rang bzhin gyis so/_/da ni gang zhig gang gi dbus su zhes pa la sogs pas sangs rgyas pa'i nyan thos dang lha min dang 'byung po'i las la dga' ba'i sems can rnams kyi bag chags 'dzin pa gsungs te/_'khor ba 'dir skye ba'i las kyi bag chags kyi stobs kyis lha dang lha
[\[274b.7\]]min dang 'byung po'i bya ba la rjes su chags pa gang zhig gang gi dbus su rab tu zhugs par gyur te/_brtul zhugs nges pa la dga' las kyi zhags pas des bcings pa/_/zhes pa chos de'i bya ba rnams kyis bcings pa'o/_/de yi dbus su dang rang bsam pas mi bdag ni bod pa ste/_de'i rigs
[\[275a\]]
[\[275a.1\]]te lha dang lha min dang 'byung po'i rigs su de'i 'dzin pa dag gis zhes pa ni de'i dngos po'i 'dzin pa ste/_de yis lha dang lha min dang 'byung po'i rigs su skye bar 'gyur ro/_/snying stobs dang mun pa dang rdul gyi ngar 'dzin gyis te sngar brjod pa'i cho gas so/_/ji srid sems kyi
[\[275a.2\]]rang bzhin dag ni rnam gsum srid pa'i dbang gis zhes pa ni 'dod pa dang gzugs dang gzugs med pa'i srid pa'i bag chags kyi dbang gis te/_tshor ba bde ba dang sdug bsngal 'khor ba par gyur pa de srid du 'khor ba sdug bsngal gyi mtshan nyid du sems kyang 'khyam ste/_mi yi bdag po mtho
[\[275a.3\]]ris mi yul dag dang 'og tu yang zhes pa lha dang mi dang dmyal ba la sogs pa 'gro ba drug po rnams su kun gzhi'i rnam par shes pa 'khyam mo zhes pa ste bag chags 'dzin pa'i nges pa'o/_/de'i phyir bag chags rnam pa gsum las 'das pa ni 'khor ba'i pha rol mthar son pa/_bya ba byas
[\[275a.4\]]pa skam sar gnas pa/_ye shes kyi sku bcom ldan 'das yang dag par rdzogs pa'i sangs rgyas lha dang lha ma yin dang klu la sogs pa rnams kyis zhabs kyi pad+ma la phyag byas pa dus kyi 'khor lo'o zhes pa ni bag chags spangs pa'i nges pa'o/_/da ni ka sogs zhes pa la sogs pas mngal du
[\[275a.5\]]gsal byed dang dbyangs kyang skye bar 'gyur ba ji lta ba de bzhin du 'chi ba'i mtshan nyid gsungs te/_'dir mngal 'dzin pa'i dus su rdul ni gsal byed sum cu'i bdag nyid dang khu ba ni dbyangs sum cu'i bdag nyid de 'di dag kun gzhi'i rnam par shes pas byin gyis brlabs pa ni yang dag par sbyor
[\[275a.6\]]ro/_/'dir mngal du skye ba'i phyogs dang po la ka yig la sogs pa'i gsal byed sum cu po rnams dbyangs thung ngus byin gyis brlabs pa dang /_phyogs phyi ma la dbyangs ring pos byin gyis brlabs pa ste gsal byed kyi phyogs gnyis po 'di ni 'chi ba la rab tu gsal bar 'gyur ro/_/de bzhin
[\[275a.7\]]du dkar po'i phyogs la khu ba'i nam mkha'i khams rdul la rab tu 'jug ste/_nag po'i phyogs la sa'i khams rab tu 'jug go/_/de bzhin du 'byung ba dang mi 'byung ba dag la rdul gyi sa dang nam mkha'i khams dag khu ba'i khams la rab tu 'jug go/_/de bzhin du zla ba gnyis pa'i phyogs
[\[275b\]]
[\[275b.1\]]dang po la i yig gis byin gyis brlabs pa'i gsal byed rnams te rdul rlung gi khams rab tu 'jug go/_/phyogs phyi ma la u yig gis byin gyis brlabs pa rnams te chu'i khams 'jug go/_/gsum pa'i phyogs dang po la me'i khams 'jug pa'i slad du r-i yig gis byin gyis
[\[275b.2\]]brlabs pa rnams so/_/phyogs phyi ma la me'i khams 'jug pa'i slad du r-I yig gis byin gyis brlabs pa rnams so/_/zla ba bzhi pa'i phyogs dang po la chu'i khams 'jug pa'i slad du u yig gis byin gyis brlabs pa rnams so/_/phyogs phyi ma la rlung gi khams 'jug pa'i slad du I yig
[\[275b.3\]]gis byin gyis brlabs pa rnams so/_/zla ba lnga pa'i phyogs dang po la sa'i khams 'jug pa'i slad du l-i yig gis byin gyis brlabs pa rnams so/_/phyogs phyi ma la nam mkha'i khams 'jug pa'i slad du A yig ring pos byin gyis brlabs pa rnams te/_skyed pa dang sdud pa'i dbye bas nam
[\[275b.4\]]mkha' la sogs pa dang sa la sogs pa khu ba dang rdul dag phan tshun du 'jug go/_/de nas dbang po dang las kyi dbang po byin gyis brlabs pa'i slad du yon tan dang 'phel ba dang ha la sogs pa thung ngu dang ring po rnams gsal byed rnams la 'jug par byed de/_zla ba drug pa'i phyogs dang po'i
[\[275b.5\]]phyed la a/_phyogs dang po'i phyed phyi ma la ha/_phyogs phyi ma'i phyed la A la/_phyogs phyi ma'i phyed phyi ma la lA/_de bzhin du bdun pa la e ya au wA/_/brgyad pa la a ra ra A ra rA/_dgu pa la o wa ai yA/_bcu pa la a la la A hA zhes pa gsal byed sum cu po rnams la 'jug go/_/_
[\[275b.6\]]mngal gyi zla ba'i rjes la zla ba bcus phun po dang khams dang skye mched la sogs pa rnams 'grub bo/_/khu ba dang rdul yang dag par sbyor bas phung po dang khams dang skye mched la sogs pa rnams spro ste skyed pa dang sdud pa'i rim pas so/_/de bzhin du zla ba bcu gcig pa la thig les byin gyis brlabs
[\[275b.7\]]pa sum cu dang /_zla ba bcu gnyis pa la rnam par bcad pas byin gyis brlabs pa rnams su 'gyur ro/_/de nas zla ba'i khams khu ba'i khams kyi rtsa dang rkang dang rus pa rnams skyed pa yongs su chad de shes rab kyi lo bcu gnyis dang thabs kyi lo bcu drug la nyi ma rdul 'phel bar byed do/_/de nas ye shes
[\[276a\]]
[\[276a.1\]]kyi khams smin te/_shes rab kyi rdul smin zhing thabs kyi khu ba smin no/_/de nas snga ma bzhin du shes rab kyi gzhan lo bcu gnyis dang thabs kyi gzhan lo bcu drug tu sa'i khams smin no/_/mtshams 'di nas snying stobs kyi chad bu mar 'gyur ro/_/slar yang shes rab kyi gzhan lo
[\[276a.2\]]bco brgyad du chu'i khams smin te/_thabs kyi phyed dang bcas pa'i nyin zhag nyi shu rtsa gnyis dang /_zla ba gcig lhag pa'i lo bcu drug tu snga ma bzhin du chu'i khams smin no/_/shes rab kyi me smin pa ni snga ma bzhin te thabs kyi yang snga ma bzhin no/_/de bzhin du rlung gi khams smin pa dang nam
[\[276a.3\]]mkha'i khams smin pa ste snying stobs dang rdul dang mun pa'i dbye bas lo dgu bcu rtsa drug dang phyed dang bcas pa'i zla ba bcus khams thams cad smin no/_/de nas dbu ma'i rtsa lo dang phyogs dang nyin zhag gi tshad gsal byed sum cu'i tshad de nyin zhag tshogs lnga bcu rtsa lnga lhag pa'i brgya phrag
[\[276a.4\]]bcu gcig gis dus rab tu rgyu ste za bar byed do/_/ka sogs sde rnams dbyangs dang bcas pa sngar brjod pa dag kyang yon tan gyis bsgyur ba nyin zhag stong brgyad cur gyur pa dang gang yang phyogs gsum dag gi dbyangs thung ngu dang ring po dang shin tu ring po bzhi bcu rtsa lnga dang /_nges par sum cu'i
[\[276a.5\]]gsal byed de dag rnams la rnam gsum bgrod pa'i dbang gis zhes pa g.yon dang g.yas dang dbu ma'i bgrod pa'i dbang gis 'chi ba rgyu'o/_/de bzhin du bkra shis la sogs pa gza' lnga'i rkang pa sum cu rtsa bzhi lhag pa'i brgya phrag bcu gcig sngar brjod pa rnams dang nyi ma ri bong can gyi rkang pa ro
[\[276a.6\]]dang dus dang ri bong can te rkang pa bcu gcig gi bdag nyid dang /_sgra gcan mjug rings rkang pa ste sgra gcan gyi rkang pa ni phyed dang bcas pa'i bdun gyi bdag nyid de zla ba yongs su bcad pa'i bdag nyid do/_/mjug rengs 'char ba'i rkang pa ni nyin zhag so sor chu tshod gnyis kyi bdag nyid de rkang pa
[\[276a.7\]]chu tshod kyi bdag nyid 'di dag ni lo gsum dang phyogs gsum dang gsal byed sum cu'i nyin zhag gi grangs te 'di dag nyid la 'chi brgyu'o/_/de bzhin du sum cu rtsa gnyis lo dang phyogs kyang yon tan gyis bsgyur ba zla ba nyi ma me yis phye ba'i zhes pa ni snying stobs dang rdul dang mun pas phye ba ste lo dgu
[\[276b\]]
[\[276b.1\]]bcu rtsa drug dang gzhan phyed dang bcas pa'i zla ba bcu'i phyogs rnams so/_/g.yon dang g.yas kyi rtsa'i phyogs lo brgya'i phyogs rnams kyi nang nas lo gsum gyi ni phyogs rnams dag ste bdun cu rtsa gnyis dang /_ri bong can gyi yon tan de phyogs gsum dang dus kyi me yi phyogs gnyis dag ste/_
[\[276b.2\]]de ltar phyogs bdun cu rtsa bdun lo brgya las ni ste lo brgya'i phyogs kyi phung po brgya phrag nyi shu rtsa bzhi'i grangs las dman par gyur pa'o/_/lhag ma'i phyogs ni nyi zla dag gi ste g.yas dang g.yon gyi'o/_/'jig rten mig dang me mig grags zhes pa nyi shu rtsa gsum lhag pa'i brgya phrag nyi shu rtsa
[\[276b.3\]]gsum mo/_/de bzhin du nyin mtshan dus rnams gtso bo dag gis dman pa mtha' dad ste lo brgya'i stong phrag sum cu rtsa drug go/_/gtso bos dman pa ni lo gsum dang phyogs gsum dang gsal byed kyi zla bas dman pa ste g.yon dang g.yas la 'chi bas zos pa'o/_/gsal byed la sogs sde
[\[276b.4\]]pa dbyangs rnams dag ni nyi ma zla ba'i bgrod pa'i dbang gis 'chi bas zos te/_'chi ltas nas brtsams nas dbu ma'i dus su zos so/_/de bzhin du phyed bcas 'khor lo'i chu tshod phyed bcas 'khor lo ni khyim bco brgyad kyi grangs te sum cu rtsa lnga lhag pa'i brgyas bsgyur ba sum cu lhag pa'i brgya
[\[276b.5\]]phrag nyi shu rtsa bzhi ni chu tshod kyi grangs so/_/ri bong can gyi rkang pa ni rim pa dang rim pa ma yin pa'i dbye bas 'byung dang 'byung ba mda' dang rig byed la sogs pa brgya'i grangs te/_de dag dang bral ba ni ri bong can gyi rkang pa dang bral ba'o/_/gza'i chu tshod ni bdun te des dman pa mtha' dag ni nyi shu rtsa gsum lhag
[\[276b.6\]]pa'i brgya phrag nyi shu rtsa gsum gyi grangs so/_/shes rab thabs kyi rab tu dbye ba dag gis te sdud pa dang skyed pa'i dbye bas nyin mtshan dus kyis de dag rnams kyang 'chi ba bros so/_/de ltar sde pa dbyangs bcas dbyangs kyi tshogs dang bcas pa gsal byed rnams nyid dag dang rkang pa ni/_dman dang bar ma dus 'chi zla ba
[\[276b.7\]]nyi ma'i 'chi ba dang ni gsal byed lhag pa'i lha la'i zhes pa ni dman pa zla ba'i 'chi ltas kyi 'chi ba dang /_bar ma nyi ma'i 'chi ltas kyi 'chi ba dang /_gsal byed lhag pa'i lha dbu ma'i dus su 'chi ba'i 'chi ba la ste sngar brjod pa'i nges pa'o/_/de nas sum cu gnyis dang nyin zhag gcig kyang zhes pa nyin zhag sum cu rtsa
[\[277a\]]
[\[277a.1\]]gsum mo/_/ri bong can bcas nyi ma'i bgrod la ste g.yon pa'i bgrod pa dang bcas pa'i g.yas pa'i bgrod pa las rtsa ni gcod pa 'di thun mong ba'o/_/dus kyi 'chi ba la ni slar yang ste sum cu mtshan mo gsum gyis zhes pa nyin zhag sum cu rtsa gsum gyis rdo rje dang bcas te lus dang ngag dang sems dang bcas
[\[277a.2\]]pa'i phung po khams dang dbang po la sogs 'dor ro/_/de nas dor nas zla ba nyi ma'i rtsa la la nA dang ra sa nA dag dang dung can ma a ba d+hU tIr srog gi rlung dag nyin gcig rab 'jug ste sa dang chu dang bsreg za rlung dang nam mkha'i khams ni rnam par chad pa ji srid nyid du'o/_/'dir 'chi ba'i nyin zhag la dbu mar srog rab tu
[\[277a.3\]]zhugs te dus kyi rlung gis dman par gyur pa na lte bar sa'i khams yon tan lnga'i rang bzhin 'dor te de nas sa'i khams rnam par chad par 'gyur ro/_/snying gar chu'i khams yon tan bzhi'i rang bzhin 'dor te chu'i khams rnam par chad par 'gyur ro/_/mgrin par me'i khams yon tan gsum gyi rang bzhin 'dor te de nas
[\[277a.4\]]ma'i khams rnam par chad par 'gyur ro/_/dpral bar rlung gi khams yon tan gnyis kyi rang bzhin 'dor te de nas rlung gi khams rnam par chad pas 'gyur ro/_/gtsug tor du nam mkha'i khams yon tan gcig gi rang bzhin 'dor te de nas stong pa'i khams rnam par 'chad do zhes pa ni steng du srog gi khams yongs su 'dor
[\[277a.5\]]pa'o/_/'og tu lte bar lus kyi thig le'i chos thur sel 'dor ro/_/de nas sad pa'i gnas skabs zad par 'gyur ro/_/gsang bar ngag gi thig le'i chos 'dor te/_de nas rmi lam gyi gnas skabs chad par 'gyur ro/_/nor bur sems kyi thig le'i chos 'dor te de nas shin tu gnyid log pa'i gnas skabs chad par 'gyur ro/_/de bzhin du steng
[\[277a.6\]]du yang rdul gyi khams kyi thig le rnams srog gis 'dor te/_de nas lus dang ngag dang sems ni rnam par chad par 'gyur ro/_/'pho ba'i dus su drug pa ye shes kyi khams 'dor ro/_/yan lag thams cad la khu ba 'og tu 'dor zhing rdul steng du 'dor te bzhi pa'i gnas skabs rnam par chad par 'gyur ro/_/de ltar mngal nas skyes pa
[\[277a.7\]]rnams 'chi ba'i dus des pa'o/_/bsdus pa'i rgyud kyi rgyal po dus kyi 'khor lo'i 'grel bshad rtsa ba'i rgyud kyi rjes su 'jug pa stong phrag bcu gnyis pa dri ma med pa'i 'od las 'jig rten kun rdzob kyi skye ba dang 'gag pa'i rgyur gyur pa skad cig gi mtshan nyid dus kyi 'khor lo nges pa'i mdor bsdus chen po ste lnga pa'o//_//