[\[1a\]]
[\[1b\]]
[\[1b.1\]{D1846}]@##/_/rgya gar skad du/_rat+na par+shA nA ma ra ha s+ya sa ma dza br-it+ti/_bod skad du/_rin po che'i ljon shing zhes bya ba gsang ba 'dus pa'i 'grel pa/_dpal rdo rje sems dpa' la phyag
[\[1b.2\]]'tshal lo/_/gang gis dngos kun gdod nas gsal bas mkha' bzhin zhi zhing dag_/yang dag gsal bas bsres pa'i 'khor lo kun 'das rab bzlog pa/_/rtag sogs rgyal ba skyed byed 'gro
[\[1b.3\]]kun de nyid gcig pa po/_/khyab bdag dpal ldan rdo rje sems dpa' de la phyag 'tshal lo/_/de yi gzugs tshor 'du shes 'du byed rnam par shes pa rnams/_/'khrul dang bral bas dri med phung
[\[1b.4\]]po dngos por grub pa ste/_/'dod chags la sogs thabs kyis nges spyod mngon par byang chub phyir/_/sems don bdag bcas rnam rig la sogs rtag sogs de la 'dud/_/sa chu me rlung rang
[\[1b.5\]]bzhin gyur cing tshangs spyod bzhi las skyes/_/'jo sgeg rol gdung rab tu brod pa'i yi dgas gang gi sems/_/sgyu ma'i sku yis rang sbyor mtha' ru de sgrol rab mkhas pa/_/rdo rje theg par 'gro ba'i
[\[2a\]]
[\[2a.1\]]lam mchog spyan sogs de la 'dud/_/de bzhin mig la sogs pa'i gti mug dam tshig las byung zhing /_/ma ning gnas su rgyas btab de la thams cad mkhyen pa ste/_/rig pa'i rgyal pos lha yi
[\[2a.2\]]mig sogs gang la stsol mdzad pa/_/sa snying la sogs sems dpa'i tshogs chen de la rab tu 'dud/_/gzugs la sogs pa'i spyod yul gdul bar dka' ba nyams byas pa/_/bla na med pa'i 'dod pa rnams kyis rnal
[\[2a.3\]]'byor gang gi sems/_/tshim par mdzad pa 'di la bsgrub bya mchog byung gang yin pa'i/_/gzugs kyi rdo rje la sogs lha mo'i tshogs chen de la 'dud/_/kun du sbyor ba'i gdengs g.yos rab brgyan drag po'i cha lugs
[\[2a.4\]]'chang /_/'jigs byed zhal bzhad sa 'dzin thub skrag sdig las spong /_/dad pa la sogs sems su gtogs dang de yi rang bzhin chos/_/dam par gzung sogs rnam dag gshin rje gshed sogs de la 'dud/_/shes rab
[\[2a.5\]]chen po las skyes de rnams shin tu dag mdzad cing /_/'jam zhing mnyen pa'i dbyangs kyis 'gro ba'i rgyud ni tshim mdzad pa/_/'bar zhing zur phud lnga ldan brgyad gnyis lon pa'i tshul/_/dbang po'i gzhu mtshungs 'jam
[\[2b\]]
[\[2b.1\]]dbyangs rdo rje de la phyag 'tshal lo/_/'khor ba 'dam tshogs nang gnas pa/_/thugs rje'i phyag gis drang mdzad nas/_/ye shes bdud rtsis tshim mdzad pa/_/bla ma'i zhabs kyi pad+mar 'dud/_/mchog gi mchog ste lam gnyis kyis/_/phyugs nang bdag nyid rnam dag ste/_/rang bzhin
[\[2b.2\]]don la rtag 'jug par/_/bdag ci 'dra bar khyed kyis mkhyen/_/gsang 'dus rin chen mdzod mtshungs 'di/_/gang gis 'di len 'dod pa 'byung /_/ded dpon gru gzings 'cha' lta bur/_/'di rtsom byed pa'i sems dpa' skyes/_/gsang dang rab gsang sems kyis ni/_/phyi nang don
[\[2b.3\]]kun bdag gis bltas/_/de chud blo gros blun yang ci/_/phan phyir rin chen ljon shing brtsam/_/dam pas bdag la gsol ba btab phyir rab brod cing /_/rang gi rje btsun gzhung gis rab phye bas/_/rang dang gzhan gyis de gzhung dran zhing mi brjed phyir/_/nus pa ji bzhin gsang 'dus bshad
[\[2b.4\]]par bya/_/'di'i tshig dang /_don dang /_'brel pa dang /_dgos pa dang dgos pa'i dgos pa rnams gdon mi za bar thog mar brjod dgos so/_/gang gi phyir shes rab dang ldan zhing rtog pa sngon du btang ba'i nyan pa po rnams khas mi len te/_de'i phyir nam mkha'i dbyings dang mnyam pa'i sangs
[\[2b.5\]]rgyas thams cad kyi rang bzhin gsang ba 'dus pa rdo rje 'chang chen po ni spyi'i don to/_/rgyud kyi gleng gzhi nas bsdu ba'i bar du rnam par spros pa'i dbye ba ni rgyas pa'i don to/_/slob dpon dang sgrub pa po de gnyis kar gyi bya ba ni khyad par gyi don to/_/'di skad ces pa nas mi gsung bar bzhugs so
[\[2b.6\]]zhes pa'i bar ni gzhung gi tshig go/_/le'u bco brgyad du bsdebs pa ni le'u'i tshig go/_/tshig bzhi re rer byas pa ni tshigs su bcad do/_/de rnams dang don go rims bzhin du thabs dang thabs las byung ba'i mtshan nyid du gnas pa ni 'brel pa'o/_/rgyud gzhan dag las bkag pa'i gdol
[\[2b.7\]]ba la sogs pa 'dul bar gsungs te/_chen po yang chen po'i rgyud la ma dag pa gcig kyang med pas/_de gdul bar bya ba'i thabs dkyil 'khor du 'jug pa la sogs pa ni dgos pa'o/_/de bstan pa'i stobs kyis ci rigs par thun mong dang phyag rgya chen po'i go 'phang thob pa ni dgos
[\[3a\]]
[\[3a.1\]]pa'i yang dgos pa'o/_/de rnams dang ldan pa'i chos yang dag pa'o zhes gsungs pa'i phyir ro/_/da ni 'di skad ces pa nas brtsams te gang bar snang ngo zhes pa'i bar gyis ni rgyud 'di'i yon tan gyi gleng gzhi phun sum tshogs pa bstan to/_/de nas gzhan yang 'dod chags
[\[3a.2\]]chen po'i tshul nas brtsams te/_cang mi gsung bar bzhugs so zhes pa'i bar gyis ni cho ga'i thabs kyi rgyu'i bye brag rgyud phun sum tshogs pa ston to/_/de la sdud par byed pa gsung gi dbang phyug gis ji skad du bshad pa'i rgyud bsdu ba gdul bya la bsnyad pa'i phyir/_'di skad
[\[3a.3\]]bdag gis thos pa'i dus gcig na zhes pas rgyud la 'jug pa gsungs so/_/de la 'di skad ces pa ni 'og nas bshad pa'i rgyud kyi don kun bsdu ba'i sgo nas blo la rnam par gnas pa'i gtam mo/_/bdag gis zhes bya ba ni sdud par byed pa rdo rje chos te bdag nyid kyis thos kyis gzhan la
[\[3a.4\]]brgyud de byung ba ma yin par ston to/_/'du shes kyi phung po sangs rgyas pa nyid kyi lce'i dbang po'i rang bzhin pas mngon du rang gi ngo bo'i bshad pa rtogs pa ste/_bstan pa 'di gsung rdo rje gtso bo'i phyir bsdus pa ste/_gzhan rnams kyang de lta bas na gcig pur 'dzin pa ni ma yin no/_/
[\[3a.5\]]thos pa zhes pa ni rtogs pa ste gang gi tshe bcom ldan 'das mngon par rtogs pa de'i tshe na zhes bya ba'o/_/dus gcig na zhes pa ni bsam pa dang bral ba'i skad cig ma gcig ste mtha' yas pa'i rnam par grol ba'i sgo'i stobs mnyes pa'i dbang gis shes te shes rab phul du byung bar bstan
[\[3a.6\]]to/_/rim pa nas thos pa ni dus tha dad pa nas tshig yang dag pa ma yin pa'o/_/rdo rje 'chang chen po thams cad du snang ba ni grub pa'i mtha' ste/_bcom ldan 'das bsam pa dang bral ba yang sems can rnams dang de'i thugs rje 'brel bas na sna tshogs su snang ba la 'gal ba med do/_/ji
[\[3a.7\]]skad du mos pa tha dad bsam dbang gis/_khyad par mang po 'khrungs par byed/_/gcig pu yin yang du ma yi/_/chu snod zla ba bzhin du snang /_/zhes so/_/des gang la gang du gang dang lhan cig thos she na/_bcom ldan 'das zhes bya ba la sogs pa'o/_/bcom ldan 'das zhes bya ba ni rdo rje
[\[3b\]]
[\[3b.1\]]'chang chen po'o/_/nyon mongs pa'i sgrib pa la sogs pa spangs pa dang /_skal ba phun sum tshogs pa brnyes pa dang /_dgyes pa'i gnas na bzhugs pa'i phyir na bcom ldan 'das te/_nges pa'i tshig gi tshul gyis so/_/rnal 'byor bla na med pa'i chos ston pa dang rjes su mthun pa'i
[\[3b.2\]]gnas gsungs pa/_de bzhin gshegs pa zhes bya ba la sogs pa'o/_/de bzhin gshegs pa thams cad ces pa ni mi bskyod pa la sogs pa ste/_nges pa'i tshig gi tshul gyis na ji ltar skyes pa bzhin du skyes pa'i phyir dang /_ji ltar
[\[3b.3\]]'ongs pa bzhin du 'gro ba'i phyir dang /_ji ltar rtogs pa bzhin du ston pa'i phyir na de bzhin gshegs pa'o/_/de rnams kyi sku dang gsung dang thugs ni rdo rje gsum mo/_/de'i rdo rje snying po ni rdo rje 'chang chen po ste mi phyed pa dang mi g.yo ba'i phyir ro/_/de'i btsun mo ni chos nyid kyi phyag rgya ste/_rang bzhin gyi shes rab po/_/de dang lhan cig pa
[\[3b.4\]]las gyur pa ni b+ha ga ste dbyings gtso bor byas pa'i phyir ro/_/de yang sku la sogs pa'i rang bzhin gyi phyir gru gsum du gnas pa/_glo bur gyi dri ma thams cad dang gdod nas bral ba zla ba ltar dag cing dkar ba/_sa'i rim pa gong nas gong du gnas skabs kyi khyad par thob par bya ba'i phyir
[\[3b.5\]]kha khyer chen po nam mkha' las 'phags te/_grwa phra mo bar bltas pa'o/_/la zhes pa ni bdun pa'i don du blta bar byas te/_bzhugs pa mang bas tshig mang ba yin no/_/bzhugs so zhes pa ni gnas par mdzad pa ste/_dang po bya ba'i de ma thag tu byin gyis brlab pa'i gnas su zla ba
[\[3b.6\]]dang /_rdo rje dang 'phro 'du dang sku'i rim pas byung nas/_bcom ldan 'das de grong khyer gyi khang bzangs ltar/_ji skad du bshad pa'i gzhal yas khang gi dbus na 'dod chags la sogs pa'i sems can rnams mngon par byang chub par bya ba'i don du nyams rnam pa dgus de rnams kyi thabs
[\[3b.7\]]su der bzhugs pa ni de'i mdzad pa yin gyi dang po'i sbyor bas ni ma yin te/_khyad par gyi phrin las kyis mngon par rdzogs par byang chub pa'i 'bras bu yin pa'i phyir ro/_/brjod kyis mi lang ba zhes pa la sogs pas 'khor phun sum tshogs pa gsungs so/_/brjod kyis mi lang ba
[\[4a\]]
[\[4a.1\]]zhes pa ni gzugs so/_/yang brjod kyis mi lang ba zhes pa ni re re'i yon tan yang brjod du nus pa ma yin pa'i phyir ro/_/de'i nye ba'i mtshan nyid kyi dpe sangs rgyas kyi zhing zhes te sangs rgyas kyis gdul ba ste zhing dang 'dra ba'i phyir ro/_/de'i phyir ri rab kyi rdul phra mo
[\[4a.2\]]snyed ces gzugs rnam par dag pa'i dbang du byas pa'i phyir ro/_/de gang zhe na/_byang chub sems dpa' zhes pa rnam pa thams cad mkhyen pa'i mngon par byang chub pa ni dkyil 'khor gyi 'khor los te de la sems dpa'o/_/sems dpa' chen po zhes pa ni sems can gyi tshogs chen
[\[4a.3\]]po'i don la ma bcad par sems pas na'o/_/'phags pa dang so so'i skye bo 'ga' las dgar ba'i phyir de skad ces bya'o/_/de rnams dang lhan cig tu thos pa'o/_/gang du zhe na/_gong du b+ha ga'i dkyil 'khor gyi rten gsungs pa/_snying po rdo rje sbyor ba'i pad+mo la/_/zhes te/_khaM gi snying po
[\[4a.4\]]las byung ba'i rtse gsum kha bzhi pa'i sna tshogs rdo rje ni snying po rdo rje'o/_/de dang sbyor ba ni pad+mo ste/_de'i rten paM las byung ba'i sna tshogs pad+ma zhes bya'o/_/de la bzhugs pa ni zhes pa ni gong du smos pa'i rten la zhes pa'o/_/bzhugs pa gang zhes pa ni 'di lta ste zhes
[\[4a.5\]]pa ni de rnams kyi nang nas mngon par rtogs pa nye ba'i rnal 'byor pa rnams las 'ga' zhig ma rtogs pa brjod pa yin no/_/de rnams kyang gleng gzhi'i le'u las bstan to/_/brjod pa gang zhe na/_dam tshig rdo rje zhes pa la sogs pa'o/_/de la dam tshig rdo rje zhes pa ni/_mig rnam par
[\[4a.6\]]dag pa'i rang bzhin sa'i snying po'o/_/de ci'i phyir zhe na/_bla ma chen po rnam par dag pa thams cad kyi dang por dbang po drug gi rnam par dag pa bstan to/_/de'i rim pa bzhin du mngon par rtogs pa'o/_/'o na sa'i snying po la sogs ci'i phyir ma smos she na/_de de bzhin gshegs
[\[4a.7\]]pa rnams kyis dgongs pa ste/_gang gi phyir don thams cad grub pa'i sngon du 'gro ba ni dam tshig ste/_de'i brdas sa'i snying po la de skad ces bya'o/_/de ltar dam tshig bsrungs na mi shigs pa'i sku brnyes pa'i phyir na/_de'i 'og tu rna ba rnam par dag pa'i phyag na rdo rje la lus rdo rje zhes
[\[4b\]]
[\[4b.1\]]bya'o/_/de ltar lus grub pa las sgra brnyan lta bu'i gsung 'byung ba'i phyir/_de'i 'og tu sna rnam par dag pa'i nam mkha'i snying po la ngag rdo rje zhes bya'o/_/sgras don thams cad shes par byed pas na/_de'i 'og tu lce rnam par dag pa'i 'jig rten dbang phyug la sems rdo rje zhes bya ba'o/_/
[\[4b.2\]]ji lta ba bzhin du shes pa ni dmigs pa la sems rtse gcig par gyur gyi gzhan du ma yin no/_/de'i 'og tu lus rnam par dag pa'i sgrib pa rnam par sel ba la ting nge 'dzin rdo rje zhes bya'o/_/sems rtse gcig pa nyon mongs pa rnams kyis rnam par gnon par mi nus pas na de'i 'og tu
[\[4b.3\]]yid rnam par dag pa'i kun du bzang po la rgyal ba rdo rje zhes bya'o/_/de bas na de rnams ni 'byung ba las gyur pa'i nang gi skye mched dag pas na de byin gyis brlab pa dgos kyi rgyu'i sde med pa'i dkyil 'khor gnyis kyi lha ma yin par shes so/_/sa rdo rje ni sa dang /_snying rje dang /_thabs rnam
[\[4b.4\]]par dag pa'i spyan ma'o/_/chu rdo rje ni chu dang byams pa dang smon lam rnam par dag pa'i mA ma kI'o/_/me rdo rje ni me dang dga' ba dang /_stobs rnam par dag pa'i gos dkar mo'o/_/rlung rdo rje ni rlung dang btang snyoms dang /_ye shes rnam par dag pa'i sgrol ma'o/_/nam mkha' rdo rje ni rten
[\[4b.5\]]dang rten can rnams nam mkha' bzhin du rnam par dag pas zab mo'o/_/yang na chos kyi 'byung gnas kyi mkha'o/_/gzugs rdo rje ni de dang sbyin pa dag pa'i gzugs kyi rdo rje ma'o/_/sgra rdo rje zhes pa ni de dang tshul khrims dag pa'i sgra'i rdo rje ma'o/_/dri rdo rje ma ni de dang bzod pa dag pa'i
[\[4b.6\]]dri'i rdo rje ma'o/_/ro rdo rje ma ni de dang brtson 'grus dag pa'i ro rdo rje ma'o/_/reg rdo rje ni de dang bsam gtan dag pa'i reg gi rdo rje ma'o/_/chos kyi dbyings kyi ngo bo nyid rdo rje ni de dang shes rab dag pa chos kyi dbyings kyi rdo rje ma ste/_de rnams 'byung ba bzhi dang 'byung ba las gyur pa'i
[\[4b.7\]]phyi'i skye mched drug rnam par dag pa ste/_sa rab tu dga' ba la sogs pa'i rang bzhin no/_/rgyu'i tshogs pa mang bas na dkyil 'khor gyi lha yang yin no/_/de dag la sogs pa zhes pa ni gtso bo ste/_gang gi phyir de dag rdo rje 'chang chen po'i skye mched la sogs pa snang bar gyur
[\[5a\]]
[\[5a.1\]]pas de dag gi yang de bzhin du snang bar gyur pa de'i phyir na brjod du med pa zhes bya bar mngon no/_/de ltar rgyu 'bras ma 'khrul bar bstan pa'i phyir byang chub sems dpa'i 'khor bstan nas/_da ni de bzhin gshegs pa'i 'khor gyis gdul bya'i dbang gis ston pa
[\[5a.2\]]yang bstan pa/_de bzhin gshegs pa zhes pa la sogs pa'o/_/nam mkha'i dbyings dang mnyam pa zhes pa ni/_ye shes rnam par dag pa gtso bo'i dbang du byas nas bstan pa'o/_/rdo rje mi bskyod pa zhes pa ni/_zhe sdang dang rnam par shes pa'i phung po chos kyi ye shes kyi
[\[5a.3\]]ye shes su dag pa ste/_bdud bzhis bskyod par mi nus pa'i phyir ro/_/rdo rje rnam par snang mdzad ces pa ni gti mug dang gzugs kyi phung po me long lta bu'i ye shes su dag pa ste/_gdul bya'i rnam par 'bar zhing snang bar mdzad pa'o/_/rdo rje rin chen dpal zhes pa ni nga
[\[5a.4\]]rgyal dang /_tshor ba'i phung po mnyam pa nyid kyi ye shes su dag pa ste/_don thams cad 'byung ba'i rgyal mtshan gang la yod pa de la de skad ces bya'o/_/rdo rje tshe dpag tu med pa zhes pa ni/_'dod chags dang 'du shes kyi phung po so sor kun du rtog pa'i ye shes su dag pa ste/_
[\[5a.5\]]gnyis su med pa'i sku'i tshad med pa dpe med pa'i phyir ro/_/rdo rje don thams cad grub pa dang zhes pa ni/_phrag dog dang 'du byed kyi phung po bya ba nan tan gyi ye shes su dag pa ste/_sems can gyi lus ngag gi bya ba thams cad rdzogs par byed pa'i phyir ro/_/de dag la sogs pa zhes pa
[\[5a.6\]]ni gong ma ltar gtso bo brjod pas brjod du med do/_/de'i nye ba'i mtshan nyid kyi dpe nam mkha'i dbyings dang mnyam pa zhes bya ba smos so/_/'di ston par mdzad pa na bzhugs pa bstan pa'i phyir/_dper na zhes pa la sogs pa'o/_/til gyi gang bu bzhin du zhes pa ni ji lta bu til
[\[5a.7\]]skogs til gyi 'bras bus phan tshun gtams shing ma 'dres la/_de thams cad kyang til mar gyis khyab pa 'dra bar 'di ston par mdzad pa'i dus na yang chos 'byung ba ye shes kyis khyab pa'i 'khor gyis gang bar snang ngo zhes pa'i don to/_/de rnams kyang bcom ldan 'das kyis las
[\[5b\]]
[\[5b.1\]]dang po pa'i sems can rnams gzung bar bya ba'i phyir gnas la sogs pa bstan te/_ji skad du/_gar mkhan bzang po'i tshul lta bur/_/rdo rje 'chang ba de nyid ni/_/gnas dang 'khor dang ston pa ru/_/dang po pa rnams 'jug phyir bstan/_/zhes so/_/de bas na de lta bu'i tshad ma'i
[\[5b.2\]]ston pa de lta bu gnas de lta bur 'khor rnams dang lhan cig tu thos so zhes sdud pa po gang zag gzhan yang yid brtan du rung bar byas pas chos yang dag pa'o zhes gsungs pa'i phyir ro/_/da ni go rims bzhin du mngon par rtogs pa ma bstan pa ni/_shes rab kyis nga rgyal ba
[\[5b.3\]]rnams kyi nga rgyal bsal bar bya ba dang /_gsang ba'i rgyud ni bla ma la rag las par bstan pa'i phyir go rims dkrugs nas bstan pa lags so/_/de la bdag gis ni rgyud kyi don rnams slob dpon dang sgrub pa po'i bya ba kho na bsdu bar bya'i gzhan du ni ma yin no/_/de la de nas bcom
[\[5b.4\]]ldan 'das rnam par snang mdzad ces pa nas thugs la bzhugs so/_/zhes pa'i bar gyis ni snod du rung bar zhus pa'i lan la gtogs pa 'dod chags chen pos 'dul ba'i 'jig rten gsang ba 'dus pa'i stsod du rung bar bya ba'i phyir thabs dang shes rab mnyes par byas nas/_gsang
[\[5b.5\]]gnas kyi dkyil 'khor du bcug pa'i sems can rnams dbang bskur ba'i rgyus tshig bzhi pa gsungs so/_/de nas zhes bya ba ni dang po'i mgon po bskyed pa'i de ma thag go/_/rnam par snang mdzad ces pa ni gong ma ltar te rdo rje 'chang chen po'o/_/'dod chags chen po zhes pa ni
[\[5b.6\]]gnyis su med pa'i bde ba dam pa'o/_/de'i tshul ni/_'khyud pa dang gzhib pa la sogs pa'o/_/mi phyed pa'i phyir na rdo rje ste de lta bu la rdo rje 'dzin pa'i rnam pas snyoms par zhugs so zhes pa ste/_'dod chags kyi 'dod chags dang bral ba ni thabs bstan pa'i phyir dpe khrid pa
[\[5b.7\]]ste tshong pa la khe ston pa bzhin no/_/de bzhin gshegs pa'i 'khor zhes pa ni sbyor ba'i brdas bskul ba'i de bzhin gshegs pa rnams so/_/nyid kyis sku la bzhugs par mdzad do zhes pa ni ba spu'i bu gar btsud pa ste/_bdag nyid thabs thams cad kyi rang bzhin du
[\[6a\]]
[\[6a.1\]]bstan pas na shes rab ma dga' bar byas pa ste/_'dod chags can phal che ba dang chos mthun par bya ba'i phyir/_de bas na bud med rnams bskyed pa'i don du zhes pas skabs ma shes pa ste/_de la sogs pa thams cad kyi rang bzhin yin pa'i phyir ro/_/de bzhin du thabs kyang dga' bar bya ba'i phyir/_
[\[6a.2\]]de nas de bzhin gshegs pa de dag ces pa ni bde bar gshegs pa bzhugs pa de dag go/_/des ci byed ce na/_de bzhin gshegs pa thams cad kyi bdag po mnyes par bya ba'i phyir zhes so/_/gang gis mnyes par
[\[6a.3\]]byed ce na/_nyid kyi sku bud med kyi gzugs lta bur sprul nas zhes bya ste/_snga ma'i gnas skabs spangs nas lha'i bu mo'i cha lugs can/_sgeg pa'i nyams kyis brgyan pa lta bur sprul nas/_bcom ldan 'das rnam par snang mdzad chen po'i sku las byung bar gyur te/_bde ba dam
[\[6a.4\]]pa sgrub pa'i rim pa la bzhugs so zhes sbyar ro/_/ji skad du/_e ma byang chub sems nyid ni/_/sems can kun la phan dgongs pas/_/gang phyir 'dul dbang dpa' bo rnams/_/bud med gzugs kyang rab tu mdzad/_/ces so/_/ji lta bu'i bud med du phyung zhe na/_de la la ni
[\[6a.5\]]zhes pa ni rnam par snang mdzad rnams so/_/de spyan ma dang gzugs kyi rdo rje ma lta bur rang gi mtshan ma dang mdog tu ldan par phyung ba'o/_/de bzhin du mi bskyod pa mA ma kI dang sgra'i rdo rje ma lta bur phyung ba'o/_/rin chen 'byung ldan dri rdo rje ma ltar phyung ngo /_/snang ba mtha' yas na bza' dkar
[\[6a.6\]]mo dang ro rdo rje ma ltar phyung ngo /_/don yod grub pa ni las thams cad kyi rang bzhin pas dam tshig sgrol ma lta bur mdog ser ba dang /_reg gi rdo rje ma lta bu mdog ljang gu dang ldan par phyung ngo zhes so/_/chos kyi dbyings kyi rdo rje ma dbyung ba ma gsungs pa ni/_chos kyi dbyings kyi ye shes
[\[6a.7\]]gsum gyi ngo bo bas na dgus myong bar bya ba'i phyir ro/_/de bas na gzhi lha mo la gzhug pa ma gsungs kyang /_phyi rol gyi bud med bde mchog gi rkyen ma yin pa'i phyir lhan cig spyod pa la 'jug par shes par bya'o/_/ji skad du/_'dod chags chen po'i tshul gyis ni/_ye shes 'khor
[\[6b\]]
[\[6b.1\]]lo kun bsdus nas/_/bud med dgu ru sprul nas kyang /_/bsgrub bya'i ma yi lus la dgod/_/ces so/_/thabs dang shes rab dngos po thams cad kyi ngo bo nyid du bstan pa'i phyir phyung ba dang 'jug pa thams cad kyi rnam par dag pa gong ma bzhin du rgyas par sbyar ro/_/sems
[\[6b.2\]]can gzhug pa'i don du gsang ba'i dkyil 'khor bskyed pa gsungs pa/_de nas zhes bya ba la sogs pa'o/_/mi bskyod pa zhes pa ni snga ma bzhin te rdo rje 'chang chen po'o/_/byang chub sems dpa'i gzugs 'dzin pa'i phyir na gnas skabs 'dir de skad ces smos so/_/btsun mo'i b+ha ga
[\[6b.3\]]zhes pa ni bud med de rnams gcig tu bsdus pa ni btsun mo ste/_de'i gsang ba'i pad+ma'o/_/la zhes pa ni yon tan mang po'i phyir tshig mang por byas pa'o/_/rang gi sa bon gyi 'od kyis drangs pa'i bde bar gshegs pa zhal du zhugs pa las byung ba'i byang chub sems dpa' ni dam tshig chen
[\[6b.4\]]po'o/_/de las gyur pa ni dkyil 'khor ro/_/ci 'dra zhe na/_rtog pa thams cad dang bral bas na rdul bsal ba'o/_/sangs rgyas dang sems can rnams chos nyid du mnyam pa'i phyir gru bzhi pa'o/_/byin gyis brlabs pa zhes pa ni rdo rje 'dzin pa'i mos pas byin gyis brlabs pas
[\[6b.5\]]na bskyed pa'i rim pa ma yin pa'o/_/phyi rol du gnas pas kyang shel gyi nang du chud pa ltar gsal zhing byang chub sems kyi ngo bo bas na gsal ba'i ngo bo nyid do/_/dran pa nye bar gzhag pa la sogs pa rnam par dag pa rta babs la sogs pa'i sna tshogs gzugs kyis kun du rgyas zhes
[\[6b.6\]]smos so/_/sangs rgyas tshogs kyis rab tu rgyas pa ni mi bskyod pa'i dkyil 'khor gyis rgyas pa ste gang ba'i phyir ro/_/de nyid kyang zla ba dang nyi ma'i gdan dang ldan pa nyid kyi phyir/_gsal ba la sogs dkyil 'khor ldan/_/zhes bya'o/_/de kho na 'du ba dang 'od zer 'phro ba dang 'du
[\[6b.7\]]ba dang 'khrug pa'i ngo bor rgyun mi 'chad pa'i sangs rgyas rnams kyi rten yin pa'i phyir/_'od zer 'phro ba mang po 'khrug_/de bzhin gshegs pa kun gyi gnas/_/zhes bya'o/_/der sems can gzhug pa gsungs pa/_de nas zhes bya ba la sogs pa'o/_/sku dang gsung
[\[7a\]]
[\[7a.1\]]dang thugs rdo rje'i bdag po zhes pa ni byed pa po'o/_/des gong ma ltar dkyil 'khor chen po byin gyi rlabs kyis dbus su bzhugs par gyur to zhes las kyi tshig tu blta bar bya'o/_/zhugs pa tsam la gsang ba dang mchog tu gsang ba la sogs pa bstan par mi
[\[7a.2\]]rigs pas na/_de rnams la dbang bskur ba gsungs pa/_de nas zhes bya ba la sogs pa'o/_/byang chub kyi sems rdo rje zhes pa ni stong pa nyid dang snying rje dbyer mi phyed pa'i rdo rje 'chang chen po'o/_/ji skad du/_stong nyid snying rje mi phyed pa/_/byang chub sems zhes bshad
[\[7a.3\]]pa'o/_/zhes so/_/thugs la bzhugs so zhes pa ni dbang bskur ba'i rgyu ste/_sa bon gyis bskul ba'i de bzhin gshegs pa thams cad thugs la zhugs nas zla bar zhu bas zhes bya ba'i don to/_/des dbang bskur ba ni ting nge 'dzin gnyis pas ston pa ste/_le'u bcu
[\[7a.4\]]bdun pa'i skabs su bshad par bya'o/_/da ni 'dus pa zhes pa'i lan la gtogs pa'i yi ge las zla bar gyur pa'i don cho ga dang po tshig gnyis pa gsungs pa/_de nas zhes bya ba nas/_rdo rje'i ngo bor gnas par gyur to zhes pa'i bar gyis bstan to/_/de nas zhes bya ba ni gsol
[\[7a.5\]]ba btab pa'i de ma thag go/_/de bzhin gshegs pa thams cad ces pa ni de kho na bzhin du 'gror rung ba'i phyir na gzhan rnams la yang de skad ces bya'o/_/zil gyis gnon pa'i rdo rje zhes pa ni mtha' yas pa'i sems can tshogs kyis bsdus pa'i dngos por 'dzin pa ni de kho na nyid
[\[7a.6\]]gsum du zil gyis mnan nas gnas pa'i sems dbus kyi gdan la gnas pa la de bzhin gshegs pa thams cad kyis de la gzigs nas mngon par rdzogs par byed pa'i ched du rang gis bya bar chad pa bshig par dogs nas bdag po'i khams su dbyangs dang don mtshon gyi yi
[\[7a.7\]]ger gyur pa ni zil gyis gnon pa ste/_mi phyed pa'i phyir na rdo rje ste de la snyoms par zhugs so zhes pa'o/_/de la snyoms par zhugs ma thag tu cir 'gyur zhe na/_nam mkha'i dbyings thams cad ces te nam mkha'i dbyings dang mnyam pa'i rgyu gnas dang sangs rgyas kyi ngo bo thams
[\[7b\]]
[\[7b.1\]]cad do/_/rdo rje'i ngo bor gnas par gyur to zhes pa ni/_bdag po'i khams nas byon pa gzhal yas khang gi gtsug tor la gnas pa dang /_de'i ye shes kyis 'gro ba'i sems drangs nas gcig tu 'dres pa dang /_rten la babs pa las zla ba gnyis su gyur pa ni rdo rje'i ngo bo ste/_
[\[7b.2\]]de'i rang bzhin du gnas par gyur to zhes pa'i don to/_/yi ge las zla ba gyur pa'i sgra rgyud 'di las bstan pa med kyang /_stong pa nyid snying rje'i byang chub sems bcom ldan 'das la mnga' bas na 'gal ba med do/_/'di lta ste/_dngos po thams cad ma skyes pa'i phyir na a ni
[\[7b.3\]]chos thams cad kyi sgo'o zhes pa'i sgras yi ge a la sogs pa ni stong pa nyid kyi nga rgyal ston par byed pas stong pa nyid bcu drug gi ngo bo ste/_de nyid yi ge'i gzugs nyis 'gyur du gyur pas/_mtshan bzang po sum cu rtsa gnyis kyi rgyu yang yin no/_/de bzhin du kA ru karma ak+Sha ra zhes
[\[7b.4\]]pa'i sgras ka la sogs pa ni snying rje chen po ston pas te/_a las 'byung zhing gsal bar byed pas ni thabs kyi ngo bo'o/_/de nyid nyis 'gyur du bsgyur bas dpe byad bzang po brgyad cu'i rgyu yang yin no/_/de bas na stong pa nyid dang snying rje bsgyur ba'i dbang gis cho ga bzhi pa ltar snang bas
[\[7b.5\]]'gro ba'i don byed par shes so/_/zla ba gnyis su snang ba 'dis me long lta bu'i ye shes kyang bstan pa'o/_/de nyid 'od zer 'phro zhing 'du ba'i sbyor bas gcig tu gyur pa ni mnyam pa nyid kyi ye shes su bstan pa'o/_/cha mthun pa'i cho ga dang po bas na ting nge 'dzin gcig gis bstan pa'o/_/
[\[7b.6\]]'di ni kun rdzob kyi 'dus pa yin par rnal 'byor chen po'i tshul kha cig las bstan te/_ji skad du/_rang bzhin gnas pa'i sangs rgyas rnams/_/yi ge gsum gyi tshul bzung ste/_/nga yi rgyu ru rab tu gnas/_/mngon par 'byung ba'i sangs rgyas rnams/_/A li kA li'i
[\[7b.7\]]tshul bzung ste/_/de yang nga yi rgyu ru gnas/_/de phyir de rnams 'dus zhes bya/_/zhes so/_/da ni de nas zhes bya ba la sogs pa zhu ba gnyis pa'i lan la gtogs pa sems can rnams dbang bskur bas zla bar zhu ba tshig lnga pas gsungs so/_/de nas zhes bya ba ni le'u
[\[8a\]]
[\[8a.1\]]bcu bdun pa'i dbang bskur ba'i de ma thag pa'o/_/de rdo rje sems dpa'i byin gyi rlabs kyis zhes bya ba ni/_de bzhin gshegs pa thams cad bsdus pa'i ngo bos zhes so/_/des bsgrub pa gang zhe na/_bde ba dang yid bde ba thob par gyur to zhes tha mal pa'i phung
[\[8a.2\]]po zla ba lta bu'i rang bzhin du gyur pa ni lus bde ba ste/_des yid bde ba yang thob par gyur to/_/da ni gsang ba las byung ba zhes pa'i lan la gtogs pa'i cho ga bzhi pa mngon par byang chub pa lnga pa dang po'i mgon po bskyed pa'i tshig gsum pa gsungs pa/_de nas zhes bya ba
[\[8a.3\]]nas gzigs par gyur to zhes pa'i bar gyis bstan to/_/de nas zhes bya ba ni bcu gsum par gsungs pa'i nga rgyal bya ba'i de ma thag go/_/sku dang gsung dang thugs zhes bya ba ni sa bon gyis bde bar gshegs pa rnams de'i ngo bor gyur pa ni rigs gsum gyis bsdus pa'o/_/
[\[8a.4\]]de rnams kyi mnyam pa nyid chen po ni rdo rje 'chang chen po ste/_rgyal ba thams cad mi 'da' ba nyid kyi phyir na dam tshig go/_/de 'byung ba'i ting nge 'dzin mi phyed pa'i phyir na rdo rje ste/_de la snyoms par zhugs so zhes so/_/rig pa'i skyes bu zhes pa ni rig ma dang ldan pa'i phyir na de skad de/_
[\[8a.5\]]ji skad du/_rig dang bcas par ldan pa na/_/rig pa'i skyes bu zhes su bshad/_/ces so/_/de nyid mgo la sogs pa dang ldan pa ni chen po'i gzugs so/_/sngags kyi bdag po 'di byin gyis brlabs so zhes pa ni bde bar gshegs pa rnams sa bon gyi nang du bzhugs pa'o/_/
[\[8a.6\]]byin gyis brlabs ma thag tu zhes pa ni zhugs ma thag tu zhes so/_/des cir 'gyur zhe na/_zhal gsum pa lta bur gzigs par gyur to zhes te/_sa bon dang bcas pa gnas gyur pa'i mtshan nyid sgyu ma lta bu'i sku dbus dkar ba/_g.yas sngo ba/_g.yon dmar ba/_phyag dang po gnyis kyis
[\[8a.7\]]rang snang ba'i rig ma la 'khyud pa/_ma mchu tshems kyis bzung ba'o/_/g.yas gnyis na rdo rje dang ral gri/_/g.yon gnyis na rin po che dang pad+ma 'dzin pa/_longs spyod bzhi dang /_rtag pa nyid du ldan pa zla ba'i gdan dang 'od kyi dkyil 'khor du ldan par gyur to zhes pa'i don to/_/de
[\[8b\]]
[\[8b.1\]]bas na 'di ni sku gsung thugs kyi gsang ba'i ngo bo bde bar gshegs pa rnams bsdus pa las byung bas na de skad de/_le'u bcu pa las/_sangs rgyas rnams kyi sku gsung thugs/_/snying la de yis rnams bsgoms na/_/de ma thag tu der 'gyur ba/_/rdo rje sems dpa' rgyal po che/_/
[\[8b.2\]]kun gyi gtso bo dbang phyug mchog_/ces so/_/da ni de nas zhes bya ba la sogs pas zhu ba gnyis pa'i lan la gtogs pa/_zla bar gyur pa'i sems can rnams cho ga bzhis bskyed pa rnams phyi rol du dgod pa'i tshig drug pa gsungs so/_/de nas zhes bya ba ni bde ba dang yid
[\[8b.3\]]bde ba thob par gyur pa'i de ma thag go/_/mi bskyod pa la sogs pa zhes pa ni rnam par shes pa'i phung po la sogs par bsgrub pa ste de'i cho gas bskyed pa'i phyir ro/_/rang gi sbyor bas ni ma yin no/_/de yang de'i rigs kyi sems can dbang bskur bas zla bar zhu ba las hUM la sogs
[\[8b.4\]]pa'i sa bon du gyur/_de las rdo rje la sogs pa'i mtshan ma sa bon gyis mtshan pa/_de las mi bskyod pa la sogs par khams kun 'dus par byas nas zhes smos pas so/_/bcom ldan 'das zhes bya ba ni b+ha ga'i sgra dang ldan pa'i phyir shes rab po/_/thugs ka nas zhes bya
[\[8b.5\]]ba ni de'i dbyings las so/_/ji skad du/_thams cad shes par byed pa'i phyir/_/thugs ni bud med b+ha ga'o/_/zhes so/_/de las byung ba ni ston pa'o/_/ma bcol bar smras pa ni ched du brjod pa'o/_/de gang zhe na/_e ma'o zhes pa la sogs pa'o/_/e ma zhes pa
[\[8b.6\]]ni ngo mtshar ba ste sangs rgyas thams cad 'dul ba'i dbang gis byang chub sems su zhu ba las rab tu byung ba'o/_/de ngo mtshar zhes so/_/de nyid gzhan rnams kyi spyod yul ma yin pas na/_de bzhin gshegs pa kun gyi gsang /_/zhes bya'o/_/rjes su dpag pa la sogs
[\[8b.7\]]pas rtogs sla ba'i chos med pas na rab tu mi rtogs so/_/de nyid kyi phyir na skyon med ces te/_gzung 'dzin dang bral ba'i phyir zhes so/_/da ni rigs thams cad kyi dbang po zhi ba mya ngan las 'das pa thams cad du khyab pa'i bdag nyid chen po la nyid kyi sku las byung ba ni de bzhin
[\[9a\]]
[\[9a.1\]]gshegs pa la sogs pa rnams kyis gar mkhan bzang po'i tshul lta bur/_phyis mchog tu 'gyur zhing kun brtags pa'i mtshan nyid dang ma bral ba rnams kyi don du mchod pa'i tshogs sngon du 'gro ba rnams kyi tshig dang po gsungs pa/_de nas zhes bya ba la sogs
[\[9a.2\]]pa'o/_/de las de nas zhes bya ba ni skal ba dang ldan pa'i 'gro ba gzigs pa'i de ma thag go/_/de bzhin gshegs pa thams cad kyi mchod pa zhes pa ni lha mo bcu ste de dang 'brel pa'i phyir ro/_/de rnams 'phros pa ni mang du bkang ba'o/_/de nyid rdo rje 'chang gi ngo bo las mi
[\[9a.3\]]'gyur bas na de kho na nyid do/_/dam tshig ces pa ni mi 'da' ba ste/_dpa' bo lnga dang lcags kyu lnga'o/_/rin po che zhes pa ni 'khor lo rin po che la sogs pa'o/_/de rnams kyi sprin gyis mchod de zhes pa ni thugs las byung ba'i mchod pas mnyes par byas nas zhes smos so/_/phyag 'tshal
[\[9a.4\]]zhes pa ni sku btud pa'o/_/'di skad ces gsol to zhes pa ni gsung gis gsol ba ste/_rgyud bshad par zhus pa'o/_/'dus pa gsang ba las byung ba/_/zhes pa ni/_ston pa'i sku skye ba'i rim pa zhus pa'o/_/de bzhin gshegs pa kun gyi gsang /_/zhes pa la sogs
[\[9a.5\]]pa ni 'khor yongs su rdzogs pa'i 'bras bu zhus pa'o/_/de nas zhes bya ba la sogs pas ni legs so ba'i tshig sngon du byin nas 'chad du ma gnang ba'o/_/'di ni zhes pa ni gsang ba 'dus pa'o/_/de bzhin gshegs pa thams cad ces pa ni theg pa 'og ma pa'i sangs rgyas
[\[9a.6\]]rnams so/_/the tshom skye bar byed pa yin na zhes pa ni yang dag pa'i don la yid gnyis za ba ste/_de rnams kyis 'di'i de kho na nyid ma rig pa'i phyir ro/_/ji skad du/_de phyir de dag thams cad ni/_/yang dag min pas bla dang bcas/_/'og ma 'og ma'i rnal 'byor las/_/gong
[\[9a.7\]]ma gong ma khyad par 'phags/_/'og ma'i blo ni gong ma yis/_/shes rab kyis ni sun 'byin no/_/zhes pa'i lung gis kyang rig go/_/byang chub sems dpa' gzhan rnams lta ci smos pa ni/_gzhan bskal pa bzang po'i byang chub sems dpa' ste tshe 'di nyid la 'dod pa lnga'i lha
[\[9b\]]
[\[9b.1\]]mos grol ba'i las sngon ma thos pas na zhes pa'o/_/da ni 'khor rnams kyis bshad pa'i gzhi yod par mkhyen nas/_rang snod du rung bar bya ba'i phyir zhus pa gsungs pa/_de nas zhes bya ba la sogs pa'o/_/the tshom thams cad gcod pa zhes pa ni theg pa thams cad kyi
[\[9b.2\]]som nyi bzlog pa ste/_mthar thug pa'i gnas rtogs pa'i phyir ro/_/bcom ldan 'das nyid yon tan khyad par du gyur pa yang zhes pa ni/_khyad par du 'phags pa'i yon tan mnga' ba yang /_ci'i phyir 'di ston par mi byed ces pa'o/_/'di lta bu'i 'khor du zhes pa ni bde bar
[\[9b.3\]]gshegs pa'i phul du byung ba'i ye shes dang ldan pa'i 'khor du zhes pa'o/_/sku gsung thugs kyi gsang ba zhes pa ni/_sbas pa ltar snang ba dang /_rnam pa bzhi'i tshul gyis sbas pa ni gsang ba'o/_/de ston mi spyod pa de bdag cag snod du ma gyur par gzigs pa lags grang
[\[9b.4\]]zhes pa'i don to/_/de bas na byin gyis brlabs pa mdzad de/_gang gis she na/_de bzhin gshegs pa thams cad kyis rdo rje'i dam tshig 'byung ba'i tshig gis zhes bya ste/_de bzhin gshegs pa thams cad kyi ngo bo byang chub kyi sems su zhu ba rdo rje'i lam nas phyung ba ni dam tshig
[\[9b.5\]]go/_/de las byung ba ni des dag par byas nas kun du bzang po zhes bya ba'i tshig gis dbang bskur ba ste/_des bde ba dang yid bde ba gong du bshad pa dang /_mngon par shes pa zhes pa ni cho ga bzhis bskyed pa'i sku'o/_/de'i 'bras bu ni rtogs pa phul ba dang phyi rol du phyung
[\[9b.6\]]ba la sogs pa'o/_/de'i phyir bstan du gsol zhes pa'i don to/_/de bzhin gshegs pa kun gyi gsang ba zhes pa la sogs pa'i lan la gtogs pa/_mtshan gyi sngags kyis byang chub sems kyi dkyil 'khor gsang gnas nas spyi bo'i dkyil 'khor du dgod pa tshig bdun pa
[\[9b.7\]]gsungs pa dang /_de nas zhes bya ba la sogs pa'o/_/de nas zhes bya ba ni cho ga gsum pa'i de ma thag go/_/gsol ba btab pa de mkhyen nas/_/zhes bya ba ni/_zhu ba zhus pa'i tshig rnams so/_/de'i lan bstan pa'i phyir ye shes sgron ma zhes pa la sogs pa'o/_/de la
[\[10a\]]
[\[10a.1\]]ye shes nyid rang bzhin gyis 'od gsal bas na sgron ma ste chos kyi dbyings so/_/mi phyed pa'i phyir na rdo rje ste de lta bu la mi bskyod pa'i tshul gyis snyoms par zhugs so/_/zhe sdang zhes pa ni rgyu 'bras gnyis dbyer med par thugs su chud pa'i ye shes te gnyis kyi
[\[10a.2\]]rnam pa la sdang ba'i phyir ro/_/ji skad du/_rgyu 'bras gnyis la sdang bas na/_/rnam shes zhe sdang zhes su bstan/_/zhes so/_/de nyid rigs te thog ma med pa nas rgyun chad pa med pa'i phyir ro/_/ji skad du/_rigs ni rgyud du bstan pa ste/_/rgyud ni thog ma med pa'o/_/
[\[10a.3\]]zhes so/_/de nyid mtha' yas par 'phro ba rnams kyis phrin las mchog mdzad pas na mchog ces bya'o/_/mi g.yo ba'i phyir na snying po ste 'byung ba'i rgyu'o/_/'dod pa'i 'bras bu 'byung ba'i phyir na snying po ste mi bskyod pa'i sku'o/_/'di zhes pa ni 'og nas 'byung ba'o/_/
[\[10a.4\]]nyid kyi sku dang gsung dang thugs rdo rje las zhes bya ba ni dbyer med na yang kun rdzob kyi dbye bas phyung ngo zhes pa'i don to/_/badzra d+h+r-ika_/ces bya ba ni rgyu dang 'bras bu dbyer med pa'i ngo bo ni badzra ste/_de 'dzin pas na d+h+r-ika go/_/ji skad du/_rgyu zhes lnga dang 'bras bu lnga/_/badzra
[\[10a.5\]]zhes su bstan pa yin/_/'dzin pa zhes bya d+h+r-ika par grags/_/badzra d+h+r-ika yig rnam shes yin/_/zhes so/_/bcom ldan 'das de nyid ces pa ni rdo rje 'chang de nyid do/_/dbu dang yan lag la sogs pa thams cad mi bskyod pa dang 'dra bas na mi bskyod pa'i phyag rgya chen
[\[10a.6\]]po'o/_/de nyid rig ma dang ldan pas na sbyor ba'o/_/de nyid mtha' yas par spros pa'i sku ni thabs so/_/kyis zhes bya ba ni zhugs pa'i byed pa por blta bar bya'o/_/nag po zhes pa ni sku dang dbus kyi zhal lo/_/dkar po dang dmar po ni g.yas pa dang g.yon pa'o/_/rdo rje
[\[10a.7\]]dang ral gri dang rin po che dang pad+mas mtshan pa'i tshul du phyung nas don byas te zhes te tshig lhag ma'o/_/sku dang gsung dang thugs rdo rje la zhugs so zhes pa ni/_dngos po thams cad kyis bdag la thim par bya'o zhes pa'i don to/_/byang chub sems dpa' la sogs la yang
[\[10b\]]
[\[10b.1\]]tshul 'di bzhin du shes par bya'o/_/mi bskyod pa la sogs pa zhes pa ni rang rang gis zhes pa'i don to/_/tshul 'di ni bdag gis rdo rje 'chang ba'i cho ga bcu drug rdzogs pa ltar bshad pa'o/_/'di bzhin du gzhan rnams la yang sbyar bar bya'o/_/khyad par gang yin pa brjod
[\[10b.2\]]par bya ste/_de bzhin gshegs pa thams cad kyi dam tshig ces pa ni me long lta bu ste gzugs brnyan dang 'dra bar 'byung ba gang dbyer med pas rdo rje snying rje zer te/_de lta bu la rnam par snang mdzad kyi tshul gyis snyoms par zhugs nas phyung ngo zhes sbyar ro/_/gti mug ces pa
[\[10b.3\]]ni thams cad la rang gis yang dag par rig pa 'byed pa med pa'i rnam pa'o/_/bems po bcings pa'i rang bzhin pas/_/gzugs ni gti mug tu bstan pa/_/zhes so/_/dzi na dzika ces pa ni/_yod pa la sogs pa'i rtog pa dang bral zhing gzugs kyi chos ji snyed pa kun du
[\[10b.4\]]brtags pa'i mtshan nyid du rgyal bas na rgyal lo/_/ji skad du/_yod dang med dang dbus las 'das/_/byung dang 'byung dang gyur las byung /_/sems can kun gyi lus yin te/_/skye las rgyal bas dzi na dzika_/ces so/_/'di yang 'khor lo dang ral gri dang rin po che
[\[10b.5\]]dang pad+ma 'dzin pa'o/_/de bzhin gshegs pa thams cad kyi rin po che zhes pa ni mnyam pa nyid de/_de'i 'byung ba ni stobs bcu la sogs pa'i don thams cad skyed pa'i rgyu'i phyir ro/_/mi phyed pa'i phyir na rdo rje ste de lta bu'i rin chen 'byung ldan gyi tshul gyis snyoms par zhugs
[\[10b.6\]]nas zhes smos so/_/yid bzhin nor bu zhes pa ni nor gyis dregs shing rlom pa rnams kyi don du phyogs bcu kun du khyab pa'i nga rgyal gyis 'joms pa'o/_/ji skad du/_bdag tu rlom pa'i ngo bo bas/_/tshor ba dregs pa yin par bshad/_/ces so/_/rat+na d+h+r-ika ces pa
[\[10b.7\]]ni don thams cad mnyam pa nyid las 'byung bas na/_des dag pa'i sems ni rat+na'o/_/de yang tshor ba yis rang gis rig pas ni d+h+r-ika ste rin chen 'dzin no/_/ji skad du/_don rnams thams cad 'byung bas na/_/sems ni rat+nar bstan pa yin/_/tshor ba po yis de tshor
[\[11a\]]
[\[11a.1\]]bas/_/tshor ba rat+na d+h+r-ika ces bya/_/zhes so/_/rin po che dang 'khor lo dang ral gri dang pad+ma 'dzin pa'o/_/'dod chags chen po zhes pa ni so sor kun du rtog pa'i ye shes te/_chos dag pa ni 'di dag go/_/zhes pad+ma'i 'dab ma dag pa ltar rtog cing
[\[11a.2\]]rtog pa med pa'o/_/de'i 'byung ba ni bskyed pas te mi phyed pas rdo rje lta bu la snang ba mtha' yas kyi tshul gyis snyoms par zhugs so zhes so/_/rdo rje 'dod chags zhes bya ba ni chos nyid kyi ye shes kyis de mi gtong zhing dam du bzung ba'o/_/ji skad du/_dngos las chags pa'i
[\[11a.3\]]rang bzhin can/_/'du shes yang dag chags bdag nyid/_/ces so/_/A ro l-ika ces pa ni dkar po la sogs pa'i mtshan nyid nges par rtogs pa'i ngo bo drug pa yid rnam par dag pa'i mtshan nyid thams cad la rtsen cing rol ba'o/_/ji skad du/_mtshan gzhi mtshan
[\[11a.4\]]nyid dngos po yi/_/kun la kun gyis thams cad du/_/dga' ba'i mtshan nyid mtshan gzhi ni/_/A ro l-ika ces bshad pa yin/_/zhes so/_/pad+ma dang ral gri dang rin po che dang 'khor lo 'dzin pa'o/_/gdon mi za ba'i dam tshig ces bya ba la nan tan te sems can
[\[11a.5\]]gyi don las mi 'da' zhing don yod pa'o/_/mi phyed pa'i phyir na rdo rje ste/_de lta bu la don yod grub pa'i tshul gyis snyoms par zhugs nas zhes smos so/_/dam tshig 'gugs pa'i zhes pa ni snying rje chen po'i dam tshig gis 'gugs te/_bdag kho nas don bya'o/_/
[\[11a.6\]]gzhan la ni go skabs mi sbyin no zhes pa'i phrag dog gis 'dren pas na de skad do/_/ji skad du/_rkyen gyis drangs pa'i bdag nyid can/_/'du byed rtag tu phrag dog go/_/zhes so/_/yang na dam tshig ni lam gyi sngon du 'gro ba rnams so/_/de 'gugs pa ni gang nyams
[\[11a.7\]]pa de'i sbyor bas sor chud par byed pa'o/_/pradz+nyA d+h+r-ika ces pa ni rim pa gang gis kyang rnam par shes pa rab dang rab kyi mthar phyin par byed pa ni shes rab de la pradz+nyA zhes bya'o/_/de 'du byed dag pa'i sems kyis 'dzin pas na pradz+nyA d+h+r-ika ces su bshad ces so/_/'di yang ral
[\[11b\]]
[\[11b.1\]]gri dang /_'khor lo dang /_pad+ma dang /_rin po che 'dzin pa'o/_/de rnams kyang ral pa'i dbu rgyan la rin po che sna tshogs kyi 'od 'bar ba'i prog ze'us brgyan pa/_rgyan thams cad kyis brgyan pa'i phyag dang po gnyis kyis rig ma la 'khyud pa'o/_/rnam par snang mdzad zla ba'i
[\[11b.2\]]gdan dang /_'od kyi dkyil 'khor du ldan pas gsum po nyi mar shes par bya'o/_/rnam par spros pa dbye bas rigs lngar nges pa bstan pa'i phyir zhe sdang zhes pa la sogs pa'o/_/rigs lngar gtogs pa 'di rnams kyis/_/zhes bya ba ni/_'dod pa la yang rigs lngar gtogs
[\[11b.3\]]pa'o/_/'dod dang zhes pa ni nyon mongs pa gsum dang ldan pa'i sems so/_/ji skad du/_'dod chags zhe sdang rmongs ldan pa/_/'dod pa'i sems su gsungs pa yin/_/zhes so/_/de yang rang rig pa la phyogs shing rim pa gnyis pa la gnas nas 'dod pa lnga rigs lnga'i
[\[11b.4\]]bdag nyid du 'dod chags la sogs pa'i sems kyis sgom par byed pa de ni thar pa rab sgrub pa'o zhes te/_'dod pa'i thar pa de mi gnas pa'i mya ngan las 'das pa thob par byed pa'o/_/ji skad du/_dam tshig sna tshogs 'dra bas na/_/mngon par phyogs pa las skyes 'bras/_/zhes
[\[11b.5\]]smos so/_/da ni longs spyod kyi rgyan lha mo bzhi dbyung ba gsungs pa/_de nas zhes bya ba la sogs pa'o/_/rdo rje 'dzin pa zhes pa ni mi bskyod pa'o/_/de mnyes par byed pa ni mA ma kI ste/_mi 'da' ba'i phyir na dam tshig ste/_de lta bu la snyoms par zhugs so zhes so/_/btsun
[\[11b.6\]]mo mchog ces pa ni bde ba mchog phun sum tshogs pa'i rgyu'i dngos po'i phyir te/_ji skad du/_bud med yang dag bde ba'i mchog_/ces so/_/dwe Sha ra ti zhes pa ni gnyis su med pa'i ye shes phan tshun du 'dzer ba longs spyod pa ni zhe sdang dga' ma'o/_/ji skad du/_de la phan tshun
[\[11b.7\]]'dzer ba ni/_zhe sdang zhes ni bstan pa yin/_/zhes so/_/bcom ldan 'das de nyid ces pa ni rdo rje 'chang chen po'o/_/bud med kyi gzugs 'dzin par gyur te zhes pa ni snga ma ltar 'dul ba'i dbang gis bud med gzugs me tog gi cod pan dang nu ma dang pad+mar ldan pa/_sku mdog dang
[\[12a\]]
[\[12a.1\]]mtshan ma'i lhag ma mi bskyod pa dang 'dra bar rang gi mtshan ma'i ut+pal dmar po thogs pa'o/_/sngon gyi grwar bzhugs so zhes pa ni pad+ma'i nang gi grwa gang la gnas pa de la bzhugs te/_de lho nub kyi grwa la zla ba'i gdan la bzhugs so zhes so/_/mo ha ra ti/_
[\[12a.2\]]zhes pa ni chos nyid kyis gnyis su med pa'i ye shes kyis 'byed pa med pa la longs spyod pa ni gti mug dga' ma'o/_/ji skad du/_gnyis med chos kyi ye shes las/_/nga rgyal nyid ni mo har gsungs/_/zhes smos so/_/'di ni thams cad rnam par snang mdzad dang 'dra
[\[12a.3\]]ba'o/_/rA ga ra ti/_zhes pa ni ye shes gang gis yul mi gtong ba'i ye shes des longs spyod pa ni 'dod chags dga' ma'o/_/'di yang thams cad snang ba mtha' yas dang 'dra ba'o/_/sku dang gsung dang thugs zhes bya ba ni don yod grub pa ste/_thams cad kyi phrin las dang
[\[12a.4\]]ldan pa'i phyir ro/_/de slu ba ni 'drid pa ste sgrol ma'o/_/mi phyed pa'i phyir rdo rje ltar gyur pa de la snyoms par zhugs so zhes so/_/badzra ra ti/_zhes pa ni gang mi shigs shing mi choms pa'i ye shes des longs spyod pa'i rdo rje dga' ma'o/_/ji skad du/_ye shes 'di ni rdo rjer
[\[12a.5\]]gsungs/_/ra ti shin tu longs spyod rdzogs/_/zhes brjod do/_/'di yang rin chen dbang phyug lta bu'i sku mdog la lhag ma don yod grub pa lta bu rang gi mtshan ma ut+pal ljang ser 'dzin pa'o/_/btsun mo'i mchog phun sum tshogs pa'o zhes pa ni snga ma bzhin te/_de
[\[12a.6\]]yang ye shes kyis dag pa'i dbang du byas nas/_bde mchog phun sum tshogs pa'i rgyu de lus kyi sku'i ngo bo nyid ces pa la sogs pa'i ngo bos mchod pa'i lha mo'o/_/chos can gyi dag pa'i dbang du byas nas mchog ma yin te rjes su spyod pa tsam du shes par bya'o/_/yang dag par na lha
[\[12a.7\]]mo de rnams rdo rje dga' mas khyad par du byas pas na/_rang rang gi rigs kyi phun sum tshogs pa'i dam pa yin pas na btsun mo'i mchog yin te/_dang po'i sbyor ba la 'jug pa dang mi 'jug pa'i bye brag tsam du zad do/_/ji skad du/_mo ha dwe Sha rA ga dang /_badzra ra ti rtag tu sbyor/_/'di
[\[12b\]]
[\[12b.1\]]ni sangs rgyas rnams kyi thabs/_/rdo rje theg pa zhes su bshad/_/ces so/_/da ni de nas zhes bya ba la sogs pas bgegs 'joms par byed pa'i sgo srung dbyung ba gsungs pa/_rnam par snang mdzad 'khor lo zhes pa ni me long lta bu'i ye shes te/_de'i 'byung ba gang rdo rje ltar
[\[12b.2\]]mi phyed pa de la snyoms par zhugs nas de'i rigs kyi khro bo phyung ba'o/_/de bzhin gshegs pa thams cad ni rnam par snang mdzad do/_/des dkyil 'khor ni sku'i dkyil 'khor ro/_/de byin gyis brlabs pa ni dkyil 'khor gzhan dgug pas de byin gyis brlabs pa'o/_/khro bo zhes
[\[12b.3\]]pa ni drag po rnams 'dul ba'i ched du btang snyoms chen po la gnas pa rnams kyang nyams de ltar ston pa ste/_dam tshig chen po de kho na nyid las/_e ma sangs rgyas thams cad kyi/_/shin tu brtan pa rdo rje can/_/drag po rnams la phan don du/_/zhi ba rnams kyang khro bor 'gyur/_/
[\[12b.4\]]zhes so/_/rtsa ba'i rgyud las kyang /_/e ma sangs rgyas thams cad kyi/_/ye shes 'di ni bla na med/_/gang phyir 'dul dbang rnams kyis ni/_/khro bor gyur pa dri ma med/_/ces so/_/lha chen po rnams la yang khro bo'i cha lugs mnga' bas na chen po'o/_/ya mAn+ta
[\[12b.5\]]kr-ita/_ces pa ni lus la sogs pa'i chos rnams gcig dang du ma la sogs pa'i ma skyes pas mi 'jigs pa'i dam tshig la dad pa rnam par dag pa ni gshin rje mthar byed do/_/ji skad du/_mi 'jigs bdag nyid chos rnams ni/_/ma skyes pa yi ngo bo nyid/_/dngos po
[\[12b.6\]]kun gyi dam tshig ste/_/des na ya mAn+ta kr-ita rgyal/_/zhes so/_/de bzhin gshegs pa thams cad ces pa rnam par snang mdzad do/_/bsnyengs par byed pa'i tshul du zhes pa ni/_de nyid mi dad pa'i 'gro ba rnams 'dul bar byed pa'i phyir 'og nas 'byung ba'i tshul du bsnyengs
[\[12b.7\]]pa'i phyir ro/_/'di yang rang gi mtshan ma rdo rje tho ba 'dzin pa'i mdog dang phyag mtshan gzhan mi bskyod pa lta bu me'i 'od dang ldan pa'o/_/shar phyogs kyi sgor zhes pa ni dran pa nye bar gzhag pa ni shar gyi sgo ste/_de la nyi ma'i gdan la bzhugs par shes par bya'o/_/mngon
[\[13a\]]
[\[13a.1\]]par byang chub rdo rje zhes pa ni de bzhin gshegs pa rnams kyi ngo bo nyid du gnas pa'i rkyen chos kyi dbyings kyi ye shes te/_de'i ting nge 'dzin la snyoms par zhugs nas de'i rigs kyi khro bo phyung ngo zhes bya bar sbyar ro/_/de bzhin gshegs pa thams cad
[\[13a.2\]]kyi zhes pa ni mi bskyod pa'o/_/de'i dkyil 'khor ni thugs kyi dkyil 'khor ro/_/de byin gyis rlob pa ni gzhug pa'i las kyis zhes so/_/gzhan ni gong ma bzhin no/_/pradz+nyAn+ta kr-ita/_ces pa ni chos nyid kyis dag pa'i ngo bo bas gang gis kyang mi shes pa'i dam
[\[13a.3\]]tshig brtson 'grus bzhis dag pa'i ngo bo ni shes rab mthar byed do/_/ji skad du/_rnam shes min bdag chos rnams ni/_/don dam mi 'gyur dag 'gyur nyid/_/sems kun gyi ni dam tshig ste/_/des na pradz+nyAn+ta kr-ita rgyal/_/zhes so/_/rdo rje dam tshig ni mi bskyod pa'o/_/
[\[13a.4\]]bsnyengs par byed pa ni snga ma ltar rang gi mi mthun pa'i phyogs la'o/_/'di yang mdog dang phyag mtshan lhag ma rnam par snang mdzad dang 'dra bar rang gi mtshan ma rdo rje dbyug pa bsnams shing nyi ma'i 'od kyis 'khor ba'o/_/lho phyogs kyi sgo zhes pa ni yang dag par spong ba bzhi
[\[13a.5\]]dag pa ni lho'i sgo ste/_de la nyi ma'i gdan la bzhugs so zhes so/_/de bzhin gshegs pa thams cad kyi chos ni so sor kun du rtog pa'i ye shes so/_/de nyid yon tan thams cad kyi 'byung gnas su gyur pa'i phyir rin po che ste/_de lta bu la snyoms par zhugs nas de'i rigs
[\[13a.6\]]kyi khro bo phyung ngo zhes so/_/'dod chags 'chang ba ni snang ba mtha' yas so/_/de'i dkyil 'khor ni gsung gi dkyil 'khor ro/_/de byin gyis rlob pa ni bcing ba'i las kyis so/_/pad+mAn+ta kr-ita/_ces pa ni ming la sogs pa bral bas brjod du med pa'i bdag nyid kyi chos
[\[13a.7\]]la dran pa rnam par dag pa'i rang bzhin ni pad+mAn+ta kr-ita do/_/ji skad du/_brjod med bdag nyid chos rnams ni/_/ming dang gzugs blo ngo bo med/_/chos rnams kun gyi ngo bo ste/_/des na pad+mAn+ta kr-ita gtso/_/zhes so/_/gsung gi gtso zhes pa ni sku mdog la sogs pa
[\[13b\]]
[\[13b.1\]]thams cad snang ba mtha' yas dang 'dra bar gong ma ltar bsnyengs pa'i tshul du me'i 'od kyis 'khor ba'o/_/nub phyogs kyi sgor rdzu 'phrul gyi rkang pa rnam par dag pa ni nub kyi sgo ste/_de la nyi ma'i gdan la bzhugs pa'o/_/sku dang gsung dang thugs rdo rje ni chos kyi dbyings te/_de
[\[13b.2\]]la snyoms par zhugs nas de'i rigs kyi khro bo phyung ba'o/_/de bzhin gshegs pa thams cad ces pa ni rdo rje gsum mo/_/de'i dkyil 'khor ni sku la sogs pa'i dkyil 'khor ro/_/de byin gyis rlob pa ni dga' bar byed pa'i de'i las so/_/big+h+nAn+ta kr-ita/_ces pa ni rang
[\[13b.3\]]bzhin gyis zhi bas rnam par mi rtog pa'i ngo bo'i dam tshig las ting nge 'dzin rnam par dag pa'i rang bzhin ni bgegs mthar 'byin zhes bya'o/_/ji skad du/_mi rtog bdag nyid chos rnams ni/_/rang bzhin gyis ni zhi ba dngos/_/rdo rje kun gyi dam tshig ste/_/des na big+h+nAn+ta
[\[13b.4\]]kr-ita gtso/_/zhes so/_/sku dang gsung dang thugs zhes bya ba ni mi bskyod pa ste/_de bzhin gshegs pa rnams kyi ngo bo nyid du gnas pa'i rkyen las skyes pa'i phyir ro/_/de'i tshul ni de dang mdog la sogs pa 'dra ba ste gong ma ltar me'i 'od kyis 'khor ba'o/_/byang phyogs kyi
[\[13b.5\]]sgo zhes pa ni dbang po dang stobs rnam par dag pa ni byang gi sgo ste/_de la nyi ma'i gdan la bzhugs so zhes so/_/sku dang gsung dang thugs kyi dkyil 'khor mnyes par byed pa'i dam tshig sems dpa' rnams so zhes pa ni bdud rtsi 'khyil pa ste/_las thams cad kyi rang bzhin
[\[13b.6\]]pas na tshig mang por gsungs pa'o/_/dam tshig can gyi skye bo bsam pa la dam tshig dang mi 'gal ba'i phyir dang /_gzhan rnams ni rang rang dkyil 'khor mnyes par byed pa'i dam tshig sems dpa'o/_/dad pa la sogs pas bsgrubs pa ni ting nge 'dzin te/_des dag pa'i khro bo ni
[\[13b.7\]]gsum char la yang mi 'gal ba kho na'o/_/de rnams kyang zhal khro gnyer dang ldan pa/_mche ba gtsigs pa zhal gdangs pa khros pa bzhad pa/_phyal 'phyang ba sra zhing che ba/_brla dang brang yang de ltar gnas pa/_ljags 'dril ba yan lag la sogs pa thung zhing sbom pa/_
[\[14a\]]
[\[14a.1\]]skra dang sma ra dmar ser gyen du 'khyil ba/_spyan nang par gyi nyi ma ltar gnas shing 'dril ba'o/_/de'i yan lag kyang khong khro'i kun du sbyor ba dag pa'i mtha' yas nag pos skra bcings pa dang rjes su mthun pa'i kun du sbyor ba dag pa'i 'jog pos snyan cha dang /_
[\[14a.2\]]nga rgyal gyi kun du sbyor ba dag pa'i pad+ma chen po dkar pos do shal byas pa dang /_phrag dog gi kun du sbyor ba dag pa'i karko Ta ljang gus tshangs skud byas pa dang /_ser sna kun du sbyor ba dag pa'i rigs ldan kha dog sna tshogs pa'i dpung rgyan dang /_lta ba'i kun du sbyor ba dag pa'i dung skyong
[\[14a.3\]]ser pos phyag gdub dang /_spyod pa'i kun du sbyor ba dag pa'i nor rgyas dkar pos 'og pag byas pa dang /_the tshom gyi kun du sbyor ba dag pa'i pad+ma dkar pos rkang gdub byas pa dang /_zhabs brkyang bskum la bar mtho lnga pa/_phyag dang po gnyis kyis rang gi rig ma la 'khyud
[\[14a.4\]]pa'o/_/de bzhin gzugs kyi rdo rje ma la sogs pa yang ye shes gsum gyis phyung nas me mtshams la sogs pa phyi'i grwa bzhi dang /_shar sgo'i g.yas g.yon du zla ba'i gdan la gzhag par bya'o zhes so/_/ji skad du/_sku gsung thugs kyi rdo rje las/_/bdag nyid
[\[14a.5\]]chen po dbyung ba yin/_/zhes so/_/de rnams kyi phyag mtshan lhag ma dang sku mdog ni bde bar gshegs pa drug dang mthun no/_/ji skad du/_rdo rje bdag po rdo rje can/_/zhes so/_/phyag mtshan gyi gtso bo ni ji skad du/_me long pi wang dri chab dang /_/ro yi snod dang sna
[\[14a.6\]]tshogs ras/_/chos kyi 'byung gnas phyag mtshan bsnams/_/zhes so/_/de bas na 'byin pa'i dkyil 'khor la lha bcu dgur nges pas na bri ba'i dkyil 'khor la yang de bzhin du shes par bya'o/_/de bzhin gshegs pa thams cad kyi sku dang gsung dang thugs ni rgyu
[\[14a.7\]]ba dang /_mi rgyu ba'i dngos po thams cad la khyab cing thugs rje dang ldan pa'i bde bar gshegs pa rnams kyis bstan pa yang gzhan gyi spyod yul du ma gyur pas na gsang chen no/_/ji skad du/_de yi de nyid gsang ba ni/_/rgyud 'di las ni gsum du bstan/_/rdo rje sku dang
[\[14b\]]
[\[14b.1\]]gsung dang thugs/_/rgyu dang mi rgyu'i dngos po la/_/khyab nas thub dbang thams cad kyis/_/thugs rjes kun du bstan gyur yang /_/byis pa rnams kyis mi rtogs phyir/_/rang bzhin gyis ni gsang zhes bya/_/zhes so/_/de'i gsang ba de 'dus pa yang de nyid pas na 'du ba ste gong
[\[14b.2\]]ma ltar rdo rje 'chang chen po'o/_/de bzhin gshegs pa thams cad kyi ting nge 'dzin ni rdo rje 'dzin pa'i ting nge 'dzin to/_/de'i dkyil 'khor ni sems dang bskyed pa'i dkyil 'khor ro/_/de gang gis byin gyis rlob pa de ston par byed pa ni gzhung ni le'u dang po'o/_/le'u dang po'i
[\[14b.3\]]'grel pa'o//_//da ni dngos por 'dzin pa bzlog pa'i phyir/_snying rje chen po sngon du 'gro ba'i ye shes kyi tshogs sgom pa byang chub kyi sems kyi le'u gsungs pa de nas zhes bya ba la sogs pa'o/_/de nas zhes bya ba ni le'u'i de ma thag pa'o/_/gzhan ni gong ma
[\[14b.4\]]ltar sbyar ro/_/sku dang gsung dang thugs kyi rang bzhin ni de nyid mchog ces pa ste/_don dam pa byang chub sems 'gyur ba med pa'o/_/de nyid thun mong gi yul du ma gyur pas na/_/de bzhin gshegs pa kun gyi gsang /_/zhes bya'o/_/yang gong na med pa de ni bla na med pa ste/_de
[\[14b.5\]]gang zhe na/_byang chub kyi bdag nyid sems zhes bya'o/_/snying po de ni blang bar bya ba yin pas na'o/_/de bshad du gsol zhes byang chub kyi sems bshad par gsol ba btab pa'o/_/de ltar zhus ma thag tu sku gsung thugs rtse gcig pas mnyam par zhog la nyon cig par gdams
[\[14b.6\]]pa bstan pa de nas zhes bya ba la sogs pa'o/_/sku dang gsung dang thugs kyi bdag po ni rdo rje 'dzin pa chen po'o/_/de bzhin gshegs pa thams cad kyis zhes bya ba ni mi bskyod pa la sogs pa'o/_/des byang chub sems bshad par gsol ba btab pa dang /_byang chub sems
[\[14b.7\]]dpa' thams cad ni byams pa la sogs pa'o/_/de rnams kyi yongs su rtog pa ni de bzhin gshegs pa rnams kyis zhus pa ni ma nor te don chen por 'gyur ro snyam pa'o/_/thugs zhes bya ba ni rjes las thob pa'i ye shes kyis mkhyen nas bka' stsal to zhes so/_/de gang zhe na/_
[\[15a\]]
[\[15a.1\]]khyed kyis zhes bya ba la sogs pa'o/_/sems lus lta bu zhes bya ba ni rnam pa med pa'i sems gcig pu bkag pa'o/_/lus sems lta bu zhes pa ni/_bems po 'ba' zhig tu snang ba'i lus dgag pa'o/_/des ni lus dang sems rang bzhin gcig par gyis zhes bya ba'i
[\[15a.2\]]don to/_/ngag sems lta bu zhes pas kyang ngag bems po 'ba' zhig bkag pa'o/_/sems tshig tu brjod pa lta bur bskyed cig ces pa ni/_rnam pa med pa'i sems gcig pu bkag pas ngag dang sems kyang dbyer med par gyis zhes bya ba'i don to/_/de ltar des ni lus ngag yid
[\[15a.3\]]gsum char yang sems tsam mo zhes gsungs pa'o/_/de yang gnyis pos stong pa'i gnyis pos ni sems tsam du sbyar nas rtse gcig pas nyon zhes pa'o/_/da ni nyan pa po byang chub sems dpa' rnams kyis/_ji ltar gnas pa'i byang chub kyi sems la blo bzhag nas ched du brjod pa sdud pa
[\[15a.4\]]pos bris pa de nas zhes bya ba la sogs pa'o/_/sku dang gsung dang thugs nyid ston pa'i gsung gi rim pa bzhin du brtsam pa'i phyir na nam mkha' lta bur zhes te/_dmigs pa med pa'i ye shes te/_de yang stong pa nyid du sbyar nas zhes smos so/_/gzhan gyis ma bcol bar smras
[\[15a.5\]]pa ni ched du brjod pa'o/_/de gang zhe na/_e ma ho zhes pa la sogs pa'o/_/kun du bzang po'i zhes pa ni chos thams cad la khyab bdag tu gyur pa'i phyir ro/_/de ci ngo mtshar che zhe na/_sku gsung thugs kyi bdag nyid che zhes so/_/ji ltar gnas na skye ba med pa'i sbyor ba yis/_/
[\[15a.6\]]zhes bya ste/_kun du brtags pa'i bdag nyid kyis ni skye ba'i sbyor bas so/_/de nyid yongs su dag pa'i tshul gyis/_skyong ba 'di ni rab tu bsgrags/_/zhes bya ste/_gnyis su med pa'i ye shes kyis bsgrags pas de nyid e ma ho zhes so/_/de ltar byang chub sems dpa' rnams
[\[15a.7\]]kyi chos nyid thun mong gi byang chub kyi sems brjod nas/_da ni sangs rgyas drug gi so so'i byang chub kyi sems gsungs pa/_de nas zhes bya ba la sogs pa'o/_/mngon par byang chub pa'i tshul gyis ni stong pa chen po'i byang chub kyi sems te/_mi phyed pa'i phyir rdo rje ste rdo rje 'chang chen po'i tshul
[\[15b\]]
[\[15b.1\]]gyis snyoms par zhugs nas gsungs so zhes bya bar sbyar ro/_/de bzhin du rigs so so'i ting nge 'dzin rnams ni rang rang gi ye shes so so la/_rang rang gi tshul gyi ston pa snyoms par zhugs nas byang chub kyi sems ston pa'o/_/dngos med ces pa ni steng dang 'og la sogs pa'i dbye
[\[15b.2\]]bas bsal na 'dus byas dang 'dus ma byas kyi chos thams cad stong par 'gyur ba'i phyir ro/_/de bsgom pa yi dngos po med/_/ces te/_stong pa nyid la mngon par zhen pa lta ba yin pa'i phyir ro/_/bsgom par bya ba zhes pa la sogs pa ni gang rgyu dang 'bras bur mngon par zhen nas bsgom
[\[15b.3\]]par bya ba'o/_/de nyid bsgom pa min zhes te rgyu dang 'bras bu gnyis dbyer mi phyed pa'i phyir ro/_/de ltar dngos po zhes pa ni phyi rol gyi rnam pa'i smon lam gyi 'bras bu'o/_/de nyid dngos med pas zhes bya ste/_ye shes las ma gtogs pa nye bar dmigs par mi 'gyur ba'i phyir ro/_/de
[\[15b.4\]]bas na phyi rol gyi rnam pa'i smon pa lta bur sgom pa ni dmigs su med pa'i zhes te/_sems kyi rang bzhin stong pa nyid la sogs pa yin no zhes pa'i don to/_/sku dang gsung dang thugs rdo rje de bzhin gshegs pas gsungs so zhes pa la sogs pa ni sdud pa po'i tshig go/_/gdon
[\[15b.5\]]pa'i rim pa bor nas sems lus lta bu zhes pa'i tshig la brten nas de'i de ma thag tu rnam par snang mdzad kyi byang chub kyi sems gsungs pa/_de nas zhes pa la sogs pa'o/_/gzugs brnyan bzhin du mngon par rtogs pa nyid mi phyed pa'i phyir na rdo rje ste/_de la rnam par snang mdzad kyi
[\[15b.6\]]tshul gyis snyoms par zhugs nas zhes smos so/_/dngos po thams cad dang bral ba zhes pa ni snod kyi 'jig rten la sogs pa dngos po thams cad la srog dang /_gso ba la sogs pa'i dngos po mi rigs pa'i phyir na bral ba'o/_/phung po khams dang skye mched rnams/_/zhes
[\[15b.7\]]bya ba ni/_de nyid gzugs kyi phung po la sogs pa gnyen po gsum gyi tshul du gzung ba dang 'dzin par rtog pa de nyid gcig dang du ma la sogs pa'i rigs pas dpyad na gnyis por 'os pa ma yin pas na rnam par spangs pa'o/_/de nyid chos bdag med pa zhes te gnyis kyi bdag dang bral
[\[16a\]]
[\[16a.1\]]ba'i sems rdzas su rtogs pa ni/_dngos po stobs kyis zhugs pa la sogs pas rigs pa ma yin pas na bden pa rnam pa gnyis mnyam pa nyid do/_/de nyid la tha dad pa'i kun rdzob kyi lung gis bkag pas/_rang sems ye nas ma skyes pa/_/zhes bya ste/_gnyen po
[\[16a.2\]]skyes nas ma yin pa'i don to/_/de kho na gsungs pa/_stong pa nyid kyi rang bzhin no/_/zhes te/_rnam pa'i mchog kho na dang ldan pa'i stong pa'o zhes so/_/lus sems lta bu zhes pa la brten nas mi bskyod pa'i byang chub sems gsungs pa/_de nas zhes bya ba la sogs pa'o/_/
[\[16a.3\]]rnam par dag pa'i rgyun brgyud pa bar chad med pas mi zad pa ste/_mi phyed pa'i phyir na rdo rje lta bu la mi bskyod pa'i tshul gyis snyoms par zhugs nas zhes so/_/dngos po 'di rnams ma skyes pas/_/zhes bya ba ni/_rgyu ba dang mi rgyu ba'i dngos po rnams rang rang gi rang bzhin gyis ma skyes so/_/de nyid
[\[16a.4\]]kyis ni mtshan nyid 'dzin pas na chos med do/_/de med pas na de'i chos nyid kyang med pa'o zhes so/_/'o na de thal byung du med do zhe na/_nam mkha' lta bu bdag med pas zhes pa ni/_dmigs pa'i ye shes tsam gyi gnyis su med pa'i/_/byang chub tshul 'di bstan pa'o/_/zhes te
[\[16a.5\]]de kho na bzhin du gnas pa'i phyir ro/_/rin chen 'byung ldan gyi byang chub kyi sems gsungs pa/_de nas zhes bya ba la sogs pa'o/_/bdag dang gzhan gyi rnam pa'i cha mnyam pa ni bdag med pa mi phyed pa'i phyir na rdo rje'o/_/de lta bu la rin chen 'byung ldan gyi tshul gyis snyoms par
[\[16a.6\]]zhugs nas zhes so/_/chos rnams thams cad dngos med cing /_/zhes pa ni gong ma lta bu'i chos rnams zhes bya ba'i mtshan nyid kyi dngos po med pa'o/_/de bas na/_/chos kyi mtshan nyid rnam par spangs/_/zhes te/_gzung du rung bas gzugs zhes pa la sogs pa mtshon par byed
[\[16a.7\]]pa spangs te/_de de nyid ma yin pa'i phyir ro/_/ji skad du/_phung po la sogs khyad par du/_/ngo bo las ni khyad par du/_/mtshan nyid de nyid de nyid min/_/de bas de nyid mtshan nyid bral/_/zhes so/_/bdag med chos las zhes bya ba ni/_mnyam pa nyid kyi byang chub sems la
[\[16b\]]
[\[16b.1\]]kun 'byung ba ste/_de'i rang bzhin du gnas pa'i/_byang chub sems 'di bstan pa'o/_/zhes so/_/snang ba mtha' yas kyi byang chub kyi sems gsungs pa de nas zhes bya ba la sogs pa'o/_/chos thams cad kyi rnam par dag pa rtog pa ni 'od zer 'bar ba'o/_/mi phyed pa'i phyir na
[\[16b.2\]]rdo rje ste 'od gsal ba'i phyir na sgron ma'o/_/de la snang ba mtha' yas kyi tshul du snyoms par zhugs nas zhes so/_/ma skyes pa'i chos rnams la zhes pa ni gong ma lta bu'i rnam par brtags pas ma skyes pa'o/_/de la ngo bo med ces pa ni de'i ngo bo med pa'o/_/de med pas de'i
[\[16b.3\]]bsgom pa yang med ces pa'o/_/'o na ji lta bu zhig yod ce na/_nam mkha'i tshul du sbyor ba yis/_/zhes bya ste/_mi dmigs pa'i ye shes kyi tshul gyis dngos po so sor kun du rtog pa'i ye shes kyi tshul du rab tu bsgrags shing bshad do zhes pa'o/_/don yod grub pa'i byang
[\[16b.4\]]chub kyi sems gsungs pa/_de nas zhes bya ba la sogs pa'o/_/bdag kho nas don bya ba'i gzhan la go skabs mi sbyin no zhes pa ni zil gyis gnon pa ste mi phyed pa'i phyir na rdo rje'o/_/de la don yod grub pa'i tshul gyis snyoms par zhugs nas zhes so/_/chos rnams rang bzhin
[\[16b.5\]]'od gsal ba/_/zhes pa ni gong ma lta bu'i chos rnams ni rang bzhin nam gdod nas 'od gsal ba zhes so/_/ji ltar 'od gsal zhe na/_gdod nas dag pa nam mkha' bzhin/_/zhes te/_bya ba grub pa'i ye shes kyis dang po nas dag nas nam mkha'i dkyil lta bur gnas
[\[16b.6\]]te byed pas ni ma yin no/_/rang bzhin gyis 'od gsal ba'i byang chub kyi sems de la logs shig na byang chub kyang med pa'o/_/mngon rtogs med ces pa ni lam de las dbyer med par shes par bya'o/_/de'i phyir byang chub dang lam yang gsal ba dang mi gsal ba'i gnas skabs
[\[16b.7\]]su gdags pa'o/_/de lta bu'i byang chub tshul 'di bstan pa'o/_/zhes so/_/da ni byang chub sems dpa' rnams kyi ngo mtshar ba sngon du byas nas ched du gleng bas sngon du bshad pa'i byang chub kyi sems la bstod pa gsungs pa/_de nas zhes bya ba la sogs pa'o/_/sku dang gsung dang
[\[17a\]]
[\[17a.1\]]thugs nyid gsang ba'o/_/de'i chos nyid ni don dam pa'i bden pa'o/_/mi 'gyur ba'i phyir na yi ge'o/_/de thos nas ngo mtshar du gyur pa ni zab mo la'o/_/rmad du gyur ni snang ba mi 'gog pa'o/_/e ma ho sangs rgyas zhes pa ni bde bar gshegs pa'o/_/e ma ho chos
[\[17a.2\]]zhes pa ni de bzhin nyid do/_/chos bstan pa ni ngo mtshar che/_/zhes pa ni bstan pa'i chos so/_/de nyid don zhes pa ni gsum char la yang nam mkha' bzhin du rnam par dag pa'i don to/_/de nyid shes rab dang snying rjes dbyer med pas na byang chub sems zhes de la phyag 'tshal lo zhes pa
[\[17a.3\]]ni/_rdo rje 'chang chen po'i byang chub kyi sems la'o/_/bdag med pa'i chos zhes pa ni mnyam pa nyid kyi ye shes te/_de las byung ba ni rin chen 'byung ldan te/_sangs rgyas byang chub kyi rdzogs byed/_/ces pa ni sbyin pa bzhis phyogs med par rdzogs par byed pas na/_de'i byang chub kyi sems
[\[17a.4\]]la'o/_/rnam par mi rtog ces pa ni/_/gzugs brnyan lta bur rtog pa thams cad dang bral ba ste rnam par snang mdzad kyi'o/_/dmigs su med ces pa ni dmigs pa thams cad dang bral ba'i chos kyi dbyings kyi ste mi bskyod pa'i'o/_/de ltar byang chub sems gsum char la yang phyag
[\[17a.5\]]'tshal lo zhes so/_/kun du bzang po kun gyi don/_/zhes pa ni sgo gsum nas skyon dang bral zhing skye gnas su gyur pa'i phyir ro/_/byang chub sems ni rdzogs par byed/_/ces pa ni so sor rtog pa'i ye shes kyi gdul bya'i rgyud la'o/_/de nyid byang chub spyod pa'o/_/mi shigs
[\[17a.6\]]pa'i phyir na rdo rje che zhes te/_snang ba mtha' yas kyi byang chub kyi sems la phyag 'tshal lo zhes so/_/dag pa'i de bzhin gshegs pa'i thugs/_/zhes bya ba ni chos nyid de bzhin nyid de/_de las skyes pa'i thugs so/_/sku gsung thugs kyi rdo rje can/_/zhes pa ni sku la sogs
[\[17a.7\]]pa'i gsum char gyi las dang ldan pa'i phyir ro/_/byang chub spyod pa rab ston pa/_/zhes pa ni gdul ba'i dbang gis dag pa 'jig rten pa'i ye shes kyi rab tu ston pa ste/_don yod grub pa'i byang chub kyi sems la phyag 'tshal lo zhes pa'o/_/le'u 'di'i don la ni las kyi sgrib pa bzlog pa
[\[17b\]]
[\[17b.1\]]rnal 'byor pas rnyed pa mngon sum du gyur pa'i sems can rgya mtsho'i tshong pa nyams pa lta bu la/_ded dpon chen po la gru 'cha' ba bzhin du snying rje chen po'i thugs kyis brlan par byas la/_rang bzhin gyis 'od gsal ba'i don dam pa byang chub kyi sems rnam par thar pa'i sgo gsum du
[\[17b.2\]]bsgoms nas 'og nas 'byung ba'i sngags kyis brtan par bya'o zhes so/_/don dam pa byang chub kyi sems ston par byed pa'i gzhung gi le'u gnyis pa'o/_/le'u gnyis pa'i 'grel pa'o//_//le'u gsum pa gsungs pa/_de nas zhes pa la sogs pa'o/_/de
[\[17b.3\]]bzhin gshegs pa thams cad 'phro ba ste sems can gyi don du zhes so/_/de nyid gdung ba sel cing brlan dang bcas pa'i phyir na sprin no/_/de'i bkod pa ni mang po'i tshogs pas na'o/_/mi phyed pa'i phyir na rdo rje ste/_de lta bu la rdo rje'i tshul gyis snyoms par zhugs nas zhes so/_/rdo rje
[\[17b.4\]]ni de bzhin gshegs pa rnams so/_/de'i bkod pa ni 'dus pa ste rdo rje 'chang chen po'o/_/de ston par byed pa'i gzhung ni le'u ste de gsungs so zhes so/_/da ni ye shes kyi tshogs bsgom pa sngags kyis brtan par bya bar gsungs pa/_oM shU n+ya tA dz+nyA na badzra swa b+hA wa At+ma ko\u0f85haM/_zhes
[\[17b.5\]]bya'o/_/de bdag dang sems can gyi lus ngag yid gsum le'u gnyis pa ltar ma grub par bsgoms pas brtan par byas nas 'og nas 'byung ba'i mtshan ma la dmigs par bya'o zhes so/_/da ni lha'i 'khor lo gnas par bya ba'i phyir rten gyi dkyil 'khor gsungs pa/_nam mkha'i
[\[17b.6\]]zhes pa la sogs pa'o/_/nam mkha'i dbyings kyi dbus gnas pa/_/zhes pa ni longs spyod bzhi dang rtag pa nyid dang ldan pa'i rdo rje 'dzin pa las byung ba'i chos 'byung dkar po gru gsum pa'i dbus na gnas pa'o/_/ji skad du/_longs spyod bzhi dang ldan pa yi/_/rig pa'i
[\[17b.7\]]skyes bu rdo rje can/_/sku gsung thugs kyi bye brag gis/_/gru gsum du ni rnam par bsgom/_/zhes so/_/dbus na gnas pa gang zhe na/_sangs rgyas dkyil 'khor zhes te b+h+rUM la sogs pa'i rim pas rnam par snang mdzad rin po che'i dbu rgyan can gnas gyur pa las byung ba'i
[\[18a\]]
[\[18a.1\]]gzhal yas khang pa bsgom par bya ba ste/_ji lta bu zhe na/_'od zer sprin gyi tshogs chen po/_/sangs rgyas 'bar ba'i 'od dang mnyam/_/zhes bya ste/_sangs rgyas nyid 'bar ba ste/_de dang mnyam pa'i 'od zer gyi tshogs chen po phyogs kun du me ri'i
[\[18a.2\]]tshul du kun du 'phro ba'i 'od gang la mnga' ba de la de skad ces bya'o/_/de nyid kyi ni/_'od zer sna lngas kun du khyab/_/ces bya'o/_/kun nas yongs su zlum por te/_/zhes pa ni nang dang phyi zlum pa ste dbus ma zur bzhi pa kho na yin no/_/'dod pa'i yon tan lnga yis rgyas/_/zhes pa
[\[18a.3\]]ni/_phyin ci log gi gzugs la sogs pa rnam par dag pas na/_gzhal yas khang gi gzugs la sogs pas rgyas pa'o/_/mchod pa rnam pa lngas brgyan pa/_/zhes pa ni stobs la sogs pa rnam par dag pas na/_lha bshos la sogs pa lngas brgyan pa zhes so/_/de rnams ni
[\[18a.4\]]mtshon pa tsam ste sgo bzhi la sogs pas legs par brgyan pas bskor bar bya'o/_/da ni sangs rgyas drug gi sku mdog la sogs pa'i nges pa gsungs pa/_mdor na zhes pa la sogs pa'o/_/de ltar bsgoms nas su zhes pa ni rten gyi 'khor lo bsgoms nas su zhes so/_/
[\[18a.5\]]gzugs ni zhes pa ni rnam par snang mdzad kyi'o/_/dbus su zhes pa ni dbus kyi gdan la'o/_/bsgom par bya zhes pa ni rdo rje 'chang ba gnas gyur pa las zhes pa'i don te/_de nyid bstan pa'i phyir rnam par snang mdzad ces so/_/phyag rgya che zhes pa ni 'og nas 'byung ba'i
[\[18a.6\]]zhal la sogs pa dang ldan pa'o/_/sku gsung thugs kyis mtshan pa'o/_/zhes pa ni grub pa'i yan lag ste gzhan rnams dang yang ldan pa'o/_/'di ni ltag 'og tu sbyar bar bya'o/_/sku gsung thugs kyi rdo rjes zhes pa ni rdo rje 'chang chen po'o/_/phyag rgya chen po ni gong
[\[18a.7\]]ma ltar ro/_/'am zhes pa'i sgras rdul tshon gyi dkyil 'khor la mtshan ma'i phyag rgya dgod par bya'o zhes pa'i don to/_/'di yang ltag 'og tu sbyar bar bya'o/_/tshogs gnyis dang ldan pas zhes pa ni bsod nams dang ye shes kyi tshogs dag pa'i bdag dang lha mor snang ba'o zhes so/_/
[\[18b\]]
[\[18b.1\]]'di yang ltag 'og tu sbyar bar bya'o/_/'di rnam par snang mdzad dang mi bskyod pa'i bar du rdo rje 'chang ba smos pa ni rnam par snang mdzad dang sku mdog 'dra ba la mi bskyod pa dang phyag mtshan 'dra bar bstan pa'i phyir ro/_/de nyid kyi phyir 'og nas sku mdog la sogs pa'i nges pa ma bstan to/_/
[\[18b.2\]]de bas na mi bskyod pa la sogs pa bsdus te bstan pa/_mi bskyod pa'i zhes pa la sogs pa'o/_/mi bskyod pa'i phyag rgya la sogs pa ni chos kyi dbyings kyi rang bzhin pas mchog go/_/dkon mchog dpal ni don thams cad 'byung bas rgya chen no/_/tshe dpag med ni snang ba ma lus
[\[18b.3\]]par brgyud pas 'gengs pa'i phyir na 'od byed do/_/don yod grub pa ni sems can gyi bya ba ji snyed pa rdzogs par mdzad pas na rgya chen no/_/sangs rgyas dkyil 'khor bsgom par bya/_/zhes pa ni/_rdo rje 'chang ba las gyur pa zhes tshig snga ma'o/_/ji ltar zhe na mi bskyod pa'i sku
[\[18b.4\]]mdog dang phyag mtshan gsungs pa/_sku gsung thugs kyi zhes pa la sogs pa'o/_/zhe sdang gi rang bzhin yin pas in+d+ra nI la ltar gnas pa'o/_/rdo rje ni sngon po cung zad kha gyes pa'o/_/gtsigs pa ni mche ba'o/_/'jigs par byed pa ni spyan gyi 'gyur ba'o/_/rnam
[\[18b.5\]]par snang mdzad kyi sku mdog la sogs pa gsungs pa/_shel dang zhes pa la sogs pa'o/_/shel ni dang ba'o/_/zla ba ni dkar ba'o/_/des ni dkar la dang bar bstan pa'o/_/ral pa'i dbu rgyan gyis brgyan pa/_/zhes pa ni mdzes pa'i ral pa la rin po che'i dbu rgyan ze'u prog
[\[18b.6\]]gis brgyan pa ste 'di ni kun la sbyar bar bya'o/_/'bar ba chen po ni 'od zer 'phro ba'o/_/'khor lo ni rtsibs brgyad par shes par bya'o/_/sna tshogs rgyan gyis mdzes par brgyan/_/zhes pa ni/_gdu bu la sogs pa mdzes pa ste kun la sbyar bar bya'o/_/rin chen 'byung
[\[18b.7\]]ldan gyi sku mdog la sogs pa gsungs pa/_'dzam bu nA da zhes pa la sogs pa'o/_/nA da'i gser 'od ces pa la sogs pa'o/_/sangs rgyas sprin ni 'od zer te des 'khrigs pas na rab tu 'khrigs pa'o/_/rdo rje che zhes pa ni mi phyed pa'i phyir ni rin po che markata'o/_/
[\[19a\]]
[\[19a.1\]]rtse mo dgu pa zhes pa ni dbyibs zur dgu pa'o/_/ma ra ga ta'i 'od 'dra ba/_/zhes pa ni kha dog ste ljang gu'o/_/rdo rje 'bar ba ni de'i 'od zer 'bar ba ste/_de phyogs kun du 'bar ba'i sprin gyis 'khrigs pa'i rin chen rnam par bsgom pa'o/_/snang ba mtha' yas kyi
[\[19a.2\]]sku mdog la sogs pa gsungs pa/_pad+ma rA ga zhes pa la sogs pa'o/_/pad+ma rA ga ni dmar po'o/_/ral pa'i dbu rgyan ni gong ma ltar sbyar bar bya'o/_/pad+ma dmar po 'dab ma brgyad pa bsnams pa'o/_/rdo rje 'dod chags zhes pa ni/_'dod chags rnam par dag pa ste bsgom
[\[19a.3\]]par bya'o/_/don yod grub pa'i sku mdog la sogs pa gsungs pa/_'od zer sna lnga'i zhes pa la sogs pa'o/_/kha dog 'dres pa las byung ba'i phyir na ljang gu la 'od zer sna lnga zhes bya ba'o/_/de gang zhe na/_rdo rje gdon mi za ba ste/_/zhes so/_/zhi ba zhes pa ni
[\[19a.4\]]'ga' zhig ma gtogs pa kun la sbyar bar bya'o/_/ral gri ni rin po che sna tshogs kyis spras pa'i yu ba can bsnams pa'o/_/de rnams la gcig ni rgyu 'bras gnyis/_gzhan rnams ni 'bras bu kho na ste/_de yang chung ngu dang chen po'i bsnyen pa la gtogs pa'o/_/da ni bsnyen par byed pa
[\[19a.5\]]chos kyi dbyings su byin gyis brlabs pa'i sngags gsungs pa/_de nas zhes bya ba la sogs pa gsungs pa'o/_/chos kyi dbyings zhes pa ni zab mo dang gsal ba dbyer med pa'o/_/de'i ngo bo nyid ni lus te de la snyoms par zhugs nas zhes so/_/sku dang gsung dang thugs rdo rje ni sku
[\[19a.6\]]gsum mo/_/de dang ldan pas lus ni sgyu 'phrul gyis sbyor bas bsgrubs pa'o/_/de byin gyis rlob pa ni mtha' gnyis su ltung ba med pa ste de'i sngags gsungs so zhes so/_/oM d+harma d+hA tu swa b+hA wa At+ma ko\u0f85haM/_zhes pas/_rang bzhin med pa'i sku gsum char la yang byin
[\[19a.7\]]gyis brlab par bya'o/_/da ni sems rgod pa zhi bar bya ba'i phyir thig le sbyor ba'i de ma thag tu phra mo'i sbyor ba gsungs pa/_rin chen zhes pa la sogs pa gsungs pa'o/_/rin chen zhes pa ni mar ga ta'o/_/de nyid 'od zer lnga 'phro bas na kha dog sna lnga pa zhes bya'o/_/de'i tshad yungs
[\[19b\]]
[\[19b.1\]]kar gyi 'bru tshad tsam zhes bya'o/_/in+d+ra nI la dang /_pad+ma rA ga dang /_marka ta dang rdo rje rnams kyang de bzhin te/_gzhan rnams la brten pa'i mtshan ma la brten pa'i rten gyi dkyil 'khor gyi rten no/_/de yang rang gi sa bon las byung ba'i 'od zer gyis bde bar gshegs pa dgug pa
[\[19b.2\]]zhal du zhugs pa byang chub sems su zhu ba las bskyed pa lha'i 'khor lo dang ldan pa'i mtshan ma dang bcas par rang gi rdo rje las byung ste/_sna'i rtse mo zhes pa ni pad+ma'i sna rtse la bkod nas nan tan du zhes pa ni brtan par bya ba'i phyir/_rnal 'byor rig pas zhes pas ni thabs kyis ster ba
[\[19b.3\]]rigs pas brtag par bsgom zhes te/_ji srid brtan par bya ba de srid kyi bar du'o/_/yang na ze'u 'bru'i bum pa las sna'i rtse mor rdo rjes dbyung ba'o/_/rin chen brtan par red nas spro/_/zhes pa ni gzung ba'i yan lag gis brtan par gyur pa'i mtshan ma lnga mthong nas spro zhes
[\[19b.4\]]so/_/brtan par ma gyur yang mi spro/_/zhes pa ni slob ma bzhin pas spro bar mi bya'o/_/spro ba'i rnam pa gsungs pa/_sangs rgyas 'bar ba 'dra ba'i 'od/_/mchog rab sprin rnams spro bar bya/_/zhes te mtshan ma lngas kun la khyab pa'i phyir 'od zer spros la/_de las
[\[19b.5\]]sangs rgyas kyi gzugs rnams kyang spro bar bya zhes so/_/de 'ba' zhig tu ma zad kyi phyag mtshan gzhan rnams kyang spro ba gsungs pa/_'khor lo zhes pa la sogs pa'o/_/rin chen ni mchog nyid kyi phyir na phyag mtshan thams cad do/_/mdzod ni rin po che'o/_/mtshon cha
[\[19b.6\]]ni ral gri'o/_/gzhan ni mdzod dang mtshon cha gnyis ka ral gri la 'dod de 'gal ba med do/_/byang chub sems dpa'i sprin chen zhes pa ni spyan ma la sogs pa'i gzugs kyang spro bar bya'o zhes so/_/'phro ba'i bdag nyid spro'o zhes pa ni de rnams dang dbyer med pa'i blos zin pa'o/_/
[\[19b.7\]]da ni de bzhin gshegs pa lnga'i gdan gyi bye brag bstan pa'i phyir nam mkha'i dbyings zhes bya ba la sogs pa'o/_/nam mkha'i dbyings zhes bya ba ni chos kyi 'byung gnas kyi nang gzhal yas khang brtsegs pa'i dbus su gnas pa zhes so/_/rdo rje dkyil 'khor ni mi bskyod
[\[20a\]]
[\[20a.1\]]pa'o/_/bri bar bya zhes pa ni nyi ma'i gdan du 'gyur bas 'byin pa thob pa'o/_/gsang ba'i dkyil 'khor zhes pa ni zla ba'i dkyil 'khor te/_de'i dbus su 'khor lo'i dkyil 'khor zhes pa ni rnam par snang mdzad bsgom par bya'o/_/pad+ma'i dkyil 'khor ni snang ba
[\[20a.2\]]mtha' yas te/_de yang pad+ma'i bzlas pa ste/_rnal 'byor pas nyi ma la bsgom par bya ba'o/_/rin chen dkyil 'khor ni rin chen 'byung ldan te rin po che la brtson pa'i rnal 'byor pas nyi ma la dgod par bya'o/_/sbyor ba'i dkyil 'khor ni kha dog lnga sbyor bas na ljang gu'o/_/de dang
[\[20a.3\]]ldan pa'i dkyil 'khor ni don yod grub pa ste/_de yang nam mkha'i dkyil du nyi ma la bri bar bya zhes pa ni dgod par bya zhes pa'o/_/'di rnams nyi ma yin par ji ltar shes she na/_rnam par snang mdzad 'ba' zhig la gsal ba'i dkyil 'khor zhes pa'i sgras khyad par du byas pas phyi ma
[\[20a.4\]]rnams nyi ma yin par mngon no/_/le'u dang po las/_gsol ba la sogs dkyil 'khor ldan/_/zhes pa'i sgras nyi ma gzung ba'o/_/byang chub sems dpa' rnams kyi rgyu bsdus pa yin pa'i phyir na de skad do/_/da ni dkyil 'khor de rnams bsgoms pa'i phan yon gsungs pa/_
[\[20a.5\]]de dag ces pa la sogs pa'o/_/de dag ni rab mchog dang po'i sangs rgyas te bde bar gshegs pa rnams so/_/de nyid sku dang gsung dang thugs bsgrub pa'o/_/de'i dkyil 'khor de rnams rdo rje las byung ba zhes te/_rdo rje 'dzin pa las byung ba'o/_/des ci byed ce na/_thams cad
[\[20a.6\]]mkhyen pa'i tshul thob pa'o zhes te/_thams cad mkhyen pa nyid tshul lo/_/tshul nyid thams cad mkhyen pa ste/_de thob par byed pa'o/_/rdo rje bkod pa'i le'u zhes bshad zin to/_/le'u gsum pa'i 'grel pa'o//_//da ni sa byin gyis brlab pa'i de ma thag tu ting nge
[\[20a.7\]]'dzin gsum ldan gyi bla ma la dkyil 'khor bri ba'i don du gsol ba btab pa gsungs pa/_de nas zhes pa la sogs pas le'u bzhi pa gsungs pa/_de bzhin gshegs pa thams cad kyang 'dus nas zhes pa ni rtag pa la sogs pa'i sbyor ba shes pa'i slob ma'o/_/sku gsung
[\[20b\]]
[\[20b.1\]]thugs kyi bdag po zhes pa ni sa'i dbus na gnas pa'i bla ma thams cad dang bdag mnyam mo zhes pa'i nga rgyal dang ldan pa'i dpa' bo rdo rje dril bu 'dzin pa'o/_/de la mchod pa sngon du song ba'i bstod pa'i rgyal po 'dis/_bri ba'i don du gsol ba gdab/_/ces bya ba'i don to/_/de
[\[20b.2\]]bzhin gshegs pa kun zhi ba/_/zhes pa ni gzung ba la sogs pa'i spros pa dang bral ba ste sku rdo rje'o/_/gang zhe na/_de bzhin gshegs pa thams cad ces pa la sogs pa'o/_/de bzhin gshegs pa kun gyi gnas/_/zhes bya ba ni/_chos dbyings ni 'byung gnas su gyur
[\[20b.3\]]pa'i phyir na thugs rdo rje'o/_/chos kun bdag med pa ni gnyis kyis bdag dang bral bar ston pa gsung rdo rje ste de nyid mchog go/_/de rnams kyis/_dkyil 'khor dam pa bshad du gsol/_/zhes spyir zhus pa'o/_/sku'i dkyil 'khor zhus pa/_mtshan nyid thams cad yang
[\[20b.4\]]dag rdzogs/_/zhes bya ba ni gru bzhi dang sgo bzhi la sogs pa'i mtshan nyid thams cad rdzogs pa'o/_/mtshan nyid med pa thams cad spangs/_/zhes bya ba ni/_tshad dang rim pa 'das pa'i mtshan nyid spangs pa'o/_/kun du bzang po ni rdo rje 'dzin pa'o/_/de'i sku'i dkyil 'khor
[\[20b.5\]]bshad du gsol zhes pa'o/_/gsung gi dkyil 'khor zhus pa/_zhi ba'i chos ni yang dag 'byung /_/zhes pa ni bdag med pa'i chos ni spros pa zhi ba'o/_/de la yang dag 'byung ba ni gsung rdo rje'o/_/de nyid de bzhin gshegs pa thams cad ye shes kyi spyod yul yin pas na/_rnam
[\[20b.6\]]par sbyong ba zhes so/_/gzhan ni gong ma ltar ro/_/thugs kyi dkyil 'khor zhus pa/_sems can kun gyi sems chen po/_/zhes pa ni sangs rgyas dang sems can thams cad kyi sems so/_/rang bzhin dag pas dri ma med/_/ces pa ni mi 'gyur ba yongs su grub pa'i phyir na
[\[20b.7\]]glo bur gyi dri ma med pa'o/_/gzhan ni gong ma ltar ro/_/'di'i de ma thag bcu gsum pa ltar sbyar ro/_/da ni sdud pa pos thugs kyi dkyil 'khor ston pa khas blangs pa dris pa/_de nas zhes bya ba la sogs pa'o/_/ston pa zhes pa ni ye shes kyi mthus rgyud kyi don de ston pa'o/_/
[\[21a\]]
[\[21a.1\]]rdo rje 'dzin zhes pa ni rgyu 'bras dbyer med pa'i don ni rdo rje ste de 'dzin pa'o/_/'jig rten gsum po zhes pa ni sa 'og dang sa steng mtho ris kyi ngo bo'o/_/khams gsum po zhes pa ni/_'dod pa dang gzugs dang /_gzugs med pa'i ngo bo'o/_/'jig rten gsum mchog
[\[21a.2\]]ces pa ni nyan thos dang rang rgyal dang byang chub sems dpa'o/_/de'i rdo rje gtso bo zhes bya'o/_/'jig rten gsum zhes pa ni/_rgyal bar byed pa dang /_sbrang rtsir byed pa dang /_don thams cad grub par byed pa'o/_/de rnams kyi ston pa po zhes bya'o/_/de bzhin gshegs pa kun gyi
[\[21a.3\]]gnas/_/zhes bya ba ni chos kyi dbyings kyi ye shes ni thams cad kyi 'byung gnas su gyur pa'i phyir mi bskyod pa'i dkyil 'khor ro/_/ci 'dra ba zhe na/_de bzhin gshegs pa thams cad kyi dkyil 'khor te zhes te ye shes kyi dkyil 'khor ro/_/de ci 'dra ba de bshad ces pa'o/_/nyams
[\[21a.4\]]dga' zhes pa ni cho ga dang ldan pas gdul bya yid du 'ong ba bskyed pas na'o/_/da ni ston pas thugs kyi dkyil 'khor bshad par zhal gyis bzhes pa'o/_/de nas zhes bya ba la sogs pa'o/_/thugs kyi dkyil 'khor mchog_/sems kyi dkyil 'khor rab 'dra ba/_/zhes pa ni gong ma ltar
[\[21a.5\]]ro/_/thugs yin yang rnam par dag pa gsum dang ldan pas na/_sku dang gsung dang thugs rnams kyi dkyil 'khor zhes bya ste de bshad par bya ba'o/_/da ni thig gi cho ga gsungs pa/_sku zhes pa la sogs pa'o/_/sku gsung thugs bsgom pa'i zhes pa ni/_lus la sogs
[\[21a.6\]]pa rang gi lha'i dkyil 'khor gyi ting nge 'dzin la gnas pas mig gis thig dgug pa dang bsgril ba la sogs pa'i bya ba byed pa'o/_/'di ni le'u bcu drug par bshad do/_/de nyid kyis na shes rab can/_/zhes te cho ga la byang zhing mang du mthong bas na'o/_/drang bar byed pas na thig
[\[21a.7\]]skud do/_/gzhan la ma btab pas na sar pa'o/_/'jur mdud med pa dang rab tu mnyam pas na grims pa'o/_/ring thung nyis 'gyur dang /_sbom phra sgo'i nyi shu cha dang ldan pas na tshad mdzes pa'o/_/da ni thig gi mtshan nyid dbye ba gsungs pa/_thugs kyi zhes pa la sogs pa'o/_/
[\[21b\]]
[\[21b.1\]]khru ni bcu gnyis tshad du bya/_/zhes pa ni byang chub kyi sems la dga' ba la sogs pa'i lha'i rang bzhin dag pa ste/_yang dag par mtshon pa tsam ste nges pa med do/_/ji skad du/_de khru gang nas brtsams nas su/_/ji snyed khru ni stong phrag bar/_/zhes bla mas bshad do/_/byang
[\[21b.2\]]chub sems dpa' sum cu rtsa gnyis ni sa bcu pa la sogs pa rnam par dag pa bstan pa ste/_de ye shes kyi rten du gyur pa'i phyir ro/_/dngos bzhi zhes pa ni sgo'i cha brgyad do/_/grwa bzhi zhes pa ni tshon gyi ra ba dgug pa'o/_/sgo bzhi zhes pa ni ngos kyi cha brgyad do/_/de'i dbus su zhes pa ni
[\[21b.3\]]phyi'i dkyil 'khor gyi'o/_/'khor lo ni/_rab tu zlum por bri bar bya/_/zhes pa ni/_re mig dgu ka ba brgyad kyi steng na rdo rje phreng bas bskor bas te ngos bzhi'o/_/da ni bgegs bskrad nas phyag rgya dgod pa'i cho ga gsungs pa/_las kyi cho ga zhes pa la sogs pa'o/_/de la las kyi
[\[21b.4\]]cho ga zhes pa ni rgyud gzhan gyi las kyi cho ga la sogs pa mthong ba yis zhes smos so/_/de nas phyag rgya dgod par bya/_/zhes pa ni mtshan ma'i phyag rgya dgod pa'o/_/gzhan gyi nyes pa bzlog pa'i phyir phyag rgya chen po dgod par mi bya'o/_/ji skad du/_mu stegs rnams la phan don du/_/
[\[21b.5\]]phyag rgya chen po rab sbas te/_/mtshan ma'i phyag rgya dang ldan par/_/sangs rgyas btsun mo rab tu gsang /_/zhes so/_/de dbus zhes pa ni re mig tu dbus ma la pad+ma dang nyi ma'i gdan du byas te/_der rdo rje in+d+ra nI la lta bu bri'o/_/'bar ba chen po ni 'od 'bar bar bri ba'o/_/
[\[21b.6\]]'jigs pa dag kyang 'jigs par byed/_/ces pa ni rtse lnga pa kha gyes pa 'od dang ldan pa'o/_/de bzhin du gnas lhag ma rnams su zla ba dang nyi ma la dgod par bya'o zhes so/_/de nyid gsungs pa/_'khor lo chen po la sogs pa'o/_/mtshan ma de dag kyang 'od zer dang ldan pa bri'o
[\[21b.7\]]zhes so/_/gzhan ni go sla'o/_/sprin gyi mdog dang 'dra ba'i spyan/_/zhes pa ni dbus sngo la mtha' ma dkar ba'i mig go/_/mA ma kI ni rigs 'byung ba/_/zhes pa ni rdo rje'i rigs las rab tu byung ba'i phyir rdo rje dgod pa ste rang gi mtshan ma ni ma yin no/_/mthing ga'i sprin dang
[\[22a\]]
[\[22a.1\]]'dra bar bri/_/zhes pa ni ljang ser du'o/_/be con ni rdo rjes mgo mjug mtshan pa'o/_/gzhan ni go sla'o/_/lha mo drug gi phyag rgya dgod pa gsungs pa/_thugs kyi dkyil 'khor zhes pa la sogs pa'o/_/dkyil 'khor de yongs su gsal bar byas nas gzhan gang
[\[22a.2\]]dgod ce na/_sku gsung thugs kyi mchod pa ni/_/zhes pa ste/_yi ge gsum gyis 'byin pa'i phyir na lha mo drug go/_/nan tan du ni mchod par bya/_/zhes pa ni mchod pa'i rang bzhin gyi lha mo rnams me mtshams la sogs pa'i grwa bzhi dang /_shar sgo'i g.yas g.yon du gong du smos pa'i
[\[22a.3\]]phyag rgya rnams dgod par bya'o zhes so/_/de ni dkyil 'khor bsdus nas phyi skor la byugs nas bum pa dgram pa la sogs pa byas nas/_rang gi phyag rgya dang ldan par dkyil 'khor byin gyis brlab pa'i cho ga gsungs pa/_bud med ces pa la sogs pa'o/_/bud med ces pa ni
[\[22a.4\]]sme sha can gyi'o/_/rab tu mdangs bzang ba zhes pa ni byad bzhin mdzes pa'o/_/lo grangs bcu drug ces pa ni stong pa nyid kyi dag pa'o/_/spos dang me tog gis brgyan pa/_/zhes pa ni 'dod pa lnga'i phyir ro/_/de'i dbus su zhes pa ni/_dbus kyi gtso bo'i nga rgyal dang ldan pas mnyes
[\[22a.5\]]par bya zhes so/_/ji ltar mnyes par bya zhe na/_de la zhes pa la sogs pa'o/_/shes rab can zhes pa ni bar ma'i rgyu mthun pa la sogs pa'i yan lag la byang ba'o/_/yon tan lug rgyud mA ma kI/_/zhes pa ni yon tan dang 'brel zhing gnas pa'i mA ma kIr byin gyis brlabs la
[\[22a.6\]]zhes te dang po'i rnal 'byor gyis so/_/sangs rgyas zhi ba'i tshul spros pas/_/zhes pa ni cho ga gsum gyis bsgrub par byas pa rnams bzhi pas spro bar bya'o zhes so/_/des/_nam mkha'i dbyings ni rab tu brgyan/_/zhes pa ni gzugs brnyan dang gnyis su med par byas nas
[\[22a.7\]]zhes so/_/de'i don ni ri mo'i las rdzogs pa'i de ma thag tu rang gi rigs kyi phyag rgya dang lhan cig tu sna tshogs pad+ma ras kyis g.yogs pa'i go la 'dug ste/_gnas bskyed pa sngon du song ba'i yan lag bcu gnyis kyis 'khor lo gsum gnyis su med par bsams la/_dkyil 'khor
[\[22b\]]
[\[22b.1\]]gyi lha rnams gnas par 'gyur ro/_/de nas mchod pa la sogs pa byas nas/_bdag nyid 'jug pa'i cho ga bya/_/zhes so/_/'di dag kyang le'u bcu drug par bshad do/_/da ni bstod pa'i de ma thag tu bdud rtsi'i mchod pas mnyes par bya ba gsungs pa/_bshang dang zhes pa la sogs pa'o/_/
[\[22b.2\]]bshang ba ni dri chen no/_/gci ba ni dri chu'o/_/khu ba ni byang chub sems so/_/khrag ni rang byung ngo /_/sogs kyis ni ma smos pa bsdu'o/_/lha rnams la ni dbul bar bya/_/zhes pa ni/_rlung la sogs pa'i rim pas dag par byas pa zhes pa'o/_/de'i yon tan gsungs pa/_de ltar
[\[22b.3\]]zhes pa la sogs pa'o/_/sangs rgyas zhes pa ni rigs lnga'o/_/byang chub sems dpa' ni lha mo bcu'o/_/grags chen khro bo bzhi ste des mnyes par 'gyur ro zhes pa'o/_/thugs kyi dkyil 'khor zhes pa ni mi bskyod pas gtso bo byas pa'i dkyil 'khor ro/_/de ston par byed
[\[22b.4\]]pa'i gzhung ni le'u ste bzhi pa'o/_/le'u bzhi pa'i 'grel pa'o//_//da ni sgrub pa po'i spyod pa'i khyad par bstan pa'i phyir/_de nas zhes bya ba la sogs pas le'u lnga pa gsungs pa/_ston pa bcom ldan 'das zhes pa ni bshad zin to/_/rgyal po zhes pa ni mdzes par
[\[22b.5\]]byed pa'o/_/sku gsung thugs mnga' ba zhes pa ni rdo rje gsum dang ldan pas spyod pa spyod pa ni skyon gyis gos pa med pa'i phyir ston pa la de skad ces bya'o/_/sa'i dbang phyug ces pa ni sa thams cad kyi bdag por gyur pa la bya'o/_/kun mchog gis zhes pa ni/_de nyid kyi phyir na mchog
[\[22b.6\]]ste de skad ces bka' stsal to zhes bya bar sbyar ro/_/ji lta bu zhig ce na/_spyod pa kun zhes bya ste sems spyod pa'o/_/ji skad du/_thams cad sems la gang spyod pa/_/kun du spyod pa brtan pa yin/_/zhes so/_/de bas na sems kyis kun la spyod pa'o/_/de nyid mchog gi chos kyi
[\[22b.7\]]don yang de nyid pas na de skad do/_/de lta bu'i spyod pa'i mtshan nyid kyang 'og nas 'byung bas bka' stsal to zhes so/_/da ni sngon du spyod pa'i ngo bo rnams rnam par dag pa thob ma thag tu 'grub par gsungs pa/_rnam par mi rtog pa'i zhes pa la sogs pa'o/_/rnam par mi rtog pa'i
[\[23a\]]
[\[23a.1\]]don ni gzung ba'i rnam par 'dzin pas mi rtog pa'i zab pa dang rgya che ba'i 'khor lo ste/_de las byung na 'grub par 'gyur/_/zhes so/_/de gang zhe na/_'dod chags zhe sdang gti mug rigs/_/zhes te de rnams shas che ba'i sems can rnams so/_/gang la
[\[23a.2\]]'grub ce na/_theg pa'i mchog ni bla med pa/_/zhes te pha rol tu phyin pa ni 'og ma'o/_/de'i bla mar gyur pa 'di ni bla na med pa'o/_/de las mchog tu gyur pa zhes pa ni phyag rgya chen po zhes pa ste/_de rnams kyis 'grub par byed ces so/_/da ni rang bzhin yongs su shes na las
[\[23a.3\]]dang skye gnas kyis mi 'khol ba gsungs pa/_mda' mkhan zhes pa la sogs pa'o/_/mda' mkhan ni las dman pa'o/_/sme sha can ni rigs dman pa'o/_/sogs kyi sgras bsdus pa ni dman pa ji snyed pa'o/_/gsod pa ni don du gnyer ba rnams zhes pa ni/_nya pa dang /_shan pa dang /_
[\[23a.4\]]rngon pa la sogs pa ste/_dgos par sems pa'i phyir don du gnyer ba'o/_/theg pa bla na med pa ni gong ma bzhin no/_/de lta bu'i theg pa mchog 'di ni lam 'dis 'grub par 'gyur zhes so/_/mtshams med byed pa zhes pa ni pha gsod pa la sogs pa lnga byed pa ste/_shi
[\[23a.5\]]ma thag dmyal bar 'gro ba'i phyir ro/_/sogs pa zhes pa ni sgras bsdus pa ste/_de dang nye ba lnga bzung ngo /_/sems can sdig chen byed pa yang /_/zhes pa ni rtsa ba bzhi byung ba'o/_/gzhan gyis sangs rgyas kyi bstan pa las nyams par 'dod pa ste/_de rnams kyang nges pa'i
[\[23a.6\]]lung thob nas/_'di'i rim pa la gnas nas phyis/_bzlas pa tsam gyis de 'grub 'gyur/_/zhes so/_/de bas na 'di theg pa chen po yin par bstan to/_/'o na bla ma la brnyas pa'i sems can yang 'grub par 'gyur zhe na/_de dgag pa'i phyir/_snying nas slob dpon smod pa ni/_/
[\[23a.7\]]bsgrubs kyang 'grub par yongs mi 'gyur/_/zhes te tha na co 'dri tsam gyis kyang smad par mi bya'o/_/mthar phyin pa la be'u lta bur sgo gsum gyi sgo nas spong ba lta ci smos zhes so/_/de bas na de sngags pas 'grub par mngon no/_/rigs ngan la sogs pa ming 'gyur ba'i rgyud gzhan
[\[23b\]]
[\[23b.1\]]rnams su lta smos kyang ci dgos zhes so/_/da ni sgrub pa po rnams kyis spyod pa'i khyad par bsrung ba dang /_bza' ba'i dam tshig la gnas pa gsungs pa srog gcod pa'i sems can dang /_dkon mchog gsum la gnod pa gsod pa'o/_/brdzun du smra la dad pa dang /_/zhes pa ni gong
[\[23b.2\]]mar gyur pa la phan pa dang /_gzhan rgyud dag par byed pa'i don du'o/_/gzhan gyi nor la chags pa dang /_ser snas yo byad mi mkho ba rnams kyang kun 'dzin pa'i bdag nyid dag par byed pa'i don du'o/_/rtag tu 'dod pa spyod pa dang /_/zhes pa ni yongs su bsngos pa 'am/_rang gi bsam
[\[23b.3\]]pa'i khyad par gyi don du'o/_/bshang gci zas su za ba dag_/ces pa ni/_ngo bo nyid kyis grub pa'i mthu mnga' bas na dngos su 'am bsam pas brtag pa'o/_/bzhi po 'di ni le'u dgu pa'i rim pas shes par bya'o/_/gzhan ni drug pa dang bcu gnyis pa'i rim pa bzhin du'o/_/gnyis
[\[23b.4\]]su med pa'i blo dang ldan pa rnams la bgrod min yang mi dgag par gsungs pa/_ma dang zhes pa la sogs pa'o/_/ma dang sring mo bu mo la/_/zhes pa ni de nyid la ste/_gnyis su med pa'i blo dang ldan pa la dbye ba mi mthong ba'i phyir ro/_/'dod pa pos ni zhes pa ni dngos grub don du gnyer
[\[23b.5\]]bas de'i phyir spyad na nyes pa med kyi chags pa'i dbang gis na dka' thub zad par 'gyur ba'i phyir ro/_/nyes pa med par ma zad kyis/_/theg chen mchog gi chos nyid kyis/_/dngos grub rgya chen des thob bo/_/zhes so/_/sangs rgyas gtso bo zhes pa ni bla ma la'o/_/de'i yun mi de'i
[\[23b.6\]]rig ma'o/_/rnam par mi rtog blo can gyis/_/zhes pa ni khyad par can ting nge 'dzin gsum gnyis su med pa'i blo dang ldan pas gal te med na mnyes par byas kyang mi chags te zhes te skyon gyis gos par mi 'gyur te/_phun sum tshogs pa thob pas na/_/des ni sangs rgyas thob par
[\[23b.7\]]'gyur/_/zhes so/_/tshig des gong ma kun la rnam par bsgyur te bstan pa'o/_/da ni byang chub sems dpa' rnams kyi ngo mtshar che ba sngon du 'gro ba'i klan ka spangs pa gsungs pa/_de nas zhes pa la sogs pa'o/_/sgrib pa thams cad rnam par sel ba'i byang chub sems dpa'
[\[24a\]]
[\[24a.1\]]sems dpa' chen po rnams ni gar mkhan lta bur yongs su ston pa rnams so/_/sngon du spyod pa la ngo mtshar du gyur phyis spyod pa la rmad du gyur nas zhes so/_/kye bcom ldan 'das de bzhin gshegs pa thams cad kyi bdag po zhes pa ni/_tshig ngan pa 'byung ba'i
[\[24a.2\]]rgyu ma yin par bstan to/_/ci'i slad du de bzhin gshegs pa thams cad kyi 'khor gyi nang du zhes pa ni/_de rnams gsung ba'i gnas ma yin par bstan to/_/tshig 'gal ba zhes pa ni 'phags pa ma yin pa'i 'jug pa'o/_/de gsungs zhes brgal ba'o/_/lan du de nas
[\[24a.3\]]zhes pa la sogs pa'o/_/rigs kyi bu rnams zhes pa ni rigs lnga las rab tu byung ba'i phyir ro/_/'khod cig ces pa ni bsam pa ngan pa de thong la tshig de skad ma zer cig ces pa'o/_/ci'i phyir zhe na/_ye shes snying po ni me long lta bu la sogs pa ste/_'dod pa'i 'bras bu
[\[24a.4\]]'byin pa'i phyir ro/_/de dang ldan pa ni can te sangs rgyas rnams so/_/de'i chos nyid dag pa ni dri ma dang bral ba ste spyod pa'i khyad par ro/_/de yang snying po chos kyi khyad par rig cing goms pa las byung ba'i spyod pa'i gnas yin zhes te/_rgyu yin no zhes de rnams dbugs phyung ba'o/_/
[\[24a.5\]]da ni don ma rtogs pa'i 'gro ba dmyal bar 'gro ba mthong nas brgyal zhing bslang ba gsungs pa/_de nas zhes pa la sogs pa'o/_/rnam par smin pa mi zad pa dang bla ma'i bka' las 'das pa dang /_dam pa la yid gnyis za bas na 'jigs skrag nas brgyal bar 'gyur te zhes so/_/de
[\[24a.6\]]bslang ba'i phyir gsungs pa/_de nas zhes pa la sogs pa'o/_/nam mkha' dang mnyam pa nyid gnyis su med pa ste rdo rje 'chang chen po'o/_/mi phyed pa'i phyir rdo rje ste de la snyoms par zhugs nas zhes so/_/snyoms par zhugs ma thag tu cir 'gyur zhe na/_bcom ldan 'das sku dang
[\[24a.7\]]gsung dang thugs rdo rje'i bdag po'i 'od kyis zhes pa ni de'i ye shes sems dpa' las byung ba'i 'od ces so/_/des reg pa dang brgyal ba sangs pa dang /_byang chub sems dpa' de dag rang rang gi stan la gnas par gyur to zhes so/_/da ni de bzhin gshegs pa rnams kyi chos kyi dbyings
[\[24b\]]
[\[24b.1\]]kyi bstod pa gsungs pa/_de nas zhes pa la sogs pa'o/_/ngo mtshar du gyur pa ni 'od la'o/_/rmad du gyur pa ni brgyal ba bslang ba'o/_/dgyes pas ni khyab pa ni sems brod pa chen pos so/_/chos kyi dbyings zhes pa ni chos dang ldan pa'i dbyings ni chos kyi dbyings ni brjod pa dang
[\[24b.2\]]'dres par snang ba'o/_/de nyid gang zhe na/_e ma'o zhes pa la sogs pa'o/_/e ma'o chos/_e ma'o chos zhes pa ni ngam zhing ngo mtshar ba'o ste rtab rtab por gsungs pa'o/_/de ni chos dang dag pa'o/_/chos kyi don 'byung ba zhes pa ni chos las dag pa'i don 'byung ba ste
[\[24b.3\]]mtshan dang dpe byad do/_/de nyid kyang chos kyi don dag pa gzung 'dzin gyi bdag med pa'o/_/de nyid rdo rje rgyal po ste/_/gsal ba na ma skyes pa'i sku bde rdzogs yongs dag ces bya'o/_/de la phyag 'tshal lo zhes so/_/sku dang gsung dang thugs rab tu dag ces pa ni de rnams
[\[24b.4\]]kyi de'i rang bzhin du ro gcig pa'i phyir dag pa'o/_/de dngos gang zhe na/_nam mkha' dang mnyam pa'i gnas zhes te kun du khyab pa'i phyir ro/_/rnam par mi 'gyur zhes pa ni dus gsum du yang ye shes kyi bdag nyid do/_/snang ba med ces pa ni rtog pa thams cad dang bral ba'o/_/
[\[24b.5\]]rdo rje'i sku zhes pa ye shes dpag tu med pa bsags pa'i phyir na sku ste chos kyi sku la phyag 'tshal lo zhes pa'o/_/thugs ni de bzhin gshegs pa'i gtso/_/zhes pa ni thugs las byung ba'i sprul pa'i sku'o/_/de yang dus gsum dag pa'i lam las byung /_/zhes te so so'i
[\[24b.6\]]skye bo la sogs pa'i lam las 'byung ba'o/_/nam mkha' chen po zhes pa ni kun la skus khyab pa'o/_/de nyid sems can thams cad dag pa'i rgyu yin pas ni dbyings 'gyur ba'o zhes so/_/nam mkha'i lam la zhes pa ni nam mkha' dang 'dra ba'i sems can rnams kyi bgrod pa gcig pa'i
[\[24b.7\]]phyir sprul pa'i sku la de skad ces bya'o/_/nam mkha'i sku las rab tu phyung /_/zhes pa la sogs pa gsum ni go rims bzhin du sprul pa dang longs spyod rdzogs pa dang chos kyi sku gsum ston to/_/de gsum dang ldan na spyod pa'i gnas zhes te spyod pa'i skyon gyis mi gos zhes so/_/spyod pa thams
[\[25a\]]
[\[25a.1\]]cad rnal 'byor gyi rgyud la sogs pa'i spyod pa'o/_/de'i mchog ni kun du spyod pa ste ma bkag par spyod pa'o/_/de ston par byed pa'i gzhung ni le'u lnga pa'o/_/le'u lnga pa'i 'grel pa'o//_//da ni lhun gyis grub pa'i rdo rje gsum zhugs pa'i de ma thag tu
[\[25a.2\]]gnyis su med pa'i byin gyis brlab pa'i sngags gsungs pa de nas zhes pa la sogs pa'o/_/mi bskyod pa zhes pa ni thugs rdo rje mi bskyod pa dang 'dra bar bsgoms nas/_byin gyis brlab pa bstan pa'i phyir mi bskyod pa zhes ston pa la gsungs so/_/de bzhin du phyi ma la yang shes
[\[25a.3\]]par bya'o/_/ting nge 'dzin rnams ni rang rang gi ye shes la rang rang gi tshul gyis snyoms par zhugs pa'o/_/ji ltar zhe na/_sku gsung thugs kyi gsang ba zhes pa ni de rnams kyi thun mong ma yin pa'i gsang ba ste chos kyi dbyings so/_/mi phyed pa'i phyir na rdo rje ste mi bskyod pa'i tshul gyis
[\[25a.4\]]snyoms par zhugs so zhes so/_/thugs byin gyis brlab pa'i sngags zhes pa ni thugs ka'i zla bar rin po che'i dbu rgyan dang ldan pa'i thugs rdo rje ste/_de dang rnam par gnas pa gnyis su med par byin gyis brlab pa'i sngags zhes so/_/de yang gang zhe na/_oM sar+b+ba ta thA ga ta tsit+ta
[\[25a.5\]]badzra swa b+hA wa At+ma ko\u0f85haM/_zhes so/_/de bzhin du phyi ma la yang sbyar bar bya'o/_/rdul dang bral ba'i gnas rdo rje/_/zhes pa ni skyon thams cad dag pas na gzugs brnyan ltar gsal ba'i me long lta bu ste/_mi phyed pa'i phyir na rdo rje'o/_/kun du mi gnyis pa zhes pa ni kun du rtog
[\[25a.6\]]cing tha mi dad pas na so sor rtog pa'i ye shes te/_mi phyed pa'i phyir rdo rje'o/_/de nyid bstan pa'i phyir de bzhin gshegs pa zhes pa la sogs pa'o/_/de bzhin gshegs pa'i gsang ba'i rdo rje gsum zhes pa ni sgra la sogs pa'i rdo rje'o/_/des lus ngag yid gsum byin gyis
[\[25a.7\]]brlabs pas na thabs so/_/thabs kyis zhes pa ni yi ge gsum ste/_des ji skad gsungs pa bzhin du skyed pa ni rnam par bsgom pa'o/_/ji skad du/_yi ge sa bon tshig tu gsungs/_/rdo rje yig gsum yi ge'o/_/zhes so/_/sngags kyi mtshan gyis zhes pa ni hUM la
[\[25b\]]
[\[25b.1\]]sogs pa'o/_/des mtshan pas na thugs kyi rdo rje la sogs pa'o/_/des mtshan pa ni thugs kyi rdo rje la sogs pa'i thugs kar mtshan ma'i bum pa las zla ba la mtshan mar bsgom zhes so/_/mchog rab de dag ces pa ni sngags gsum mo/_/bsgrub par bya zhes pa ni
[\[25b.2\]]bsgrub pa bstan par bya ba'i byin gyis brlab par bya'o zhes so/_/bskyed pa ni ma yin te sa bon gyi gong du bskyed pa'i phyir ro/_/da ni lha mo dang gnyis su med par byas pa'i de ma thag pa'i rjes su chags pa'i sngags brjod pa gsungs pa/_da nas zhes pa la sogs pa'o/_/dkon
[\[25b.3\]]mchog dpal zhes pa ni rang dang gzhan gyi don phun sum tshogs pa rjes su chags pa las byung ba'i phyir/_ston pa la de skad ces bya'o/_/'od zer 'bar ba sgron ma zhes pa ni phyogs thams cad kyi rnam pa cha med pa'i 'od gsal ba'o/_/mi phyed pa'i phyir na rdo rje ste/_rin
[\[25b.4\]]chen 'byung ldan gyi tshul gyis snyoms par zhugs nas sngags 'di gsungs so/_/oM sar+b+ba ta thA ga tA nu rA ga Na badzra swa b+hA wa At+ma ko\u0f85haM/_zhes sbyar na rdo rje dang pad+ma sbyar nas 'khyud par bya'o/_/da ni phyi nang gi mchod pas lha'i 'khor los mnyes pa'i de ma thag tu mchod pa dang bdag
[\[25b.5\]]gnyis su med pa'i sngags gsungs pa/_de nas zhes pa la sogs pa'o/_/don yod grub pa la zhes pa ni las kyi rigs te/_de kho na mchod pa la dbang byed pa'i phyir ro/_/gdon mi za ba zhes pa ni don byed pa yod pas na bya ba grub pa ste mi phyed pa'i phyir na rdo rje'o/_/
[\[25b.6\]]don yod grub pa'i tshul du snyoms par zhugs nas sngags 'di gsungs so zhes so/_/mchod pa gnyis bstan pa'i phyir rtag tu zhes pa la sogs pa'o/_/rtag tu 'dod pa'i yon tan lngas/_/zhes bya ba ni lha mo bcu'o/_/de spros pas/_sangs rgyas tshul bzhin mchod
[\[25b.7\]]par bya/_/zhes so/_/de 'ba' zhig tu ma zad de/_mchod pa rnam pa lnga rnams kyis/_/zhes bya ba ni me tog la sogs pa'o/_/de rnams kyang phyi nang gi tshul gyis mchod na/_byang chub myur du 'grub par 'gyur/_/zhes phan yon gsungs pa'o/_/de nas byin
[\[26a\]]
[\[26a.1\]]gyis brlab par bya'o zhes so/_/da ni bde bar gshegs pa'i tshogs bskul ba'i 'od zer dang tshigs bcad kyi don gyis chung ngu'i sgrub pa phal cher gsungs pa/_de nas zhes bya ba la sogs pa'o/_/de bzhin gshegs pa thams cad kyi sngags ni yi ge gsum
[\[26a.2\]]mo/_/de nyid rdo rje gsum gyi ngo bo yin pas na gsang chen no/_/de gsungs so zhes bya ba'o/_/sngags la dmigs pa zhes bya ba ni thugs kyi rdo rje la sogs pa'i snying po'i sngags hUM la sogs pa la dmigs pa'o/_/de la dmigs pa'i lus kyis ni/_/zhes te/_de
[\[26a.3\]]las byung ba'i mchod pa'i lha mo'i 'od zer gyis zhes so/_/de nas ngag gis zhes bya ba ni/_dpal ldan rdo rje thugs 'chang ba/_/zhes pa la sogs pas thugs kyi rdo rje la sogs pa'i thugs la bskul nas su zhes so/_/de nas de rnams yid ni dga' zhing mgu ba yis rang gi la
[\[26a.4\]]zhugs ma thag tu/_dngos grub rab mchog rdo rje gsum mo/_/bsgrub par bya zhes bya ba ni byin gyis brlab par bya'o zhes so/_/de yang ji ltar shes par bya zhe na/_sems kyis zhes bya ba la sogs pa'o/_/sems kyis dmigs pa zhes pa ni sngags la dmigs pa'i lus so/_/
[\[26a.5\]]de nyid 'dzin pa dang bral bas na bdag med par ro/_/de bdag med pa de bzhin du ngag dang lus kyang bdag med par rnam par bsgom zhes so/_/de bas na rdo rje gsum ni/_nam mkha' bzhin du gnas pa'i gnas/_/zhes bya'o/_/de nyid kyang so sor sbyor ba gsum dang shes rab
[\[26a.6\]]gsum dang bcas pas na sbyor ba rnam pa gsum mo/_/de bsgrub par bya zhes te skabs thams cad du bsgom par bya'o/_/de bas na sku dang gsung dang thugs dang ye shes su dmigs pa ni brtags pa'i bdag nyid kyi ngo bo nyid kyis dmigs su med do/_/de nyid sngags kyi spyi
[\[26a.7\]]gzugs te de las byung ba'i phyir ro/_/sbyor ba de las logs shig na/_/byang chub med cing bsgom pa med/_/ces te/_de yi rang bzhin de yin no/_/zhes so/_/de la gnyis su med pa'i blos gzhag pa gsungs pa/_sku gsung thugs zhes bya ba la sogs pa'o/_/sku
[\[26b\]]
[\[26b.1\]]gsung thugs kyi mtshan nyid ni/_/zhes te rdo rje gsum gnyis so/_/mdor na 'di ltar rnam par spyad par bya'o/_/sngags kyis brtags pa'i ting nge 'dzin/_/zhes pa ni byin gyis brlab pa'i sngags kyis don ltar brtag par bya'o/_/sbyor ba'i cho ga zhes pa ni gnyis mnyam
[\[26b.2\]]pa nyid du rtogs pa bsgom par bya'o zhes so/_/de'i don ni 'di lta ste/_gnas dmigs pa sngon du 'gro ba'i rdo rje gsum gyi rgyu la dmigs pa'i lus la sogs pa bdag med par dmigs shing sngags kyis brtags pa'i ting nge 'dzin bsgom par bya'o zhes so/_/da ni thig le
[\[26b.3\]]sbyor ba de ma thag tu bstan par bya ba'i phyir rigs lnga'i phra mo'i sbyor ba gsungs pa/_de nas zhes bya ba la sogs pa'o/_/dpal zhes bya ba ni tshogs gnyis sam yang na lha mo'o/_/de gang la yod pa ni dpal ldan no/_/de bzhin gshegs pa thams cad kun gyi mchod pa'i
[\[26b.4\]]gnas su gyur pas na de bzhin gshegs pa kun gyi mchod pa'o/_/sangs rgyas thams cad kyi bdag por gyur pas na sangs rgyas kun mchog go/_/chos thams cad shes pas na kun mkhyen no/_/sems rgod pa zhi bar byed pas na bsgom pa'i mchog ste/_bka' stsal pa zhes
[\[26b.5\]]so/_/nam mkha'i dbyings kyi dbus gnas par/_/zhes pa ni chos 'byung ba la'o/_/der zla ba'i dkyil 'khor gyi dbus su sangs rgyas gzugs zhes bya ba ni rdo rje 'chang chen po rab tu bsgoms nas ji skad du gsungs pa'i cho gas rdo rje 'chang chen po'i phra mo'i sbyor bas kun du brtsam
[\[26b.6\]]par bya'o/_/de yang gang zhe na/_sna'i rtse mo zhes pa la sogs pa'o/_/sna'i rtse mor zhes pa ni pad+ma'i sna rtser rdo rje las phyung nas dgod pa'o/_/de nyid phra bas na yungs kar te don du rdo rje nas tsam du shes par bya'o/_/der bsams la/_'gro dang mi 'gro yungs kar la/_/zhes pa ni/_lha dang gzhal yas
[\[26b.7\]]khang chud par bsgom pa'i phyir ro/_/ye shes go 'phang yid dga' bsgom/_/zhes pa ni gnyis su med pa'i man ngag yid tshim par byed pa de la 'jug par bya'o/_/de yang gsang chen ye shes zhes bya ba na/_mchog tu gsang ba thabs kyis ster ba des brtag pa bsgom zhes so/_/
[\[27a\]]
[\[27a.1\]]de ni phyi ma rnams la yang shes par bya'o/_/nam mkha'i dbyings kyi dbus gnas par/_/zhes pa ni gong ma ltar ro/_/nyi ma'i dkyil 'khor zhes pa ni chung ngu'i'o/_/gnas gyur bsgom par byas la sangs rgyas sku ni rdo rje 'chang ba'o/_/de'i gnas bsgom ste zhes pa
[\[27a.2\]]ni gsum pa dang 'grub pa'i rgyu'o/_/de yi steng du gnas gzhag go/_/zhes pa ni gnas 'gyur ba las mi bskyod pa'i gnas su hUM bsgom pa'o/_/rdo rje 'chang ba la yang sa bon de bzhin du shes par bya'o/_/phyi ma la yang gnyis pa rang rang gi sa bon du shes par bya'o/_/
[\[27a.3\]]nam mkha'i dbyings kyi dbus gnas par/_/zhes pa ni gong ma ltar chos 'byung ngo /_/der gsal ba'i dkyil 'khor zhes pa ni zla ba ste mi 'gyur ba'i gdan no/_/der rnam par snang mdzad cho ga bzhin du bsgom par bya'o/_/spyan gyi tshul du zhes pa ni de ma thag tu 'bring po'i bsnyen
[\[27a.4\]]sgrub bzhi bstan to/_/de dang sbyor ba la rdo rje pad+ma zhes pa ni byin gyis brlab pa'o/_/de nas phra mo sbyor ba bsgom/_/zhes so/_/'di yang ltag 'og tu sbyar bar bya'o/_/nam mkha'i dbyings kyi dbus gnas par/_/zhes pa ni chos 'byung ba la'o/_/der rang gi gsum pa las
[\[27a.5\]]byung ba'i phyir na rin chen dkyil 'khor te/_rin chen 'byung ldan bsgom par bya'o/_/dang po'i sbyor ba ni dang po'i rnal 'byor ro/_/de'i steng du zhes pa ni sbyor ba gnyis pa yongs su bsgom pa'o/_/'di yang ltag 'og tu sbyar bar bya'o/_/nam mkha'i dbyings kyi dbus gnas par/_/
[\[27a.6\]]zhes pa ni chos 'byung ba la gong ma ltar pad+ma'i dkyil 'khor te snang ba mtha' yas bsgoms la/_pad+ma'i tshul dang zhes pa ni gos dkar mo'o/_/de dang sbyor ba ni/_'dod chags rdo rje bsgom par bya/_/zhes so/_/nam mkha'i dbyings kyi dbus gnas par/_/zhes pas gong ma
[\[27a.7\]]ltar ro/_/'od kyi dkyil 'khor zhes pa ni 'od zer lnga dang ldan pas te ljang gu don yod grub pa'o/_/de bsgom par bya ba dang /_sangs rgyas tshul ni zhi ba zhes pa la rang gi dang po las bskyed pa ste/_gtso bo spro bar bstan to/_/'khor yang khyad par dag tu spro/_/zhes pa ni gzhan
[\[27b\]]
[\[27b.1\]]dang gzhan gyi gzugs kyis 'khor rnams kyang spro bar bya'o zhes so/_/des ni mtshan ma thob pa'i de ma thag tu zhes pa'i don bstan pa yin no/_/de gong ma la yang sbyar bar bya'o/_/lha gtso bo phyag mtshan la phra mo sbyor ba gsungs pa/_ut+pa la zhes pa la sogs pa gsungs
[\[27b.2\]]pa'o/_/de yang mi bskyod pa'i rnal 'byor pas at+pa la mthing ga'i mdog 'dra ba'i rdo rje rtse lnga pa rdo rje 'dzin las khyad par du bsams la/_tshad nas 'bru tsam brten par bya ba'i phyir nan tan gyis pad+ma'i sna'i rtse mor rnam par bsam zhes so/_/'od dpag med kyi rnal 'byor pas
[\[27b.3\]]tshad sran tsa na ka'i 'bru tsam gyi pad+ma 'dab ma brgyad pa de ge sar dang bcas pa pad+ma'i sna'i rtse mor bsam mo/_/'di shis te zhes pa ni brtan par byed pa'i phyir ro/_/bsgoms pas byang chub gzhol bar 'gyur/_/zhes pa ni sems las su rung na bla na med pa'i byang chub la reg pa'i
[\[27b.4\]]phyir ro/_/'khor lo sogs zhes bya ba ni 'khor lo'i tshad pad+ma dang 'dra'o/_/ral gri'i tshad rdo rje dang 'dra'o/_/rin po che'i tshad le'u bcu gsum par gsungs so/_/khyad par du bsgom pa zhes pa ni/_lha rang rang gi khyad par gyis bsgom pa'o/_/der ni zhes pa ni sna'i rtse
[\[27b.5\]]mor ro/_/der btags pas dngos grub thams cad dang yon tan gyi gnas su gyur pa ste/_byang chub mchog 'grub par 'gyur ro/_/rjes su dran pa'i yan lag btang nas gzhan la 'jug pa bstan pa/_sangs rgyas zhes bya ba la sogs pa'o/_/sangs rgyas ni rigs
[\[27b.6\]]lnga'o/_/byang chub ni spyan la sogs pa'o/_/gnas ni mtshan ma phra mo'o/_/de ru zhes pa ni sna'i rtse mor ro/_/mdor na spro bar bya zhes pa ni 'jug tu'o/_/de nas ci bya zhe na/_bzlas brjod la 'jug pa bstan pa'i phyir/_sku gsung thugs kyis mtshan pa yi/_/chos
[\[27b.7\]]kyi tshig rnams rab tu brjod/_/ces so/_/de'i don ni snga ma lta bu'i rgyu las byung ba'i mtshan ma phra mo la rang rig pa'i 'khor lo bsgoms nas yan lag gsum gyis rdzogs par byas nas/_bzlas brjod la 'jug par bya'o zhes so/_/da ni bar ma'i gnyis pas zhi ba'i sbyor ba
[\[28a\]]
[\[28a.1\]]phyag rgya chen po'i dngos grub bsgrub pa'i gnas gsungs pa/_de nas zhes bya ba la sogs pa'o/_/de nyid kun don ni dngos grub chen po'o/_/de skye ba gcig gis thogs pa la 'chang bar byed pas ston pa'o/_/spyod pa kun dag ces pa ni spyod yul lha mor dag pa'i
[\[28a.2\]]phyir ro/_/des gsal ba mchog 'og nas 'byung ba 'di bka' stsal pa zhes so/_/mkhas pas zla drug bsgom pa ni/_/zhes pa ni phun sum tshogs pa la ma tshang ba med pa zhes so/_/gang dang zhe na/_gzugs dang sgra dang ror ldan par/_/zhes pa ni lha mo lnga'i rang bzhin gyi
[\[28a.3\]]gzugs ha ra nu phur la sogs pa'o/_/gsang ba'i de nyid ces pa ni lha mo bzhi'o/_/de lta bu'i mchod chen gyis drug pa nyams su myong bar bya ba'i phyir/_legs par mchod nas bsgom par bya/_/zhes so/_/da ni dngos grub kyi shis pa'i zas bstan pa'i phyir dngos grub
[\[28a.4\]]ces pa la sogs pas so/_/dngos grub 'bras bu zhes pa ni thun mong dang phyag rgya chen po'o/_/de 'dod pa yis 'og nas 'byung ba rnams spyad ce'o/_/ji ltar zhe na/_zas su bshang gci zhes pa ni bdud rtsi lnga ste rig 'dzin gyi shis pa'i zas so/_/de'i 'bras bu ni/_
[\[28a.5\]]sangs rgyas byang chub nyid skyon med pa ste/_de nyid bla na med pa ste 'grub par 'gyur ro zhes so/_/zas su sha rnams zhes bya ba ni nye ba'i zas lnga ma gtogs pa'i sha'o/_/de za ba'i dus su sha chen dag ni zhes te mchog gi dngos grub la de ltar brtags te zos na/_sku gsung
[\[28a.6\]]thugs kyi gsang ba che/_/zhes pa ni sku gsum mo/_/de nyid lhun gyis grub na thams cad rjes las grub pa'i phyir na/_dngos grub thams cad 'grub par 'gyur zhes so/_/de bzhin du glang po che'i sha ni mngon par shes pa lnga'o/_/rta'i sha ni mi snang ba la'o/_/khyi'i sha ni dngos
[\[28a.7\]]grub thams cad kyi'o/_/de rnams bsgrub pa'i dus su kha zas kyi phyir bza' bar bya'o/_/zas gzhan dag ni bza' mi bya/_/zhes pa ni sgrub pa'i dus su tha na yang bsam pas brtag pa'o/_/nus pas ji lta ba bzhin du bkug nas longs spyod pa'o/_/nor bu la sogs pa
[\[28b\]]
[\[28b.1\]]lta bur shes par bya'o/_/da ni kha zas de brten pa'i thun mong dang khyad par gyi yon tan gsungs pa/_de ltar byas nas zhes bya ba la sogs pa'o/_/sangs rgyas ni rigs lnga'o/_/byang chub sems dpa' ni spyan la sogs pa'o/_/blo can rnams ni gshin rje gshed
[\[28b.2\]]po la sogs pa ste mnyes par 'gyur ba'o/_/de mnyes pa'i sbyor ba dag gis byang chub kyang myur du thob par 'gyur ro zhes so/_/de 'ba' zhig tu ma zad kyi/_'dod khams 'jig rten zhes pa ni bud med rnams so/_/de'i dbang phyug ni bdag po'o/_/las kyi go 'phang thob
[\[28b.3\]]par 'gyur/_/zhes pa ni 'dod pa'i las kun byed pa'o/_/'di ni 'dod pa'i dbang phyug tu bstan to/_/thams cad kyi bdag por gyur pas na gtso bo'o/_/nyi ma lta bur blta bar dka' bas na gzi brjid che'o/_/sred med kyi bu la sogs pas kyang mi thub pas na stobs dang
[\[28b.4\]]ldan pa'o/_/mdangs bzang bas na 'gro ba thams cad kyis mthong na yid du 'ong ba'o/_/mthong ba nyid bskul ba ste/_des las kyi sa pa'i 'jig rten 'di dag dbang du 'gyur ro/_/zhes so/_/'di ni sangs rgyas thams cad kyi ci zhe na/_thun mong ma yin zhing mchog tu gyur pas
[\[28b.5\]]na gsang chen dam pa'o/_/byang chub kyi rgyur gyur pas na byang chub bo/_/de lta bu'i sngags kyi gsang ba 'di/_lus ngag sems las 'da' ba'o/_/zhes pa ni rmongs pa'i lus ngag yid gsum las 'da' ba'o/_/lus ngag yid gsum rdo rje gsum du byin gyis rlob
[\[28b.6\]]pa ston par byed pa'i gzhung gi le'u ste drug pa'o/_/le'u drug pa'i 'grel pa'o//_//da ni ting nge 'dzin las langs pa'i rnal 'byor pas smon lam btab pa'i de ma thag tu sdom pa bskyang ba'i cho ga gsungs pa/_de nas zhes bya ba la sogs pa'o/_/dam tshig chen po rdo rje
[\[28b.7\]]'chang chen po de dngos po thams cad las mi 'da' ba'i phyir ro/_/de nyid 'gyur ba med pa'i phyir na de kho na nyid do/_/de'i bdag nyid kyang sngags kyis spyod pas na 'jig rten gyi spyod pa las grol ba dang /_shes pa dang skyob par ldan pa'o/_/ji skad du/_gang gang rgyu dang rkyen las byung /_/
[\[29a\]]
[\[29a.1\]]yul dang dbang po yin par dgongs/_/yid de min zhes bstan pa yin/_/tra zhes bya ba skyob pa'o/_/zhes pa la sogs pa gsungs so/_/de'i mchog mngon par byang chub pa bstan pa'i gzhung ni le'u ste de gsungs so zhes so/_/da ni 'dod pa lnga la brten pas
[\[29a.2\]]byang chub thob par 'gyur ba bstan pa/_'dod pa'i longs spyod ces pa la sogs pa'o/_/'dod pa'i longs spyod ces pa ni gzugs la sogs pa thams cad la'o/_/ji ltar 'dod pa zhes pa ni/_/mi spang bar 'dod nas/_'byung ba'i rim pas brten nas ni/_/zhes so/_/des
[\[29a.3\]]ci 'grub ce na/_'di lta bu yi sbyor ba yis/_/sangs rgyas myur du thob par 'gyur/_/zhes so/_/da ni ji ltar spyod pa'i thabs gsungs pa/_'dod pa'i longs spyod ces pa la sogs pa'o/_/rang gi lha yi sbyor ba yis/_/zhes bya ba ni/_gzugs la sogs pa
[\[29a.4\]]rnams brtags pas dben pa'i phyir shes pa tsam ste/_de yang dang po nas rang gi lha'i rang bzhin du gnas pas de la bltas na gsang ba chen po'i mchod pa ste/_yid dga' bar byed pa'i phyir ro/_/des bdag dang gzhan mnyes par bya ba'i phyir na mchod par bya zhes so/_/da ni
[\[29a.5\]]mi mthun pa'i phyir brtul zhugs kyis slong mo dgag pa gsungs pa/_dka' thub dam bcas zhes bya ba la sogs pa gsungs pa'o/_/dka' thub ni phyi dang nang gi'o/_/de nyid lus dang sems tshi chad pas na mi bzad pa'o/_/de la brten kyang 'grub par mi 'gyur zhes pa ni
[\[29a.6\]]phyag rgya chen po'o/_/slong mo za zhing mi bzlas te/_/zhes pa ni bya ba'i rgyud las dgar ba'i phyir ro/_/'o na bslang mi dgos na ci bya zhe na/_ma bslangs pa yang chags mi bya/_/zhes te lus gnas pa tsam gyis chog shes par byas nas 'dod pa kun la ltag 'og ltar longs spyod
[\[29a.7\]]cing bsnyen pa la sogs pa'i yan lag ma nyams par bzlas par bya'o zhes so/_/de'i phan yon dang nyes dmigs bstan pa/_lus dang zhes pa la sogs pa'o/_/gzhan du zhes pa ni 'di'i sbyor ba las log cing rgyun btang ba'o/_/dus min 'chi ba'i zhes pa ni glo bur du
[\[29b\]]
[\[29b.1\]]'chi ba ste/_mkha' 'gro la sogs pas gsod pa'o/_/ma mthong ba'i 'bras bu/_dmyal bar nges par bsreg par 'gyur/_/zhes so/_/'das pa'i ye shes can yang lam 'dis grol bar gsungs pa/_sangs rgyas zhes bya ba la sogs pa'o/_/sngags kyi spyod
[\[29b.2\]]pa'i mchog rnams zhes bya ba ni 'das pa'i rig pa 'dzin pa'o/_/chos mchog mi g.yo zhes pa ni zab gsal gnyis su med pa'i ye shes so/_/de mnyes pa yang /_'dod pa thams cad bsten pas so/_/zhes so/_/de bas chags pa'i ye shes ni sa bcu gsum pa'o/_/
[\[29b.3\]]de 'dod pas 'dod pa'i yon tan bsten to/_/ci'i phyir zhe na/_byang chub dpa' bo ni rigs lnga'o/_/de la chags par bya'o/_/byang chub sems dpa' ni sa'i snying po la sogs pa ste mnyes par bya'o zhes so/_/de ltar spyod yul rang gi lhar blta ba bstan nas/_da ni de nyid lhar
[\[29b.4\]]blta ba gsungs pa/_gzugs la zhes pa la sogs pa'o/_/gzugs zhes bya ba ni mig gi yul lo/_/rnam gsum zhes pa ni dman pa dang bar ma dang mchog go/_/de shes par byas nas zhes so/_/mchod pa dag gis mnyes par bya/_/zhes so/_/so so'am gcig
[\[29b.5\]]tu zhes pa ni mchod par byed pa'o/_/ji ltar shes par bya zhe na/_de nyid bcom ldan zhes pa ni sna tshogs kyi ngo bor snang ba'i phyir ro/_/gang zhe na/_sangs rgyas rnam par snang mdzad kyi gzhi zhes te/_de ltar blta bar bya zhes so/_/de bzhin du gzhan la yang sbyar bar
[\[29b.6\]]bya'o/_/sangs rgyas rin chen 'byung gnas gtso/_/zhes pa ni chos kyi dbyings las don thams cad 'byung ba'i phyir ni mi bskyod pa'o/_/sangs rgyas 'dod chags 'dzin pa'i gtso/_/zhes pa ni/_rjes su chags pa'i rang bzhin yin pas na rin chen 'byung ldan no/_/sangs
[\[29b.7\]]rgyas thogs med rdo rje 'dzin/_/zhes pa ni rgya la sogs pa la thogs pa med cing gnas pa ste 'od dpag med do/_/mi bskyod pa yi tshul brnyes pa/_/zhes pa ni rtag dbang gis dam tshig tu spyi'i mtshan nyid du gnas pa de bzhin te/_'di yang spyi'i las byed pas na don yod grub pa'o/_/
[\[30a\]]
[\[30a.1\]]da ni de dag kyang rdo rje 'chang chen por blta ba gsungs pa/_gzugs sgra zhes pa la sogs pa'o/_/gzugs la sogs pa'i 'dod pa la gong ma ltar/_rtag tu sems ni sbyor bar bya/_/zhes pa ni spyod yul de dang /_de rdo rje 'chang bar sbyar te de bas na/_'di ni
[\[30a.2\]]sangs rgyas thams cad kyi/_/gsang ba'i snying po btus pa yin/_/zhes so/_/da ni de dag rang rang gi dag pa lta ba gsungs pa/_gzugs sgra zhes pa la sogs pa'o/_/gong ma ltar 'dod pa lnga/_lha nyid du ni rtag tu bsgom/_/zhes pa ni gzugs kyi rdo rje ma la sogs pa'o/_/
[\[30a.3\]]ji ltar bsgom zhe na/_yang na de la bsgom pa ni rigs kyi tshul du rnam par bsgoms zhes te/_ji ltar gzugs la sogs pa la rtag pa la sogs pa rigs phye nas bsgom pa de bzhin du bsgom par bya'o zhes so/_/ji skad du/_gzugs sgra la sogs 'dod pa la/_/bde
[\[30a.4\]]dang sdug bsngal bdag nyid 'byung /_/rtag tu snying las skye ba ni/_/'dod chags zhe sdang mun pa 'byung /_/'dod chags 'dod chags dngos rdo rje/_/rdo rje bzhin du rin chen 'byung /_/rin chen bzhin du dam tshig shes/_/'dod pa gsum ni dam tshig 'dra/_/zhes so/_/
[\[30a.5\]]da ni mtshan ma lnga po mthong ba'i de ma thag tu spro ba dang bsdu ba'i sngon mthong ba'i don rjes su dran pa gsungs pa/_sangs rgyas zhes bya ba la sogs pa'o/_/sangs rgyas ni rnam par snang mdzad do/_/de'i rjes su dran pa drug pa ni spro ba las gsal bar ro/_/sbyor ba zhes pa ni
[\[30a.6\]]thabs dang shes rab gnyis su med par ro/_/chos ni zhes pa ni 'od dpag tu med pas so/_/rdo rje zhes pa ni mi bskyod pa'o/_/de rnams kyi sku dang gsung dang thugs rnams bsgom pa'o/_/rigs ni zhes pa ni gnyis dang /_'khor lo can gzhan rnams so/_/khro bo zhes pa ni
[\[30a.7\]]gshin rje gshed po la sogs pa'o/_/lha'i zhes pa rnam pa gzhan rnams so/_/de rnams/_bsgoms na byang chub thob par 'gyur/_/zhes phan yon no/_/da ni dbang bskur ba'i de ma thag tu rig ma byin gyis brlab pa'i cho ga gsungs pa/_bud med
[\[30b\]]
[\[30b.1\]]ces pa la sogs pa'o/_/rab tu mdangs bzang zhes pa ni rigs kyi phyag rgya yid du 'ong ba'o/_/lo grangs bcu drug ces pa ni stong pa nyid dag pa'o/_/byin gyi rlabs kyis gnas gsum gyi/_/zhes bya ba ni bar ma'i sgrub pa gsungs pa'o/_/de dang lhan cig tu/_dben par
[\[30b.2\]]mchod pa rab tu brtsam/_/zhes so/_/de bzhin gshegs pa'i btsun mo'i mchog_/spyan la sogs pa bsgom par bya/_/zhes pa ni rtag pa la sogs pa'i rnal 'byor pas zla ba gnyis la sogs pa'i rim pas de dang 'dra bar bsgoms nas yan lag gzhan yang rtogs par bya'o/_/
[\[30b.3\]]de nas/_dbang po gnyis ni mnyam sbyor bas/_/sangs rgyas dngos grub thob par 'gyur ro/_/rigs lngas khyab par byas pa'i de ma thag tu gsang ba'i gnas byin gyis brlab pa gsungs pa/_yi ge hUM zhes pa la sogs pa'o/_/yi ge hUM zhes pa ni rdo rje dang pad+ma gnyis rdzogs
[\[30b.4\]]par bya'o/_/oM gyis nor bu'i cha bskyed pa'o/_/a yis pad+ma'i ge sar bskyed pa'o/_/phaT kyis gnyis kyi lam du gnas pa'o/_/de brtags pas 'od zer lnga dang ldan pa'i pad+ma dang rdo rje bsgom par bya'o/_/da ni rjes su chags pa'i de ma thag tu de bzhin gshegs pa
[\[30b.5\]]thams cad bsdus pa'i ngo bo zla bar zhu ba'i cho ga gsungs pa/_'bar bcas zhes bya ba la sogs pa'o/_/de yang 'od zer 'bar ba dang bcas pa zla ba'i 'od bzhin du dkar ba de nyid/_yid du 'ong ba bsgom par bya/_/zhes pa ni yid tshim par byed pa ste/_de'i dus su ye
[\[30b.6\]]shes dang shes bya'i cha rnams zad pa'i phyir ro/_/gong du bstan pa'i rjes su dran pa drug rnam pa bcu drug tu dbye ba gsungs pa/_sangs rgyas rjes dran zhes pa la sogs pa gsungs pa'o/_/de la sangs rgyas rjes su dran pa ji ltar bsgom zhe na zhes pa ni gzhung rgyas par bya ba'i
[\[30b.7\]]dri ba ste rang nyid kyis so/_/b+ha ga zhes pa ni pad+ma'o/_/ling+ga zhes pa ni rdo rje'o/_/de gzhag pa ni 'dus pa las sangs rgyas zhes bya ste/_'khor lo'i lte ba la gnas pa'i rnam par snang mdzad kyi dkyil 'khor bsgom par bya'o/_/de la brten nas ba spu'i bu ga rnams te/_
[\[31a\]]
[\[31a.1\]]de'i thig le las ba spu'i bu gar 'thon te/_mkhas pas sangs rgyas sprin rnams spro/_/zhes pa ni sangs rgyas kyi gzugs spro bar bya ba las sngon gyi cha lugs la sogs pa'i dran pa skye ba ste 'dis ni 'od 'byung bar nges so/_/de la dam tshig la sogs pa gzhan yang dran
[\[31a.2\]]par bya ste 'di ni kun la sbyar bar bya'o/_/rdo rje sems dpa' zhes pa ni gnyis so/_/rigs kyi zhes pa ni 'khor lo dang ldan pa'i lha mor yang gzung ngo /_/bdag gi rdo rje pad+mar sbyar/_/dbang po gnyis ni mnyam sbyor te/_/zhes pa ni rjes su chags pa'i yan lag go/_/rang gi
[\[31a.3\]]khu ba'i thigs pa yis/_/zhes bya ba ni zla ba zhu ba'i cho ga rjes su dran par bya ste/_des sangs rgyas dang rdo rje sems dpa' bskyed pa'o/_/mnyes pa'i phyir na mchod pa'o/_/de las phye ba ni dkyil 'khor rjes su dran pa'o/_/de la ji ltar bsgom zhe na/_gong ma ltar
[\[31a.4\]]dbang po gnyis mnyam par gzhag ste/_sbyor ba la mkhas pas rang gi khu ba dag dbyung zhes bya'o/_/de ci'i phyir dbyung zhe na/_dkyil 'khor dkyil 'khor tshul du bya/_/zhes pa ni cho ga lhag ma dran pa'o/_/sku rjes su dran pa ni/_sprul pa'i skus dag pa'i rdo rjes mtshan
[\[31a.5\]]pa ste/_de ji ltar bsgom zhe na/_sangs rgyas kun gyi zhes pa ni de bzhin gshegs pa rnams so/_/de rnams kyi sku gang yin pa de ni/_phung po lnga yis rab tu rgyas/_/zhes bya ba ni/_yongs su dag pa'i gzugs la sogs pas gang ba'o/_/de'i rtags sangs rgyas
[\[31a.6\]]sku'i rang bzhin te sku rdo rje'o/_/bdag kyang de dang 'dra bar 'gyur/_/zhes pa ni gong du bsgoms pa lta bur smon pa'o/_/de bzhin du gzhan la yang sbyar bar bya'o/_/rdo rje chos kyi gsung gang yin pa de ji lta bu zhe na/_gsung nges tshig phun sum tshogs te/_nges pa'i tshig
[\[31a.7\]]phun sum tshogs pa smra ba la mkhas pa zhes bya'o/_/de'i ngo bo ni bdag gi tshig kyang de 'dra ste tha dad pa ma yin pa'o/_/de'i rtags chos 'dzin pa ste gsung rdo rje dang 'dra bar 'gyur zhes smon pa'o/_/gsang ba'i dbang po ni rdo rje 'dzin pa'o/_/rig ma dang ldan pas na blo
[\[31b\]]
[\[31b.1\]]ldan pa'o/_/de'i kun du bzang po'i thugs gang yin pa'i rtags ni rdo rje 'dzin pa lta bu zhes pa ni thugs rdo rje'o/_/bdag gi sems kyang de 'dra bar 'gyur zhes smon pa'o/_/thugs kyi rang bzhin ni kun la khyab pa'i phyir de las phye ba ni sems can rjes su dran pa'o/_/de ji
[\[31b.2\]]ltar bsgom zhe na/_sems can gyi zhes pa ni bzhis bsdus pa rnams so/_/de rnams kyi sems gang yin pa ni rdo rje gsum gyis mtshan pa ste rgyas btab pa'o/_/rgyas btab pas sangs rgyas thams cad kyang ngo /_/de bas na/_spyod pa mkha' dang mtshungs par 'gyur/_/
[\[31b.3\]]zhes pa ni de rnams kyi spyod pa ni dmigs pa med pas na nam mkha' dang 'dra ste de dang bdag mtshungs par gyur cig pa'o/_/sngags thams cad ces pa ni hUM dang gang yang rung ba'o/_/de'i spyi'i gzugs ni bskyed pa'i sku gnyis so/_/sku dang gsung dang thugs ni des
[\[31b.4\]]mtshan pa'o/_/de rjes su dran pa ji ltar bsgom zhe na/_sngags kyi rdo rje sku gang yin/_/zhes pa ni dang po'i mgon po dang chung ngu'i 'bras bu bzhi'i sku ste sngags las byung ba'i phyir ro/_/ngag gis zhes pa ni tshigs bcad dang sngags kyis so/_/sku la rnam bsgoms
[\[31b.5\]]pas zhes pa ni rgyas btab nas byin gyis brlabs pa'i sku de dang 'dra bar 'gyur zhes pa'o/_/de gang zhe na/_sngags kyis 'dzin pa lta bur 'gyur/_/zhes te sngags rnams kyi don 'di lta ste/_/de 'dzin pa'i rten du gyur cig ces smon pa'o/_/gong gi dam tshig rjes
[\[31b.6\]]su dran pa las dbye ba ni dam tshig rjes su dran pa'o/_/de la dam tshig ces pa ni rig ma'o/_/de las khu ba dbyung ba cho ga bzhin du 'bras bu 'dod pa'i rnal 'byor pas btung bar bya'o/_/de bdud rtsis mnyes par bya ba dran pa'o/_/de bzhin gshegs pa'i sde bsad na/_/zhes
[\[31b.7\]]pa ni thams cad mnyam pa nyid du byas pa'o/_/dngos grub shin tu zhes pa ni chos kyi sku ste de thob par 'gyur zhes so/_/shes rab ni sbyor ba las byung ba'o/_/de'i pha rol tu phyin pa ni de bzhin nyid do/_/mi 'da' bas na dam tshig ste/_/de rjes su dran pa ji ltar bsgom
[\[32a\]]
[\[32a.1\]]zhe na/_rang bzhin gyis ni 'od gsal mchog_/ces pa ni gzod ma nas dag pa ste/_byed pas ni ma yin no/_/thams cad ni chos de nyid do/_/ma skyes zhes bya ba ni kun brtags kyis so/_/zag pa med pa zhes pa ni 'dod chags la sogs pa
[\[32a.2\]]med pa'o/_/byang chub med cing mngon rtogs med/_/dbyings kyang med cing 'byung ba'ang med/_/ces pa ni rang bzhin gyis 'od gsal ba'i sems de las mi phyed pa'i phyir ro/_/'di ni thun mong gi byang chub kyi sems dran pa'o/_/ma skyes pa shes pa ni de bzhin nyid de 'ja' tshon
[\[32a.3\]]lta bu mi 'gog pa'o/_/de rjes su dran pa ji ltar bsgom zhe na/_rang bzhin gyis ni 'od gsal ba/_/zhes pa ni gong ma ltar ro/_/mtshan ma med pa zhes pa ni shes bya'i ngo bo nyid do/_/de kho na bzhin du gnas pas na mi 'gyur ba nam mkha' bzhin no/_/gnyis med ces
[\[32a.4\]]pa ni zab mo'o/_/gnyis su med min zhes pa ni gsal ba'o/_/de nyid brtan par zlos pa'o/_/shin tu dri med nam mkha' bzhin/_/zhes so/_/de gnyis su med pa'i ngo bo dran pa'o/_/zhe sdang gi rigs la sogs pa ni mi bskyod pa la sogs pa'o/_/de'i mchod pa ni mA
[\[32a.5\]]ma kI la sogs pa ste/_de rjes su dran pa ji ltar bsgom zhe na/_bud med sems ni rab brtan pa/_/zhes pa ni legs par bslabs shing ldog pa med pa'o/_/de yang 'khor lo ldog pas na lo grangs bcu gnyis lon pa'o/_/rigs kyi sbyor ba rab bsgoms te/_/zhes pa
[\[32a.6\]]ni gong ma ltar rang gi rigs kyi bu mos bar ma'i bsnyen sgrub bzhis byin gyis brlabs la/_bdag gi khu ba mchod pa dran par bya ba la de skad ces bya'o/_/de rnams kyang bcu drug dang /_bcu gcig dang /_brgyad du shes par bya'o/_/da ni rim pa gnyis la gzhol ba'i phan yon
[\[32a.7\]]gnyis gsungs pa/_'dis ni zhes pa la sogs pa'o/_/de bzhin gshegs pa'i sku zhes pa ni sku rdo rje'i rang bzhin mtshan dang dpe byad kyis yang dag par brgyan pa'i sku'o/_/rdo rje 'dzin pa'i thugs dang zhes pa ni thugs rdo rje'i rang bzhin ye shes dpag tu med pa bsags pa'i thugs so/_/
[\[32b\]]
[\[32b.1\]]chos 'dzin mchog gi gsung dag kyang /_/zhes pa ni gsung rdo rje'i rang bzhin te/_zab cing snyan pa la sogs pa'i dbyangs kyis 'gro ba so so'i yid tshim par byed pa'o/_/tshe 'di nyid la thob par 'gyur/_/zhes pa ni nyin mtshan du sbyor ba mi zhan pa ste gzhan ni ma gtogs so/_/
[\[32b.2\]]sku dang gsung dang thugs kyang 'grub/_/ces pa ni de dang 'dra ba ste rigs 'dzin pa'o/_/gzhan phra mo zhes pa ni mi snang ba la sogs pa dang las kyi khyad par ro/_/rdo rje gsum ni gang du yang mi phyed pa ste/_de ltar 'og gi rim pa bsgom pas na/_bzlas pa tsam gyis shes pa ni bar
[\[32b.3\]]ma'i rim pas so/_/gzhan ni bshad zin to/_/le'u bdun pa'i 'grel pa'o//_//da ni le'u brgyad pa las dang po mchod pa gsol ba gdab pa gsungs pa/_de nas zhes bya ba la sogs pa'o/_/dkon mchog dpal zhes pa ni tshogs rdzogs pa las don
[\[32b.4\]]'byung ba'i phyir de zhus pa'o/_/sku dang gsung dang thugs kyi bdag po de nyid pas dbang phyug dam pa ste/_de nyid rdo rje 'dzin pa chen po'o/_/de nyid la bstod pa 'dis mchod pa bshad pa'i don du gsol ba btab po zhes so/_/rdo rje thams cad 'byung ba'i gnas su gyur pas na
[\[32b.5\]]rdo rje snying po'o/_/'dir 'gro bar bya bas na theg pa chen po'o/_/gang ltar spyad kyang dmigs pa med pas nam mkha'i sbyong ba chen po'o/_/sgo gsum nas skyon med pas na kun du bzang po'o/_/phyi rol pa'i mchod pa las khyad par du gyur pas na mchog go/_/rnam par
[\[32b.6\]]snang mdzad la sogs pa'i spyi'i gzugs su gyur pas na rgyal mchog go/_/'dod chags la sogs pa rnams rdo rje theg pa'i lam du ston par byed pas na nam mkha'i dbyings dang mtshungs pa'i mchog ste skyon thams cad dang bral ba'o/_/dang po'i sems dpa' bas na rgyal bzhi'o/_/
[\[32b.7\]]thar pa ni dngos grub chen po'o/_/de'i lam ni rim pa gnyis so/_/de rab tu ston pa zhes so/_/nyan thos la sogs pa la khyab par gnas pas na theg pa gsum gyi lam la gnas pa'o/_/bgrod bya thams cad kyi bdag nyid pas na sangs rgyas skal can no/_/glo bur ba dang bral bas na dag
[\[33a\]]
[\[33a.1\]]pa'i bdag po'o/_/mi rnams kyi nang na rigs la sogs pa phul du byung bas ni mi mchog go/_/don dam par mi 'gyur bas ni byang chub sems te chos kyi sku'o/_/mtshan dang dpe byad kyis rgyas pa'i spyan mnga' ba ste longs spyod rdzogs pa'o/_/lan bcu
[\[33a.2\]]gnyis la sogs pa chos kyi 'khor lo bskor ba ste sprul pa'i sku'o/_/de yang sku dang gsung dang thugs shin tu dag pa'o/_/de lta bu rdo rje theg pa che la zhes gong ma ltar ro/_/da ni de nas zhes bya ba la sogs pa mchod pa bshad par khas 'che ba gsungs pa/_dus gsum du yang mi 'gyur
[\[33a.3\]]ba'i ngo bo bas na/_thams cad nam mkha' yig chen po/_/zhes bya ba'o/_/kun gyi dbang phyug tu gyur pas na kun bdag go/_/rdo rje nyid rin chen te de 'dzin pa'o/_/de bzhin gshegs pa thams cad kyis chos kyi rgyal por dbang bskur bas na thams cad dbang bskur kun don no/_/des
[\[33a.4\]]de bzhin gshegs pa'i mchod pa'i mchog bshad ces sbyar ro/_/de ji lta bu zhe na/_rdo rje mi phyed gsum gnas pas/_/zhes pa ni mchod pa de yang sku dang gsung dang thugs las mi phyed par gnas pa'o/_/des mchod na skal ba mchog dang ldan pas na sku dang gsung dang thugs skal mchog
[\[33a.5\]]rgyal ba 'byung ba zhes bya'o/_/dang po mchod pa'i rig ma gsungs pa/_bu mo zhes pa la sogs pa'o/_/bu mo gzhon nu ni lang tsho ma nyams pa'o/_/mig bzang bsal zhes pa ni phra la ring ba rtog pa med par blta'o/_/gzugs bzang ba dang gzhan pa nyid brgyan
[\[33a.6\]]te des brgyan pa ni zhes so/_/nyi shu rtsa lnga lon pa zhes pa ni lha'i rang bzhin no/_/byol song las brtag ces ni mar byol zhing yang song ba ste mya ngan sog le ltar yod kyi rab tu gzung ngo zhes so/_/da ni gnas phyi'i tshul du dag par bya ba gsungs pa/_sa
[\[33a.7\]]phyogs zhes bya ba la sogs pa'o/_/sa phyogs gtsang ba ni yid gtsang ba'o/_/skye bo 'dus pa spangs pa ni rnam par dben pa'o/_/rgyal ba'i bdag skyed ces pa ni rgyal ba skyes pa'i sa'o/_/zhi ba'i gnas ni nyan thos kyi gnas so/_/gnas der stegs bu gru bzhi pa la chu'am bshang gci la sogs pa byugs shing byi dor
[\[33b\]]
[\[33b.1\]]byas nas rgyal ba mchod par bya'o zhes so/_/da ni bar ma'i 'bras bu bzhis dag pa'i rig ma rigs lnga dang ldan par bya ba gsungs pa/_nu ma'i bar zhes pa la sogs pa gsungs pa'o/_/nu ma'i bar zhes pa ni snying ga ste/_der hUM dang rdo rje las gyur pa'i mi bskyod pa dgod pa'o/_/klad pa
[\[33b.2\]]rgyas kyi bar zhes pa ni mgo dbus te/_oM dang 'khor lo las gyur pa'i rtag pa dgod pa'o/_/cho ga shes pas zhes bya ba ni 'bring po'i bsnyen sgrub yan lag bzhi shes pa'o/_/rkang pa zhes pa ni brla gnyis te/_ha dang ral gri las grub pa'i don yod grub pa dgod pa'o/_/lte ba
[\[33b.3\]]rked pa zhes pa lte ba nas dkris pa ste/_der swA dang rin po che las byung ba'i dkon mchog dpal dgod pa'o/_/gsang ba zhes pa ni der AHdang pad+ma las byung ba'i 'od dpag med dgod do/_/rgyal ba'i sras zhes bya ba ni rgyal ba dang de'i sras ni rgyal ba'i sras te lhag par mos pas
[\[33b.4\]]gnyis pa yang dgod pa'o/_/de bas na bar zhes pas ma bshad pa rnams bsdus pa'o/_/rigs lnga rnams ni zhes pa ni rigs lnga'am cha shas dgod par bya'o zhes so/_/bar ma'i lha mo la yang ye shes sems ma bsgom par gsungs pa/_nam mkha'i dbyings zhes bya ba la
[\[33b.5\]]sogs pa'o/_/ye shes rgya mtsho zhes pa ni byin gyis brlabs pa'i shes rab po/_/bdag nyid ces pa ni bdag nyid dang 'dra bas so/_/zla ba'i steng du shes rab ma'i snying gar bsgom par bya'o zhes so/_/rang gi rig ma dang tha mi dad pas na de skad de/_gzhan rnams la de ltar ma
[\[33b.6\]]yin par shes par bya'o/_/da ni rdo rje dang pad+ma dag par byas pa'i de ma thag tu rang gi lha mo las bsdu ba gsungs pa/_zhi ba zhes pa la sogs pa'o/_/zhi ba rdo rje 'dzin pa ni rnal 'byor pa'o/_/de 'dod pa ni sbyor ba'o/_/bsdu ba dag kyang rab tu bya/_/zhes pa ni phyi rol du gnas
[\[33b.7\]]pa bde ba'i rgyu ma yin pas na rang gi rig ma la bsdu ba'o/_/de nyid kyi khyad par gsungs pa/_rin chen zhes pa la sogs pa'o/_/rin chen sna bzhi in+d+ra nI la dang lnga'o/_/mchod rten ni de las grub pa'i gzhal yas khang 'od zer 'phro bas brgyan pa bsams na zhes so/_/ji skad
[\[34a\]]
[\[34a.1\]]du/_mchod rten sangs rgyas thams cad kyi/_/bzhugs gnas pho brang yin par bshad/_/ces so/_/der ye shes rgya mtsho dus gsum gyi sangs rgyas dang sems can gyi gnas de ji skad du gsungs pa'i rim pas bsam par bya'o zhes so/_/de dag thams
[\[34a.2\]]cad kyang 'di nyid las shes par bya'o/_/da ni chen po'i 'bras bu bzhi dag pa'i de ma thag tu gsang ba'i mchod pas mnyes par bya ba gsungs pa/_bdag gi zhes pa la sogs pa'o/_/bdag ces pa ni rang gi lha mo'o/_/de'i ba spu'i bu ga las spro zhes so/_/mkhas pas
[\[34a.3\]]zhes bya ba ni sa bon la sogs pa'i rim pa shes pa'o/_/ut+pal dag pa zhes pa ni gzugs kyi rdo rje ma la sogs pa'o/_/pad+ma lnga ni gzugs kyi rdo rje ma la sogs pa lnga ste de'i yongs su rdzogs pa gsungs so/_/dzA ti rnam gsum ni skye gnas gsum la khyab pa'i chos kyi rdo rje
[\[34a.4\]]ma'o/_kar+Ni ka ni spyan ma'o/_/mal+li ka ni mA ma kI'o/_/yU thi kaM ni gos dkar mo'o/_/ka ra bI ra ni sgrol ma'o/_/de'i mchod pa'i sprin spro bar bsam pa ni nang du tshud pa'i shugs kyis gsang ba'i mchod pa kun gyis rab tu mchod ces so/_/ji lta ba bzhin du bzung ba ma yin te/_
[\[34a.5\]]ji skad du/_'di la me tog ces brjod pa/_bud med gzhon nu'i nam mkha'i khams/_/zhes so/_/des gang la mchod ce na/_dpag tshad ces pa la sogs pas rten dang brten can gyi 'khor lo gsungs pa/_ngos re zhing yang dpag tshad brgya'i khyon tsam du 'khor lo'i dkyil 'khor
[\[34a.6\]]zhes pa ni rnam par snang mdzad las byung ba'o/_/rnam par mkhas pa ni sa bon la sogs pa'i rim pas brtag par byas la/_der rigs rnams zhes bya ba ni lha rnams kyis rab tu dgod par bya'o/_/lha rnams kyang ji lta bu zhe na/_pad+ma zhes pa la sogs pa'o/_/de rnams kyi
[\[34a.7\]]mtshan ma bsgom pa'o/_/'khor lo'i dkyil 'khor gyi khyad par yang gsungs pa/_dpag tshad ces pa la sogs pa'o/_/blo'i khyad par gyis tshad dpag tu med par bsgom pa'i phyir ngos re re la dpag tshad bye ba tsam la dbyibs gru bzhi pa sgo bzhi la sogs pa ni shin tu mdzes
[\[34b\]]
[\[34b.1\]]pa'i mchod rten rin po che sna bzhi dang in+d+ra nI la la sogs las grub pa shel sgong lta bur gsal zhing dri ma med pa/_rigs lnga la sogs pa'i lha rnams mchod pa'i gnas su bsgom pa la mchod ces so/_/phyi'i mchod pas kyang mnyes par bya ba gsungs pa/_'dod pa'i
[\[34b.2\]]yon tan ces pa la sogs pa'o/_/'dod pa'i yon tan lnga zhes pa ni phyi rol gyi gzugs sdug pa la sogs pa dang /_pi wang la sogs pa dkrol ba'i rdzas dang /_a ka ru la sogs pa'i spos dang /_tshod ma sna tshogs pa'i zas dang /_dar la sogs pa gos kyi khyad
[\[34b.3\]]par rnams kyis zhes so/_/de la zhes pa ni 'khor lo de la'o/_/reg bya'i khyad par dang gzugs kyi khyad par la sogs pa ni rin chen na bza' ste dar la sogs pa rin po che sna tshogs kyis spras pa'i gos sam/_sogs kyi sgras bsdus pa gser gyi gdu bu 'phra can nam/_
[\[34b.4\]]gser gyi gdu bu mu tig gi 'bras bu can nam/_gser gyi dbu rgyan rdo rje'i rtse bran can nam/_gdugs gser gyi yu ba can la sogs pas byang chub 'dod pa'i rnal 'byor pas rtag tu mchod ces so/_/mchod pa rnam lnga zhes pa ni me tog dang /_mar me dang /_dri chab dang /_bdug
[\[34b.5\]]spos dang /_lha bshos so/_/de nyid ye shes sems dpa' las byung ba'i phyir 'jig rten pa dang thun mong ma yin pas na mchog go/_/des rtag tu ni dus bzhir ro/_/lha rnams mnyes par bya zhes so/_/da ni bum pa'i dbang thob pa'i slob mas gsang ba'i dbang gi rig ma bla ma la dbul
[\[34b.6\]]ba gsungs pa/_rin chen zhes pa la sogs pa'o/_/de la rin chen zhes pa ni thabs kyis ster ba'i man ngag go/_/de'i 'byung gnas ni na chung ste bu mo mchog go/_/de la rin chen sna tshogs kyis brgyan nas gsang ba'i dbang bskur bsgrub pa'i tshe snang ba rab tu bsgrub pa'i phyir
[\[34b.7\]]bla ma la yon rin chen rnams dang bcas pa phul la zhes so/_/rin chen rnams kyang gang zhe na zhing 'di zhes pa la sogs pa'o/_/zhing 'di zhes pa ni nam mkha'i gtos so/_/rin chen sna bdun gyis zhes bya ba ni/_'byung khungs kyi'am 'khor los sgyur ba'i'o/_/
[\[35a\]]
[\[35a.1\]]de la rnal 'byor la mkhas pa dag gis yongs su bkang la thun mong dang phyag rgya chen po'i dngos grub 'dod pas/_sbyin pa'i phyir zhes pa ni sbyin pa'i pha rol tu phyin pa yongs su sbyang ba'i phyir/_nyin re shes rab can zhes pa ni rjes su mthun pa'i phyag rgya sbyor ba shes pas
[\[35a.2\]]cung zad las mtshon te dbul ba'o/_/ji skad du/_byang chub sems dpa'i kun du rtog_/dge ba'am gal te mi dge ba/_/gal te sems kyi dbang gyur pa/_/de yi bkra shis sems de 'gyur/_/zhes so/_/da ni yan lag gi skabs su 'dod pa'i sbyor ba yang mchod par
[\[35a.3\]]gsungs pa/_bdag po zhes pa la sogs pa'o/_/de yang 'khor lo'i bdag po phyag mnyam par gzhag la rtag pa la sogs pa'i sangs rgyas kyi dkyil 'khor gyi dbus su 'dod chags blo can zhes pa ni 'dod chags rnam par dag pa'i blo dang ldan pas gong ma'i sangs rgyas la
[\[35a.4\]]reg pa'i sbyor ba zhes pa ni dbang po gnyis reg pas sbyor ba'i bde ba des sangs rgyas thams cad dang thun mong du sbyar nas dbul bar bya'o zhes so/_/da ni bstod pa'i mchod pa de ma thag tu bdud rtsi mchod pas mnyes par bya ba gsungs pa/_nam mkha'i dbyings kyi dbus gnas par/_/
[\[35a.5\]]zhes pa chos 'byung ba'i nang gzhal yas khang brtsegs pa'i dbus na gnas pa zhes so/_/dkyil 'khor bkod pa zhes pa ni rtag pa la sogs pa bsgom par bya ba'o/_/de'i dbus su de bzhin gshegs pa bdag gi lus zhes te bdag rang gi lha'i gzugs su bsgoms pa/_bla ma de
[\[35a.6\]]rnams la bshang dang gci bas mchod ces te/_'og nas 'byung ba'i rlung la sogs pa'i rim pas dag pa'i zhes so/_/gsang ba'i dbang bskur ba'i cho ga gsungs pa/_bzhin bzangs zhes pa la sogs pa'o/_/bzhin bzangs ni shin tu mdzes pa gong gi rin chen 'byung gnas snang ba
[\[35a.7\]]bskyed pa'i rkyen no/_/ji lta bu zhe na/_skal ba mchog ldan la zhes pa ni skal ba dang ldan pa snod du rung bar byas pa'o/_/ji skad du/_sngags las byung ba'i mig rings mo/_/me tog bcas shing khu ba 'byung /_/zhes so/_/byin gyis brlabs kyi gnas bsams te/_/zhes pa ni
[\[35b\]]
[\[35b.1\]]bla mas tha mal pa'i nga rgyal spangs nas byin gyis brlabs la mnyes par bya ba'i phyir de nyid mchod pa rab tu brtag ces so/_/slob mas ci bya zhe na/_mig bzang zhes bya ba ni phyogs med par blta ba'i mig bzang ste slob ma'o/_/brtan pa'i blo dang ldan pas zhes pa ni thams cad mnyam pa nyid kyi
[\[35b.2\]]blo dang ldan pa'o/_/des khu ba blangs nas bza' bar bya zhes pa ni rang gi zhing dag par bya ba'i don du de bzhin gshegs pa rnams zla bar zhu ba'i dngos por brtags la bza' bar bya'o zhes so/_/da ni de rnams kyi phan yon gsungs pa de ni zhes pa la sogs pa'o/_/mchod pa'i bdag
[\[35b.3\]]po gang zhe na/_sngags rnams thams cad kyi zhes te de bzhin gshegs pa rnams so/_/ji lta bu'i mchod pa zhe na/_sku gsung thugs kyi mchod pa ste/_/zhes te/_de rnams dang mi phyed par gnas pa gong du gsungs pa rnams so/_/des gang byed ce na/_ye shes rdo rje
[\[35b.4\]]gsang chen gyi/_/zhes pa ni dngos grub kyi bdag po ste rdo rje 'chang chen po'o/_/de'i dngos grub ni/_sngags rnams dngos grub byed par gsungs/_/zhes te thun mong dang phyag rgya chen po'o/_/bshang gci dam tshig ni mtshon pa tsam ste gzhan rnams kyang ston par byed pa'i gzhung
[\[35b.5\]]gi le'u ste brgyad pa'o/_/le'u brgyad pa'i 'grel pa'o//_//da ni kha zas sbyang ba'i de ma thag tu las gnyis kyi don bya ba bsrung ba'i dam tshig gsungs pa/_de nas zhes bya ba la sogs pa'o/_/rgyal po rdo rje 'dzin pa zhes pa la sogs pa'i tshigs bcad gcig ni
[\[35b.6\]]bshad zin to/_/dam pa kun gyis bshad ces bya bar sbyor ro/_/ji lta bu zhig bshad ce na/_sku dang zhes pa la sogs pa'o/_/sku gsung thugs longs spyod pa zhes pa ni de rnams dang dbyer mi phyed par longs spyod pa'o/_/de gang zhe na/_dkyil 'khor rdo rje mi phyed gsum/_/
[\[35b.7\]]zhes te las kyi 'khor lo'o/_/de gang zhe na/_sangs rgyas ye shes can rnams kyi/_/zhes te mi bskyod pa la sogs pa'o/_/de nyid kyang rig pa'i lha las byung bas na gsang chen no/_/las kyi skyon dag par 'gyur bas na nyams dga' ba ste de bshad do zhes pa'o/_/bsam gtan gyi las kyi
[\[36a\]]
[\[36a.1\]]rim pa gsungs pa/_nam mkha'i dbyings zhes bya ba la sogs pa'o/_/nam mkha' dbyings ni chos 'byung ba'i dbus su/_sangs rgyas dkyil 'khor zhes pa ni rtag pa las byung ba'i gzhal yas khang bsgom par bya'o/_/mi bskyod rdo rje rab bsgoms nas/_/zhes
[\[36a.2\]]pa ni dang po'i mgon po la ji skad du gsungs pa'i cho gas mi bskyod pa phyag tu rdo rje dang ldan pa dang po'i sbyor bas bsgom par byas la/_dkyil 'khor gyi 'khor lo rdzogs pa'i rnal 'byor pas ma rungs pa'i bsgrub bya dngos po bzhi yis bzlog par ma rungs pa rnams kha sbyar dbye ba'i cho
[\[36a.3\]]gas srung ma dang phral nas gnas pa las rang gi ba spu'i bu ga las rgyu sngon du song ba las/_'od 'phro mang po 'bar ba dang /_/'od zer sna lngas rab tu dgang /_/zhes so/_/ci 'dra ba'i 'od zer zhe na/_dus gsum 'byung ba'i sangs rgyas rnams/_/zhes bya ba ni de rnams
[\[36a.4\]]shin tu khro zhing gtum pa'i cha byad can du bsgoms nas des bsgrub bya me'i dkyil 'khor la gnas pa la phyag gi rdo rjes phye mar brlag ces so/_/de ltar bsgoms pa'i phan yon gnyis pa gsungs pa/_sku gsung thugs zhes pa la sogs pa'o/_/de lta bu sku gsung thugs kyis
[\[36a.5\]]longs spyod rdo rjes med par byas pa'i bsam gtan mchog de la yang dang yang du goms par byas na sgrub pa po de thugs kyi dngos grub thob par 'gyur zhes pa ni bdag nyid bcom ldan 'das mi bskyod par 'gyur ba'o/_/ji skad du/_sbyor ba goms par brtan byas na/_/bdag nyid
[\[36a.6\]]zhe sdang rdo rjer 'gyur/_/zhes so/_/bsgrub bya 'di ji ltar dag par 'gyur zhe na/_rdo rje gsang ba zhes bya ba la sogs pa'o/_/rdo rje gsang ba zhes bya ba ni las kyi lam dag pa'i gsang ba 'di lta bus zhes so/_/sems can thams cad ces pa ni sdang ba rnams sbyor ba des bsad na ni/_
[\[36a.7\]]mi bskyod sangs rgyas zhing dag tu/_/zhes pa ni mngon dgar ro/_/der rgyal ba'i sras rnams skye bar 'gyur/_/zhes pa ni der skye ba'i sbyor bas 'phangs pa'o/_/'di ni zhe sdang gi rigs kyi dam tshig de kho na'o zhes pa ni mi bskyod pa'i dam tshig ste gzhan rnams la yang khyab pa kho
[\[36b\]]
[\[36b.1\]]na yin no/_/ma byin par len pa'i rnam par dag pa gsungs pa/_de nas zhes pa la sogs pa'o/_/ma byin par len pa mya ngan las 'das pa bsgrub pa ni ye shes thar pa rab tu sgrub pa'o/_/de'i skyon gyis ma gos pa nyid kyis na ngo bo nyid gtsang gos pa med pa'o/_/de nyid byang chub
[\[36b.2\]]kyi spyod pas te/_des sangs rgyas dang byang chub sgrub par byed pa'i phyir ro/_/de bas na yang dag pa'i dam tshig de bka' stsal to zhes pa'o/_/nam mkha'i dbyings kyi dbus gnas pa/_/zhes pa ni gong ma bzhin du'o/_/rdo rje dkyil 'khor zhes pa ni gang gis kyang mi phyed pa'i
[\[36b.3\]]gzhal yas khang bsgom par bya zhes so/_/rnam par snang mdzad rab bsgoms te/_/zhes pa ni gong gi sbyor ba lta bus bsgoms nas sbyor ba gnyis pas/_sangs rgyas thams cad rnam par bsgom/_/zhes so/_/de nas ser sna'i yo byad mi mkho ba rnams kyang 'dzin pa yi
[\[36b.4\]]dgas kyi 'gro ba las bzlog pa'i phyir rin chen kun gyi ste/_pad+ma rA ga la sogs pa'o/_/de'i sbyor ba ste ting nge 'dzin gyis so/_/rdo rje gzugs zhes pa ni sangs rgyas la sogs pa'i gzugs su rab tu brtags la/_des ser sna can gyi nor thams cad phrog par bsgom mo/_/
[\[36b.5\]]gang gis she na/_rdo rje gsum du rnam bsgom na/_/zhes te rang gi sa bon las 'phros pa'i rdo rje gsum gyis nor phrogs nas sems can la sbyin zhing bde bar gshegs pa rnams la dbul bar bsams pas rang dang gzhan dag par 'gyur ba'o/_/nor gyi rgya mtsho zhes pa la
[\[36b.6\]]sogs pa ni de'i phan yon gsungs so/_/nor gyi rgya mtshos gang ba ni nor phun sum tshogs pa dang ldan pa'o/_/de nyid kyis na/_yid bzhin nor bu 'dra bar 'gyur/_/zhes te sbyin pa gtong zhing bde bar gshegs pa mchod kyang zad pa med pa'o/_/rgyu des phyis sangs rgyas kun
[\[36b.7\]]gyi sras te byang chub sems dpa' 'am/_thub pa skyes bu mchog ste sangs rgyas rnams su 'gyur ro zhes so/_/ji skad du/_byang chub sems dpa'i kun du rtog_/dge'am gal te mi dge ba/_/gang phyir sems kyi dbang gyur pas/_/de yi bkra shis sems de 'gyur/_/
[\[37a\]]
[\[37a.1\]]zhes so/_/'di ni rigs kyi rgya mtsho thams cad ces pa ni zhe sdang la sogs pa'i rigs kyi rnal 'byor pas bya ba mi 'gal bar shes par bya'o/_/khyad par du shes pa ni gti mug gi rigs kyi dam tshig yang dag pa nyid du shes par bya'o zhes so/_/log par g.yem
[\[37a.2\]]pa'i rnam par dag pa gsungs pa/_de nas zhes pa la sogs pa'o/_/'dod chags nyid dag na lam dag par 'gyur bas na 'dod chags thar par bsgrub pa'o/_/thun mong du ma gyur pas na gsang ba dag pa'o/_/gzung 'dzin dang bral bas na dmigs pa med pa ste/_de lta bu'i dkyil
[\[37a.3\]]'khor bka' stsal to zhes pa'o/_/nam mkha'i dbyings kyi dbus gnas pa ni gong ma ltar ro/_/der don thams cad 'byung ba'i phyir na rin chen dkyil 'khor te/_gzhal yas khang bsgom par bya ba'o/_/dpag med tshe ni rab bsgoms te/_/zhes pa ni gong ma'i rim pas so/_/
[\[37a.4\]]sangs rgyas rnams kyis kun du sbyar/_/zhes pa ni ting nge 'dzin gnyis pas 'khor lo bsgom pa'o/_/de yang chags pa can bsngos pa'am gzhan yang rung ste/_rang gi lha mo lta bur bsgoms pa ni bud med lta bur sbyor ba'o/_/de yang phyag rgya bzhi'am bsnyen sgrub bzhir sbyor bas na dam tshig bzhi'i
[\[37a.5\]]sbyor ba'o/_/de bas na khams gsum na gnas pa thams cad bud med kyi rang bzhin dam tshig de ru bsgom pa de ni rdo rje'i tshul mchog ste rdo rje bsgrub pa'i rgyu'o/_/gang gis she na/_dbang po gnyis ni rab sbyar bas/_/zhes bya ba ni sangs rgyas mnyes
[\[37a.6\]]pa'i bsam pa dang /_de nyid brtags pa la sogs pa'i bud med de dag nye bar spyad ces pas so/_/de bas na 'di ni rang dang gzhan dag pa'i rgyu yin pas na tshangs par spyod pa dang mi 'gal ba ste de'i phyir/_'di ni gsang sngags thams cad kyi/_/mi phyed sku gsum bsgom
[\[37a.7\]]pa'o/_/zhes so/_/'di ni 'dod chags kyi dam tshig yang dag pa ste/_sngags pa gzhan gyis kyang bsgom par bya'o/_/brdzun du smra ba'i rnam par dag pa gsungs pa/_de nas zhes pa la sogs pa'o/_/phyin ci log gi brdzun las dgar ba'i las kyis dag pas
[\[37b\]]
[\[37b.1\]]na/_rdo rje sngags kyi don sgrub pa'o/_/brdzun de yang dmigs pa dang bral bas na bdag med ye shes las byung ba'o/_/des gsungs 'di skad bka' stsal to/_/zhes so/_/nam mkha'i dbyings kyi dbus gnas par/_/zhes pa yang gong ma bzhin no/_/der sangs rgyas dkyil
[\[37b.2\]]'khor ni gzhal yas khang bsgom pa'o/_/don yod rdo rje rab bsgoms te/_/zhes pa ni gong ma ltar dang po'i mgon po las bskyed pa'o/_/sbyor ba gnyis pas sangs rgyas thams cad bsgom par bya zhes pa ni gong ma bzhin no/_/des/_brdzun tshig rdo rje stabs gnas pas/_/
[\[37b.3\]]zhes pa ni rdo rje tshig gis brdzun smra ba'i lha'i 'khor lo'i gzugs rnams thams cad bsgom par bya zhes so/_/rgyal ba thams cad ces pa ni de bzhin gshegs pa rnams te/_de brdzun tshig sgyu ma lta bus bslu bar bya'o zhes so/_/gzhan gyi tshig dag par byed pa la'o/_/de ltar
[\[37b.4\]]bsams pa de ni sangs rgyas thams cad kyi ste sangs rgyas thams cad dang 'brel ba'o/_/nam mkha'i gsung dri ma med pa zhes pa ni tshig de nyid kyang dmigs pa dang bral ba'i phyir ro zhes so/_/de ye shes blo can te sangs rgyas rnams so/_/de'i thun mong ma yin pas na gsang ba'o/_/
[\[37b.5\]]sngags kyi dngos grub gnyis thob par byed par bshad ces so/_/'di ni dam tshig 'gugs pa ni don yod grub pa'o/_/de'i rigs kyi dam tshig yang dag pa ste sngags pa gzhan gyis kyang bsgom par bya'o zhes so/_/don ji lta ba bzhin du spro bar bya'o zhes pa ni/_bdag gi bla ma la
[\[37b.6\]]sogs pa'i don du 'gyur na spro bar bya'o/_/tshig rtsub mo la sogs pa'i rnam par dag pa gsungs pa/_de nas zhes pa la sogs pa'o/_/rdo rje mi phyed gsum rgyal ni rdo rje gsum gyi ngo bo'i bde bar gshegs pa rnams so/_/de'i gzhi ni rdo rje 'chang chen po'o/_/des tshig rtsub
[\[37b.7\]]mo la sogs pa yang lam du ston pas na/_rdo rje dngos grub rab ston pas/_/zhes so/_/bka' stsal to zhes sbyar ro/_/nam mkha'i dbyings kyi dbus gnas par/_/zhes pa ni chos 'byung ba la'o/_/dam tshig dkyil 'khor zhes pa ni mi 'da' bas na gzhal yas khang par
[\[38a\]]
[\[38a.1\]]bsgom par bya'o zhes so/_/dkon mchog dpal ni rab bsgom ste/_/zhes pa ni dkon mchog dpal gtso bor gyur pa'i 'khor lo bsgoms te/_de'i 'khor lo'i gzugs kun gyi 'od dag 'phro bar bya'o/_/des 'dul ba'i skye bo rnams la phan pa'i don du rtsub
[\[38a.2\]]pa'i ngag ces brtse ba med pa'i ngag go/_/sogs kyi sgras bsdus pa phra ma dang ngag 'khyal bas kyang phan btags pa'i bsam pas bsnyen na dngos grub thob par 'gyur zhes so/_/'di rnams kyang sngags pa re re dang ldan pas las kyi rgyal mchog la sbyar bar bya'o/_/rang gi lha'i yan
[\[38a.3\]]lag tu shes par bya'o/_/rdo rje bkod pa zhes pa ni de bzhin gshegs pa lnga bsdus pas na bkod pa ste rdo rje 'chang ngo /_/de skad ces bka' stsal to zhes so/_/sems ni bdag nyid kho nas so/_/lus dang ngag ni sems dag pas so/_/de ni de dang de las gsungs so/_/phyin
[\[38a.4\]]ci log gis gzung ba'i sems can rnams 'bras bu mi 'dod pa 'byung ba'i thad kar 'dod pa'i 'bras bu skyed pa ste/_chos thams cad sgyu ma lta bur shes pa'i blo dang bas rang dang gzhan rnam pa'i dbye ba med pa'i mos pa can gyi rnal 'byor pas/_rang gi dam bca' ba'i lam bsgrub
[\[38a.5\]]pa'i phyir rnal 'byor pa ste/_ba lang dang zhing la sogs pa'i phyir ma yin pas nag por mi 'gyur te/_bdag tu 'dzin na gzhan gyi 'du shes 'byung /_/bdag dang gzhan gyi rnam pa'i cha gnyis kyis/_/nyes pa thams cad rab tu skye bar 'gyur/_/zhes pa'o/_/sgyu ma mkhan gyis
[\[38a.6\]]sems can mang po kun bsad par byas kyang de kun bsad pa med ces pa'i lung las kyang rtogs par bya'o/_/de bas na dang po nas rnam par spyod pa ste/_phyis ni de'i 'bras bu'i phan yon la spyod pas na dam tshig ces par ming btags so/_/de bas na kha na ma tho ba las grol na byang chub sems
[\[38a.7\]]dpa'i spyod pa ltar yang mi 'gal ba'o/_/rnam par snang mdzad mngon par byang chub pa spyod pa'i rgyud las kyang /_'di na byang chub sems dpa' thams cad nas thams cad du srog gcod pa spang bar bya'o/_/gzhan du na dkon mchog gsum la gnod pa byed pa mthong phan cad do zhes
[\[38b\]]
[\[38b.1\]]pa la sogs pa bslab pa'i bye brag mang por yang gsungs so/_/de bas na thabs dang bcas pa'i de bzhin nyid kyi las byed pa ni 'gal ba'i las su 'gyur ba ma yin no/_/de bas na thabs thams cad mkhyen pa'i byang chub sems dpa' la smad par bya ba 'ga' yang med do zhes mdo
[\[38b.2\]]las kyang gsungs so/_/de bas na gzhan las kyang /_gang dang gang gis bcings gyur pa/_/drag po'i las ni de dag kun/_/thabs dang bcas pa'i de nyid kyis/_/srid pa'i 'ching las rnam par grol/_/zhes so/_/de bas na le'u 'di'i bshad pa yang ji skad du/_rnam
[\[38b.3\]]bcas dang ni rnam pa med/_/yan lag thams cad yid gsum bdag_/bya ba dang ni dbrog pa dang /_/nyid kyis bzlas shing spro bar bya/_/de ltar zhe sdang gti mug dag_/sa gsum du ni bskyed bya zhing /_/gsang ba dag pas rgyas btab pa'i/_/rdo rje can gyis don byed do/_/
[\[38b.4\]]zhes pa la sogs pa'i phan yon dang bcas pa rgyas par le'u bco brgyad pa las gsungs so/_/da ni rdo rje'i tshig rnams ma 'ongs pa'i skye bos shes par bya ba'i phyir gar gyi tshul du ngo mtshar che ba la sogs pa'i klan ka spang ba yang gsungs pa/_de nas zhes bya ba la sogs pa'o/_/de la dam
[\[38b.5\]]tshig rdo rje zhes pa ni don yod par grub pa'o/_/de'i dpal ni sgrib pa rnam par sel ba'o/_/de la sogs pa byang chub sems dpa' sems dpa' chen po rnams zhes so/_/ngo mtshar du gyur pa ni dam tshig bzhi la'o/_/des rdo rje 'chang ba'i go 'phang thob par rmad du gyur nas
[\[38b.6\]]zhes so/_/rdo rjes smras pa'i tshig ni rdo rje'i tshig ste smras so zhes pa'o/_/de yang gang zhe na/_bcom ldan 'das zhes bya ba la sogs pa'o/_/de bzhin gshegs pa thams cad kyi bdag po zhes pa ni ngo mtshar gyi tshig mi gsungs zhes pa'o/_/ci'i phyir zhe na khams gsum
[\[38b.7\]]las 'das shing zhes te 'dod pa la sogs pa'i khams gsum gyi nyon mongs pa rnam par spangs pa zhes so/_/gos dmar can lta bu'i lta ba ma yin par bstan pa'i phyir/_'jig rten thams cad las 'das pa zhes pa ni/_'jig rten gyi khams thams cad kyi khams gsum
[\[39a\]]
[\[39a.1\]]gyi nyon mongs pa spangs pa'o zhes tshig de nyid 'og tu yang rnam par bsgyur ba ste/_gang la yin zhe na/_de bzhin gshegs pa thams cad dang /_byang chub sems dpa' thams cad kyi 'khor gyi nang zhes te de rnams dang 'gal ba'i tshig gsung ba'i gnas ma
[\[39a.2\]]yin par bstan to/_/'di lta bu'i ngo mtshar gyi tshig gi lam zhes pa ni/_srog gcod pa la sogs pa bdun gyis rang dang gzhan gyi rgyud rnam par dag par byed pa zhes so/_/mi phyed pas na rdo rje'i tshig ste/_ci'i slad du gsung zhes bcom ldan 'das la brgal ba'o/_/dam
[\[39a.3\]]tshig la 'gal bar mthong ba'i gang zag dmyal bar 'gro bar mthong nas de bzhin gshegs pa rnams kyis brgal ba'i lan gsungs pa/_de nas zhes pa la sogs pa'o/_/rigs kyi bu zhes pa ni bod pa'o/_/'du shes ngan pa zhes pa ni dam tshig las som nyi za bar 'du shes
[\[39a.4\]]ngan pa'o/_/de nyid chos ma yin par rtogs pa ni dman pa'i 'du shes te de ma skyed cig pa'o/_/de ci'i phyir zhe na zhes slar brgal ba dang /_lan gsungs pa sngags kyi spyod pa la sogs pa'o/_/de la shes pa dang skyob par ldan pa'i spyod pa ni sngags kyi spyod pa'o/_/de ji lta bu zhe na spyod pa
[\[39a.5\]]mchog go zhes te nyan thos la sogs pa'i spyod pa la ltos nas/_byang chub sems dpa'i spyod pa ni mchog ste/_de la gang gi don du 'gyur na 'gal yang rung ste spyod pa'o/_/de bas kyang mchog tu gyur pa ni sngags kyi spyod pa ste 'gal bar mi mthong ba'i phyir ro zhes so/_/'o na de
[\[39a.6\]]gang gi spyod pa yin zhe na/_de bzhin gshegs pa'i spyod pa'o zhes smras so/_/'gal bar mi mthong ba'i rgyu gsungs pa/_rigs kyi bu zhes pa la sogs pa'o/_/dper na zhes pa ni don nyid dper byas pa'o/_/nam mkha' ni thams cad rjes su song ba ste zhes pa ni de bzhin nyid kyi
[\[39a.7\]]chos thams cad la khyab par bstan to/_/nam mkha'i khongs su gtogs so zhes pa ni/_phung po la sogs pa yang chos nyid las gzhan ma yin par bstan to/_/shes rab kyi pha rol tu phyin pa las kyang /_gzugs las stong pa nyid gzhan ma yin no/_/stong pa nyid las kyang
[\[39b\]]
[\[39b.1\]]gzugs gzhan ma yin no zhes pa la sogs pa rgyas par gsungs so/_/chos nyid kyis dag pa'i chos de gang na yang mi gnas pas mnyam pa nyid du gsungs pa/_chos de dag kyang zhes pa la sogs pa'o/_/khams gsum ma lus mi gnas pas na bcud la mi gnas
[\[39b.2\]]par bstan to/_/'byung ba chen po bzhi la mi gnas so zhes pa ni rten 'brel gyi stobs kyis rlung skye ba la sogs pas snod kyi 'jig rten grub ste/_de la yang mi gnas pa'o/_/ci'i phyir na de bzhin nyid ni nyi tshe ba ma yin pas so/_/chos thams cad kyang de ltar rjes su rig par bya'o zhes
[\[39b.3\]]pa ni/_rang bzhin med par rig par bya'o zhes pa'i don to/_/don gyi dbang de lta bu mkhyen cing zhes pa ni mnyam pa nyid kyis thams cad la khyab pa ste/_de la ni 'gal ba dang mi 'gal ba gnyis su snang ba mi rigs te/_mnyam pa nyid med par thal bar 'gyur ba'i phyir ro/_/
[\[39b.4\]]de lta bu la dgongs pa dang /_de rnams la dga' ba'i sems can gyi bsam pa yang mkhyen nas gdod chos 'chad do zhes so/_/de bzhin nyid kyis dag par brjod pas na nam mkha'i tshig nges par brjod pa'o/_/de bas na dam tshig de dag kyang nam mkha'i rjes su rig par bya'o
[\[39b.5\]]zhes te/_nam mkha' ltar rnam par dag par mos par bya'o zhes so/_/de ltar de bzhin nyid kyis dag par bstan nas/_da ni so sor mi dmigs kyang rten 'brel las 'byung bar gsungs pa rigs kyi bu zhes pa la sogs pa'o/_/gtsub shing dang zhes pa ni smyig ma la sogs
[\[39b.6\]]pa'o/_/gtsub stan ni 'og gi shing ngo /_/mi'i lag pa ni gtsub par byed pa'o/_/de skyed pa'i rkyen gyis dang por drod las du ba 'byung zhing /_de'i rjes la me chung ngu las me lce chen po 'byung bar 'gyur mod kyi zhes pa ni tshogs pa las zhes pa'i don to/_/me de gsum char
[\[39b.7\]]la mi gnas pa ni so sor mi dmigs pa ste/_rang bzhin gyis rnam par gnas pas na rten cing 'brel bar 'byung ba'i stobs kyis skye'o/_/nye bar 'gro ba gsungs pa/_rigs kyi bu zhes pa la sogs pa'o/_/de bzhin gshegs pa thams cad kyi dam tshig ces
[\[40a\]]
[\[40a.1\]]pa ni rnam pa bzhi'o/_/de ltar rjes su rig par bya'o zhes pa ni nyam nga ba'i las kyis mi bzad par ltung ba'i las can gyi bsgrub bya de las bzlog par 'dod pa'i snying rje chen po dang ldan pa'i rnal 'byor pas/_gnyis su med pa'i ye shes kyis zin pa'i cho ga'i thabs kyi bye brag
[\[40a.2\]]ji ltar gsungs pas rgyas btab pas rjes su rig pa ste/_rang dang gzhan rnam par dag par 'gyur ba'o/_/de yang rten cing 'brel bar 'byung ba'i tshul gyis te/_gzhan du na de rnams kyang rnam par bcings pa'i phyir ro/_/da ni 'gal bas las dag pa'i don rig pa las ngo mtshar
[\[40a.3\]]ba'i tshig gsungs pa/_de nas zhes pa la sogs pa'o/_/ngo mtshar du gyur pa ni de bzhin nyid kyis dag pa la'o/_/rmad du gyur pa ni rten cing 'brel ba las 'byung ba'o/_/thabs che zhing skyon med par shes pas dga' ba'i rtags su ngam zhing mig sngon legs par dpyad pa'i sa pad+ma'i
[\[40a.4\]]'dab ma rangs pa lta bu gdangs te 'di skad ces smras so zhes so/_/ngo mtshar rmad du gyur pa'i chos zhes pa ni bshad zin to/_/de nyid kyang dmigs pa med pa'i ye shes tsam du gnas pa na nam mkha' dang ni mtshungs pa'o/_/rnam par mi rtog dag pa zhes pa ni rtog ge ba rnams
[\[40a.5\]]kyis brtag par mi nus shing mtshan ma thams cad dang bral bas na don dam pa'i bden pa'o/_/las shes pa ni lnga pa'i don du blta bar bya'o/_/don dam pa'i bden pa de la sgrib pa'i phyir kun rdzob ste dam tshig bzhi'o/_/de yang mtshan ma med pa'i las so so'i rtsal sgyu ma tsam du 'byung
[\[40a.6\]]ba'i kun rdzob kyis sbyong ba'i phyir ro/_/gnyis su med pa'i ye shes yin yang gzung ba la sogs pas spros pa ni 'khrul pa'o/_/ji skad du/_bdag dang chos su nyer 'dogs pa/_/sna tshogs dag ni gang 'byung ba/_/de ni rnam par shes par 'gyur/_/zhes pa bzhin no/_/don dam
[\[40a.7\]]pa'i de kho na nyid ni don dam pa'i bden pa'o/_/des dag pa'i dam tshig ni srog gcod pa la sogs pa dag pa'o/_/de ston par byed pa'i gzhung ni le'u ste dgu pa'o/_/le'u dgu pa'i 'grel pa'o//_//rim pa gnyis la gzhol zhing phun sum tshogs pa ma tshang ba med pa'i rnal
[\[40b\]]
[\[40b.1\]]'byor pas/_dbye ba'i sgo nas nyams 'og tu ma chud pa dang rang gi lha'i snying po bskul ba'i phyir de'i thabs zhus pa/_de rnams bya ba la sogs pa'o/_/yang 'dus te zhes pa ni le'u dang po la sogs pa'i rim pas so/_/gzhan ni bshad zin to/_/sngags kyi snying pos kun du 'dus pa zhes pa
[\[40b.2\]]ni/_de bzhin gshegs pa rnams ni sngags te/_de'i snying po ni 'dod pa'i 'bras bu 'byin pa'i phyir yi ge gsum mo/_/de nyid du thams cad bsdus pa'i phyir ro/_/de gang zhe na sku dang gsung dang thugs gsang ba bsgrags zhes so/_/de gang la dgos she na/_dngos grub chen po zhes te
[\[40b.3\]]yang dag pa'i ye shes dbang du gyur pa'i rnal 'byor pa ni phyag rgya las skyes pa'i dngos grub pas na chen po'o/_/de'i tshul ni thabs te de bzhin gshegs pa'i snying po bskul ba'o/_/gzhan las khyad par du 'grub pa'i phyir na mchog go/_/mi 'gyur ba'i de nyid rnyed pa las mi g.yo bas na de
[\[40b.4\]]nyid de bshad du gsol zhes pa'o/_/de'i lan bstan pa'i phyir de nas zhes pa la sogs pa'o/_/nyon mongs kun gyi rgya mtsho zhes pa ni rang bzhin gyis nyon mongs pa ste/_srid pa gsum mo/_/de nyid 'dod chags la sogs pa'i chu srin dang /_las la sogs pa'i rba rlabs dang /_skye ba
[\[40b.5\]]la sogs pa'i klong 'khyil ba dang ldan pas na rgya mtsho'o/_/der bying ba'i 'gro ba la chos ston pa'i phyag brkyang nas 'don pas na gtso bo'o/_/nyi ma bye ba phrag brgya'i 'od dang ldan pa'i lcags kyu 'phro bas 'bar ba'o/_/khro bo'i cha lugs 'chang bas spyan rnam par bgrad pa'i phyir drag po rgyas
[\[40b.6\]]pa'i spyan zhes bya ste/_drag shul gyi gnas skabs su thams cad khro bor bstan pa'i phyir ro/_/lus dang ngag dang sems rnams ni/_/zhes pa ni cung zad dag pa'i sku can gyi rnal 'byor pa'i'o/_/de ci zhe na/_sku dang gsung dang thugs rdo rjer bsgom zhes so/_/ji ltar zhe na/_rnam par mi
[\[40b.7\]]rtog ces te tha mal pa'i gzugs la sogs par ro/_/de la dmigs pa la sogs pa'i rnam par shes pas mi dmigs pa ste gzung 'dzin dang bral ba'o/_/de bas na/_gang la mi gnas mnyam pa nyid/_/ces te/_mnyam pa nyid ni nyi tshe ba ma yin te/_rten dang brten pa po
[\[41a\]]
[\[41a.1\]]la mnyam pa nyid med pa'i phyir ro/_/de ltar sku gsung thugs bsgom pa dang ldan pas snying po bskul bar bstan nas/_da ni snying po bskul ba'i rgyu ston pas gsungs pa/_de nas zhes pa la sogs pa'o/_/rang bzhin gyis dag pa zhes pa ni gdod nas ma skyes pa ste
[\[41a.2\]]gnyen po skyes nas ma yin pa'o/_/de nyid pha rol tu phyin pa ste/_rang bzhin gyi shes rab po/_/de nyid sngags kyi tshul te mi phyed pa'i phyir na rdo rje'o/_/de la rdo rje 'dzin pa'i tshul gyis snyoms par zhugs nas zhes pa'o/_/bcom ldan 'das de bzhin gshegs pa thams cad ces bod
[\[41a.3\]]pa'o/_/mi bskyod pa la sogs pa zhes pa ni rang rang gi khams rnam par gnas pa rnams so/_/de nyid kyang rig pa zhes te zhi ba la sogs pa'i sgo nas bskul bas de dang de'i byed pa'i phyir na rig pa'o/_/de bas na de bskul bar byed pa la de skad ces bya'o/_/ji skad du/_so so
[\[41a.4\]]zhi ba sogs bskul bas/_/las byed pa ni rigs par gsungs/_/zhes 'jig rten sgron ma las bshad do/_/de lta bu'i 'khor bye ba khrag khrig brgya stong du ma dang zhes so/_/ci byed ce na sems can gyi don byed pa'i rol pa rab tu ston pa yod de zhes te/_sems can rnams smin pa dang
[\[41a.5\]]grol ba la brtson 'grus dang ldan pa yod kyang zhes so/_/phyogs bcu'i 'jig rten na gang zag 'di lta bu la mi gzigs zhes pa'o/_/ji lta bu zhe na/_'dod pa'i yon tan lnga dag gis rol dgyes pa yongs su spyod pa yod kyang zhes te/_skye ba gcig gis thogs pa'i rnal 'byor
[\[41a.6\]]pa lha mo'i gzugs la sogs pa la zla ba drug la sogs pa'i rim pa dang rab tu spyod pa yod pa'o/_/de la mi gzigs pa'i rgyu gsungs pa/_kye ma zhes pa la sogs pa'o/_/kye ma zhes pa ni ma mgu ba'o/_/'di dag ni zhes pa ni sgrub pa po de'o/_/de bzhin gshegs pa thams
[\[41a.7\]]cad nyid sngags te/_de'i spyod pa ni dkyil 'khor la sogs pa bdun la 'jug pa'o/_/de nyid la tshul zhes bya'o/_/sgyu ma lta bu'i ting nge 'dzin gyis 'dzin pa'i phyir na chos so/_/de rdzogs par gyur to snyam pa ni dgongs pa ste/_gang gi tshe rnam par rtog pa la spyod pa'o/_/de'i
[\[41b\]]
[\[41b.1\]]tshe rnal 'byor pa dag par mi 'gyur te rnam par rtog pa'i rba rlabs ma 'phros pas gzhan la thugs yengs pa ltar mi dgongs na spyan ras kyis mi 'tsho ste zhes pa'o/_/de la rdo rje 'chang chen po spyan ras kyis 'tsho ba'i thabs kyi snying po gsungs pa/_de nas zhes pa la sogs pa'o/_/
[\[41b.2\]]sngags thams cad ces pa ni de bzhin gshegs pa rnams so/_/de rnams kyi snying po ni thugs te de sgrub pa po la dgongs par bya ba'i phyir kun du skul bar byed pa ni snying po'o/_/ji lta bu zhe na/_de rnams kyi rnam par dag pa gsungs pa/_de bzhin gshegs pa zhes pa la sogs
[\[41b.3\]]pas ni sku'i sgo nas dag pa'i oM gsungs te/_sku dang mi 'bral ba nyid kyi phyir na gnyis kyang gsungs pa'o/_/de bzhin du rdo rje 'dzin pa zhes pa la sogs pas ni thugs kyi sgo nas dag pa'i hUM gsungs so/_/chos 'dzin pa zhes pa la sogs pa ni gsung gi sgo nas dag pa'i AHgsungs
[\[41b.4\]]so/_/nyid kyi sku dang gsung dang thugs rdo rje las zhes pa ni rdo rje 'chang ba las rnam par bsgyur ba'i dbye bas go rims bzhin du phyung ba'o/_/tshig gi lam nges par brjod pas zhes pa ni tshig gi brjod pa med pa'i ngo bo la rnam par 'gyur ba'i dbye bas bcom ldan 'das ma gnas su zhugs
[\[41b.5\]]pas sngags bsdus pa ste/_yi ge lnga'i ngo bo gsungs so zhes pa'o/_/de'i mthu gsungs pa/_de nas zhes pa la sogs pa'o/_/sangs rgyas ni mi bskyod pa la sogs pa'o/_/sras ni de'i rigs las skyes pa ste/_rab tu 'dar zhing brgyal bar 'gyur/_/zhes pa ni sgrub pa po la
[\[41b.6\]]mi gzigs pa sngags des dam tshig las bsnyengs pa'i 'jigs pa yod pas na de ltar 'gyur ba'o/_/de nas rdo rje sems dpa' rjes su dran nas dngos grub stsol bar 'gyur ro zhes sbyar ro/_/de bas na gong gi sngags de'i lha'i rnal 'byor du gnas pas de 'dra ba'i mthu dang ldan pa'i
[\[41b.7\]]bar du 'gyur ro zhes ji snyed pa'o/_/de nas zla ba gnyis gcig tu gyur pa'i de ma thag tu hUM las byung ba'i rdo rje hUM dang ldan pas cho ga gnyis pa gsungs pa/_de nas zhes pa la sogs pa'o/_/phyag na rdo rje zhes pa ni rdo rje las gyur cing de phyag na gnas pa ste rdo rje 'chang chen po'o/_/mi 'da' bas na dam
[\[42a\]]
[\[42a.1\]]tshig go/_/nam mkha'i dbyings zhes pa ni chos 'byung ba'o/_/de'i dbus la gnas par zhes so/_/bkod pa'i dkyil 'khor zhes pa ni sangs rgyas thams cad bkod pa'i ngo bo rtag pa las byung ba'i gzhal yas khang pa bsgom par bya zhes so/_/de'i dbus na gnas pa'i
[\[42a.2\]]yi ge hUM zhes pa ni de'i dbus kyi gdan la zla ba gcig pa 'od zer 'phro zhing 'du ba'i sbyor ba las hUM dkar por gyur pa ste cho ga gnyis pa'o/_/rang gi gzugs su rab tu brtag_/ces pa ni de nyid 'od zer 'phro zhing 'du bas rang las 'byung ba'i gzugs su brtag pa'o/_/de gang zhe na/_rdo rje
[\[42a.3\]]'od zer rab tu 'bar/_/zhes te me shel lta bu bum pa dmar skya ba gzugs la sogs pa dang /_rtag pa la sogs pa'i rnam par dag pa'i phyir 'og dang gong gi tshul rtse lnga dang ldan pa/_bum pa la yang hUM dang ldan pa/_phyogs kun nas thub pa'i dbang po'i sku'i 'od zer 'phro ba
[\[42a.4\]]rnam par bsam pa ni cho ga gsung ba'o/_/des so sor kun du rtog pa'i ye shes kyang bstan pa'o/_/le'u bcu gsum pa'i nga rgyal bya ba'i de ma thag tu/_le'u dang po gsang ba las byung ba bstan pa'i phyir gsungs pa sangs rgyas zhes pa la sogs pa'o/_/de la/_sangs rgyas kun
[\[42a.5\]]gyi sku gsung thugs/_/zhes pa ni/_sa bon gyi 'od kyis reg pa'i sangs rgyas rdo rje 'dzin pa'i skur byas pa ni rdo rje gsum las mi 'da' ba'i phyir na de skad de rdo rje sems dpa' las byung ba'o/_/ji ltar byung zhe na/_bsdus te de yis rnam bsgoms na/_/zhes te 'od zer gyi lcags kyus de
[\[42a.6\]]rnams bkug ste/_sa bon la bcug pa ni bsgom pa'o/_/de ma thag tu zhes pa ni zhugs ma thag tu'o/_/de gyur pa zhes pa ni hUM dang ldan pa'i rdo rje gnas gyur pa zhes so/_/de cir 'gyur zhe na/_sku dang gsung dang thugs rdo rje 'dzin pa lta bu rdo rje sems dpa' zhes te rdo rje'i ngo bo dang
[\[42a.7\]]ldan pa mdzes par byed pas na rgyal po che'o/_/lha thams cad kyi snang bar byed pa'i rkyen du gyur pas na kun gyi gtso bo'o/_/thams cad kyi bdag por gyur pas na dbang phyug mchog ste le'u dang po las gsungs pa ltar bsgom par bya'o zhes so/_/da ni zla bar zhu ba'i cho ga rdzogs
[\[42b\]]
[\[42b.1\]]pa'i de ma thag tu rang gi sa bon las rang gi 'khor lo bskyed pa cho ga gnyis pa gsungs pa/_rang gi zhes pa la sogs pa'o/_/rang gi 'khor zhes pa ni rang gi lha'i 'khor lo'o/_/rang sngags kyi zhes pa ni gtso bo'i snying po kho na bskyed pa ste rang rang gi sa bon gyis ma yin no/_/chos kyi dbyings
[\[42b.2\]]las mi 'byung ba'i phyir dang /_sngags gcig bzlas pas thams cad ma bzlas pa'i skyon yin pas na dbye ba nye bar blangs pa'o/_/sngags rnams ni lha thams cad kyi snying po bsdus pa yin zhes te/_gtso bo las byung ba bstan pa'i phyir ro/_/da ni gong du gsungs pa'i bskul ba'i sngags dang
[\[42b.3\]]'brel ba de bzhin gshegs pa'i snying po bskul ba'i thabs gsungs pa/_rang sngags zhes pa la sogs pa'o/_/rang gi sngags las skyes pa'i skyes bu ni lha rnams te/_ji bzhin pa'i cho gas bsgoms nas su zhes so/_/de rnams kyi gnas bzhi rnams su zhes te/_
[\[42b.4\]]mgo dang mgrin pa dang nu ma'i bar dang thugs ka rnams su'o/_/ji lta bu zhe na/_gzugs kyi tshul te 'dod chags la sogs pa'i gzugs te de yang /_zhal gsum tshul du sbyor ba yis/_/zhes te rig ma dang ldan par dkar po la sogs pa'i kha dog gsum du bsgom mo zhes so/_/
[\[42b.5\]]de rnams kyis ni lha rnams kyi phyag rgya bzhi gsungs so/_/rdo rje gsum dang ye shes sems dpa' ni 'da' bar bya ba ma yin pas na rdo rje'i dam tshig go/_/mdor bsdus pa de rtogs par bya ba'i phyir/_de la 'di ni zhes pa rgyas par gsungs pa/_rdo rje mchog ni rdo rje gsum mo/_/
[\[42b.6\]]de'i gsang ba ni de bskyed pa'i cho ga'o/_/ji ltar zhe na/_snying ga'i zhes pa la sogs pa'o/_/de la snying ga'i zhes pa ni mtshon pa tsam ste gzhan yang bsdu'o/_/de rnams su sa bon las byung ba'i mtshan ma'i dbus su zhes so/_/phra mo'i dkyil 'khor zhes pa ni phyag rgya bzhi
[\[42b.7\]]ste/_sa bon dang mtshan ma phra mo las bskyed pa'i phyir ro/_/de bsams la yi ge mchog tu gyur pa'i tshig ni rang rang gi sa bon no/_/de'i dbus su zhes pa ni de rnams kyi thugs kar zla ba'i dbus su rang gi sa bon bsam par bya zhes so/_/de las cir 'gyur zhe na/_rdo rje chen po rtse lnga
[\[43a\]]
[\[43a.1\]]pa zhes te hUM las skyes pa'i rdo rje tha mal pa ma yin pas rdo rje chen po rtse lnga par bsams la/_de'i dbus su yang hUM gis mtshan pa'o/_/de ni zhes pa ni nyin mtshan du'o/_/sbyor ba ni ting nge 'dzin gsum gyis sbyor bas bsgom par bya'o zhes so/_/de ltar skul byed kyi gzhi
[\[43a.2\]]rnam par bkod nas skul byed kyi khyad par bstan pa'i phyir/_rdo rje kyo ba'i zhes pa la sogs pa'o/_/de la hUM las 'phros pa'i thugs kyi rdo rje rlung gi shing rta la gnas pa'i lcags kyu thogs pa ni rdo rje kyo ba'o/_/de la gzhan yang 'phro ba'i phyir na/_rdo rje gsum rnams bsam par bya/_/_
[\[43a.3\]]zhes so/_/des ci byed ce na/_de yi snying gar btab byas te/_/zhes pa ni mi gnas pa'i mya ngan las 'das pa'i dbyings na bzhugs pa'i bde bar gshegs pa sgrub pa po la btang snyoms su gnas pa rnams kyi thugs la brdeg pa ste/_des yongs su dag pa'i lha rnams gong
[\[43a.4\]]ma ltar gyur nas rab tu bskul bar bya'o zhes so/_/'di las gang la dgongs she na/_'di ni rdo rje thams cad kyi/_/sangs rgyas byang chub sgrub pa'o/_/zhes so/_/thugs kyi rdo rje bstan nas sku dang gsung gi rdo rje yang gsungs pa/_'khor lo zhes pa la sogs pa'o/_/
[\[43a.5\]]gong ltar rang rang gi sa bon las skyes pa'i mtshan ma sa bon gyis mtshan pa las 'phros pa'i rlung gi shing rta la gnas pa'i sku'i rdo rje lcags kyus mtshan pa ni 'khor lo kyo ba'o/_/gsung gi rdo rje ni pad+ma'i rigs kyi kyo ba'o/_/rang gi lha'i rnam pa lta bu ni sogs kyi sgras bsdus pa'o/_/de bas na
[\[43a.6\]]rdo rje gsum gyi kyo ba rnam par bsgom zhing lha rnams kyi snying la dgug pa'i don du bskul bar bya'o zhes so/_/sku gsung thugs kyi sprul pa dpag med kyis gar mkhan bzang po ltar 'gro ba'i don byed pa ni rol mo ste thabs de las byung ba'i phyir na 'byung ba'o/_/rdo rje ni zhes pa la sogs
[\[43a.7\]]pas thabs kyi che ba bstan pa'o/_/de las rdo rje thob par byed pa'i thabs kyi gtso bo rdo rje ni tshul mchog go/_/dus ni zhag bdun bar du zhes so/_/tha mal pa'i 'bras bu ni ye shes rdo rje can ni de bzhin gshegs pa'o/_/de'i gsang ba ni sku dang gsung dang thugs te sku gsum mo/_/de sbyor ba
[\[43b\]]
[\[43b.1\]]'dis 'grub par 'gyur zhes so/_/de bzhin gshegs pa rnams kyi spyan ras kyis de'i gong du 'tsho ba'i phyir na/_mchog stsol bas ni rnam par gzigs/_/zhes so/_/rang gi bya ba chad pas bshig par dogs pa'i phyir/_yid ni 'jigs shing skrag gyur nas/_/zhes bya'o/_/
[\[43b.2\]]dam pa'i lung dang mthun par sgrub pa la dgyes pas na/_yid la mgu zhing dga' 'gyur ba'i/_/zhes so/_/de nas gong ma ltar dngos grub rgya chen te phyag rgya chen po ster bar 'gyur ba ni byin gyis brlabs pa'o/_/sangs rgyas byang chub sems dpa' dang /_/zhes pa ni bskul
[\[43b.3\]]bar bya ba'i bde bar gshegs pa sras dang bcas pa'o/_/sngags kyis spyod pa'i don 'grub pa/_/zhes pa ni gong ma lta bu'i sgrub pa po'o/_/rmongs pas 'gal bar byas na ni/_/zhes pa ni bskul ba'i sa las bzhengs pa rnams gal te sgrub pa pos rnam par ma bskul na
[\[43b.4\]]rmongs pa ste 'gal bar byas pa'o/_/gal te bskul bas dngos grub chen po ma ster na rmongs pa ste 'gal bar byas pa'o/_/de yi srog ni der zad 'gyur/_/zhes pa ni de'i srog gi dbang po 'gags pa ste bar ma dor 'gro ba'o/_/snying po bskul ba dang bral ba'i phyir ro/_/theg
[\[43b.5\]]pa'i che ba bstan pa'i phyir gzhan la yang de skad du'o/_/de kho na yang phyag rgya chen po'i dngos grub sgrub pa la sbyar ba bstan pa'i phyir/_de nas zhes pa la sogs pa'o/_/sngags kyi skyes bu ji snyed pa/_/zhes pa ni gong ma ltar dkyil 'khor gyi lha rnams so/_/de rnams kyi gnas
[\[43b.6\]]rnams su rdo rje gsum ni sku gsum thugs gsum mo/_/ye shes ni ye shes sems dpa'o/_/des gang ba zhes so/_/dbang po gnyis kyi sbyor ba yis/_/zhes pa ni rdo rje dang pad+ma sbyor ba thams cad kyi gtso bo ste/_sa la sogs pa'i rim pa ji snyed pa des sbyor bar byed pas
[\[43b.7\]]na der thams cad brtag par bya zhes so/_/sngags pa rnams kyis 'da' bar bya ba ma yin pas na/_sngags kyi dam tshig bsgom pa'o/_/zhes so/_/dbang po gnyis gang dang sbyar zhe na ma rig pa zhes pa la sogs pa'o/_/rig ma ni rang gi rig ma'o/_/bdag po dang 'dra ba'i phyir
[\[44a\]]
[\[44a.1\]]dbang phyug go/_/de'i gzugs brnyan ni legs par slob pa'i phyag rgya'o/_/la zhes pa ni cho ga mang ba'i phyir na tshig mang ba'o/_/rdo rje ni gsang ba'i rdo rje'o/_/de dang sbyor ba ni gsang ba'i pad+ma'o/_/chags la chags pas blta bar bya/_/zhes pa ni shes rab la thabs
[\[44a.2\]]kyis blta ba'o/_/gzhan du rang bzhin gyi 'dod chags chen po la mi slu ba'i 'dod chags kyis rnam par bltas te/_des ji lta ba bzhin du rtog pa las mi 'da' bas na dam tshig dkyil 'khor ro zhes so/_/bcom ldan 'das kyis byang chub ni phyag rgya las skye bas na/_'dzem pa med
[\[44a.3\]]pa'i rnal 'byor pas de dang lhan cig tu sgrub pa po zhes thun mong du gsungs so/_/de nas zhes pa la sogs pa'o/_/de bzhin gshegs pa thams cad kyi ye shes bsdus pa las skyes pas na de bzhin gshegs pa kun gyi sras so/_/sangs rgyas thams cad kyis chos kyi dbang phyug
[\[44a.4\]]tu gnas par bya ba'i phyir na thams cad dbang bskur ro/_/de nyid kyis na sangs rgyas gtso/_/zhes so/_/'jig rten khams ni thams cad ni/_/zhes pa ni thun mong gi lung ngo /_/khyad par gyi lung ni/_bud med ji snyed yod pa kun/_/zhes te gang na de yod pa'i 'jig rten gyi khams na
[\[44a.5\]]de gnas pa rnams phyag rgya chen po zhes pa ni lha mo'i skur bskyed pa'o/_/sogs kyi sgras bsdus pa nye bar sgrub pa la sogs pa ji srid yan lag gnyis dag par bya ba la thug pa'i bar du sbyar nas/_de dag thams cad nye bar spyod/_/ces so/_/de'i de ma thag tu rang gi sa bon gyi
[\[44a.6\]]'od kyis bkug pa'i bde bar gshegs pa zhal du zhugs pa las byung ba'i byang chub sems spro bar gsungs pa/_dbye ba zhes pa la sogs pa'o/_/der spro bya zhes pa ni gsang ba'i gnas su byang chub kyi sems su spros nas le'u bdun pa ltar snang ba ni cho ga dang po'i de nyid
[\[44a.7\]]byang chub las mi 'da' bas na byang chub kyi dam tshig go/_/de'i yon tan gsungs pa/_rdo rje gsum po ni spyi'i mtshan nyid yin pas na nam mkha' 'dra ba'o/_/de lta bu'i byang chub 'thob par 'gyur ba'o/_/byang chub sems ni rgya mtsho zhes pa ni de bzhin nyid do/_/de rtogs
[\[44b\]]
[\[44b.1\]]pa las 'khor ba ji srid kyi bar du gnas pa'i rdo rje sems dpa'i tshe des thob ces so/_/de bzhin gshegs pa'i snying po kun du skul bar byed pa ni bshad zin to/_/de ston par byed pa'i gzhung gi le'u ste bcu pa'o/_/le'u bcu pa'i 'grel pa'o//_//da ni de nas zhes pa la
[\[44b.2\]]sogs pas le'u bcu gcig pa gsungs pa/_de bzhin gshegs pa thams cad kyi rdo rje zhes pa ni yi ge gsum mo/_/de las skyes pa'i rang gi lha ni skyes bu mchog ces bya ste/_de lta bu'i ting nge 'dzin la rdo rje 'dzin pa'i rnam par snyoms par zhugs te zhes so/_/de bzhin
[\[44b.3\]]du rdo rje ni rdo rje gsum mo/_/de'i sngags ni oM AHhUM ngo /_/rig ma dang ldan pa'i skyes bu ni rig pa'i skyes bu ste/_de grub par byed pa'i gzhung ni le'u bcu gcig pa 'di gsungs so zhes bya'o/_/de nyid gsungs pa rdo rje gsum zhes pa la sogs pa'o/_/rdo rje gsum zhes pa
[\[44b.4\]]ni sku rdo rje la sogs pa'i rang bzhin yin pas na mchog go/_/mi 'gyur bas na yi ge'o/_/shes pa dang skyob par ldan pas na sngags te nam mkha'i yi ge'o/_/de nyid kyi phyag rgya chen po zhes pa ni mngon par 'dod pa'i lha'o/_/de rnam par bsgom pa ni zhal du zhugs pa la
[\[44b.5\]]sogs pas so/_/byang chub thams cad ces pa ni bems po dang rtag chad sel ba dang ldan pa'i sku'o/_/de thob pa'i phyir zhes so/_/ye shes rdo rje dag gis bya/_/zhes pa ni gnyis su med pa'i rnal 'byor gyis so/_/de yang zla bar zhu ba dang glu yis bskul ba la sogs pa gzhan du/_/
[\[44b.6\]]rgyas par gsungs pa kun 'di sbyar bar bya'o zhes spyir bstan pa'o/_/sngags kyis byin gyis brlabs pa'i de ma thag tu rang dang gzhan gyi lus ngag yid gsum kun rdzob kyi tshul gsungs pa/_oM ni zhes pa la sogs pa'o/_/oM ni zhes pa ni lus ma grub pa'i mtshan ma'o/_/
[\[44b.7\]]de'i ye shes lnga'i ngo bo yin pas na ye shes snying po'o/_/phyis kyi 'bras bu mchog tu gyur pa las mi slu bas na/_rdo rje sku ni thob byed pa'o/_/zhes so/_/AHni zhes pa ni ngag ma grub pa'i mtshan ma'o/_/de skye ba med par ston pa'i gtso bo bas na byang chub bdag med pa'o zhes
[\[45a\]]
[\[45a.1\]]so/_/hUM ni zhes pa ni yid ma grub pa'i mtshan ma'o/_/thugs kyi rdo rje ni spyi'i mtshan nyid yin pas na sku dang gsung thugs yin te zhes so/_/sems kyi rang bzhin ji lta ba bzhin du rtogs na thams cad cig car du dag par byed pas na rdo rje mi phyed gsum thob pa'o/_/
[\[45a.2\]]zhes so/_/gzhan ni gong ltar bshad par bya'o/_/da ni sna tshogs rdo rje'i bum par gzhal yas khang gi sa bon gsungs pa/_rdo rje dkyil 'khor zhes pa la sogs pa'o/_/dkyil 'khor zhes pa ni gzhal yas khang pa'o/_/rdo rje kun las skyes zhes pa ni rtse gsum pa kha bzhi
[\[45a.3\]]pa/_kha dog sna tshogs pa'i rdo rje rgya gram sna tshogs pad+ma la gnas pa las skyes pa'o/_/de gang du bsam zhe na/_nam mkha'i rdo rje'i dbus su bsam/_/zhes te chos kyi 'byung bar ro/_/rdo rje sprin ni kun skyes pa/_/zhes pa ni rdo rje lta bu'i 'od zer sna tshogs pa de las byung ba'o/_/
[\[45a.4\]]de ru zhes pa ni de'i bum par zla ba la zhes so/_/b+h+rUM bsam mo zhes pa ni dkar po'o/_/de nyid gsungs pa/_de la 'di ni zhes pa la sogs pa'o/_/da ni bzlas brjod kyi cho ga dang 'brel pa yi ge gsum gyi rten gsungs pa/_rdo rje zhes pa la sogs pa'o/_/rdo rje dkyil
[\[45a.5\]]'khor zhes pa ni sku'i dkyil 'khor te de dbyer mi phyed pa'i phyir ro/_/de'i dbus gnas pa ni thugs kar mtshan ma la zla ba'i steng du yi ge oM ni rab tu bsgoms la bzlas brjod bya'o zhes so/_/de bzhin du gsung gi rdo rje yang bems po ma yin pas na gsal ba'i dkyil 'khor ro/_/
[\[45a.6\]]thugs kyi rdo rje yang chos bdag med pa'i rang bzhin yin pas na chos kyi dkyil 'khor ro/_/de rnams kyi thugs kar gong ma ltar yi ge bkod nas le'u bcu gsum par gsungs pa ltar bzlas brjod bya'o zhes te ngag gi bzlas pa'o/_/gzhan du na rdo rje dkyil 'khor zhes
[\[45a.7\]]pa ni rlung gi dkyil 'khor te sred med kyi bus kyang mi shigs pa'i phyir ro/_/de'i dbus gnas par zhes te sku'i rdo rje'i thugs kar mtshan ma la gnas pa'i rlung gi dkyil 'khor gyi steng du zla ba la oM zhes bya ba rab tu bsgoms nas 'jug pa la sogs pa'i rim pas nyis brgya nyi shu rtsa lngar
[\[45b\]]
[\[45b.1\]]rnam par bzlas pa'o/_/de bzhin du dang ba'i rang bzhin gyi phyir na chu'i dkyil 'khor la gsal ba'i dkyil 'khor zhes bya'o/_/khyad par gyi chos dang mthun pa yod pa'i phyir na me'i dkyil 'khor la chos kyi dkyil 'khor zhes bya'o/_/de bas na dbang chen gyi dkyil 'khor ni ye shes sems dpa'
[\[45b.2\]]yin par mngon no/_/ji skad du/_rdo rje gsal ba chos 'khor lo/_/sku gsung thugs dang de nang chud/_/gnas de la ni brtan byas nas/_/ye shes sku 'phros bzlas brjod bya/_/zhes te rdo rje bzlas pa'o/_/rten gyi dkyil 'khor dang cho ga dang po'i mtshams sbyar ba gsungs pa/_
[\[45b.3\]]yi ge zhes pa la sogs pa'o/_/yi ge b+h+rUM gyis gnas bsgoms te/_/zhes pa ni 'khor lo la sogs pa'i rim pas gdan dang ldan par bsgoms te zhes so/_/de nas ci bya zhe na/_rdo rje gsum 'byung bsgom par bya/_/zhes te bar gyi srid pa'i sems gong du gsungs pa ni rdo rje
[\[45b.4\]]gsum ste/_de las byung ba ni de la gnas pa'i sems gsum ste/_/de dbus kyi gdan la babs par bsgoms la bde bar gshegs pa la sogs pa gzigs pa la sogs pa ni gong ma ltar shes par bya'o/_/dam tshig gsum nyid gsang ba ste yi ge gsum mo/_/de las
[\[45b.5\]]byung ba'i phyir de skad do/_/da ni gong du gsungs pa'i yi ge gsum po ho gnyis kyi bar du gnas pa gsungs pa/_snying po zhes pa la sogs pa'o/_/snying po zhes pa ni ho dmar po gnyis te 'dod pa'i 'bras bu 'byin pa'i phyir ro/_/dus gsum gyi sangs rgyas kyi sku gsung thugs zhes
[\[45b.6\]]pa ni de'i mtshan ma ste yi ge gsum mo/_/de mnyes par byed pa ni de ste/_zab pa dang rgya che bas gzung ba ste/_yan lag gnyis kyis 'dod chags chen po rnam par dag pa'i phyir ro/_/da ni le'u drug pa las thabs kyis zhes pa don yi ge gsum las rdo rje gsum bskyed pa gsungs pa/_
[\[45b.7\]]oM ni zhes pa la sogs pa'o/_/oM ni zhes pa ni spyi bor oM las bskyed pa'i 'khor lo'i [(]ste [,]lte [)]bar zla ba la gnas pa'i oM mo/_/de ni phyag mtshan la sogs pa'i rim pas sku'i rdo rje mchog bskyed pa'i sa bon bas na sangs rgyas sku'i mchog ces bya'o/_/gnyis pas ni rnam par mtshan pa
[\[46a\]]
[\[46a.1\]]bstan pa'o/_/AHzhes pa yang gong ma ltar ro/_/sangs rgyas gsung gi lam zhes pa ni gsung nyid lam ste des 'gro bar byed pa'i phyir ro/_/de'i rang bzhin gsung gi rdo rje ste de'i sa bon zhes so/_/hUM zhes pa yang gong ma ltar ro/_/thugs kyi ye shes 'jings
[\[46a.2\]]zhes pa ni thugs nyid ye shes te mang po tshogs pas 'jings so/_/de'i rang bzhin thugs kyi rdo rje bskyed pa'i sa bon zhes so/_/byang chub sgrub pa'i thabs kyi mchog yin pas na byang chub mchog go/_/ye shes rdo rje sprul pa zhes pa ni gnyis su med pa'i ye shes dang ldan pa'i rnal
[\[46a.3\]]'byor gyis sprul pa'o/_/sangs rgyas rgyu dang 'bras bu 'byung /_/zhes pa ni rdo rje sems dpa' dang mi bskyod pa la sogs pa 'byung ba'o/_/sangs rgyas thams cad las 'byung bas na sangs rgyas skyes bu ste/_rdo rje gsum dang gnas la mtshan ma'i byang chub sems dpa'
[\[46a.4\]]dang /_ye shes sems dpa' zhes so/_/de rnams la sngags kyi rig pa zhes kyang bsgrags te/_'dis ma rig pa 'joms par byed pa'i phyir ro/_/de bas na/_rdo rje mi phyed gsum bsgoms pas/_/zhes pa ni sku gsung thugs byin gyis brlabs pa'o/_/dam tshig dag gis
[\[46a.5\]]zhes pa ni mig la sogs pa byin gyis brlabs pa'o/_/ye shes sems dpa' ni rdzogs par 'gyur ba'o/_/sku dang gsung dang thugs kyi dam tshig ces pa ni des mtshan pa'o/_/de kho na nyid ces pa ni mig la sogs pa las mi 'da' ba'i phyir ro/_/ye shes rdo rje ni ye shes
[\[46a.6\]]sems dpa' ste de byin gyis rlob pa'o/_/de rnams mdzes par byas pas rgyal mtshan dang 'dra ba'i phyir dkon mchog dpal te rang gi lha'o/_/rtse gcig pas na ting nge 'dzin to zhes te bsnyen pa'o/_/da ni grub pa'i mtshan ma thob pa'i rnal 'byor pas rig 'dzin la sogs pa'i dngos
[\[46a.7\]]grub sgrub pa'i cho ga'i spyi'i tshig gsungs pa/_dben zhing zhes pa la sogs pa'o/_/dben zhing rab tu nyams dga' ba/_/zhes pa ni gnas ston to/_/sbyor ba 'di ni kun brtsams na/_/zhes pa ni lam gyi rim pa'o/_/rdo rje sku dang gsung dang thugs/_/zhes pa ni 'dra ba zhes tha ma'i
[\[46b\]]
[\[46b.1\]]tshig ste 'bras bu'o/_/zla ba phyed kyis nges par 'grub/_/ces pa ni chung ngu la gnas nas ni sngon gyi tshig ste dus so/_/de la thun mong gi dngos grub thams cad ni brgyad de/_de yang gang zhe na/_rig 'dzin dang /_mi snang ba shes pa dang /_mngon par shes pa dang /_rgya mtsho
[\[46b.2\]]rkang pas bcag pa dang /_mig sman dang /_sngags kyi khyad par gyi sgrub pa dang /_mngag gzhug sgrub pa dang /_las kyi rab tu dbye ba'o/_/de rnams kyang chung ngu'i bsnyen sgrub bzhi la gnas te sgrub pa dang /_dkyil 'khor gyi 'khor lo la gnas te sgrub pa'o/_/de la dang po 'dir rig
[\[46b.3\]]'dzin 'ga' zhig la mig 'bru'i sgo nas sgrub pa'i thabs gsungs pa/_gsal ba'i zhes pa la sogs pa'o/_/gsal ba'i dkyil 'khor zhes pa ni zla ba'i dkyil 'khor te/_ye shes las grub pa'i phyir na dam pa'o/_/nam mkha'i rdo rje dbus su bsam/_/zhes pa ni
[\[46b.4\]]chos kyi 'byung gnas kyi nang gzhal yas khang brtsegs pa'i dbus su zhes so/_/rang gi sngags kyis zhes pa ni dang po'i cho ga bzhi rdzogs pa'i 'og tu yi ge oM du gyur pa'o/_/de la dam tshig bskyed ces pa ni dam tshig sems dpa' ste/_rnam par snang mdzad 'khor lo la sogs
[\[46b.5\]]pa'i rim pas bskyed nas byin gyis brlabs nas zhes so/_/yi ge oM ni snying gar gzhag_/ces pa ni zla ba la gnas pa'i mtshan ma dbus su bsam pa'o/_/'od zer lnga yi sprin chen po/_/zhes pa ni de las kha dog lnga'i 'od zer 'phro bas ji snyed pa'i bde bar gshegs pa thams
[\[46b.6\]]cad la phog pas/_rnam par snang mdzad mchog tu bsgom/_/zhes te thams cad de'i skur byas nas slar bsdus te ba spu'i bu gar gzhug cing yi ge gsum gyi bar du chud pas bzlas pas ji skad du gsungs pa'i yon tan du 'gyur ro zhes so/_/de'i don ni 'di lta ste/_ji skad bshad
[\[46b.7\]]pa'i sgrub pa po bya bar 'os pa tshogs pa'i rnal 'byor pas ting nge 'dzin gsum yan lag dang bcas pa la gzhol zhing brtan par gyur pa'i mtshan ma rnyed nas de'i sbyor ba las gong du gyur pa'i rnal 'byor pa gang yang rung bas rmi lam la sogs pa spyi'i mtshan ma rnyed pas/_ji skad du bshad
[\[47a\]]
[\[47a.1\]]pa'i gnas su 'dzab bzlas pa sngon du 'gro ba'i sa gzhi sbyang ba la sogs pa byas te/_'og nas 'byung ba'i cho gas snod la phab pa'i lhas ri mo'i dkyil 'khor 'brir bcug nas snod rang gi gnas su btang ste byin gyis brlab pa dang /_de mnyes par bya ba dang /_slob
[\[47a.2\]]ma gzhug pa'i rim pas zhugs nas lha rnams kyis bdag la bla mas ji ltar gnang ba ltar dbang bskur bar bsam mo/_/de nas bsrung ba'i 'khor los bgegs bskrad nas/_chos kyi 'byung gnas su rnam par snang mdzad las gyur pa'i gzhal yas khang pa'i dbus kyi zla ba'i gdan la
[\[47a.3\]]ye shes lnga'i cho gas dang po'i mgon po bskyed la/_bar gyi sems 'jug pa sngon du 'gro bas de gnas su zhu ba las lha mo'i glus bskul bas sa bon dang phyag mtshan dang spro bsdu las rnam par snang mdzad du bsgoms nas nye bar sgrub pa la sogs pa'i cho ga ma gtogs pa chos kyi dbyings
[\[47a.4\]]su byin gyis brlabs te/_de'i thugs kar zla ba la gnas pa'i 'khor lo'i lte bar oM bsams nas de'i yi ge gsum gyi bar du chud par bzlas pas/_kha dog sna tshogs pa'i 'od zer 'phros pas bde bar gshegs pa thams cad rnam par snang mdzad kyi skur byas pas bkug nas rang gi ba
[\[47a.5\]]spu'i bu gar btsud/_de bzhin brtan pa'i ngo bor chags par byas shing dus rnam pa bzhir bsgom par bya'o/_/de nas nye ba'i mtshan ma mthong bas dkyil 'khor mchod pa dang 'byung po mnyes par bya ba la sogs pa byas te/_rang gi sbyor ba la lhag par gnas par byas pas ji
[\[47a.6\]]skad du gsungs pa thob par 'gyur ro/_/gnyis pas kyang cho ga'i rim pa 'di ltar bya ste/_gnyis kyi mtha' lta bur shes pa ni khyad par ro/_/phyi ma rnams la yang de kho na bzhin du sbyar bar bya ste/_khyad par gang yin pa ni 'og nas bshad par bya'o/_/'di yis zhes pa ni sbyor ba des so/_/
[\[47a.7\]]sangs rgyas rnam snang mdzad ces pa ni yongs su rdzogs pa'i sku'i rdo rje ste de'i/_rdo rje'i sku ni rgya mtsho dag_/ces pa ni de dang 'dra ba'i sku grub ces so/_/nges par grub ces pa ni che ba lta bu ma yin te sbyor ba des zhag bco lnga na rdzogs par 'gyur ba'o/_/ye shes lnga ldan bsten na ni/_/zhes pa ni/_
[\[47b\]]
[\[47b.1\]]dang po'i mgon po ni ye shes lnga ldan te des rang gi lhar gyur pa'o/_/sangs rgyas sku ni 'dra ba'i mdog_/ces pa ni phyag rgya chen po'i rnam par snang mdzad ma yin pa'o/_/de grub pa'i tshe'i tshad kyang /_rdo rje bskal pa gsum du gnas/_/zhes so/_/de bka' stsal ba'i skabs su sku rdo rje gsang
[\[47b.2\]]ba ste ston pa po'o/_/sku rdo rje ni rtag pa'i sku mang po rnams so/_/de rnams bsdus pa las byung ba'i rig pa 'dzin pa na bkod pa zhes bya'o/_/phyi ma yang de bzhin du sbyar ro/_/yi ge As gsung rdo rje dang mnyam pa'i sgrub pa gsungs pa chos kyi zhes pa la sogs pa'o/_/chos kyi
[\[47b.3\]]'khor lo zhes pa ni chos bdag med par ston pa ste/_snang ba mtha' yas so/_/rang gi sngags kyis skyes bu bskyed/_/ces pa ni yi ge As de bskyed pa'i cho gas rdzogs par byas nas yi ge AHngag gi lam ste/_mgrin par zla ba la mtshan ma'i dbus su bzhag ste zhes so/_/
[\[47b.4\]]'od zer lnga pa zhes pa ni de las 'phros pa'i 'od zer sna lngas so/_/rdo rje mchog ni so sor rtog pa'i ye shes so/_/de nyid 'jig rten thams cad kyi bdag por gyur pas na 'jig rten dbang mchog go/_/de bsgoms pa ni sa bon gyi 'od zer gyis sprul pa bsdu zhing gnas brtan pa'i
[\[47b.5\]]ngo bor chags par bya'o/_/de nyid gsungs pa/_dam tshig ye shes rdzogs bya ste/_/zhes pa ni dam tshig dang ldan pa'i rnal 'byor pas ye shes kyi rang bzhin snang ba mtha' yas bskyed nas tshig gi dam tshig ces pa ni mi 'da' bas na A'o/_/'od zer sna lnga dang ldan pas na lnga'i
[\[47b.6\]]mchog go/_/chos kyi tshig gi lam ni kha ste mgrin par gnas pa'o/_/des ni gong ltar rdo rje chos ni bsgrub par byas pas ji skad du gsungs pa'i yon tan du 'gyur ro/_/gsung rdo rje ni snang ba mtha' yas so/_/mi 'da' bas na dam tshig go/_/de 'di las byung ba'i phyir na de skad do/_/yi
[\[47b.7\]]ge hUM gis thugs rdo rje dang mnyam pa'i sgrub pa gsungs pa/_rdo rje zhes pa la sogs pa'o/_/rdo rje'i dkyil 'khor zhes pa 'di ni chos kyi dbyings kyi ye shes te mi bskyod pa'o/_/rang sngags skyes bu rdzogs byas la/_/zhes pa ni yi ge hUM gis de bskyed pa'i cho ga rdzogs par byas nas sems la
[\[48a\]]
[\[48a.1\]]zhes te thugs kar zla ba la mtshan ma'i dbus su hUM gnas par bsam mo/_/dam tshig chen po ni mi bskyod pa'o/_/de sems pa ni sku ste kha dog lnga dang ldan pa bsgom par bya'o/_/des rdo rje kun zhes pa ni de bzhin gshegs pa rnams so/_/rgyal ba'i gnas ni chos kyi dbyings
[\[48a.2\]]te mi bskyod pa'o/_/de rnams der byas pa bsdu zhing gnas brtan pa'i ngo bor chags par byas pas ji skad gsungs pa'i yon tan du 'gyur ro/_/ye shes ni ye shes lnga'o/_/yon tan ni stobs la sogs pa'o/_/de'i rten rgya mtsho lta bur 'gyur ro/_/thugs nyid mi 'da' bas na dam tshig ste
[\[48a.3\]]rdo rje'o/_/de dang 'dra ba 'grub pa de la de skad do/_/mi snang ba'i sgrub pa la nam mkha'i snying po'i khaM gis sgrub pa gsungs pa/_ye shes zhes pa ni me long lta bu ste/_de las grub pa'i dkyil 'khor ni gzhal yas khang ngo /_/de'i dbus su mnyam par gzhag go zhes so/_/rdo rje chen
[\[48a.4\]]po bsam par bya/_/zhes pa ni nam mkha'i snying po'i phyag rgya chen po bskyed pa'i cho ga brgyad rdzogs pas lus rnams kun la khaM dmigs nas zhes pa ni rang bzhin gyis gnas te/_gnas bzhi'i lha ma gtogs pa lus thams cad yi ge khaM ser pos gtams la/_de'i 'od zer gyis
[\[48a.5\]]bde bar gshegs pa thams cad nam mkha'i snying po'i gzugs su byas pa bkug nas/_lus kun la zhugs pa dang gzhi brtan pa'i ngo bor chags par byas pas ye shes rdo rje ste/_nam mkha'i snying po dang 'dra bar 'gyur zhes so/_/de'i yon tan yang sangs rgyas zhes pa la sogs pa
[\[48a.6\]]ste go sla'o/_/nam mkha' bzhin du mi snang bas na rdo rje ste/_dam tshig gi de nyid de ni rdo rje 'chang chen po'o/_/sku dang gsung dang thugs rdo rje ni de bzhin gshegs pa rnams so/_/de nyid nam mkha'i snying po'i gzugs su byas pa ni snang ba'o/_/de nyid rgyan te mang po 'dus pas na bkod pa'o/_/
[\[48a.7\]]mdzes par byed pas na phreng ba zhes bya ba'o/_/'jam dpal gyi ting nge 'dzin gyis byang chub sems dpa'i rig 'dzin sgrub pa gsungs pa/_rdo rje zhes pa la sogs pa'o/_/rdo rje dkyil 'khor zhes pa ni chos kyi dbyings kyi ye shes kyis dag pa'i 'jam dpal gyi dkyil 'khor ni de skad do/_/rang
[\[48b\]]
[\[48b.1\]]sngags skyes bu rab bsams la/_/zhes pa ni yi ge haM las 'jam dpal bskyed pa'i cho ga rdzogs par byas nas/_de'i snying gar zla ba la mtshan ma'i dbus su hUM zhes pa bzhag ste/_de la kha dog lnga pa'i 'od zer rnam par spros pas/_de bzhin gshegs pa thams cad 'jam dpal gyi
[\[48b.2\]]gzugs su byas nas slar bsdus te rang la zhugs nas gzhi brtan pa'i ngo bor chags par byas pas ji skad du gsungs pa'i yon tan du 'gyur ro/_/zhes so/_/de yang gang zhe na/_'jam dpal dam tshig longs spyod pa/_/zhes pa ni 'dis 'jam dpal gyi go 'phang thob pa las mi 'da'
[\[48b.3\]]bas so/_/sa bcu la gnas zhes pa ni 'bras bu'i 'jam dpal ma yin pa'o/_/byang chub sems dpa'i ye shes nyid mi 'da' bas ni dam tshig go/_/des gsal bar byed pas na zla ba zhes bya'o/_/cho ga de kho nas th+liM gyi sgrub pa yang gsungs pa/_'od zer 'bar ba'i zhes
[\[48b.4\]]pa la sogs pa'o/_/rdul phran rdo rje lus ngag gis/_/zhes pa ni de'i 'od zer gyis bde bar gshegs pa rdul phra rab 'jam dpal du byas pa las bskyed ces so/_/des 'jam dpal rdo rje'i sku dang 'dra bar 'gyur zhes te sa bcu la gnas pa'o/_/nam mkha' rdo rje zhes pa ni chos
[\[48b.5\]]kyi dbyings so/_/'jam dpal nyid de las mi 'da' bas na dam tshig go/_/mdzes par byed pas na rgyan gyis gnas pa'o/_/mang po 'dus pas na bkod pa zhes bya'o/_/da ni mngon par shes pa lnga'i sgrub pa bsdus pa gsungs pa/_sangs rgyas zhes pa la sogs pa'o/_/sangs rgyas
[\[48b.6\]]mngon shes ni sangs rgyas kyi mngon par shes pa'o/_/de'i sngon du 'gro zhing mi 'da' bas na dam tshig mchog ces so/_/de nyid kyi phyir na/_mngon shes lnga dang 'dra bar 'gyur/_/zhes te dngos ni ma yin pa'o/_/de bas na 'di yang sangs rgyas thams cad kyi mngon par shes pa rab
[\[48b.7\]]tu sgrub pa'i rgyu yin no zhes spyir bstan pa'o/_/de ltar sku gsung thugs kyi sa bon gyis bsgrub pa bstan nas da ni ye shes lnga'i oM lngas sgrub pa gsungs pa/_nam mkha'i zhes pa la sogs pa'o/_/nam mkha'i dbyings kyi dbus su ni/_/zhes pa ni chos kyi 'byung gnas kyi dbus su'o/_/
[\[49a\]]
[\[49a.1\]]sangs rgyas ni rnam par snang mdzad de de las gyur pa'i gzhal yas khang ni dkyil 'khor dam pa'o/_/rdo rje sems dpa' rab bsgoms la/_/zhes pa ni rdo rje sems dpa'a'am mi bskyod pa bskyed pa'i cho ga rdzogs par byas nas zhes so/_/ye shes oM ni
[\[49a.2\]]bsgom par bya/_/zhes pa ni de'i thugs kar zla ba la gnas pa'i mtshan ma'i dbus su chos kyi dbyings kyi ye shes kyi oM bsams nas/_de'i 'od zer stug pos bde bar gshegs pa thams cad rgyu dang 'bras bu'i gzugs su byas pa bsdus pa bcug nas gzhi brtan pa'i dngos po rgyun
[\[49a.3\]]mi 'chad par bsgoms pas ji skad du gsungs pa'i yon tan du 'gyur ro/_/rdo rje dam tshig gsum bsgoms pas/_/zhes pa ni de yang yi ge gsum gyi bar du chud pa bzlas pas gong ma ltar dpag par bya'o/_/gzhan ni go sla'o/_/mi bskyod rdo rje ni de dang 'dra ba'i rig pa 'dzin pa'o/_/mi bskyod sku dang mnyam pa ni rig 'dzin
[\[49a.4\]]no/_/de nyid mi bskyod pa'i mngon par byang chub pa dam tshig rdo rje zhes pa'i rgyu'o/_/rin chen dbang phyug gi sgrub pa gsungs pa/_nam mkha'i zhes pa la sogs pa'o/_/nam mkha'i rdo rje zhes pa ni nam mkha' bzhin du
[\[49a.5\]]mi phyed pas na rin chen dbang phyug go/_/rin chen oM ni bsam par bya/_/zhes pa ni mnyam pa nyid kyi ye shes kyi rang bzhin gyi oM mo/_/byang chub bdag med pa ni gnyis kyi bdag dang bral ba'o/_/de nyid ye shes gsang ba ste rdo rje gsum gyi ye shes so/_/de'i rten du 'gyur bas
[\[49a.6\]]na gnas so/_/rin po che'i rigs sgrub pa las mi 'da' bas na rin po che'i dam tshig go/_/des de'i phan yon gyi tshogs la longs spyod pa nyid rdo rje ste de'i tshul lo/_/'od dpag med kyi sgrub pa gsungs pa/_nam mkha' zhes pa la sogs pa'o/_/'jig rten dbang po zhes pa
[\[49a.7\]]ni 'jig rten gyi bdag por gyur pa de snang ba mtha' yas so/_/de rab tu bsgom pa la zhes so/_/chos kyi oM zhes pa ni so sor kun du rtog pa'i ye shes kyi rang bzhin gyi oM mo/_/theg chen lam gyi mchog tu gyur/_/zhes pa ni theg pa chen po'i lam ston pa ni gsung ste de nyid mchog
[\[49b\]]
[\[49b.1\]]go/_/de yang 'di la brten nas 'gyur ba'i phyir ro/_/yon tan dpag tu med pa'i rdo rje ni snang ba mtha' yas so/_/de'i sngon du mdzes shing rgyal mtshan dang 'dra bas na 'od kyi dpal zhes bya'o/_/don yod grub pa'i sgrub pa gsungs pa/_nam mkha' zhes pa la sogs pa'o/_/rdo rje ut+pal
[\[49b.2\]]zhes pa ni las kyis sna tshogs su gyes pa ste don yod grub pa'o/_/dam tshig oM zhes pa ni mi 'da' bas te bya ba nan tan gyi ye shes kyi rang bzhin gyi oM mo/_/dpal ldan ye shes gtso ni don yod grub pa'o/_/sems can gyi don byed pas kyang de ste de las 'byung bar 'gyur zhes pa'i don
[\[49b.3\]]to/_/gdon ni za ba'i dam tshig ni bya ba nan tan gyi ye shes so/_/de nyid sprul pas na 'od zer ro/_/ye shes mchog ni phyag rgya chen po ste de 'byung ba zhes bya'o/_/rnam par snang mdzad 'dir ma gsungs pa ni 'og tu shes par bya'o/_/da ni rnam par snang mdzad kyi rnal 'byor pas
[\[49b.4\]]sku gsum gyi oM gyi sgrub pa gsungs pa/_nam mkha' zhes pa la sogs pa'o/_/sku gsum oM zhes pa ni chos dang longs spyod rdzogs pa dang /_sprul pa'i sku'i rang bzhin mtshan ma gsum la snying ga dang /_mgrin pa dang spyi bor kha dog gsum dang ldan pa bsams te gzhan
[\[49b.5\]]gong ma ltar dpag par bya'o/_/ye shes byang chub ni me long lta bu'o/_/de'i sku gsum ni mi phyed pa yang 'di la brten nas thob par 'gyur ba'o/_/lus dang ngag dang sems ni sgo gsum mo/_/de nyid oM gsum du bsgom pa ni rdo rjer dmigs pa'o/_/de nyid mngon par byang chub pa'i
[\[49b.6\]]rgyu yin pas na de skad do/_/'dir de bzhin gshegs pa gzhan ma gsungs pa ni gong du shes par bya'o/_/da ni gnas phun sum tshogs pa gsungs pa/_shin tu dben pa'i zhes pa la sogs pa'o/_/skye bo 'dus pa spangs pa'i sa phyogs kyi ri ni shin tu dben pa'i ri dgon no/_/rtsi shing
[\[49b.7\]]nags tshal la sogs pas brgyan pa'i ri ni rnam pa sna tshogs ri'o/_/klung chen po ni chu chen po 'bab pa'i 'gram ni klung dang 'bab chu'o/_/srog song ba bskyal ba'i sa ni dur khrod do/_/sogs kyi sgras bsdus pa yid du 'ong ba dang 'jigs su rung ba ji snyed bsdu'o/_/bsam gtan
[\[50a\]]
[\[50a.1\]]bsdus pa 'di dag bsgom zhes pa ni der bskyed pa'i rim pas bsnyen pa bya ba dang bsgrub pa bya'o zhes so/_/gzhan du na shin tu dben pa'i ri dgon pa ni bud med 'ga' zhig gzhan gyis phyed par dka' ba'o/_/de nyid nu ma dang rked pa phra ba dang /_rkub tshos che ba la sogs pa ni
[\[50a.2\]]rnam pa sna tshogs ri bo'o/_/smad 'tshong ma la sogs kun gyi thun mong du gyur pa ni klung dang 'bab chu'o/_/gdol ba mo la sogs pa smad pa ni dur khrod do/_/sogs kyi sgras bsdus pas lha mo la sogs pa'o/_/bsam gtan bsdus pa 'di dag bsgom/_/zhes pa ni der ye shes
[\[50a.3\]]gsum du chos thams cad bsdus pa rdzogs pa'i rim pa rtogs pa dang phyin ci ma log par bsgom pa dang /_mi 'gyur bar brnyes par bya'o zhes ji snyed pa'o/_/da ni thun mong gi dngos grub gnyis pa la gnas pa'i cho ga mngon par shes pa lnga sgrub pa gsungs pa/_mi bskyod ces pa la sogs pa'o/_/
[\[50a.4\]]mi bskyod ye shes zhes pa ni mi bskyod pa'i phyag rgya chen po'o/_/sogs kyi sgras bsdus pa rtag pa dang /_rin chen 'byung ldan dang /_snang ba mtha' yas dang /_don yod grub pa dang /_rang gi lha bsdu'o/_/de nyid kyang rdo rje nam mkha'i dkyil du bsam/_/zhes te chos kyi 'byung gnas so/_/mngon
[\[50a.5\]]shes lnga'i sbyor ba ni 'og nas 'byung ba'o/_/sangs rgyas mchog ni rtag pa'o/_/de las gyur pa ni gnas te gzhal yas khang ngo /_/der bsgom zhes so/_/rdo rje dam tshig chen po ni rdo rje 'dzin pa'o/_/mig la sogs pa'i yul lnga zhes pas ni mngon par mkhyen pa'o/_/de'i sbyor ba gsungs
[\[50a.6\]]pa/_rdo rje chen po zhes pa la sogs pa'o/_/de yang mi bskyod pa bskyed pa'i cho ga rdzogs pa'i rnal 'byor pas/_mig la sogs pa byang chub sems dpas rgyas btab ste/_de gnas gyur pa las nyi ma'i gdan la rdo rje chen po rtse lnga pa 'od zer sna lnga 'bar bas rnam par brgyan pa/_mig dang rna ba
[\[50a.7\]]dang snying ga dang lte ba dang dpral ba ste gnas lnga po dag tu bsams la sbyor ba yin te/_de'i bum pa la gong nas gsungs pa'i 'phen cing bcug pa bsgoms la de'i 'od zer gyis de rnams dang mthun pa'i sems dpa' spyan drangs te bcug nas gzhi brtan pa'i dngos por chags par byas pas/_rdo rje
[\[50b\]]
[\[50b.1\]]mngon shes 'dra bar 'gyur/_/zhes te le'u bcu gnyis pa las gsungs pa thob par 'gyur ro/_/cho ga de kho nas rtag pa'i rnal 'byor pas bsgom par gsungs pa me stag ces pa la sogs pa'o/_/rang sngags zhes pa ni rang gi sngags kyi lhar gyur pa las zhes so/_/rdo rje lnga'i sbyor
[\[50b.2\]]ba ni sbyor ba gong ma ste/_de ltar 'di yang gnas lngar sbyar nas gong ma ltar rdo rje mngon shes zhes so/_/de bzhin du rin po che la sogs pa kun la yang sbyor ba 'dis rjes su dpag par bya'o/_/da ni yi ge b+h+rUM gyis de ma thag tu 'khor lor gyur pa gsungs pa/_rdo rje nam mkha' zhes pa la sogs
[\[50b.3\]]pa'o/_/'khor lo sangs rgyas 'bar 'od 'dra/_/zhes pa ni b+h+rUM gnas gyur pa las 'phags pa'i lam yan lag brgyad rnam par dag pa'i 'khor lo dkar po rtsibs brgyad pa ste ba la b+h+rUM 'od zer dang ldan pa bsgoms te zhes so/_/sangs rgyas 'jug pa zhes pa ni de'i 'od zer gyis bskul ba'i sangs
[\[50b.4\]]rgyas 'jug pas rnam par snang mdzad bsgoms nas/_sangs rgyas rten dang bral bar 'gyur/_/zhes te sangs rgyas kyi rten gyi dkyil 'khor byang chub kyi phyogs kyi chos sum cu rtsa bdun rnam par dag pa'i dbyibs can gcig tu gyur pa ste 'dir dpe'i tshig ma yin te/_de'i 'bras bu yin pa'i
[\[50b.5\]]phyir ro/_/da ni phra mor sbyor ba'i ting nge 'dzin gsum gsungs pa/_sangs rgyas zhes pa la sogs pa'o/_/de la sangs rgyas dkyil 'khor zhes pa ni mtshan ma phra mo'i lte bar bsams pa'i gzhal yas khang pa'o/_/de'i dbus na gnas pa zhes pa'o/_/bdag gi lus la zhes pa ni
[\[50b.6\]]bdag nyid de ltar snang ba ste/_dam tshig sems dpa' phra mo'o/_/de nyid kyang rnam par snang mdzad du mnyam par gzhag go zhes pa'o/_/snying gar yi ge oM bsams la/_/zhes pa ni de'i thugs kar mtshan ma la gnas pa'i ye shes sems dpa'i 'khor lo'i snying gar yang mtshan ma la yi
[\[50b.7\]]ge oM bsams te/_de nyid sngags kyi rnam par shes pa bsgom zhes te/_thig le'i gzugs can la rang gi rnam par shes pa de'i yan lag gnyis pas gzung ba'o/_/ji skad du/_rang sngags snying gar bzhag nas su/_/dbus ni thig ler gyur par gzhag_/rang dbang rin chen
[\[51a\]]
[\[51a.1\]]dgag pa yis/_/rin chen gzung bar yang dag bshad/_/ces so/_/des cir 'gyur zhe na/_'gog pa'i zhes pa la sogs pa'o/_/'gog pa'i rdo rje zhes pa ni dbugs 'jug pa'i spyod pas so/_/sems nyid du ni zhes pa 'gog par 'gyur ba'i sems
[\[51a.2\]]de nyid do/_/nam zhig de la reg 'gyur na/_/zhes pa ni brtan par gyur pa'o/_/sangs rgyas kun gyi mchog 'dzin pa/_/yid bzhin dpal ldan 'dra bar 'gyur/_/zhes te bstan pa la de dang 'dra ba'i rtags rnyed de de gong nas gong du 'phel nas ji srid der gyur pa'i bar du thob par
[\[51a.3\]]'gyur ba'o/_/ji skad du/_sems ni 'gog pa'i rdo rjer 'gyur/_/mtshan ma nyer 'dzin 'byung bar 'gyur/_/mtshan ma'i khams ni rnam pa lnga/_/byang chub rdo rjes gsungs pa yin/_/zhes bya ba la sogs pa rgyas par gsungs pa dang sbyor ro/_/de ltar mi bskyod pa
[\[51a.4\]]la sogs pa gzhan la sbyar ba gsungs pa/_sangs rgyas zhes pa la sogs pa'o/_/don gyi mjug bsdu ba ni 'di ni zhes pa la sogs pa'o/_/dam tshig mchog yin te zhes pa ni las dang po la zhugs pas 'da' bar bya ba ma yin pas so/_/rdo rje gsum gyi rang bzhin yin
[\[51a.5\]]pas na rdo rje mi phyed gsum bsgom pa'o/_/mi g.yo zhing brtan par byed pas na 'gog pa'i dam tshig ye shes so/_/des kyang rim gyis phyag rgya chen po mngon du byed pas na sangs rgyas dngos grub thob par 'gyur ba'o zhes bya'o/_/da ni gong du gsungs pa'i sku gsum gyi oM rnam par snang mdzad
[\[51a.6\]]kyi rnal 'byor pas bsgoms na tshe'i rig 'dzin grub pa gsungs pa/_nam mkha' zhes pa la sogs pa'o/_/rdo rje zhes pa ni bsrung ba'i 'khor lo'o/_/nam mkha' ni chos kyi 'byung gnas so/_/de'i dbus na gnas pa ni gzhal yas khang pa'o/_/gsal ba'i dkyil 'khor ni zla
[\[51a.7\]]ba'i dkyil 'khor te der bsgom par bya ba ni rnam par snang mdzad longs spyod bzhis bskyed pa'i cho ga rdzogs pas gong ma ltar/_lus ngag sems la yi ge oM/_/bsams nas de ni bskal par gnas/_/zhes bya'o/_/de bzhin du snang ba mtha' yas dang mi bskyod pa la sbyar
[\[51b\]]
[\[51b.1\]]ba gsungs pa/_rdo rje nam mkha'i zhes pa la sogs pa'o/_/rang gi mos pas gnas par brtan pa'i phyir grangs kyi nges pa ma gsungs par yang nas yang du gsungs pa'o/_/ye shes lnga dang sku gsum ni thams cad kyi mtshan nyid pas na kun la yang shes par bya'o/_/rdo rje gsum
[\[51b.2\]]kho na gtso bos sbyor ba ston pa'i phyir rdo rje gsum mo/_/ye shes las bsam pa'i dbye bas brtag pas na/_rtog pa'i ye shes te mi 'da' bas na dam tshig go/_/gzhan yang phan yon gsungs pa/_sku dang gsung dang thugs rdo rje ni de'i rnal 'byor ro/_/'dir gyur phyin chad
[\[51b.3\]]ces pa ni bla ma las nges pa'i lung thob nas/_rang gi lha dang bla ma'i lung la yid ches pa'i rnal 'byor du gyur phyin chad du 'di klog gam rtse gcig pas sems kyang rung ste/_rnal 'byor pa de yang rdo rje 'dzin par 'gyur te/_rdo rje 'dzin pa'i rgyu la zhugs pas de kun gyi de bzhin nyid du
[\[51b.4\]]shes pa'i phyir ro/_/de bzhin gshegs pa thams cad kyi sngags ni sa bon no/_/dam tshig ni nye bar sgrub pa'o/_/de kho na nyid ni rdo rje gsum mo/_/rdo rje rig pa'i skyes bu mchog ni bshad zin to/_/de grub par byed pa'i gzhung gi le'u ste bcu gcig pa'o/_/le'u bcu gcig pa'i
[\[51b.5\]]'grel pa'o//_//da ni de nas zhes pa la sogs pas le'u bcu gnyis pa gsungs pa/_ye shes kyi mthus lam log pa yang dag pa'i thabs kyi lam du 'dzud pa'i phyir ston pa'o/_/lha thams cad kyi snang ba'i rkyen du gyur pas na skyed pa'o/_/sems can gyi rgyud la
[\[51b.6\]]yongs su dag pa'i sku skyed par byed pas na ye shes mchog tu bsgrub pa'o/_/rdo rje gsum gyi ngo bo las mi 'da' zhing skyon med pas na dam tshig yang dag pa rdo rje gsum mo/_/des rdo rje gsung gi le'u bcu gnyis pa bka' stsal zhes bya'o/_/chos thams cad kyang don dam
[\[51b.7\]]pa'i bden pas nam mkha' dang 'dra ba'i phyir nam mkha' dang mtshungs pa mnyam par 'gyur ro/_/de yang brtag pa thams cad bdag dang bral bas na rnam par mi rtog ngo bo nyid do/_/de nyid ni chos rnams kyi rang bzhin dag pa'o/_/las zhes pa ni lnga pa'o/_/de las/_rol
[\[52a\]]
[\[52a.1\]]mo 'di dag rab tu bsgom/_/zhes te kun rdzob tu gar mkhan ltar dngos grub kyi thabs kyi cho ga 'di dag rab tu bsgom mo zhes don dam pa'i bden pa la gnas nas bya bar bstan pa'o/_/gnas gsungs pa dgon pa zhes pa la sogs pa'o/_/dpag tshad bco lnga'i tshad dang
[\[52a.2\]]ldan pa'i skye bo spangs pa ni dgon pa chen po'i sa phyogs so/_/de nyid dam gzhan yang rung ste bza' shing dang 'bab chu la sogs pas yid dga' ba'i sa phyogs ni/_me tog 'bras bu sogs kyis brgyan/_/zhes so/_/de skye bo'i tshogs spangs pa'i phyir ri bo dben pa'o/_/dngos grub thams cad bsdus
[\[52a.3\]]pas 'grub/_/ces pa ni re rer yang dngos grub thams cad 'grub tu rung bas de skad do/_/don du na sems rnam par dag pa las ye shes 'byung ba'i phyir rang gi gnas pa thams cad la de skad do/_/mi snang ba'i bsgrub pa la 'jam dpal maM gyis sgrub pa gsungs pa/_maM zhes pa
[\[52a.4\]]la sogs pa'o/_/lus dang ngag sems rdo rje la/_/zhes pa ni rang gi lus la sogs pa yi ge maM las gong ma ltar dbyer mi phyed pa'i rdo rje 'jam dpal cho ga brgyad kyis rnam par bsgoms te/_gong ma ltar gnas bzhi'i lha ma gtogs pa lus kun la maM gyis gtams te/_nam
[\[52a.5\]]mkha'i snying po'i ting nge 'dzin bzhin du dpag par bya'o/_/lus dang ngag sems las spros pas/_/zhes pa ni yi ge gsum gyi bar du chud pa bzlas pas/_rdo rje 'jam dpal 'dra bar 'gyur/_/zhes phan yon gsungs so/_/rdo rje 'bar ba ni 'od zer 'bar ba'i
[\[52a.6\]]'jam dpal de'i 'od dag gis zhes so/_/ji lta bu'i 'od ce na/_rgyan rnams kun gyis brgyan pa yi/_/zhes te gdu bu phra can dang /_dpung rgyan dang /_nu phur dang /_zur phud la sogs pas brgyan nas lo bcu drug pa'i gzugs su grub pa'i bdag nyid kyis phyogs de tsam snang bar
[\[52a.7\]]byed ces so/_/snang bar byed kyang ye shes kyi sku'i rang bzhin pas na so so'i yul ma yin te/_de lta bas na tshangs pa la sogs pas kyang mthong mi nus na gzhan gyis lta smos kyang ci dgos zhes so/_/rdo rje 'jam dpal mchog ni 'jam pa'i rdo rje'o/_/mi 'da' bas na
[\[52b\]]
[\[52b.1\]]dam tshig go/_/des mthong ba mi nus pa'i stobs ster ba'i phyir mi snang ba'i rgyan zhes bya'o/_/rdzas kyi sgo nas mi snang ba sgrub pa la ril bu'i dngos grub gsungs pa/_rdo rje mi phyed ces pa la sogs pa'o/_/rdo rje mi phyed gsum las byung /_/zhes pa ni sku rdo rje la sogs pa gsum
[\[52b.2\]]las byung ba'i phyir ril bu'i dkris ma/_lcags gsum las byung ldan byas te/_/zhes te gser dngul zangs gsum dang ldan par bya'o/_/des dkri ba'i rdzas ni bshang gci dam tshig lnga rnams ni/_zhes te bdud rtsi lnga bsdus pa 'am so so ste le'u bco lnga par gsungs pa'o/_/
[\[52b.3\]]khar bcug nas bsgom par bya zhes pa ni/_bsgom pa'i dus su khar bcug ste 'og nas 'byung ba ltar bya'o/_/sangs rgyas rnams kyi sku gsung thugs/_/zhes pa ni bde bar gshegs pa ji snyed pa thams cad de'i 'od zer stug pos bkug nas de dang mi phyed par bsgoms na ji skad
[\[52b.4\]]gsungs pa'i yon tan du 'gyur ro/_/'dir ma gsungs pa ni 'og tu shes par bya'o/_/da ni de bzhin gshegs pa'i rigs 'dzin phyag mtshan gyi bsgrub pa gsungs pa/_'khor lo zhes pa la sogs pa'o/_/'khor lo 'od 'phro mdangs mchog can/_/zhes pa ni gser ram
[\[52b.5\]]dngul lam/_shing ngam sa la sogs pa las dngos por byas te de nyid/_rang gi sngags kyis rab bsgoms na/_/zhes te yi ge oM gyi mdangs can du bskyed par bya'o/_/'khor lo yang sangs rgyas thams cad sku'i rigs rnams bzhugs pa'i gnas su bsgoms na rnam par
[\[52b.6\]]snang mdzad dang 'dra bar 'gyur zhes so/_/'dra ba de la yon tan ci mnga' zhe na/_ri rab ces pa la sogs pa'o/_/de yang ri rab sum cu rtsa drug gi tshad bar du phra ba'i rdul du bsres pa snyed kyi rdo rje 'dzin dang 'dra ba kun zhes te/_de dang 'dra ba'i rig pa 'dzin pa thams cad de'i
[\[52b.7\]]rjes su 'brang bar 'gyur zhes te/_g.yog byed par shes par bya'o/_/'khor lo nyid mi 'da' bas na dam tshig go/_/phyi ma rnams la yang des 'gre bar bya'o/_/'di yang 'og nas rgyas par bstan to/_/mi bskyod pa sgrub pa gsungs pa/_rdo rje chen po zhes pa la sogs pa'o/_/
[\[53a\]]
[\[53a.1\]]sa gsum gyi bud med rnams mthong ba tsam gyis dbang du byed pas na bud med rnams/_yon tan can ni bdag gir 'gyur/_/zhes 'dod pa'i dbang phyug tu ston pa'o/_/drag po'i ni lha chen po ste/_gang de gdung ba tsha byed dang /_/gzhan gyi sha tshil khrag za ba/_/
[\[53a.2\]]gang de drag po zhes su bshad/_/ces so/_/de lta bus phyag byas pas khams gsum rdo rje chen po'o/_/rdo rje nyid brtan zhing mi 'da' bas na rdo rje'i dam tshig go/_/'od dpag med kyi sgrub pa gsungs pa/_pad+mo chen po zhes pa la sogs pa'o/_/rdo rje dkyil 'khor ni mngon
[\[53a.3\]]dga' la sogs par ro/_/der pad+mo'i rig pa ni dag pa'i bdag nyid de sangs rgyas la sogs pas 'jog par byed ces so/_/snang ba mtha' yas dang 'dra ba 'grub pa'i phyir pad+mo mnyam pa nyid ces bya'o/_/mjug bsdu ba ye shes lnga ldan zhes pa la sogs pa'o/_/de ni
[\[53a.4\]]bshad zin to/_/phyogs bcu'i sangs rgyas thams cad kyi rdo rje gsum gyi rang bzhin yin pas na gsang ba gsum ste/_de la rim gro byed pa'i nus pa thob pa'i phyir bsnyen bkur byed ces so/_/don yod grub pa'i sgrub pa gsungs pa/_'od zer lnga yi mdog 'dra ba/_/
[\[53a.5\]]zhes pa ni ljang gu ni kha dog lnga bsdus pa las byung ba'o/_/mig yangs zhes pa ni chos thams cad kyi de bzhin nyid la lta ba ste sgrub pa po'o/_/khams gsum kun gyi zhes pa ni de na gnas pa thams cad kyis mchod pa'o/_/de 'og tu gtso bo tshangs pa la sogs pas phyag
[\[53a.6\]]byed pa'o/_/gzhan gyi zil gyis mi non pa'i stobs mnga' bas na stong gsum na ni mchog tu dpa'o/_/khyab 'jug la sogs pa lta bu ma yin pa'i phyir na/_mi mchog gsang ba 'dzin par 'gyur/_/zhes so/_/gzhan yang gang dang gang 'dod pa dang ci bsams pa dag//sku
[\[53a.7\]]gsung thugs nyid rdo rje ste de 'dzin pa ni sgrub pa po de'i'o/_/de'i thugs las ci byung ba'i dngos grub ster bar sbyar ro/_/'og nas ston pa'i phyir na rin po che'i sgrub pa yang gsungs par shes par bya'o/_/da ni gong du gsungs pa'i ril bu'i sa bon dang /_tshad dang lha bskyed pa
[\[53b\]]
[\[53b.1\]]ma bshad pa gsungs pa/_oM zhes pa la sogs pa'o/_/oM zhes pa rnam par snang mdzad kyi rnal 'byor pas gong du gsungs pa oM las bskyed par bya'o/_/de'i tshad kyang tsa na ka'i 'bru tshad tsam du bsams nas ni zhes so/_/de'i dbus su gzhal yas khang la sogs pa'i rim pas
[\[53b.2\]]bdag gi lha'i gzugs zhes te rtag pa'i 'khor lo bsams te rang gi khar bcug nas 'od zer spro ba la sogs pa gong ma ltar bsgoms nas 'bar ba la sogs pa nye ba'i mtshan ma mthong bas sbyar ba de la lhag par gnas pa zla ba phyed na rdo rje sku dang 'dra bar 'gyur zhes te de'i gzi
[\[53b.3\]]brjid gzhan gyis blta bar dka' bas na/_nyi ma shar ba'i 'od 'dra zhing /_/zhes so/_/mdog la sogs pa dag cing gsal bas na/_'dzam bu na de'i gser mdog 'dra/_/zhes so/_/phyag rgya chen po 'grub pa'i mtshan ma bas na/_byang chub ye shes thob par 'gyur/_/
[\[53b.4\]]zhes bya'o/_/de ltar snang ba mtha' yas dang mi bskyod pa'i yang de'i bsgre ba gsungs pa/_AHni zhes pa la sogs pa'o/_/rdo rje gsum gtso bor ston pa'i phyir phal cher dus gsum smos so/_/da ni gong du gsungs pa'i 'khor lo de lhan cig pa'i rnal 'byor pas dang po'i gnas de
[\[53b.5\]]lag tu bsgoms nas ji skad du gsungs pa thob par 'gyur ba gsungs pa/_mkha' dbyings zhes pa la sogs pa'o/_/mkha' dbyings gsal ba'i dkyil 'khor gnas par zhes pa ni/_bsrung ba'i 'khor lo'i dbus su chos kyi 'byung gnas kyi nang du gnas pa'i gzhal
[\[53b.6\]]yas khang gi dbus kyi zla ba'i gdan la gnas pa'o/_/rnam par snang mdzad rab tu bsgom/_/zhes pa ni dang po'i skyes bu las rnam par snang mdzad bskyed pa'i cho ga bzhi rdzogs pas byin gyis brlabs te zhes so/_/lag tu 'khor lo rab bsgoms nas/_/zhes pa ni/_de'i g.yas
[\[53b.7\]]kyi bar mar gong du smos pa'i 'khor lo bzung zhing bsgoms pas/_nyi ma bdun la sogs par du ba 'thul ba dang /_gsal ba dang /_'bar ba dang /_nam mkha' las 'phar bar 'gyur ro/_/lag te 'bar ba'i steng du suM bsams pas 'bab par 'gyur ro/_/de nas de'i
[\[54a\]]
[\[54a.1\]]sbyor ba la lhag par gnas pas ji skad gsungs pa'i yon tan du 'gyur ro zhes so/_/de'i sbyor ba yang /_'khor lo chen po'i rigs bsgoms te/_/zhes te de'i lte bar de'i rigs kyi lha rnams bsgoms pas 'od zer spro ba la sogs pa gong ma ltar dpag par
[\[54a.2\]]bya'o/_/bdag nyid sangs rgyas rnam par snang mdzad kyi skur sbyor zhing /_de lta bu 'dra ba'i rdo rje mchog 'di sgrub pa ni ye shes rdo rje zhes pa ni gnyis su med pa'i rnal 'byor la gnas pa dag gis bya'o zhes so/_/phyi ma rnams la yang de kho na bzhin du shes par bya'o/_/mi
[\[54a.3\]]bskyod pa'i rnal 'byor rdo rje gzung ba gsungs pa/_mkha' dbyings rdo rje zhes pa la sogs pa'o/_/rin chen dbang phyug gi rnal 'byor pas rin po che gzung ba gsungs pa/_mkha' dbyings rin chen zhes pa la sogs pa'o/_/'od dpag med kyi rnal 'byor pas pad+mo gzung ba gsungs
[\[54a.4\]]pa/_mkha' dbyings chos zhes pa la sogs pa'o/_/don yod grub pa'i rnal 'byor pas ral gri gzung ba gsungs pa/_mkha' dbyings dam tshig ces pa la sogs pa'o/_/de bzhin gshegs pa'i rig 'dzin bshad zin to/_/da ni rang rang gi phyag mtshan gyi sgo nas khro bo'i
[\[54a.5\]]rig 'dzin sgrub pa gsungs pa/_tri shU la zhes pa la sogs pa'o/_/tri shU la zhes pa ni mdung rtse gsum pa ste stobs po che'o/_/kyo ba dang zhes pa ni lcags kyo ste 'dod pa'i rgyal po'o/_/sogs zhes pa ni dbyug pa sngon po'i dbyug pa dang /_mi g.yo mgon po'i ral
[\[54a.6\]]gri dang /_gtsug tor 'khor los sgyur ba'i 'khor lo dang /_gnod mdzes kyi rdo rje dang /_gshin rje gshed kyi tho ba dang /_shes rab mthar byed kyi rdo rje dbyug pa dang /_pad+ma mthar byed kyi pad+ma dang /_bdud rtsi 'khyil pa'i rdo rje'o/_/rdo rje khyad par gyis sgrubs na/_/
[\[54a.7\]]zhes pa ni bdag po'i rim pas sgrub pa ste/_rang dang 'dra ba'i tshogs bkug cing bcug nas brtan par bya ba ni khyad par ro/_/de bas na sku gsung thugs kyi sgrub pa'i zhes te/_rnam par snang mdzad dang /_snang ba mtha' yas dang /_mi bskyod pa'i bsam gtan des
[\[54b\]]
[\[54b.1\]]'grub pa'o zhes so/_/'khor lo dang ldan pa ni rang gi ngo bo kho nas sgrub pa yang mi 'gal lo/_/dam tshig chen po sngon du 'gro bas de rnams 'byung ba'i phyir dam tshig chen po'i dngos grub rdo rje ston pa'o/_/da ni las kyi khyad par las dgug pa'i sbyor ba'i gnas gsungs pa/_lam gyi
[\[54b.2\]]zhes pa la sogs pa'o/_/lam gyi bzhi mdor zhes pa ni mi mang po 'du ba'o/_/shing gcig drung ni 'jig rten gyi mkha' 'gro ma 'du ba'o/_/mtshan ma gcig pa ni 'byung po rnams 'du ba'o/_/zhi gnas ni 'phags pa rnams 'du ba'o/_/thams cad rnam par 'du ba ni
[\[54b.3\]]'gugs pa la shis pa'i gnas te gzhan las kyang /_chang 'tshong smad 'tshong khyim la sogs/_/dgug pa bsgrub pa khyad par shes/_/zhes blta'o/_/rdo rje dgug pa'i zhes pa ni rdo rje gsum gyis dgug pa zhes so/_/khyad par gyis zhes pa ni rang rang gi lha'i rim
[\[54b.4\]]pa sgrub pa pos ni rtag tu bsgrub ces so/_/ji lta bur sgrub ce na/_'gugs pa thams cad kyi spyi'i cho gas gsungs pa/_sbyor gsum zhes pa la sogs pa'o/_/de la rang gi lus la sogs pa'i lha'i rnam pa lta bu 'khor lo 'am gcig par sgom pa ni sbyor gsum
[\[54b.5\]]rdo rje can rnams so/_/de la/_longs spyod gsum pa'i rnam par mtshan/_/zhes bya ba nas/_sbyor gsum sngags kyi skyes bur bams/_/zhes te/_sku la sogs pa rig ma dang ldan zhes oM la sogs pa las bskyed pa'o/_/de rnams kyang sangs rgyas thams cad kyi yin pa'i phyir ro/_/
[\[54b.6\]]sangs rgyas ye shes blo ldan gyi/_/zhes so/_/de'i sku gsung thugs las 'phros pa'i lcags kyu ni/_sku gsung thugs kyi kyo ba zhes te des mtshon pa'i lha rnams 'gugs pa'o/_/rlung gi dkyil 'khor mchog gnas pa/_/zhes pa ni/_dgug bya yang ming gi yi ge dang pos
[\[54b.7\]]bskyed la/_yaM las rlung gi dkyil 'khor gyi steng du gnas par byas nas/_ji snyed sangs rgyas rnams kyang dgug_/ces so/_/dam tshig las byung phyogs bcu pa/_/zhes pa ni sems can dang sems can ma yin pa thams cad kyang 'gugs pa las mi 'da' bas na/_rdo rje
[\[55a\]]
[\[55a.1\]]gsum gyis dgug cing longs spyad par bya'o zhes so/_/nam mkha'i dbyings na gnas pa thams cad mi 'da' bas na nam mkha'i dbyings kyi dam tshig go/_/rdo rje gsum gyi lcags kyus 'gugs pas na rdo rje 'gugs pa'i cho ga'o zhes so/_/da ni rnam par snang
[\[55a.2\]]mdzad kyi dkyil 'khor gyi 'khor lo dang ldan par bsam gtan gyi dgug pa gsungs pa/_rnam par snang mdzad ces pa la sogs pa'o/_/rnam par snang mdzad 'khor lo mchog_/ces pa ni srung ba'i 'khor lo la sogs pas ji srid rnam par snang mdzad kyi 'khor lo bskyed
[\[55a.3\]]pa'i cho ga nyi shu rdzogs par byas pa'o/_/lcags kyu 'ba' zhig tu ma zad kyi phyag mtshan gzhan gyis kyang dgug tu rung bas na/_rdo rje pad+ma dag la sogs/_/zhes bya'o/_/rgyal ba dag gis zhes pa ni des mtshan pa'i lha'i sku'o/_/de'i gnas ni 'phro ba'i gzhi ste rdo rje
[\[55a.4\]]gsum bsams nas zhes so/_/de nas dam tshig thams cad dgug pa'i mchog ni kyo bas bya zhes te/_'gugs par nus pa'i phyir gzhan yang de skad ces bya'o/_/sa 'og la sogs pa na gnas pa rnams kyang mi 'da' bas na khams gsum gyi dam tshig
[\[55a.5\]]'gugs pa'o/_/rnam pa'i mchog rnams kun ldan pa'i/_/zhes pa ni sku rdo rje de yang mtshan dang dpe byad kyis rnam par brgyan pa'o/_/de lta bur sangs rgyas rnam par snang mdzad kyi skur ni rab tu sbyar zhes chung ngu'i sgrub pa la gnas nas dgug go zhes bstan pa'i phyir/_
[\[55a.6\]]lag tu sku gsung thugs rnams kyi/_/kyo ba la sogs rab tu sbyar/_/zhes lhan cig gi ting nge 'dzin gyi bya ba bstan pa'o/_/'di dag lta bu'i sbyor ba ni rnam pa gnyis so/_/las thams cad byed par 'gyur zhes pa ni/_sems can dang sems can ma yin pa kun gyis kyang
[\[55a.7\]]dgos pa sgrub par byed do zhes pa'o/_/da ni mthu chen po'i zas rnam par dag par byas nas longs spyod pa'i thabs bsdus te gsungs pa/_rnam pa'i zhes pa la sogs pa'o/_/rdo rje sku ni rab bsgoms la/_/zhes pa ni dbyer med pa'i sku ste rang gi lha bsgom pa'o/_/
[\[55b\]]
[\[55b.1\]]rdo rje'i sbyor ba ni 'og nas 'byung bas lcer bsgoms na/_lce nyid snang ba mtha' yas lta bu'i gsung thob pa'i phyir/_rdo rje gsung dang 'dra bar 'gyur/_/zhes so/_/de yang gsang ba'i mchod pas mnyes par byas nas bstod pa'i de ma thag tu bya'o zhes gsungs pa/_gsang gsum
[\[55b.2\]]zhes pa la sogs pa'o/_/gsang gsum ni de bzhin gshegs pa rnams so/_/de'i ngo bo las mi 'da' bas na dam tshig go/_/de nyid mchod pa'i mchog ste lha mo bcu'o/_/gzhan dang thun mong ma yin pas na mchod pa gsang ba'o/_/de rab tu bsgrub pa ni 'od zer
[\[55b.3\]]gyis lha mo dgug pa la sogs pa rgyas par sbyar ro/_/de nyid gsang ba'i snying po ste 'dod pa'i 'bras bu 'byin pa'i phyir ro/_/gsang ba chen po ni bdud rtsi lnga dang lha mo bcu'o/_/de nyid 'da' bar bya ba ma yin pas na dam tshig go/_/da ni dngos grub thams cad la shis pa'i zas
[\[55b.4\]]bstan pa'i phyir/_sha chen zhes pa la sogs pa'o/_/dam tshig dag gis zhes pa ni sngon du bsten pa'i phan yon dang /_phyis sgrub pa la khyad par du shis pa'i phyir ro/_/rdo rje gsum mchog ni phyag rgya chen po'o/_/gal te med na sgrub pa'i cho ga yang gsungs pa/_khyi sha dag gis
[\[55b.5\]]zhes pa la sogs pa'o/_/thams cad du med na sgrub pa'i cho ga gsungs pa/_sha rnams thams cad ces pa la sogs pa'o/_/thams cad ces pa ni zan dron dang 'bras chan la sogs pa'o/_/bsam pas rnam par brtags zhes pa ni sgrub pa po ni sems kyi dbang gis gyur pas
[\[55b.6\]]na rang rang gi skabs su rnam par brtags pas kyang khyad par rnyed do/_/rdo rje sbyor ba 'di byas na/_/zhes pa ni gzhan la brtag pa'i sbyor ba 'di byas pas kyang /_sangs rgyas kun gyis byin gyis rlobs/_/zhes te dngos grub ster ro zhes pa'i don to/_/bsnyen sgrub bzhi dang ldan pa'i rnal
[\[55b.7\]]'byor pas longs spyod par gsungs pa/_rdo rje can zhes pa la sogs pa'o/_/rdo rje can gyi sku gsung thugs/_/zhes pa ni des byin gyis brlab pa'o/_/rnam pa'i mchog rnams ni mtshan ma kun dang ldan pa'i rang bzhin gyi lha'o/_/snying gar ye shes zhes pa ni dam tshig
[\[56a\]]
[\[56a.1\]]gi phyag rgyas byin gyis brlabs pa'o/_/dam tshig dang zhes pa ni mig la sogs pa byin gyis brlabs pa'o/_/dbu rgyan rdo rje 'dzin pa'i mchog_/ces pa ni dbu rgyan la rdo rje 'dzin pa ste/_rigs lnga gang rung cig bsams nas longs spyod na sangs rgyas
[\[56a.2\]]thams cad mnyes par 'gyur ba zhes bya'o/_/'di ni zhes pa sbyor ba des spyod pa'o/_/de nyid dam tshig mchog ces bya'o/_/des ci byed ce na gong ma ltar/_dngos grub thams cad grub pa'i mchog_/ces bya'o/_/de yang dam tshig mchog la gnas pa'i rnal 'byor pas
[\[56a.3\]]rab tu bya'o zhes pa'i don to/_/dam tshig thams cad ni bdud rtsi lnga'o/_/ye shes su rtogs pas na shes pa'o/_/des rdo rje lta bu thob par 'gyur bas na rdo rjer gyur pa zhes bya'o/_/lce dag par bya ba gsungs pa/_lce'i zhes pa la sogs pa'o/_/lce nyid rdo rje
[\[56a.4\]]las mi 'da' bas na/_lce yi dam tshig rdo rje la/_/zhes bya'o/_/rdo rje can zhes pa ni rnal 'byor pa'o/_/hUM bsgoms te zhes pa ni longs spyod pa po'i lce la hUM las rdo rje rtse gsum pa bum pa la yang hUM ldan par bsgoms te bdud rtsi'i sbyor ba ste dag par byed pa'i cho gas
[\[56a.5\]]zos na rdo rje gsum thob par 'gyur ro zhes so/_/dag par bya ba'i cho ga gsungs pa/_AHdang zhes pa la sogs pa'o/_/as b+han+d+ha bskyed par bya'o/_/oM gyis bsil dbab par bya'o/_/dam tshig ni dpa' bo lnga dang lcags kyu lngar shes par bya'o/_/rdo rje tshul mchog ni
[\[56a.6\]]rlung las byung ba'i hUM las gyur pa'i rdo rje bdud rtsi la dbab pa'o/_/de'i mngon par rtogs pa'i rim pa ni 'di lta ste/_rdo rje dril bu bde dbyangs kyis bstod pa'i de ma thag tu rang gi mdun du yaM las rlung gi dkyil 'khor gzhu 'dra ba rgyal mtshan sngon pos mtshan pa cig bsam/_de'i
[\[56a.7\]]steng du raM las byung ba'i me'i dkyil 'khor gru gsum des mtshan pa cig bsam/_de'i steng du a las pad+ma b+han+d+ha des mtshan pa cig bsam/_de'i nang du dri chu dang dri chen dang rak+ta dang byang chub kyi sems dang /_maM sa yang gzhag par bya'o/_/yang de bzhin du glang po che dang rta dang
[\[56b\]]
[\[56b.1\]]ba lang dang khyi dang mi'i sha rnam par gzhag par bya'o/_/de'i steng du zla ba dang nyi ma'i gdan bzhi la hUM b+h+rUM AM dzrIM khaM zhes bya ba'i sa bon bkod nas/_de'i 'od zer stug pos mi bskyod pa la sogs pa bkug nas sa bon la gzhug par bya'o/_/de'i mthus rlung gis me sbar bas thod pa
[\[56b.2\]]dros pa'i bdud rtsi la sogs pa gcig tu zhu nas khol ba'i rlangs pas hUM du gyur/_de las rdo rje hUM gis byin gyis brlabs par gyur pa'i rin po che'i phreng ba ltar zhu nas bdud rtsi la dbab par bya'o/_/de ltar lan gsum du byas pas pad+ma'i snod bdud rtsis gang ba la oM zhugs
[\[56b.3\]]pas bsil bar bya'o/_/de'i 'od zer gyis yang phyogs bcu'i bdud rtsi bkug nas der zhugs par byas pas nyi ma 'am shel ltar dag par bsams nas sngags kyis byin gyis brlabs te/_gong ma ltar bdag dang lha thams cad kyi lce dag par byas nas rang gi sa bon gyis
[\[56b.4\]]bskul ba'i b+han+d+ha pad+ma spros te/_lha rnams kyi phyag tu thengs par byas nas longs spyod par byas na/_ji skad du gsungs pa'i phan yon thob par 'gyur zhes so/_/rdo rje ni de bzhin gshegs pa'o/_/dam tshig ni bdud rtsi lnga dang sha lnga'o/_/bdud rtsi ni des rnam par rtog pa'i
[\[56b.5\]]shi ba dang bral bar byed pa'o/_/phreng ba ni des mdzes par byed pa'i don to/_/da ni de'i phan yon gsungs pa rdo rje'i zhes pa la sogs pa'o/_/rdo rje gsum las mi 'da' bas na dam tshig ste bdud rtsi lnga dang sha lnga'o/_/yi ge as b+han+d+ha bskyed pa ni gsung gi dam tshig
[\[56b.6\]]go/_/hUM las byung ba'i rdo rje'i bdud rtsi la dbab pa ni thugs [(]gyi [,]kyi [)]dam tshig go/_/oM gyis bsil bar bya ba ni sku'i dam tshig go/_/de grub zin ma thag tu mchog ste sku gsung thugs rdo rje can sangs rgyas su 'gyur ro zhes so/_/ji lta bu zhe na/_phyogs bcu'i sems
[\[56b.7\]]can thams cad kyi 'dod pa thams cad sbyin par nus pas na nor bu yid bzhin rgya mtshor 'gyur ro zhes so/_/de bas na des 'jig rten gyi khams thams cad rdo rje lta bu'i lus kyi bdag nyid kyis snang bar byed de rdo rje 'chang chen por gyur nas zhes ji snyed pa'o/_/da ni gong du
[\[57a\]]
[\[57a.1\]]gsungs pa'i 'khor lo la sogs pa'i rig 'dzin dang gzhan yang grub pa'i yon tan gsungs pa/_'khor lo zhes pa la sogs pa'o/_/'khor lo dam tshig ces pa sogs mtshon pa tsam ste rdo rje la sogs pa yang shes par bya'o/_/de rnams grub pa ni
[\[57a.2\]]mchog ste rang rang gi rigs kyi sangs rgyas sku dang 'dra bar 'gyur zhes te dngos ma yin no/_/gang+gA'i bye snyed ces pa ni grangs can te de yang rig pa 'dzin pa grub pas stong gsum gyi stong chen po'i 'jig rten gyi khams kun du rnam par spyod ces so/_/dam tshig dam pa zhes pa ni
[\[57a.3\]]rgyud gzhan gyis grub pa'i rig 'dzin thams cad do/_/de rnams kyi gtso bo byed pa'i phyir mchog tu gyur pa'o/_/de lta bu'i rdo rje sku ste de dang 'dra ba'i rig 'dzin bsgoms pas zhes te grub pa zhes pa'i don to/_/'di ni dam tshig mchog tu 'gyur/_/zhes pa ni de yongs su smin
[\[57a.4\]]pa'i stobs kyis phyag rgya chen po mngon du byed par 'gyur ro zhes so/_/mi snang 'gyur ba zhes pa ni rgyud gzhan la grub pa'i mi snang ba las mchog go/_/stong khams dag ni zhes pa ni stong chung ngu'i 'jig rten gyi khams rang gi yon tan gyis snang bar byed ces so/_/de bzhin
[\[57a.5\]]du mngon par shes pa lnga grub pa ni stong gnyis pa bar ma'i 'jig rten gyi khams na dbang ba'o/_/phyag rgya chen po la ni phyogs med par shes par bya'o/_/ji skad du/_mi snang khams ni stong phrag na/_/mngon shes stong gnyis 'bring po la/_/rig 'dzin dag ni stong gsum
[\[57a.6\]]la/_/'gro kun gtso bo rdo rje can/_/zhes so/_/sangs rgyas kun las 'phrog pa dang /_/zhes pa ni phul du byung ba'i gtam ste sangs rgyas rnams la yang mi snang bas de'i phun sum tshogs pa 'phrog par nus pa gzi can la sogs pa lta smos kyang ci dgos te gdol pa'i bu
[\[57a.7\]]bzhin no/_/de bzhin du lha'i bu mo mchog la spyod nus zhes pa'o/_/da ni gong du gsungs pa'i mngon par shes pa lnga grub pa'i yon tan gsungs pa/_gang+gA'i bye snyed ces pa la sogs pa'o/_/gang+gA'i bye snyed na sangs rgyas rang gi rdo rje gdan la bzhugs pa mthong
[\[57b\]]
[\[57b.1\]]zhes sbyar ro/_/sgra grag pa ni ji snyed pa zhes pa ni sems can ma yin pa'i sgra rags pa dang phra ba ji snyed pa bsdu'o/_/sems can kun gyi sems rnams zhes pa ni/_'gro ba lngar gtogs pa'i sems can gyi sems rtogs pa'i rgyun dang 'brel pa dang rtog pa de bzlog pas dag par byed pa'i
[\[57b.2\]]sems des rig 'gyur zhes sbyar ro/_/gang gis she na sku gsung thugs kyis mtshan pa'o/_/rol mo las byung zhes te rdo rje gsum ni sems can gyi don byed pa'i rol mo ste/_de las byung ba'i sems ni des mtshan pa'o/_/'khor ba dag na gnas pa'i zhes pa ni rang dang gzhan no/_/
[\[57b.3\]]gtan tshigs rtags ni rigs dang pha ma dang /_rang gi ming dang /_las ci spyad pa dang /_nad gang gis shi ba la sogs pa'o/_/gang+gA'i bye snyed zhing dag tu/_/zhes pa ni rang gis 'dul ba'i zhing du'o/_/ci byed ce na/_sangs rgyas sprin gyis brgyan pa'i skus/_/zhes te sangs rgyas
[\[57b.4\]]lta bu'i sprul pa'i sku 'phro ba ni brgyan pa ste de lta bu yis zhes so/_/dus ji tsam zhig tu zhe na/_bskal pa gang+gA'i bye snyed du/_/zhes nye bar btags pas te bskal pa gnyis kyi bar du'o/_/rdo rje rdzu 'phrul zhes pa ni nam mkha'i khams kun du rang dang 'dra ba'i sku spro ba dang /_lha la sogs pa'i
[\[57b.5\]]gzugs su ston pa dang /_nam mkha' la 'phur ba la sogs pa ji snyed pa'o/_/gzhan las khyad par du gyur pa'i phyir mchog ste des 'gengs pa'o/_/dam tshig rdo rje ni rdo rje 'chang chen po'o/_/de lnga'i mngon par shes pa'i yul mkhyen pas na mngon par mkhyen pa'o/_/de rnams
[\[57b.6\]]kyi ming gsungs pa/_de la zhes pa la sogs pa'o/_/gzhan yang de'i khyad par gsungs pa/_sangs rgyas zhes pa la sogs pa'o/_/sangs rgyas sku dang 'dra bar 'gyur/_/zhes pa ni sangs rgyas kyi mngon par shes pa lnga dang 'dra bar 'gyur ba ste de slob pa ma yin pa'i
[\[57b.7\]]phyir ro/_/'khor gyis yongs su bskor ba'i ni lam mtshungs pa ste/_de bas na rdo rje sku gsung thugs kyis zhes te de la gnas pas zhes so/_/'jig rten khams kun zhes pa ni gong ma ltar bdag nyid dbang bar ro/_/de kun du bgrod par 'gyur zhes so/_/da ni yan lag bzhi
[\[58a\]]
[\[58a.1\]]'bras bu dang bcas pa gsungs pa/_bsnyen pa'i zhes pa la sogs pa'o/_/srid pa dang zhi ba so sor nye bas na bsnyen pa'o/_/mi 'da' bas na dam tshig go/_/de nyid zab mo dang yang dag par gsal ba bsres pas na sbyor ba'o/_/rang gi lha dang nye bar
[\[58a.2\]]bsnyen pa ste sa'i snying po la sogs pa'o/_/de'i 'byung ba ni thams cad mkhyen pa'o/_/sku gsum du sgrub pa ni sgrub pa'o/_/de'i don ni rdo rje gsum gyis byin gyis brlabs pa ste mi 'da' bas na dam tshig go/_/khams gsum chos kyi dbang phyug tu gnas pa'i dam pa yang
[\[58a.3\]]dag pa'i sangs rgyas pas na dbang bskur ba na sgrub pa chen po'o/_/rdo rje bye brag ces pa ni chung ngu dang 'bring po dang chen po ye shes kyi bye brag gi sngon du bsnyen par byas la de las ji skad du gsungs pa'i dngos grub kyi las rnams bsgrub par bya'o zhes so/_/ji skad du/_byang chub rdo rje gsungs
[\[58a.4\]]pa yi/_/thabs ni rnam pa bzhi dag ste/_/bsnyen pa'i cho ga dang po ste/_/gnyis pa nye bar sgrub pa'o/_/gsum pa bsgrub par bya ba dang /_/bzhi pa sgrub pa chen po'o/_/zhes so/_/mdor bstan pa'i don rgyas par rtogs par bya ba'i phyir dang po chung ngu'i bsnyen sgrub bzhi gsungs pa/_bsnyen pa'i
[\[58a.5\]]zhes pa la sogs pa'o/_/ting nge 'dzin ni rang gi sems 'jug pa la sogs pas rang gi lhar gyur pa'o/_/de nyid don dam pa dang rab tu sbyor zhing byang chub mchog tu byin gyis brlabs pa'o/_/de'i don ni bar gyi srid pa'i gzugs zhal du 'jug pa la sogs pas lha mo'i gsang ba'i
[\[58a.6\]]khrag 'dra ba ni ho'i me yis yi ge gsum zhu ba'i 'od zer gyis thabs dang shes rab dbus kyi gdan cho ga dang po gnas pa la rang gi tshad med pa bzhis lha mor gyur pa'i glus bskul bas sa bon dang mtshan ma sa bon gyis mtshan pa/_de'i 'od kyis de bzhin gshegs pa rang dang 'dra ba'i
[\[58a.7\]]skur byas pa las byung ba'i rang gi lha ni chos kyi dbyings su byin gyis brlabs pa ni bsnyen pa'i yan lag chung ngu dang /_rgyu mthun pa'i 'bras bu chung ngu ste mya ngan las 'das pa'i yan lag go/_/grub mchog la zhes pa ni rang gi lha ni grub pa mchog ste/_de'i rdo rje skye mched de mig la sogs
[\[58b\]]
[\[58b.1\]]pa k+ShiM la sogs pa las mtshan ma des mtshan pa ste sa'i snying po la sogs pa byang chub sems dpa' rnams rnam par dpyad pa ni nye bar sgrub pa'i yan lag chung ngu dang /_rnam par smin pa'i 'bras bu chung ngu ste thams cad mkhyen pa'i yan lag go/_/sngags kyi bdag po zhes
[\[58b.2\]]pa ni sngags hUM la sogs pa las bskyed pa ni thugs kyi rdo rje la sogs pa'o/_/de byin gyis brlab pa'i sngags kyis gnyis su med par bya ba ni bsgom pa'o/_/sgrub pa rnam par gzhag pa'i don du tshigs su bcad pa gnyis kyis bskul ba ni sgrub pa'i yan lag chung ngu dang skyes bu byed pa'i
[\[58b.3\]]'bras bu chung ngu ste sku gsum thob pa'i yan lag go/_/rang sngags zhes pa ni rang gi sa bon gyis bskul ba'i bde bar gshegs pa las byung ba'i 'od zer las lha mo bcu 'phros pa las rang gi spyi bor thim pa las/_rdo rje can gyi gzugs te rigs lnga 'am drug la rdo rje 'chang chen po ste
[\[58b.4\]]de bas na/_dbu rgyan la ni bdag po bsam/_/zhes te gang yang rung ba'i bdag po gzhag go zhes pa'i don to/_/de ltar byas na ye shes rdo rje ste rnal 'byor par 'grub par 'gyur ro zhes pa'o/_/des gong ma gsum la yang bsgrub par bya'o/_/sgrub pa chen po'i yan lag chung ngu
[\[58b.5\]]dang /_dri ma dang bral ba'i 'bras bu chung ngu ste/_khams gsum chos kyi dbang phyug gi yan lag go/_/de la ting nge 'dzin zhes pa nyid bstan pas bsnyen pa'i khyad par gsungs pa/_bsnyen pa'i zhes pa la sogs pa'o/_/ye shes bdud rtsi dag ces pa ni byang chub kyi sems kyi gzugs
[\[58b.6\]]te/_de yang gong ma ltar bar gyi srid pa'i sems 'jug pa sngon du byas pa'i zla bar zhu bas mchog gi bsnyen pa bya'o zhes pa'i don to/_/thams cad kyang brtag par bya zhes pa ni des bsnyen pa byas na nye bar bsgrub pa la sogs pas kyang mtshan pa'o/_/longs spyod bzhi po 'di ni sngar
[\[58b.7\]]de bzhin gshegs pa thams cad kyi ngo bor rang gi lha'i sngags kyi de nyid don sgrub pa'o zhes so/_/ye shes su bya ba'i ngo bo ma yin pas ni mi mthun pa'i phyogs thams cad sel bar mi nus shing ma bsgrubs pas na chung ngu'i sgras bstan to/_/lha gtso bo gcig pu gtogs pa'i
[\[59a\]]
[\[59a.1\]]phyir na de rnams la mchog gi sgras khyad par du byas pa'o/_/ji skad du/_thun mong mchog gi bye brag gis/_/bsnyen pa rnam pa bzhir 'gyur ba/_/rdo rje rnam bzhi thun mong ste/_/mchog ni ye shes bdud rtsi'o/_/zhes so/_/de bas na dge ba'i mtshan nyid
[\[59a.2\]]kyi tshig bsnyen pa bzhi zhes gsungs kyang nye bar sgrub pa la sogs pa yang shes par bya'o/_/de bas na mchog gi bsnyen pa gcig yan lag tu bshad zin to/_/gnas gsungs pa dgon pa zhes pa la sogs pa'o/_/dgon pa la sogs pa'i gnas su ji skad bshad pa dang /_bshad par
[\[59a.3\]]'gyur ba'i bskyed pa'i rim pa'i ting nge 'dzin byas nas dngos grub 'thob pa zhes so/_/gzhan du na bud med ni theg pa dman pa la zhugs pas lam du ma mthong bas na dgon pa chen po'i sa phyogs so/_/de nyid rab tu rnam par dben pa ste/_'dod chags la sogs pa'i tsher mas
[\[59a.4\]]gang bas gzhan mi 'gro bas so/_/mi g.yo zhing bde ba chen po mi 'gyur bas ri bor ro/_/blo dman pa rnams nyon mongs pa'i gcan gzan la 'jigs pas na nags 'dabs so/_/shes rab kyi cha'i chu ngogs su rdzogs pa'i ting nge 'dzin byas na dngos grub 'thob po zhes sbyar ro/_/
[\[59a.5\]]da ni chen po'i bsnyen pa gsungs pa/_yang na zhes pa ni rnam par gzhag pa'i tshig ma yin te/_rang gi lha'i bzhin du gzhan la zhes pa'i don to/_/rdo rje bzhi dag gis zhes pa ni rang gi sa bon gyis bskul ba'i bde bar gshegs pa zhal du zhugs pa las byung ba'i pad+ma'i nang
[\[59a.6\]]nas zla bar zhu ba'i cho ga ste dang po'o/_/de nyid las bdag po'i sa bon du gyur pa'i cho ga ste gnyis pa'o/_/de nyid las rang ngam bdag po'i dkyil 'khor du gyur pa ste cho ga gsum pa'o/_/de nyid gong ma'i ltar badzra d+h+r-ika la sogs pa'i sngags kyis phyung nas rang rang gi gdan la
[\[59a.7\]]dgod pa ni cho ga bzhi pa'o/_/de nas 'og nas 'byung ba ltar ye shes kyi dkyil 'khor dang gnyis su med par byas nas byin gyis brlab pa ni brtul zhugs brtan pa'i rnal 'byor pas thun mong gi bsnyen pa'o/_/ji skad du/_dang po stong nyid byang chub ste/_/gnyis pa sa bon
[\[59b\]]
[\[59b.1\]]bsdu ba yin/_/gsum pa gzugs ni rdzogs pa ste/_bzhi pa yi ge dgod pa'o/_/rdo rje rnam bzhi 'di dag gis/_/thun mong bsnyen pa bsgrub pa'o/_/zhes so/_/sku gsum mnyam pa nyid 'gyur ba/_/zhes pa ni cho ga dang po las mtshan dang dpe byad kyis brgyan pa'i skus 'gro ba rnam smin
[\[59b.2\]]cing grol bar byed pa'o/_/de bsgoms na de dang 'dra ba'i dngos grub thob par 'gyur ro zhes pa'i don te/_de bzhin du de rnams kyi mig la sogs pa yang byin gyis brlab par bya'o/_/de rnams ni chen po'i nye bar sgrub pa la sogs par shes par bya'o/_/de bas na chos thams cad rnam
[\[59b.3\]]par dag pa'i lha'i tshogs mnga' bas na ye shes kyi khyad par gyi dbang gis chen po'i chen po zhes bya ba la/_lha thams cad la gtogs pa'i phyir thun mong gi bsnyen pa la sogs par bya'o/_/de bas na de thun mong gi bsnyen pa gcig yan lag khong nas 'byung ba dang bcas par bshad do/_/chung
[\[59b.4\]]ngu'i dang chen po'i bar na gnas pas 'bring po'i sgras khyad par du byas pa rig ma'i 'du byed pa gsungs pa/_dus bzhi zhes pa la sogs pa'o/_/dus bzhi zhes pa ni dam tshig tu rung ba ste mi 'da' ba'i phyir ro/_/de nyid kyang gang zhe na/_zla ba gnyis la sogs pa'i rim pas rgyu'i cho ga
[\[59b.5\]]rdzogs pa las bar gyi sems 'jug pa la sogs pas rang gi lha mo lta bu bskyed nas byin gyis brlab pa ni bar ma'i bsnyen pa'o/_/de'i mig la sogs pa byin gyis brlab pa ni bar ma'i nye bar sgrub pa'o/_/rdo rje gsum gyis byin gyis brlab pa ni bar ma'i sgrub pa'o/_/rigs kyi bdag po
[\[59b.6\]]dbu la gzhag pa ni bar ma'i sgrub pa chen po ste de rnams dang rab tu sbyor bas zhes so/_/blo dang ldan pas zhes pa ni de rnams kyi cho ga la byang ba'o/_/gnas lngar ni zhes pa ni le'u brgyad pa las gsungs pa ltar rigs lnga dang ldan par bya ba gsungs so/_/ye shes rdo rje zhes pa ni le'u bdun
[\[59b.7\]]pa ltar hUM las ye shes lnga'i ngo bo rtse lnga'i rdo rje rang gi rdo rje bsams nas yi ge oM zhes pa ni de'i nor bu dmar ba oM gyi rnam par bsgrubs la/_byang chub sems 'byung ba'i lam du mngon spyod kyi ye shes bsams te/_shes rab kyi yan lag kyang de bzhin du dag par byas nas/_mtshan
[\[60a\]]
[\[60a.1\]]nyid lnga dang ldan pa'i lha mo rang gi lha mo la thim pas te yan lag gnyis sbyar te rjes su chags pa'i sngags kyis byin gyis brlab pa ni 'da' bar bya ba ma yin pas na sdom pa yin par bshad ces so/_/da ni zhi ba'i sbyor ba drug gsum du bsgrub pa ni rnal 'byor
[\[60a.2\]]pas phyag rgya chen po nyams 'og tu ma chud na de'i che ba'i bskul ba dang dbye ba'i sgo nas sgrub pa'i dus gsungs pa/_zhag bdun zhes pa la sogs pa'o/_/zhag bdun la sogs pa ni blo'i bye brag gis shes par bya'o/_/rdo rje dam tshig ni phyag rgya chen po'o/_/bsgrubs na ni zhes
[\[60a.3\]]pa ni bskul ba dang dbye ba'o/_/de'i blo'i bye brag gis phyag rgya chen po'i dngos grub myur du ste de skad cig gis thob par 'gyur ro zhes so/_/zhag grangs bye brag rab bskul ba/_/zhes pa ni zhing dag pa'i grangs dang zla ba dang zhag bdun la sogs pa'i bye brag gis dngos grub bskul ba ni ngas rgyud
[\[60a.4\]]'di las rgyas par rab tu bstan zhes so/_/de nas phyag rgya chen po ji tsam na 'grub ce na/_gsang ba'i mchog ste rdo rje 'chang chen po'o/_/de ston par byed pa'i sgra la yang de skad do/_/de las byung ba la gsang ba rnam par khros pa las byung ba'i dngos grub ni zla ba phyed kyis 'grub par gsungs
[\[60a.5\]]zhes de las ni mi 'da' bar nges so/_/da ni lhun gyis grub pa'i sku rdo rje la sogs pa spyan drangs nas mchod pa'i de ma thag tu gsol ba gdab pa gsungs pa/_de la zhes pa la sogs pa'o/_/gang gis sku rdo rje sgrub pa ni dus gsum gyi sangs rgyas sgrub pa ste de'i don nye bas na nye bar
[\[60a.6\]]sgrub pa'o/_/ngan song las g.yogs pas na sdom pa'o/_/yul dang ldan par gsol ba gdab pas na yul lo/_/de nyid gsungs pa sangs rgyas zhes pa la sogs pa'o/_/mtshan dang dpe byad dang ldan pa'i sku 'chang bas na sangs rgyas sku 'dzin no/_/de nyid rig ma dang ldan
[\[60a.7\]]pas na dpal ldan no/_/rdo rje gsum ni don dam pa dang kun rdzob gang du mi phyed pa'i phyir na de skad do/_/ding bdag byin gyis brlabs nas su/_/zhes pa ni de rig dag bsgoms pa khyod kyis byin gyis brlabs la bdag rdo rje sku dang ldan par mdzod ces rang gis bsgoms pa la
[\[60b\]]
[\[60b.1\]]gsol ba gdab pa'o/_/phyogs bcur bzhugs pa'i sangs rgyas rnams/_/zhes pa ni de rnams kyi spyi bo na gnas pa zhes so/_/des de ring bdag rdo rje sku can du mdzod cig ces lhun gyis grub pa la mtshan ma'i sku rdo rje la gsol ba gdab pa'o/_/des zhugs par gyur nas byin
[\[60b.2\]]gyis brlab po zhes sbyar ro/_/gzhan ma rnams la yang des bsgre bar bya'o/_/gsung rdo rje ni rnam pa'i mchog dang ldan pa'i sku grub par byed pas na sgrub pa'o/_/de nyid sdom pa zhes pa la sogs pa gong ma ltar ro/_/chos kyi gsung lam zhes pa ni chos gsung ba'i lam ste
[\[60b.3\]]mgrin pa'o/_/de na gnas pa'i gsung rdo rje ni gong ma ltar dpal dang ldan zhes so/_/sangs rgyas thams cad kyi chos kyi sku ni chen po ste grub par byed pas na sgrub pa chen po'o/_/de nyid sdom pa zhes pa la sogs pa gong ma ltar sbyar ro/_/tshigs su bcad pa gsum po 'di
[\[60b.4\]]las bla ma chen pos gnyis gnyis pa gsum gsungs pa ni dgongs pas bsgyur ba'o/_/de bas na gcig ni sbyor shes par bya'o/_/de ltar bskul bas thugs dam bcas pa las nyams pa'i bsnyengs pas sgrub pa po la byin gyis rlob po zhes gsungs pa/_sangs rgyas zhes
[\[60b.5\]]pa la sogs pa'o/_/sangs rgyas zhes pa ni sku rdo rje'o/_/rdo rje sems dpa' 'am zhes pa ni thugs rdo rje'o/_/yang na chos kyi sems dpa' zhes pa ni gsung rdo rje'o/_/rmongs pa ni gnyis kyi rnam pa'o/_/le'u bcu pa'i drag shul bsgrub pa la tshigs su bcad pa 'di
[\[60b.6\]]sbyar bar tshig 'dis mngon no/_/rdo rje sbyor ba ni rang gi lha'i sbyor ba'o/_/mi 'da' bas na dam tshig ste/_des mi snang ba la sogs pa'i dngos grub thob par byed pas na sgrub pa'i mchog ste/_de ston par byed pa'i gzhung ni le'u bcu gnyis pa'o/_/le'u bcu gnyis pa'i
[\[60b.7\]]'grel pa'o//_//da ni le'u bcu gsum pa las gsang sngags bzlas brjod kyi mtshan nyid bstan pa'i phyir/_de nas zhes pa la sogs pa'o/_/ji lta bu'i de bzhin gshegs pa kun zhe na/_ye shes rdo rje mchog 'dzin dang /_/zhes te me long lta bu la sogs pa
[\[61a\]]
[\[61a.1\]]nyid rdo rje mchog ste rdo rje 'chang mdzad pa'o/_/don kun ni mngon par mtho ba dang nges par legs pa'o/_/de 'gro ba'i rgyud la rdzogs par byas nas longs spyod par byed pa ni byang chub sems dpa'o/_/sgyu ma lta bur thugs su chud pas ni blo ldan no/_/nyon mongs
[\[61a.2\]]pas non pa'i lus ngag gi las mi byed pas na thub pa'o/_/'gro ba'i dgos par sems spa skong bas na don kun no/_/drug sde la sogs pa lta bu ma yin pas na ston pa'i mchog go/_/chos thams cad kyi rang bzhin rdo rje gsum las mi 'da' bas na dam tshig go/_/mos pa la sogs
[\[61a.3\]]pa lta bu ma yin pas na yang dag mkhyen pa'o/_/rdo rje lta bu dang ldan pa'i dbyangs ni rdo rje'i dbyangs so/_/de gang zhe na/_e ma'o zhes pa la sogs pa'o/_/byang chub chen po zhes pa ni 'dus byas dang 'dus ma byas gnyis su med pa'i ye shes nam mkha' ltar dag pa'i tshul
[\[61a.4\]]de las/_thabs kyi zhags pa kun 'byung ba/_/zhes so/_/sangs rgyas zhes pa ni rnam pa'i mchog thams cad kyis brgyan pa'i sku ni tshul te yongs su dag pa rnams la rtag tu snang bas na bzang po'o/_/chos zhes pa ni lung dang rtogs pa'i mtshan nyid can ni tshul te/_'khor
[\[61a.5\]]rnam pa gnyis kyi 'gyod pa mi bskyod pas na shis pa'o/_/sngags zhes pa ni rang bzhin shes shing 'gro ba skyob pa ste/_gang gi srid pa ji srid kyi bar du 'gro ba'i don mdzad pa de ni tshul te rgyun mi 'chad pas na brtan pa'o/_/ma skyes pa'i chos rnams ni zhes pa ste brda la sogs
[\[61a.6\]]pa rang bzhin gyis bral ba ni chos rnams te/_des na de rnams ngo bo nyid kyis khyad par can no/_/chad pa dgag pa'i phyir/_ma skyes rnam par mi rtog las/_/zhes te yul ma skyes shing de la ye shes rnam par rtog pa med pa 'byung ste/_de la smon lam la sogs pa'i dbang
[\[61a.7\]]gis ye shes kyi phyag rgya 'byung bar bshad ces so/_/sngags thams cad ces pa ni lha thams cad de de'i snying po bsdus pa'i mchog ni/_rdo rje mi phyed gsum bsgoms pas/_/zhes te rdo rje gsum gyi bzlas pa'o/_/rdo rje bzlas pas zhes pa ni dbyer med pa'i bzlas pa ste ye
[\[61b\]]
[\[61b.1\]]shes sems dpa'i bzlas pas na ye shes mchog ces pa'o/_/des ci byed ce na/_rdo rje gsum gyi bzlas pas ni mi phyed sku gsum dkyil 'khor 'thob par byed la/_ye shes sems dpas sangs rgyas kyi ye shes bdag med pa thob par 'gyur ba'i phyir bshad du gsol zhes sbyar ro/_/
[\[61b.2\]]rdo rje bzlas pa zhes pa ni ldang ba la sogs pa'o/_/de nyid oM la sogs par sbyar bas na sbyor ba yis zhes so/_/des ci byed ce na/_sangs rgyas kun gyis byin gyis brlabs pa'o zhes so/_/rig dang zhes pa ni spyan ma la sogs pa'o/_/sngags rnams ni rtag pa la sogs
[\[61b.3\]]pa'o/_/thams cad kyi bsdus pa ni gshin rje gshed la sogs pa'o/_/sku dang gsung dang thugs kyis mtshan/_/zhes pa ni de rnams bzlas pa'i gzhi rnam par dgod pa zhus pa'o/_/sngags zlos sbyor ba la sogs pa'o/_/zhes pa ni phyi rol dang nang gi bzlas pa'i sbyor ba
[\[61b.4\]]'og nas 'byung ba rnams so/_/de ye shes rgya mtsho dang 'dra ba khyed kyis ji ltar gsan pa dang gzhan yang 'das pa'i ye shes can gyi byed pa yin pas bshad par gsol ba gsungs pa/_sku gsung thugs zhes pa la sogs pa'o/_/rdo rje sngags zhes pa ni rdo rje lta bu'i bzlas pa bla ma dang
[\[61b.5\]]lha la yid ches par rab tu bsgoms pas ye shes bla na med pa thob par 'gyur zhes te rnal 'byor gyi rim pa bzhin du zhes so/_/de lta bu'i bzlas pa de bshad du gsol zhes zhus pa'o/_/da ni de'i lan gsungs pa/_de nas zhes pa la sogs pa'o/_/rdo rje ye shes zhes pa ni
[\[61b.6\]]gnyis su med pa'i ye shes nam mkha' lta bu las byung ba'i phyir rdo rje las byung ba zhes so/_/'gro ba'i dgos pa rdzogs par byed pa'o/_/gong ma ltar bskyed pa'o/_/rigs rnams kyi bdag po bas na dam tshig pa'i gtsos so/_/des gsungs so zhes sbyar ro/_/thun mong
[\[61b.7\]]gi bzlas pa gsungs pa/_sngags kyi zhes pa la sogs pa'o/_/sngags ni lha rnams te de'i don du kun bzlas pa ni rdo rje mi phyed gsum ste/_sku rdo rje la sogs pa gsum gyi mtshan nyid de/_de nyid dbye ba gsum ste/_de'i bsgom pa mthar phyin par bya'o/_/de nyid gnas
[\[62a\]]
[\[62a.1\]]rnams su bkod pas na de skad bya ste rdo rje gsum zhes bya'o/_/de ltar bkod nas ci byed ce na/_sku gsung zhes pa la sogs pas rim gyis bzlas pa gsungs so/_/spros pa rnam gsum dag bya zhes pa ni oM la sogs pa brjod pa'i skad cig de kho na la rang rang gi sa
[\[62a.2\]]bon las sku rdo rje la sogs pa'i 'khor lo spro zhes pa'o/_/de lta bu'i rdo rje gsum gyi bzlas pa 'di yis rdo rje gsum dang 'dra bar 'gyur ro zhes phan yon no/_/de'i dus su mchod pa spro ba gsungs pa/_sangs rgyas zhes pa la sogs pa'o/_/sangs rgyas rnams ni lha rnams so/_/
[\[62a.3\]]de'i sku gsung thugs rim gyis spros pa'o/_/bsgoms nas zhes pa ni gzhan dang gzhan gyi gzugs lhag par mos pas longs spyod dang ldan par byas pa'o/_/mchod pa'i mchog brtag pa zhes pa ni lha mo'i pad+ma na gnas pa'i sa bon las skad cig ma gnyis pa las/_'od
[\[62a.4\]]zer ba spu las byung ba'i rtse las skyes pa'i lha mo'i nang du chud pa'i shugs kyis mchog gi bde ba'i dbang du gyur par bya'o/_/ye shes rdo rje zhes pa ni rang gi sems dkyil 'khor gyi 'khor lor snang ba la sogs par snang ba ma gtogs pa phyi rol gyi gzugs med par shes par
[\[62a.5\]]byas nas ni zhes so/_/ni zhes pa ni skad cig gi mthar rang gi sa bon la 'jug par yang bstan to/_/de las dang po ba la sogs pa gong nas gong du gnas skabs kyi khyad par thob par byed pas na rdo rje gsum gyi thugs 'dra bar 'gyur zhes so/_/de kho nas rab kyi mthar phyin par byed
[\[62a.6\]]pa yin par yang gsungs pa/_sangs rgyas zhes pa la sogs pa'o/_/byang chub mchog ni phyag rgya chen po ste 'di la goms pa med pas na 'di la thob pa zhes bya'o/_/de la cig car du bzlas pa gsungs pa/_yang na zhes pa la sogs pa'o/_/dbye ba rnam pa gsum zhes pa
[\[62a.7\]]ni rdo rje gsum la'o/_/so so dag tu spro bsdu zhes pa ni yi ge re re brjod pa'i skad cig la gzhan rnams la yang rnam par spro ba gang yin pa ste/_gzhan gong ma bzhin du shes par bya'o/_/ye shes sems dpa'i bzlas pa gsungs pa/_lus dang zhes pa la sogs pa'o/_/lus
[\[62b\]]
[\[62b.1\]]dang ngag sems bdag med par/_/zhes pa ni lus la sogs pa bdag med pa'i tshul can ni de bzhin gshegs pa rnams te de'i 'khor lo'o/_/shes pa'i sems kyis rab tu spro/_/zhes pa ni ye shes sems dpa'i sa bon las phyogs gnyis pa ltar gzhan dang gzhan gyi gzugs kyis spro bar
[\[62b.2\]]bya ba ste/_gzhan gong ma bzhin du shes par bya'o/_/gang gi dbang du bya zhe na brjod nas zhes te sngags brjod la reg pa'i dus su rdo rje ste lha rnams rab tu spro bar byas la mchod pas mnyes pa'i lha rnams rdzogs nas zhes te/_dbugs nang du 'jug pa'i mthar rab tu bsdu bar bya'o zhes so/_/
[\[62b.3\]]de ltar sku gsum dang rdo rje'i bzlas pa 'di ni sangs rgyas thams cad kyi ye shes kyis ni spyan phye ba'o zhes te de 'byed par nus pas de skyed do/_/lha thams cad bzlas brjod de ltar bya'o zhes thun mong du bshad nas/_da ni sku la sogs pa'i de kho na nyid kyi sgo nas bzlas pa 'byung ba'i rgyu
[\[62b.4\]]gsungs pa/_sku'i zhes pa la sogs pa'o/_/sku mchog rdo rje zhes pa ni rnam par snang mdzad do/_/de'i mngon par rdzogs par byang chub pa ni dngos dang zhes te 'byung ba la sogs pa'i gzugs so/_/de brtags pa'i bdag nyid du mi skye bar ye shes su snang ba la dngos min
[\[62b.5\]]zhes bya ste de ltar rnam par dpyad pa ni/_sangs rgyas thams cad kyi sku rdo rje zhes bya'o/_/de lta bu yod na bzlas pa 'byung ba'i phyir sku'i bzlas pa bshad ces so/_/gsung gi bzlas pa gsungs pa/_gsung gi zhes pa la sogs pa'o/_/gsung gi dam tshig ni snang ba mtha'
[\[62b.6\]]yas so/_/de'i rdzogs par byang chub pa ni sgra rnams ye shes su yongs su snang ba'i bdag nyid la sgra min zhes rnam par dpyad pa ni gong ma ltar gsung gi bzlas pa'o/_/thugs kyi bzlas pa gsungs pa/_thugs ni zhes pa la sogs pa'o/_/thugs kyi dam tshig ni mi bskyod pa'o/_/
[\[62b.7\]]de'i rdzogs pa'i byang chub sems ni nang na yang mi gnas phyi rol na yang mi gnas/_gnyi ga'i bar na yang mi gnas pa ni gnas pa'i rdo rje ste mnyam pa nyid du rnam par bshad pa ni gong ma ltar sems kyi bzlas pa'o/_/rin chen 'byung ldan gyi bzlas pa gsungs pa/_don zhes pa la
[\[63a\]]
[\[63a.1\]]sogs pa'o/_/don zhes pa ni mnyam pa nyid kyi ye shes so/_/de rtogs pa'i ni rin chen dbang phyug ste de'i bzlas pa ni ngo bo med pa'o/_/de ni sbyor ba thams cad las bzang po dus gsum gyi sangs rgyas la rnam par brtags pa ni gong ma ltar rin chen bzlas pa'o/_/
[\[63a.2\]]don yod bzlas pa gsungs pa/_sangs rgyas zhes pa la sogs pa'o/_/sangs rgyas zhing rnams zhes pa ni gdul bya yod pa'i 'jig rten gyi khams thams cad du'o/_/bya ba la nan tan gyi ye shes kyis 'gro ba'i don rdzogs par byed pa'i sku'i sprin spro ba dang spro ba 'ba' zhig tu ma zad de/_
[\[63a.3\]]de nyid bdag gi rang bzhin du bsdu ba'i phyir bzhud cing byon pa'i rdo rje'i bdag ces so/_/de ni thogs med bzlas pa'o/_/khro bo'i bzlas pa gsungs pa/_khro bo zhes pa la sogs pa'o/_/khro bo dam tshig ye shes zhes pa ni mngon spyod la sogs pa'i las rnams so/_/rang gi rdo rje dkyil 'khor
[\[63a.4\]]zhes pa ni dkyil 'khor gcig pa zhes pa'i don to/_/sngags kyi yi ge sgra bsgrags pa/_/zhes pa khro bo bsgoms nas bzlas pas sngags kyi sgra gcig nas gcig tu brgyud pa la sogs pas thos par sgrogs pa ni khro bo'i bzlas pa'o/_/nyon mongs pa gsum gyi bzlas pa
[\[63a.5\]]gsungs pa/_'dod pa zhes pa la sogs pa'o/_/'dod pa'i don gyis myos 'gyur ba/_/zhes pa nyon mongs pa'i 'dod pas myos par 'gyur ba rnams so/_/kun du skyob cing phan par dga'/_/zhes pa ni de thams cad skyob pa'i don du phan pa tshol bar byed pa'o/_/sems can
[\[63a.6\]]gti mug gnas la gzhag_/ces pa ni gti mug rnam par dag pa'i rnam par snang mdzad kyi ngo bo las spro zhing 'jog la sdud pa ni gti mug rnam par dag pa'i bzlas pa'o zhes so/_/'dod chags nyid rnam par dag pas na rdo rje'o/_/de las byung ba ni sngags kyi bdag nyid can gyi dam
[\[63a.7\]]tshig ste/_de nyid lus la sogs pa'i lha'i tshul gyis yang dag par gnas nas spro bar bya'o zhes so/_/sems can 'dod chags rgya mtshor gzhag_/ces pa ni 'dod chags rnam par dag pa'i 'od dpag med kyi ngo bo las spro zhing 'jog la sdud pa ni 'dod chags rnam par dag pa'i
[\[63b\]]
[\[63b.1\]]bzlas pa'o/_/zhe sdang nyid rnam par dag pas na rdo rje ste/_de las byung ba'i sems lus la sogs pa'i tshul gyis yang dag par gnas pa'i tshul gyis bsgom par bya'o zhes khong du chud par bya'o/_/zhe sdang gnas zhes pa ni/_zhe sdang rnam par dag pa'i mi bskyod pa las
[\[63b.2\]]spro zhing 'jog la sdud pa ni zhe sdang rnam par dag pa'i bzlas pa'o/_/rdo rje'i bzlas pa gsungs pa/_dam tshig ces pa la sogs pa'o/_/dam tshig de nyid rdo rje gsum/_/zhes pa ni 'jug pa dang gnas pa dang ldang ba'o/_/dbu ma zhes pa ni 'jug pa dang ldang ba las grol
[\[63b.3\]]ba'i ngo bo yi ge A'i rang bzhin no/_/dam tshig rdo rje can zhes pa ni de la mi 'da' ba ste/_dngos po thams cad kyi de bzhin nyid do/_/de nyid sngags rnams thams cad kyi zhes te lha thams cad kyi ngo bo'o/_/ma ning zhes pa ni 'jug pa yang ma yin ldang ba yang ma yin gnas pa yang
[\[63b.4\]]ma yin pa'i ye shes chen po'o/_/de nyid la dbyer med pas na rdo rje'i bzlas pa zhes bya'o/_/lha mo drug gi ngo bo gsungs pa/_rdo rje bdag po zhes pa la sogs pa'o/_/rdo rje'i bdag po ni gzugs la sogs pa'i lha mo ste/_de'i rang bzhin gyis thar pa grub par byed pa'i phyir ro/_/
[\[63b.5\]]de'i ngo bo bas 'dod chags yang dag pa'i don sgom par byed pa'o/_/de bas na des sems can thams cad la phan par byed pa'i byang chub kyang rdzogs par mdzad do zhes so/_/lha mo bzhi'i ngo bo gsungs pa rig ma zhes pa la sogs pa'o/_/ma rig pa thams cad 'joms pa'i
[\[63b.6\]]phyir na rig ma ste spyan ma la sogs pa'o/_/de'i dus rtag tu 'dod pa'i don la brtson pa'i phyir na 'dod pa'i longs spyod dag ces te gzugs la sogs pa la ji ltar bsten na 'grub ces te/_'dod chags dang /_zhe sdang dang /_gti mug dang ldan pa'i sems kyis gnyis su med pa'i
[\[63b.7\]]ye shes bsten pa'o/_/gnas la mtshan pa'i byang chub sems dpa'i rang gi ngo bo gsungs pa/_gti mug ces pa la sogs pa'o/_/gti mug dam tshig ni mig la sogs pa ste bems po'i phyir ro/_/de las byung ba ni rig pa'i rgyal po rdo rje can te sa'i snying po la sogs pa ni
[\[64a\]]
[\[64a.1\]]mig la sogs pa'i thams cad mkhyen pa skye bas na de skad do/_/ma ning dag gi gnas bsgrubs na/_/zhes pa ni mtha' gnyis su ma lhung ba ni ma ning ste/_de'i gnas bsgrubs na dngos grub ster ro zhes so/_/khro bo'i ngo bo gsungs pa/_khro bo zhes pa la
[\[64a.2\]]sogs pa'o/_/zhe sdang gnas las skyes zhes pa ni zhe sdang gi gnas ni lus te lus khro bor bstan pa'i phyir de skad bya ste/_mi bskyod pa las byung zhes pa ni ma yin no/_/gsod la rtag tu brtson pa dag_/ces pa ni des 'dul ba'i skye bo'i bsam pa'i dbang gis rang bzhin gyi gzugs
[\[64a.3\]]la rnam par 'pho ba ste/_sman la sogs pa bzhin du'o/_/sgrub mchog gi chos can la zhes pa ni/_de'i sbyor ba dang cho ga ji lta ba bzhin du sngags bzlas pa la sogs pas so/_/gsod pa'i don zhes pa ni phyogs kyi cha des grub pas te pha ltar gnas pa'i phyir ro/_/ye shes
[\[64a.4\]]chen po ni me long lta bu la sogs pa'o/_/de las byung bas na skyes bu ste rdo rje 'chang ngo /_/da ni de la dkyil 'khor gyi 'khor lo rdzogs pa'i rnal 'byor pas che ba'i che ba las kyi rgyal ba mchog bsgoms pas sems dbang du 'gyur bar bya ba'i phyir/_thig le'i sbyor ba'i ting nge 'dzin
[\[64a.5\]]gsungs pa la/_ye shes zhes pa la sogs pa'o/_/ye shes 'khor lo can rnams zhes pa ni rnam par snang mdzad kyi rnal 'byor pas 'grub pa'i rgyu'i sbyor ba'i de ma thag tu ye shes sems dpa'i 'khor lo'i thugs kar zla ba la/_'khor lo'i snying ga'i dbus su bsgom/_/zhes so/_/
[\[64a.6\]]de'i lte ba/_gsal ba'i dkyil 'khor dbus gnas par/_/zhes te/_zla ba'i steng gi dbus su'o/_/'khor lo'i sngags oM mo/_/de'i don ni spros pa thams cad dang bral bas na/_thig le gnyis kyi gzugs su bsgom/_/zhes pa'o/_/de yang yul can gyi dbus su
[\[64a.7\]]chud pa ni rtag pa'i 'khor lo la gnas pa'i ye shes sems dpa'i thugs kar gong ma ltar de'i sbyor ba rdzogs par bya ba'i phyir yul dang ldan par bsgom par bya'o zhes pa'o/_/de bzhin du phyi ma rnams la yang sbyar bar bstan pa'i phyir ye shes rdo rje zhes pa la sogs pa gsungs so/_/
[\[64b\]]
[\[64b.1\]]ji skad du/_thabs dang shes rab snyoms 'jug pa/_/dngos po thams cad bsdus nas su/_/gzugs kyi nang du bsgom par bya/_/yud kyis ye shes kyis rdzogs par/_/ting nge 'dzin ces bya ba yin/_/zhes so/_/da ni gong du gsungs pa'i bzlas brjod gnyis kyi bye
[\[64b.2\]]brag gsungs pa/_dkyil 'khor zhes pa la sogs pa'o/_/dkyil 'khor kun zhes pa ni chung ngu la gnas pa gang yang rung ba'o/_/de'i ngos ni phyogs bzhi po rnams su'o/_/sangs rgyas lnga rnams zhes pa ni mtshon pa tsam ste lha thams cad ji skad du gsungs pa'i cho gas dgod
[\[64b.3\]]par bya'o/_/des ni 'khor lo rdzogs pa'i rnal 'byor pas bzlas brjod bya bar bstan to/_/ji ltar bya zhe na/_'od zer lnga'i bye brag gis/_/zhes te rang rang gi sa bon 'od zer lnga dang ldan pa las bde bar gshegs pa'i 'khor lo spro zhing yi ge gsum gyi bar du chud par bzlas na
[\[64b.4\]]byang chub thob par 'gyur zhes so/_/de'i bye brag gsungs pa/_sngags rnams zhes pa la sogs pa'o/_/bye brag gnyis ni sku gsum dang rdo rje'i bye brag go/_/de la sku gsum gyi de kho na nyid zlos pa las gong ma ltar rim gyis sam cig car du spro ba dang bsdu ba na nges pa med
[\[64b.5\]]pa'o/_/rdo rje ste ye shes sems dpa'i bzlas pa las cig car du bzlas pa 'di ni nges pa kho na yin no/_/mchod pa spro ba na yang rang rang gi rigs kyi lha mos mchod pa byed kyi gzhan gyi rigs kyis ma yin par gsungs pa/_sku la zhes pa la sogs pa'o/_/sku la zhes pa ni
[\[64b.6\]]rnam par snang mdzad la'o/_/sku'i dngos po nyid ces pa ni de'i rang bzhin gyis zin pa'i spyan ma la sogs pa'o/_/de bzhin du thugs la sogs pa la yang sbyar bar bya'o/_/lha mo de rnams kyang spro ba'i dus su dbu rgyan dang ldan par spro ba'o/_/de bzhin du ye shes kyi rnam par dag pa'i
[\[64b.7\]]dbang du byas pas na 'jug pa la sogs pa rung gi/_des bde ba mchog gi rkyen du gyur pa'i phyir rang gi lha mo la thim pa'o/_/sa la sogs pa rnam par dag pa'i dbang du byas pas na phyi'i mchod pa yang mi 'gal lo/_/de ltar mchod na gnas dang 'brel pa nyid du 'gyur
[\[65a\]]
[\[65a.1\]]bas na mchod pa'i gnas su 'gyur zhes so/_/da ni las khyad par can rnams dkyil 'khor gyi 'khor lo la gnas te sgrub pa gsungs pa/_dkyil 'khor chen po'i 'khor lo zhes pa ni lha bcu dgu dang ldan par ro/_/rdo rje lha rnams zhes pa ni bde bar
[\[65a.2\]]gshegs pa rnams dang /_de'i rigs rnams bsgom par bya'o zhes so/_/de'i dbus su bdag po las kyi bye brag gis gang yang rung ba bsams nas de yang rdo rje gsum dang ldan pa'i rang bzhin pas na/_sku gsum rdo rje dag gi gzugs/_/zhes te dkar po la sogs pa kha dog
[\[65a.3\]]dang /_rig pa dang ldan pa'i sngags dang /_ye shes dang ldan pa'i yid la byed pa'i sbyor bas bsdus pa'o/_/de nyid gsungs pa/_rang sngags rdo rje'i gzugs dag ni/_/zhes te rang gi sngags las skyes pa'i 'khor lo'i gzugs bsgoms nas rtag pa la sogs par dkyil
[\[65a.4\]]'khor rnam pa bzhi dag dang /_dkar po la sogs pa'i kha dog rnam pa bzhir brtags la bdag po'i snying gar ye shes sems dpa' dang /_sngags oM la sogs pa'i don bsgom pa ste/_'dod pa snying gar gzhag pa la sogs pa byas pas zhi ba la sogs pa rdo rje rnam
[\[65a.5\]]pa bzhi'i rnal 'byor pa bsam gtan rdo rje la gnas pas byed ces so/_/gzhan dang thun mong ma yin pas na/_gsang ba rab tu bzang po yin/_/zhes so/_/da ni lhag pa'i mthu dang ldan pas skye bo'i bsam pa'i dbang gis las so so'i nges pa bstan pa'i bkra shis pa'i
[\[65a.6\]]lha bzhi gsungs pa/_zhi ba zhes pa la sogs pa'o/_/spyan gyi tshul zhes pa ni de'i bdag po ste dkar po bsam pa'o/_/rdo rje pad can ni snang ba mtha' yas te rgyas pa la ser por bsam pa'o/_/rnam par snang mdzad gnas zhes pa ni/_rnam par snang mdzad kyi gnas
[\[65a.7\]]su las gzhan la don yod grub pa'i dmar por bsam par bya'o/_/rdo rje khro bo zhes pa ni rdo rje rigs rnam par khro ba ste mi bskyod pa'o/_/gsang ba sku gsum zhes pa ni rdo rje 'dzin pa'o/_/de las byung ba ni sngags rnams kun gyi sprul pa ste/_'gro ba'i don du las bzhi spros
[\[65b\]]
[\[65b.1\]]pa'o/_/de'i don du spyod pa nyid rol mo ste des rgyas btab pa'i phyir na mtshan ma'o/_/da ni mngon spyod kyi yul gsungs pa/_ma dad ces pa la sogs pa'o/_/ma dad pa ni byang chub kyi sems la'o/_/smra ba'o zhes pa ni dkon mchog gsum la log par smra ba'o/_/
[\[65b.2\]]rdo rje slob dpon smod pa zhes pa ni bla ma la sgo gsum gyis gnod pa byed pa'o/_/gdug pa'i sems can gzhan zhes pa ni pha gsod pa la sogs pa lam log par ltung bar nges pa la 'og nas 'byung ba'i bar du bskul ba 'di bya'o zhes so/_/ye shes chen po ni gong
[\[65b.3\]]ma ltar ro/_/rdo rje ni de bzhin gshegs pa'o/_/de rnams kyang 'khor lo dang ldan pas na 'khor lo'o/_/dri ma dang ldan pa'i yul de'i kha sbyor 'byed pa'i cho ga gsungs pa/_khams gsum zhes pa la sogs pa'o/_/khams gsum gang ba'i sems can rnams
[\[65b.4\]]'og nas 'byung ba ltar sangs rgyas dang byang chub sems dpa'i skur bsgoms la gzhan 'og nas 'byung ba ltar bya'o/_/de nas/_dgra rnams dbye ba byas nas su/_/zhes te khyad par dang thun mong gi srung ma dang 'og nas 'byung ba ltar dbye ba byas la de khang stong ltar rnam par
[\[65b.5\]]gnas pa de la 'og nas 'byung ba ltar las rnams rab tu bsgrub ces pa'o/_/da ni mi bskyod pa'i rnal 'byor pas mngon spyod kyi cho ga bsam gtan las byung ba gsungs pa/_nam mkha'i zhes pa la sogs pa'o/_/nam mkha'i dbyings ni chos kyi 'byung gnas nang gzhal yas khang
[\[65b.6\]]brtsegs pa'i dbus dag tu zhes so/_/rdo rje rtse lnga kha bzhis zhes pa ni rtse gcig la phyogs bzhir gdengs ka'i rtse mor ldan pa'o/_/'dir sna tshogs rdo rje la mi sbyar gyi/_de'i byed pa ma yin pa'i phyir ro/_/rnam pa'i mchog rnams ni mtshan dang dpe byad du ldan pa'i rdo rje
[\[65b.7\]]sems dpa' bsgom zhes te/_sngar dang po'i mgon po las gyur pa'i sa bon las ji skad du gsungs pa'i rdo rje sa bon dang ldan par bsgoms te/_de'i 'od zer gyis bde bar gshegs pa la bsgrub bya'i skyon brjod pas thams cad mi bskyod pa khros nas slar bsdus te thim pa las
[\[66a\]]
[\[66a.1\]]gyur pa'i mi bskyod pa shin tu khros par bsgom mo/_/dus gsum dam tshig ni cho ga dang po 'grub pa'i rgyu'o/_/de las byung ba'i cho ga la sogs pas/_sangs rgyas 'khor lo rnam bsgoms la/_/zhes te rtag pa la sogs pa yang de bzhin du rnam par bsgom par
[\[66a.2\]]bya'o zhes so/_/sangs rgyas 'khor lo zhes pa ni sangs rgyas thams cad kyi rang bzhin gyi mtshan ma gong du gsungs pa mthu chen po dang ldan pa'i drag po mi bskyod pa de'i lag pa g.yas par gzung bar bya zhes so/_/de bzhin du phyag mtshan gzhan rnams kyang bzung bar bsams
[\[66a.3\]]nas/_de nas phyogs bcu nas byung ba'i sems can ji snyed pa rnams sangs rgyas kyi sku zhi ba'i bye brag gis bsdus nas 'od kyi gong bu'i tshul du rang gi sku gsum ste lus ngag yid gsum la gzung ngo zhes so/_/de nas oM AHbadzra d+h+r-ika che ge mo mA ra ya phaT hUM zhes brjod pas sangs
[\[66a.4\]]rgyas ye shes rdo rje can rnams rang gi lus las slar yang spro bar bya'o zhes so/_/ji lta bu'i gzugs su spro zhe na/_khro bas zhes pa la sogs pa'o/_/de yang sems khro bas 'khrugs pa'i khro bo shin tu mi sdug cing 'jigs su rung ba srin po la sogs pa'i gzugs sta re dang
[\[66a.5\]]tho ba la sogs pa mtshon cha sna tshogs 'dzin pa/_gsod pa'i don 'ba' zhig sems pa gang gsod na dkon mchog la gnod pa la sogs pa'i gdug pa rnams gsod pa dang /_gdug par gyur na rdo rje sems dpa' yang gsod pa'i gzugs sna tshogs par spros nas
[\[66a.6\]]'og nas 'byung ba ltar bya'o zhes pa ni man ngag go/_/sangs rgyas sku gsum dam tshig ces pa ni sbyor ba ste/_de bsrung bar bya'o/_/de lta bu'i rdo rje gsum gyi dkyil 'khor la gnas nas nyi ma bdun du byas na/_bsgrub bya bshig pa'i las byed pas na/_sangs
[\[66a.7\]]rgyas dngos grub ster bar 'gyur/_/zhes so/_/las ma byas na bka' las 'das pas na rmongs pa'o/_/gzhan ni go sla'o/_/rdo rje dam tshig ni mi bskyod pa'o/_/de'i 'khor lo ni dkyil 'khor pa rnams so/_/de rnams kyang ye shes par bka' stsal pa ni bka'i 'khor
[\[66b\]]
[\[66b.1\]]lo ste/_bsgrub bya'i rgyud la 'jug pa'i phyir ro/_/da ni ri mo'i dkyil 'khor bri ba'i gsol ba gdab pa'i de ma thag tu lus ngag yid gsum gyi sbyor bas sa gzhi la gnas pa'i bgegs bskrad pa gsungs pa/_nam mkha'i zhes pa la sogs pa'o/_/'khor lo rdo rje 'bar bas
[\[66b.2\]]brgyan/_/zhes pa ni ji skad gsungs pa'i gzhal yas khang du dkyil 'khor gyi 'khor lo gang gis kyang mi shigs pa rnam par bsams la/_de'i dbus su rnam pa'i mchog dang ldan pa'i rnam par snang mdzad ces pa ni rang rang gi sbyor ba dang mthun par mdzad pa ste rang gi lha'o/_/
[\[66b.3\]]de yang dus gsum gyi dam tshig las byung ba ni rgyu rdo rje sems dpa' ste/_de'i rgyur sngon du bsams nas zhes so/_/dbyer mi phyed cing gdug pa rnams 'joms pas na/_rdo rje me stag 'od 'phro ba can zhes te mtshan ma thams cad do/_/de'i phyag g.yas par bsnams par
[\[66b.4\]]bsgom zhes so/_/de nyid khro bo'i gzugs su mig dang rkang pa la sogs pa byin gyis brlabs nas so so'i spyod pa'i tshul khyad par gyis gar byed cing rdo rje dril bu dang ldan pas bskor bar bya'o/_/dkyil 'khor sprul pa ni phyogs bcu zhes pa la sogs pa ste gong ma dang
[\[66b.5\]]'dra'o/_/lha'i rang bzhin du gnas pa'i sku dang ye shes mchog la gnas pas bya'o zhes so/_/lung gi bsgo ba ni sku gsung zhes pa la sogs pa'o/_/g.yas brkyang ba la sogs pa'i tshul spyod pa ni sku'i sbyor ba'o/_/'jig pa'i dus kyi 'brug lta bu'i hUM gi sgra
[\[66b.6\]]sgrogs pa ni gsung gi sbyor ba'o/_/dngos po thams cad zab mor dmigs pa ni thugs kyi sbyor ba'o/_/de dang ldan pa'i bdag la gson/_/zhes sbyar ro/_/de nas 'og nas 'byung ba'i rim pas phur bus btab nas sa bsrung bar bya'o zhes so/_/bka' stsal pa'i
[\[66b.7\]]'khor los gzhan dam tshig 'da' mi nus pa'i ye shes rdo rje ste/_ting nge 'dzin de la de skad ces bya'o/_/gzhan ni go sla bas ma bshad do/_/da ni gshin rje gshed kyi rnal 'byor pas mngon spyod kyi cho ga bsam gtan las byung ba gsungs pa/_sangs rgyas zhes
[\[67a\]]
[\[67a.1\]]pa la sogs pa'o/_/sangs rgyas dkyil 'khor 'khor lo can/_/zhes pa ni gzhal yas khang pa'o/_/de nam mkha'i rdo rje'i dbus su bsam zhes te chos kyi 'byung gnas su'o/_/de'i dbus su gong ma ltar/_gshin rje gshed kyi 'khor lo che/_/zhes te/_
[\[67a.2\]]des gtso bo byas pa'i lha bcu dgu dang ldan pa'i 'khor lo bsgom ste de thams cad kyang gshin rje gshed las byung ba'i phyir na rang gi rdo rje yin par brtag ces so/_/ji skad du/_de yi dbus gnas gang yin pa/_/de yi 'khor lo de zhes bya/_/de bzhin gshegs
[\[67a.3\]]pa'i bdag po yi/_/de gnas mi bskyod yang dag gnas/_/zhes bzang po zhabs kyis bsdus don las bshad do/_/dus gsum zhes pa la sogs pa ni mi bskyod pa'i rnal 'byor pa'i skabs bzhin du dpyad par bya ste go sla'o/_/spyi'i dam tshig thams cad ni me long lta bu'i
[\[67a.4\]]ye shes so/_/de las byung ba ni sku gsum mnyam pa'i mchog ste rnam par snang mdzad do/_/de'i rigs las skyes pa'i khro bo ni gshin rje gshed do/_/de'i sbyor bas gang la rgyas 'debs pa ni ye shes rdo rje zhes bya ba'o/_/da ni tshogs sog pa'i rnal 'byor pas rdo rje'i
[\[67a.5\]]sa gzhir skad cig gis 'khor bar byed pa'i 'khor lo khro bo bcu bsgom ste/_de'i lte ba la bsgom pa gsungs pa/_sku gsung zhes pa la sogs pa'o/_/sku gsung thugs kyi rdo rje zhes pa ni rtag pa dang 'od dpag med dang mi bskyod pa'o/_/rang sngags don gyi yon tan
[\[67a.6\]]ni stobs la sogs pa che ba'i yon tan ji snyed pa dang sems can gyi khams sna tshogs pa 'dul bar byed pa ste/_rin chen dbang phyug dang don yod grub pa'o/_/yang na gtsug tor dam tshig ces pa ni/_'og nas 'byung ba'i gtsug tor bdun gang yang rung ba'o/_/de
[\[67a.7\]]rnams kyang ye shes chen po dang ldan pas na ye shes rdo rje can gyi sku'o/_/des sngags pa rnams bsrung ba'i phyir bka'i 'khor lo ste/_bka' stsal pas de'i las byed pa'i phyir na bskul bar bya'o/_/byang chub bsrung ba don chen bya/_/zhes pa ni rang la ye shes 'khor
[\[67b\]]
[\[67b.1\]]lo 'jug par byed pa'i bgegs rnam pa gnyis bsal bas/_gal te drag po la sogs pa'i bgegs kyi rgyu gang la yod pa de bsal yang /_theg pa chung ngu'i bgegs ni thar pa chen po la sgrib par byed pa ste/_de yid la byed pas gzhan la blo mi 'jug pa ste/_sku skyed pa
[\[67b.2\]]thams cad kyi dang por 'gro ba'i phyir ro zhes so/_/de rnams gnas gyur pa las dang po'i mgon po ste/_de las ji skad du gsungs pa'i chos rnams 'byung ba bskyed do zhes sbyar ro/_/dam tshig gsum ni rdo rje gsum mo/_/mi phyed pas na rdo rje'o/_/rtag pa las
[\[67b.3\]]byung ba'i gzhal yas khang du gdan bsgom pa gsungs pa/_nam mkha' zhes pa la sogs pa'o/_/chos ni zhes pa ni dran pa nye bar gzhag pa la sogs pa rnam par dag pa'i gzhal yas khang ngo /_/de yang snang mdzad sku mchog las byung ba'o/_/de nyid rdo rje
[\[67b.4\]]gsum gyi ngo bo las mi 'da' bas na sku gsum dam tshig dag bsam pa'o/_/de'i nang du gdan ni rab tu brtag_/ces pa ni 'gro ba thams cad dbyer med par ston pa dang /_de la skyon gyis ma gos pas na sna tshogs pad+ma'i gdan bcu dgu'o/_/mi dge ba'i 'dam rdzab
[\[67b.5\]]skems pa dang /_dge ba'i rtsa ba'i myu gu smin par byed pa'i phyir nyi ma'i gdan bdun no/_/nyon mongs pa'i tsha ba bsil bar byed pa dang /_byang chub kyi dge ba'i myu gu gso bar byed pa'i phyir zla ba'i gdan bcu gnyis kyis brgyan pa'o/_/rdo rje sa bon dang ldan pa bsgom
[\[67b.6\]]pa'i de ma thag tu spro bsdu dang ldan par nga rgyal ba gsungs pa/_nam mkha'i dbyings zhes pa la sogs pa'o/_/de yang sa bon las 'phros pa'i sangs rgyas thams cad kyis mkha' dbyings yongs su gang bar bsgom mo/_/rang sngags yi ge zhes pa ni rdo rje'i bum par
[\[67b.7\]]chud pa'i yi ge'o/_/ye shes dam tshig ces pa ni ji ltar de bzhin gshegs pa thams cad de ltar bdag gis rang bzhin no zhes bsdu ba'i de ma thag tu ye shes kyi tshig brjod pa'o/_/'phros pa des sems can thams cad kyang sangs rgyas nyid du byas nas byed pa po dang
[\[68a\]]
[\[68a.1\]]bcas par rab tu bsdu zhes so/_/ci'i phyir zhe na/_thugs kyi rdo rje yin pa'i phyir/_/zhes te de las byung ba'i phyir ro/_/sku gsum las ni zhes pa ni hUM la'o/_/de dag gzung nas nga rgyal bya'o zhes pa'o/_/des ni bya ba nan tan gyi ye shes kyang bstan to/_/sems can rnams kyis
[\[68a.2\]]cho ga bzhi pa 'grub par byed pa'o/_/sku dang gsung dang thugs rdo rje ni rdo rje 'chang ba'o/_/rdo rje ni rtse lnga pa'o/_/de'i sngags ni bum pa la gnas pa'o/_/de nyid rin po che ste don 'byung ba'o/_/des gzhan gyi don rab tu snang bar
[\[68a.3\]]byed pas na de skad do/_/da ni zhi ba la gnas pa'i cho gas rdo rje rgya mtsho rkang pas bcag pa gsungs pa/_rnam pa'i zhes pa la sogs pa'o/_/rdo rje sems dpa' rab tu bsgom/_/zhes pa ni sgrub pa chen po'i skabs su chung ngu'i rdul phra mo'i steng du bdag nyid bsgom
[\[68a.4\]]mo zhes pa'o/_/chu nyid ji ltar bsam zhe na/_sangs rgyas rim par bkod nas ni/_/zhes pa ni rdo rje 'dzin pa las byung ba'i sa bon lnga las bde bar gshegs pa lnga ji lta ba bzhin du bkod nas bsnyen sgrub gsum gyis bsgrub par byas pa'i chu'i steng du bcag par
[\[68a.5\]]bya zhes so/_/ji ltar bcag par bya zhe na/_rkang pa mnyam gzhag sbyor ba yis/_/zhes te thabs dang shes rab mnyam par gzhag pa'i sbyor ba ni lte ba la rnam par gnas la/_de'i rkang pa bzhis rnam par snang mdzad la sogs pa'i/_spyi bo'i steng du rkang pa
[\[68a.6\]]bsgom/_/zhes so/_/de ltar na nye ba'i mtshan ma la sogs pa mthong nas lhag par gnas pas na phyogs thams cad kyi chu'i steng du 'gro nus par 'gyur ro/_/chos thams cad rang bzhin gyis dag pas na lha rnams kyi spyi bo na gnas pa mi 'gal bas na ngo bo
[\[68a.7\]]nyid dag pa zhes phyogs gcig tu brjod do/_/rgya mtsho la sogs pa de bzhin gshegs par bskyed pas ni rdo rje rgya mtsho'o/_/de dag gi rkang pas gnon pa la de skad ces bya'o/_/da ni pha rol gyi ngag gnon pa'i cho ga gsungs pa/_dbang chen zhes pa la
[\[68b\]]
[\[68b.1\]]sogs pa'o/_/de yang ming gi yi ge dang po las bskyed pa'i bsgrub par bya ba'i spyi bor laM las dbang chen gyi dkyil 'khor ser por bsams nas/_de'i steng du haM las las kyi rdo rje pad+ma la gnas par bzhag la gzhal yas khang bsams nas de'i dbus su khro bo'i rigs kha
[\[68b.2\]]dog ser po 'khor lo dang ldan par bzhag nas gnon par bsgom mo/_/des spobs pa shin tu zhan par 'gyur ro/_/smrar mi gzhug par bya ba'i phyir rkan gyi phugs su haM las las kyi rdo rje bskyed pa'i kha bzhis spyi bo dang /_rna ba gnyis dang /_lkog mar phug ste
[\[68b.3\]]bsgoms pas de ltar 'gyur ro/_/mu stegs can ni nam mkha'i gos can la sogs pa'o/_/phas kyi rgol ba ni phyir rgol ba thams cad do/_/de'i gnod par byed pa nyid rdo rje'o/_/dpung gnon pa'i cho ga gsungs pa/_rdo rje gsum mchog ces pa ni dkyil 'khor pa
[\[68b.4\]]rnams te/_khro bo'i ji lta bu zhe na/_pad+mo ser po'i mdog 'dra ba che chung gi tshad ri'i rgyal po ltar bsams nas zhes so/_/de dpung rnams kyi spyi bor snga ma bzhin du ri rab kyi steng du bsgoms pas dpung sa'i 'og tu bying bar 'gyur ro/_/gal te khro bo rnams rgyab kyis phyogs
[\[68b.5\]]par bsams na 'bros par 'gyur ro/_/gal te dpung phyir log nas lha mdun gyis bltas na rengs par 'gyur ro/_/gnyis ka mdun gyis bltas na pha rol po brgyal bar 'gyur ro/_/de bas na sbyor ba'i nus pa yang /_/sangs rgyas dpung yang zhes
[\[68b.6\]]pa la sogs pa'o/_/sku dang gsung dang thugs rdo rje ni rdo rje gsum mo/_/de las byung ba khro bo rnams so/_/de dpung thams cad de pha rol gyi sde bdag gi phyogs su gnon pa'o/_/de gnon pa de la de skad ces bya'o/_/dpung phur bus gdab pa gsungs pa
[\[68b.7\]]dgra bo zhes pa la sogs pa'o/_/dgra bo zhes pa ni pha rol gyi dpung ngo /_/bskrad pa'i dus zhes pa ni rmongs par bya ba'i phyir ro/_/bsam gtan 'og nas 'byung ba 'dis sangs rgyas dag gis kyang las ma byas na 'gas par 'gyur zhes phul du byung ba'i phan yon no/_/
[\[69a\]]
[\[69a.1\]]ji ltar zhe na hUM las zhes pa la sogs pa'o/_/de yang hUM las gyur pa'i phur bu bsam gtan gyis bsgom pa ni/_rtse mo lnga pa'i tshad du steng rtse lnga pa 'og rtse gcig pa tshad sor brgyad pa bsams te/_ming gi yi ge dang pos bskyed pa'i bsgrub par bya ba thams cad kyi
[\[69a.2\]]snying gar rdo rje phur bu des btab cing khro bas g+ha g+ha g+ha ta'i phreng ba'i sngags bzlas shing thams cad la phog par bsams pas/_sangs rgyas kyi dpung dag kyang 'jig na gzhan lta smos kyang ci dgos zhes so/_/rmongs par byed pa ni 'chi ba 'am rgol mi nus pa'o/_/da ni zhi
[\[69a.3\]]ba'i las kyi rim pa gang zag mang po'i nye bar 'tshe ba gzhil ba'i cho ga gsungs pa/_grong ngam zhes pa la sogs pa'o/_/khyim lnga phan chad grong zhes bya/_brgya phan chad la grong khyer ro/_/gro lam tsam du 'dab chags su gnas pa la ljongs zhes bya'o/_/nad kun
[\[69a.4\]]spong pa'i zhi ba yang /_/zhes pa ni sems can de na gnas pa kun gyi nad spangs pa ste/_sbyor ba 'dis rtag tu sbyar bar bya zhes so/_/sbyor ba de nyid gsungs pa/_rdo rje zhes pa la sogs pa'o/_/de yang nad kyis gang ba'i sems can rnams kyi gnas kyi bar snang gi phyogs
[\[69a.5\]]su hUM las byung ba'i de bzhin gshegs pa lnga'i bdag nyid rdo rje rtse mo lnga pa bum pa la rtag pa'i 'khor lo dang ldan pa'i bskal pa sreg pa lta bu'i 'od zer 'phro ba bsams nas zhi ba'i sngags bzlas pa'i rnal 'byor pas 'od zer gyis 'gro ba'i nad rnam par bsregs te 'od zer de
[\[69a.6\]]nyid slar yang rab tu bsdu bar bya'o zhes so/_/de nas spyan ma'i sngags bzlas pa'i rnal 'byor pa'i nor bu rin chen te/_spyan ma la sogs pa bdud rtsi'i bum pa 'dzin pa'i 'od zer rnams spro ba dag kyang bya'o/_/des 'od zer dbab pa dang dbang bskur ba yang stsol lo zhes
[\[69a.7\]]sbyar ro/_/de 'ba' zhig ma yin te rdo rje gsum gyis dbang bskur bar bya'o zhes gsungs pa/_sangs rgyas zhes pa la sogs pa'o/_/sangs rgyas sprin rnam par snang mdzad kyi tshogs so/_/rdo rje sems dpa' ni mi bskyod pa'i tshogs so/_/chos kyi brjod pa'i zhes pa ni
[\[69b\]]
[\[69b.1\]]'od dpag med kyi tshogs so/_/de rnams kyang bdud rtsi'i bum pa bzung bas 'od zer dbab pa dang dbang bskur bstan par bya'o zhes so/_/de ltar byas pas sangs rgyas par gsungs pa/_rdo rje bsam gtan zhes pa la sogs pa'o/_/dgang dka' ba yang rab tu 'gengs/_/
[\[69b.2\]]zhes pa ni nyams stobs dang bang mdzod la sogs pa'o/_/des kyang sbyin pa'i char 'bebs pas na/_yid bzhin nor bu dang 'drar 'gyur/_/zhes so/_/de'i phan yon gsungs pa/_bskal pa zhes pa la sogs pa'o/_/gsang ba rdo rje gsum gyi ngo bo bas
[\[69b.3\]]gsal ba'i sku ste lha rnams so/_/de nyid kyis na skyon med pa ste gzung 'dzin dang bral ba ji snyed pa'o/_/sems can ni grong la sogs pa na gnas pa'o/_/de'i nad thams cad med pa ni sbyor ba de'o/_/bar snang gi rdo rje las byung bas na de skad do/_/bdud rtsi 'khyil pa'i
[\[69b.4\]]phur bus bgegs kyi 'tshe ba bzlog pa gsungs pa/_yid dam bcas ces pa la sogs pa'o/_/yid dam bcas pa rdzogs nas kyang /_/zhes pa ni gong du yul gyi 'tshe ba nye bar zhi bar bya ba'i sbyor ba rdzogs pas/_/gal te glo bur du nye bar 'tshe ba byung na sngags kyi gnas su
[\[69b.5\]]spyad par bya'o zhes so/_/ji ltar zhe na/_rdo rje bdud rtsi zhes pa la sogs pa'o/_/de yang rdo rje bdud rtsi 'khyil pa nyid rdo rje ste/_phur bu sku stod zhal gsum pa phyag drug pa'i bdag nyid la sku smad lcags kyi phur pa zur gsum pa'i gzugs su rab tu bsgoms la
[\[69b.6\]]gdab pa'i sngags kyis gang yang rung bar btab pas de las me stag 'bar ba'i 'od 'phros pas/_de nyid de las gyur pas phyogs bcu'i dkyil 'khor na gnas pa'i bgegs kyi tshogs thams cad la gdab par bya'o zhes so/_/sa bsrung ba la yang de ltar ro/_/bsam gtan gyi
[\[69b.7\]]bsrung ba la ni hUM las byung ba'i 'od zer gyis bskyed nas mtshams kyi phyi rol du gtams par bsam mo/_/rdo rje gsum gyi las byed pa las mi 'da' bas na rdo rje gsum gyi dam tshig ste bdud rtsi 'khyil pa'o/_/skye 'gro ni khyab 'jug la sogs pa'o/_/de gang gis gdul byar
[\[70a\]]
[\[70a.1\]]byed pa nyid snying rje ste bdud rtsi 'khyil ba'i phur bu'o/_/de'i ting nge 'dzin la de skad ces bya'o/_/da ni rtag pa'i rnal 'byor pas zhi ba'i cho ga gsungs pa/_mdangs bzang zhes pa la sogs pa'o/_/de yang gong du gsungs pa'i rim pa ji lta ba bzhin du
[\[70a.2\]]byas pa'i rnal 'byor pas bsrung ba'i nang du/_nam mkha'i dbyings kyi dbus su gzhal yas khang pa rnam par bsams nas/_rdo rje 'dzin pa las gyur pa'i rnam par snang mdzad kyi gzugs kha dog dkar po mdangs bzang ste/_zla ba'i dbus su bsams nas de'i cho ga
[\[70a.3\]]rdzogs pas dkyil 'khor gyi 'khor lo yang de bzhin du bsams nas/_bdag gi ye shes sems dpa'i thugs kar zla ba la 'dod pa gzhag ces te/_zhi ba'i yul nad la sogs pa zhi bar 'dod pas gzhag par bya'o zhes/_de nas 'og nas 'byung ba'i spyan ma'i
[\[70a.4\]]sngags yi ge gsum gyi bar du chud pa bsgrub bya'i ming dang ldan par bzlas pa 'am/_de bzhin du mtshan sngags sam sa bon bzlas pas spyan ma la sogs pas nam mkha'i dbyings gang bar bsgom mo/_/de rnams 'od zer lnga'i gong bu'i tshul gyis bsdus nas
[\[70a.5\]]nad pa'i lus la 'od zer de dbab par byas pas nad bsal zhing yan lag rgyas par 'gyur ro/_/yang oM AHdzi na dzika che ge mo shAn+tiM ku ru hUM swAhA zhes pa 'am sa bon bzlas pas ba spu'i bu ga nas sangs rgyas rnam par snang mdzad kyi sprin rnams spro bar bya'o/_/sangs
[\[70a.6\]]rgyas kyi sprin rnams kyis de'i tshe phyag na bdud rtsi'i chu rgyun gyis bkang ba'i bum pa 'dzin pas de la phyir mi ldog par bya ba'i phyir dbang bskur rab tu stsol zhes so/_/nad zhi ba 'ba' zhig tu ma zad kyi/_dpal ldan rdo rje 'dra bar 'gyur/_/zhes so/_/sangs rgyas ni
[\[70a.7\]]rtag pa'o/_/dam tshig ni spyan ma'o/_/bkod pa ni mang po 'dus pa'o/_/snying rje'i rlan yod pas na sprin zhes bya'o/_/'od dpag med kyis rgyas par bya ba gsungs pa/_nam mkha'i zhes pa la sogs pa'o/_/de yang gong ma ltar khang pa brtsegs ma'i nang du laM las dbang
[\[70b\]]
[\[70b.1\]]chen gyi dkyil 'khor gru bzhi pa kha dog ser por bsams la/_de'i steng du nyi ma la chos 'dzin pa ste/_snang ba mtha' yas gong ma ltar 'khor lo dang ldan pa kha dog dmar por bsam par bya'o/_/de'i ye shes sems dpa'i snying gar zla ba la 'dod pa gzhag ces te tshe dang
[\[70b.2\]]chos dang nor rgyas par 'dod pa'o/_/de nas 'og nas 'byung ba'i gos dkar mo'i sngags la sogs pa bzlas pas nam mkha'i khams na bza' dkar mo la sogs pas gang ba'o/_/de rnams kyang 'od kyi gong bus bsdus na yid bzhin nor bu ste zhes so/_/ji ltar sdud na/_
[\[70b.3\]]lus dang ngag sems gnas la zhes te spyi bo dang mgrin pa dang /_snying gar bsdu zhing 'dod pa 'od zer de la gzhag par byas pas thams cad rgyas par 'gyur ba'o/_/yang oM AHA ro l-ika che ge mo puSh+TiM ku ru hUM zhes pa'i sngags sam/_sa bon bzlas pas ba spu'i bu ga nas rin chen zhes rin
[\[70b.4\]]po che'i char 'bebs pa ste/_snang ba mtha' yas kyi sprin spro bar bya'o/_/de nyid gsungs pa/_spros te chos sku zhes te snang ba mtha' yas de nyid rgyas par byed pas na de rnam par bsgoms nas chos kyi sprin des bdud rtsis bkang ba'i bum pa 'dzin pa de la zad pa med par bya
[\[70b.5\]]ba'i phyir dbang bskur rab tu stsol zhes so/_/de ltar byas na bkra shis par 'gyur zhes gsungs so/_/rdo rje bsam gtan zhes pa la sogs pa'o/_/chos kyi sprin ni snang ba mtha' yas so/_/dam tshig ni dkar mo'o/_/de mang po 'dus pa ni bkod pa'o/_/don yod grub
[\[70b.6\]]pa'i rnal 'byor pas dbang du byed par 'dod pa la nus pa sbyin pa gsungs pa/_nam mkha'i zhes pa la sogs pa'o/_/de yang gong ma ltar khang pa brtsegs ma'i dbus su gnas pa rdo rje dkyil 'khor zla gam bsam zhes pa ni zla ba phyed pa'i rnam pa lta bu'i nyi ma'i dkyil 'khor
[\[70b.7\]]te rlung gi dkyil 'khor ni ma yin no/_/de gong ma ltar rdo rje mkha' zhes pa ni don yod grub pa ste/_chos mchog gzugs zhes pa ni snang ba mtha' yas ltar 'khor lo dang ldan pa dmar por bsams nas/_de'i ye shes sems dpa'i snying gar gzhan dbang du byed par 'dod pa ni
[\[71a\]]
[\[71a.1\]]gzhag par bya zhes so/_/de nas oM AHpradz+nyA d+h+r-ika che ge mo'i ba shaM rA ga pa shaM ku ru hUM hoHzhes brjod pas ba spu'i bu ga las sangs rgyas dang byang chub sems dpa'i gzugs kyis nam mkha'i khams thams cad yongs su gang bar bya'o zhes so/_/de rnams
[\[71a.2\]]kyang 'od zer lnga'i sbyor ba yis/_gang zag de la gzi brjid dbab par bya'o zhes so/_/des cir 'gyur zhe na/_de ni zhes pa la sogs pa'o/_/las thabs byed par zhes pa ni 'dod pa'i las kun gzhan gyis byed pa'o/_/dga' bas myos pa'i dbang po ni brgyal ba'o/_/de dgyes
[\[71a.3\]]nas las thabs chen po yang rab tu gsol zhes so/_/de bzhin du bud med la sogs pa bskul ba ma byas kyang mthong ba tsam gyis dbang du 'gyur zhes so/_/rin po che ni don yod grub pa'o/_/de'i dam tshig ni sgrol ma'o/_/de'i sprin bkod pa ni gong ma ltar ro/_/da ni gong du
[\[71a.4\]]gsungs pa'i mngon spyod dang 'brel ba'i las gsungs pa/_nam mkha'i zhes pa la sogs pa'o/_/de yang sangs rgyas kyi sku zhi ba'i bye brag gis bsdus pa rnams slar spro bar bya ste/_ji lta bu zhe na/_skra 'greng ba ro langs kyi gri dang ka pA la 'dzin pa'i srin po dang
[\[71a.5\]]lus la sogs pa rno zhing tsha ba'i khro bo drag cing gtum po dang /_de bzhin du sgra 'byin pa'i wa dang bya rog sna tshogs dang /_bya rgod lcags kyi mchu can dang /_khyi lcags kyi mche ba can gyis gang bar bsgom zhes so/_/des bskal pa'i me bzhin du 'bar ba'i me'i
[\[71a.6\]]dkyil 'khor gru gsum la gnas pa sangs rgyas kun la gnod pa byed pa'i 'og nas 'byung ba ltar bsams nas/_skrag cing 'jigs pa'i bsgrub bya kha sbyar ba byas pas srog bye ba skra grol ba snum gyis byugs pa gzi brjid dang bral ba la bsams nas rnal 'byor 'di sbyar bar
[\[71a.7\]]bya'o zhes so/_/de las dang mthun pa'i sngags bzlas pas gong ma lta bu spros pas de de rnams kyis mtshon cha sna tshogs thogs pas gcod par byed cing rgyu ma la sogs pa thams cad drangs par bsgoms pas dkon mchog la gnod pa byed pa'i dgra rnams 'chi zhes so/_/de
[\[71b\]]
[\[71b.1\]]nas bar srid drangs pa la sogs pas mi bskyod par bskyed nas srung ma gtad pa la sogs pa byas pas mngon dga' skye bar 'gyur bas na gnyis ka dag pa'o/_/sbyor ba de'i nus pa yang gsungs pa/_de ltar zhes pa la sogs pa'o/_/rdo rje ni mi bskyod pa'o/_/de'i dam tshig ni
[\[71b.2\]]rigs las byung ba'i srin po la sogs pa'o/_/de'i sprin bkod pa ni gong ma ltar te/_de las byed pa la de skad ces bya'o/_/da ni rnam par snang mdzad la sogs pa'i zhal la sogs pa bshad pa dran par bya ba dang /_ma bshad pa rnams bshad par bya ba'i phyir
[\[71b.3\]]gsungs pa/_rnam par snang mdzad ces pa la sogs pa'o/_/ston ka'i 'dam bu zhes pa chu'i sgo nga'o/_/rdo rje can ni mi bskyod pa'o/_/zhe sdang gi rang bzhin pas na 'jig rten khams rnams 'khrug byed pa'o/_/'dod chags can ni snang ba mtha' yas so/_/'dod
[\[71b.4\]]chags kyi rang bzhin pas na longs spyod can zhes so/_/de rnams kyi g.yas par ma'i mtshan ma gsungs pa/_'khor lo zhes pa la sogs pa'o/_/de rnams kyang phyag drug pa bsgoms zhes so/_/bzang po mtshon cha sna tshogs bsnams/_/zhes pa ni le'u
[\[71b.5\]]dang por bshad pa'o/_/'dir sangs rgyas gsum po nyid gsungs pa ni sku dang gsung dang thugs nyid gtso bor bstan pa'i phyir ro/_/de bas na gnyis po yang le'u dang po las bshad pa ltar shes par bya'o/_/spyan ma la sogs pa'i gsungs pa/_spyan ma zhes pa la
[\[71b.6\]]sogs pa'o/_/phan pa zhes pa ni byams pa'i rang bzhin pas so/_mdzes pa'i gzugs ni lha'i bu mo'i cha lugs 'dzin cing 'jo sgeg gi ros rnam par brgyan pa'o/_/mkhas skyes spyan ni rgyal mo che/_/zhes pa de bzhin nyid las byung ba'i lha mo'i shes bya'i rnam
[\[71b.7\]]pa mkhyen par byed pa'i phyir mA ma kI'o/_/de bzhin du sku gsum las zhal gsum 'byung ba'i lha mos shes bya'i rnam par shes par byed pas na zhal skyes spyan ni rgyal mo che ste gos dkar mo'o/_/bzang mo 'phags ma sgrol ma'o/_/rdo rje mtshan pa'i ut+pal bsnams pa'o/_/
[\[72a\]]
[\[72a.1\]]gzugs kyi rdo rje ma la sogs pa ni le'u dang por shes par bya'o/_/khro bo bzhi'i gsungs pa/_khro bo chen po zhes pa la sogs pa'o/_/drag po zhes pa ni zhal rgod pa la sogs pa'o/_/drag po 'jigs pa ni lha chen po'o/_/de 'jigs par byed pa ni
[\[72a.2\]]gshin rje gshed po'o/_/drag tu bzhad pa'i sgra gsang mtho ba sgrogs pas thub pa'i dbang po skrag par byed cing ri rab kyang sgyel bar byed pa'o/_/sbyor ba can zhes pa ni rnal 'byor dang ldan pas so/_/rdo rje mi 'chi zhes pa ni bdud rtsi 'khyil pa'o/_/'joms pa myur ba'i
[\[72a.3\]]dpe/_drag po 'khor lo 'bar ba 'dra/_/zhes so/_/rang bzhin du gtogs pa'i khro bo rnams ni bsam gtan dang ri mo'i dkyil 'khor gnyis bsrung ba la dgod pa dang /_las kyi khyad par la dgongs pa'i phyir na gsungs pa/_Tak+ki'i rgyal po zhes pa la sogs pa'o/_/
[\[72a.4\]]phyag bzhi zhes pa ni mtshan dang ldan pa smos pa'o/_/'khor lo ste zhes pa ni myur bar gdug pa 'joms pa la dpa' ba'o/_/'bar ba rnon po can du bsgom/_/zhes pa ni me'i 'od zer tsha zhing rno ba'i gzugs yod pa la de skad du/_rdo rje las byung ba ni de'i rigs so/_/zur
[\[72a.5\]]gyis lta ba ni mig gcig zhi ba zhes pa ni gzhan la ltos pa'o/_/yi ge gcig ces pa ni gtsug tor bdun char sa bon gcig ste bruM kho nas bskyed ces so/_/shes rab mthar byed ni yi ge praM ngo /_/pad+ma mthar byed ni yi ge ha'o/_/gzhan rnams ni hUM las bskyed pa'o/_/
[\[72a.6\]]rtse gcig pa rnam par bsams pas na bsam gtan dkyil 'khor ro/_/de rnams la lnga ni mi bskyod pa lta bu'o/_/gtsug tor ni rin chen 'byung ldan lta bu'o/_/'dod pa'i rgyal po ni phyag na lcags kyu ral gri rin po che pad+ma 'dzin pa'o/_/dbyug pa sngon po ni dbyug pa
[\[72a.7\]]ral gri rin po che pad+ma 'dzin pa'o/_/stobs po che gsal shing ral gri rin po che pad+ma 'dzin pa'o/_/mi g.yo mgon po ral gri rdo rje rin po che pad+ma 'dzin pa'o/_/gtsug tor 'khor los sgyur ba ral gri rin po che pad+ma 'dzin pa'o/_/gnod mdzes rdo rje ral gri rin po che pad+ma
[\[72b\]]
[\[72b.1\]]'dzin pa'o/_/de dag kyang 'gying bag tu khro ba mche ba cung zad gtsigs pa sma ra can rin po che'i rgyan gyis brgyan pa sgom pa'o/_/spyir khro bo de thams cad kyang sna tshogs pad+ma'i steng na nyi ma'i gdan la g.yas bskum g.yon brkyang ba'i bar na sor nyi shu rtsa gnyis yod par bya'o zhes so/_/
[\[72b.2\]]'di rnams kyi bdag po'i nges pa ni so so'i sgom khog 'og tu shes par bya'o/_/gong du gsungs pa gtsug tor dam tshig ces pa bstan pa'i phyir/_gzi brjid phung po zhes pa la sogs pa gsungs so/_/de bzhin gshegs pa thams cad kyi 'od zer gyi rang bzhin pas na
[\[72b.3\]]gtsug tor gzi brjid phung po'o/_/gang gis gnon par mi nus pa'i gtsug tor mnga' bas na gtsug tor rgyal po'o/_/gzhan yang sngags kyi 'khor lo can/_/zhes pa ni 'khor lo dang ldan pa'i gtsug tor drug ste/_de rnams kyi sku mdog dang phyag mtshan nges
[\[72b.4\]]pa ni dpal rdo rje snying po rgyan gyi rgyud las shes par bya'o/_/dam tshig spyod pa 'di rnams zhes pa ni bgegs kyi gnod pa srung ba las mi 'da' ba'i phyir ro/_/so so dag tu zhes pa ni 'di rnams las gang yang rung ba'i re re bsrung ba'i don du bsgom par bya'o zhes so/_/
[\[72b.5\]]khro bo 'di rnams dang mthun pa'i gsang sngags dang sbyor ba ni rgyud gzhan las bshad pa yin zhes so/_/khro bo de rnams kyi che ba yang /_khro bo dag ni re re yang /_/sprul pa gzhan dang mthun par 'byung bas na/_/mkhas pas shin tu khyad par 'phags/_/zhes so/_/
[\[72b.6\]]da ni 'dod pa'i lha'i rnal 'byor pas rdo rje 'dzin pa la byung ba'i rang gi lhas sngon du bsnyen pa bya ba'i cho ga gsungs pa/_nam mkha' zhes pa la sogs pa'o/_/de'i don ni 'di lta ste ji skad du gsungs pa'i yon tan dang ldan pa'i sgrub pa pos ri la sogs pa yid du 'ong
[\[72b.7\]]ba'i gnas byi dor byas nas der bde ba'i stan la 'dug ste/_tha mal pa'i lus kyi snying gar zla ba sa bon bsgoms te/_de'i 'od zer gyis yul gsal bar byas nas tshangs pa'i spyod pa bzhi dmigs te rten gsal bar bya ba la sogs pa gzhan du mthong bas bsod
[\[73a\]]
[\[73a.1\]]nams kyi tshogs bsags te/_ye shes kyi tshogs kyi don du dmigs nas bgegs kyi tshogs dgag par byas nas/_der spyi gzugs gyur pa las nam mkha'i dbyings te/_chos kyi 'byung gnas kyi dbus su rtag pa las byung ba'i
[\[73a.2\]]gzhal yas khang pa bsams pa'i dbus su gsal ba'i dkyil 'khor te zla ba'i gdan bsam par bya'o/_/de'i steng du/_sangs rgyas gzugs ni rab bsgoms nas/_/zhes te/_ye shes lngas dang po'i mgon po cho ga bzhis bskyed nas/_des 'gro ba rnams sngags
[\[73a.3\]]kyi snod rung bar bya ba'i cho ga rdzogs pas gnas gyur pa las/_lha mo'i glus bskul bas sa bon la sogs pa'i rim pas rnam par snang mdzad rab tu bsgom/_/zhes so/_/ji lta bu zhe na/_gsal zhing zhes pa la sogs pa'o/_/me long 'dra ba las byung ba/_/zhes pa ni
[\[73a.4\]]chos thams cad gzugs brnyan ltar shes pa ni me long lta bu'i ye shes te de byin gyis brlabs pa'o/_/rgyan rnams kun zhes pa ni gdu bu la sogs pas brgyan par bsams na sgrub pa po des byang chub thob ces so/_/de nas nye bar sgrub pa la sogs pas rgyas btab
[\[73a.5\]]nas/_bar gyi 'du byed la sogs pa'i cho ga rdzogs pas byang chub sems kyi dkyil 'khor bskyed de phyung nas/_gnas su gnas pa la 'khor lo gzhan dang gnyis su med par bya ba dang nye bar sgrub pa la sogs pas rgyas btab pa las/_bla na med
[\[73a.6\]]pa'i mchod pas ma nyes par byas pas che ba'i dngos po thams cad kyi de bzhin nyid thig le la sogs pa bsgoms pas sems dbang du 'gyur bar bya'o/_/de ltar ting nge 'dzin gsum rdzogs pa'i rnal 'byor pa yan lag gzhan yang byas nas dus rnam pa
[\[73a.7\]]bzhir goms par bya'o/_/de nyid la/_bsam gtan rdo rje rab bsgoms na/_/zhes so/_/sangs rgyas che ba'i bdag ces pa ni rnam par snang mdzad kyi phyag rgya chen po ste yul chad pa med pas na 'jig rten thams cad dbang du byed pa'o/_/tshe 'di nyid kyis thob par 'gyur
[\[73b\]]
[\[73b.1\]]zhes pa ni 'jig rten gyi chos brgyad spangs pa/_'dod pa la ci rigs par spyod cing lus gnas par 'gyur ba tsam gyis chog shes pa'i rnal 'byor pas gong du gsungs pa'i sbyor bas rnal 'byor gong nas gong du 'gro bas rang gi rigs kyi dbugs 'byin pas mthong ba'i chos la mya
[\[73b.2\]]ngan las 'da' bar 'gyur ro zhes bya'o/_/phyi ma rnams la yang de bzhin du sbyar bar bya'o/_/rnam par snang mdzad kyi dam tshig ni bza' ba dang bsrung ba'o/_/de sngon du 'gro ba'i sbyor ba ni 'byung ba'o/_/des 'bras bu mngon du byed pas na mdzes pa'i rdo rje'o zhes bya'o/_/rdo rje dkyil 'khor zhes pa ni de'i rigs kyi 'khor lo'o/_/
[\[73b.3\]]rdo rje sems dpa' zhes pa ni zla ba la gnas pa'i rdo rje sems dpa' 'am/_nyi ma la gnas pa'i mi bskyod pa'o/_/de la mi bskyod pa ni zhe sdang gi rang bzhin pas na mche ba cung zad gtsigs pas na khro bo'o/_/
[\[73b.4\]]rdo rje sems dpa' ni zla ba lta bu'i kha dog mnga' bas na gsal ba'i lus dang 'dra zhes so/_/sbyor ba 'dis nyon mongs sel bas na zhi ba'i bsam gtan no/_/rdo rje dam tshig dang /_de las byung ba dang /_zhal bzang ni gong ma ltar bshad do/_/chos kyi sems dpa'
[\[73b.5\]]zhes pa ni snang ba mtha' yas so/_/gsal ba'i lus 'dzin zhes pa ni ban+du ka ltar gsal ba ste/_zla ba lta bu ni ma yin no/_/chos kyi bdag nyid che zhes pa ni bshad pa'i chos ni gsung gi ngo bo'o/_/ye shes rgya mtsho ni stobs la sogs pa'o/_/chos kyi sems
[\[73b.6\]]dpa'i dam tshig dang 'byung ba dang spyan bzang rdo rje zhes pa yang gong ma ltar bshad do/_/rin chen dbang phyug dang don yod grub pa yang de bzhin du shes par bya'o/_/spyan ma la sogs pa bzhi'i sbyor ba yang gsungs pa/_zla ba zhes pa la sogs pa'o/_/thams cad kyis
[\[73b.7\]]'gran zla med pa'i zhal mnga' bas na zhal bzang ngo /_/byams pa'i spyan gyis 'gro ba thams cad nyi tshe bar gzigs pas na spyan ni rab tu yangs so/_/sgyu ma'i mchog ldan pa zhes pa ni steg pa dang rol ba la sogs pa'i sgyu ma'i bstan bcos shes pa'o/_/khams
[\[74a\]]
[\[74a.1\]]gsum la dbang ba'i ye shes ni gnyis su med pa ste de'i lam mo/_/spyan zhes bya ba mi 'da' bas na dam tshig gi phyag rgya ste/_des phyag rgya chen po thob par byed pas na mchog dang ldan pa'o/_/rdo rje dkyil 'khor zhes pa ni thugs kyi rnam par dag pa'i mA ma
[\[74a.2\]]kI'i dkyil 'khor te rigs kyi bdag pos rnam par dag pa'o/_/rdo rje mchog gi dam tshig ces pa ni rdo rje'i rigs rnams kyis 'da' bar byas pa ma yin pa mA ma kI zla ba'i gdan la bsgom mo zhes pa'o/_/'gyur ba'i mchog ces pa ni de thob par byed pa'i lam zhes pa'o/_/
[\[74a.3\]]mthing ga zhes pa ni dmar po zhes bsgyur ro/_/nam mkha'i 'od zer ni chos kyi dbyings so/_/de'i sprin ni mA ma kI ste snying rje'i rlan can no/_/de nyid rdo rje ste mi bskyod pa tshim par byed pa zhes bya'o/_/chos kyi dkyil 'khor zhes pa ni gsung gi rnam par dag pa'i gos
[\[74a.4\]]dkar mo'i 'khor lo'o/_/'dod chags chags pas sdug pa'i mchog_/ces pa ni de'i spyod pa mkhas shing ldem bag can du kun gyi yid du 'ong ba'o/_/dpral ba'i dbyes che ba la sogs pa'i mtshan nyid thams cad yongs su rdzogs pa'o/_/rdo rje chos ma
[\[74a.5\]]zhes pa ni na bza' dkar mo zla ba'i gdan rab tu bsgom zhes so/_/chos kyi ye shes ni gnyis su med pa'i ye shes te de 'byung ba'i gnas su gyur pas na de skad do/_/ut+pal zhes pa ni rtags dbang gi tshig ste pad+ma la bya'o/_/chos kyi dam tshig ni gos dkar mo'o/_/
[\[74a.6\]]de kho na nyid mngon par byang chub pa ni lhan cig skyes pa'i ye shes 'gyur ba med pa'o/_/de kun du ston pa rdo rje zhes bya'o/_/dngos grub dkyil 'khor zhes pa ni don yod grub pas rnam par dag pa'i sgrol ma gtso bo gyur pa'o/_/sgrol ma mchog ces pa ni mi slu ba la sogs
[\[74a.7\]]pas tha mal pa las grol ba ste zla ba'i gdan la bsgom par bya zhes so/_/dam tshig sgrol mchog ni lha mo de'o/_/dbyer med pas na rdo rje'o/_/rdo rje dga' ma ni kun gyi dpal du gyur pas rgyal mtshan no/_/gzugs kyi rdo rje ma la sogs pa ni longs spyod kyi 'khor lo
[\[74b\]]
[\[74b.1\]]mnyes par byed pa'i dkyil 'khor gyi lha la dgod pa yin gyi/_spyan ma la sogs pa ltar 'khor lo'i bdag po ma yin no/_/gshin rje gshed la sogs pa'i sbyor ba gsungs pa/_nyi ma'i dkyil 'khor zhes pa'o/_/phyag na ral gri ni mtshon pa tsam ste gzhan yang shes
[\[74b.2\]]par bya'o/_/snang mdzad dbu rgyan la bsgoms na/_/zhes pa ni me long lta bur rnam par dag pa las byung ba'i phyir gshin rje gshed kyi longs spyod bzhi pa yin no/_/rdo rje can zhes pa ni gshin rje gshed do/_/de dam pa yang dag pa'i sangs rgyas su byed pas na dgyes par
[\[74b.3\]]'gyur ba'o/_/de khro bo kun 'da' bar bya ba ma yin pas na dam tshig go/_/gshin rje las ye shes kyi 'od 'phro ba snang ba nyid mnga' bas na bkod pa'o/_/gzhan gyis mi thub ces pa ni brtson 'grus rnam pa bzhis de'i skyon kho na med par byed pa'i phyir ro/_/'bar ba'i 'od
[\[74b.4\]]zer mang po can/_/zhes pa ni nyi ma'i 'od kyi dkyil 'khor ro/_/gzhan rnams me'i 'og tu gnas pa'o/_/sbrul gyis brgyan cing ska rags byas/_/zhes pa ni gong ma ltar kun la shes par bya'o/_/rdo rje bgrod pa 'jigs 'jigs lta/_/zhes pa yang kun la shes par bya'o/_/
[\[74b.5\]]gzhan gyis mi thub pa ni khro bo'o/_/de nyid de bzhin gshegs pa bkod pas na rdo rje bkod pa'o/_/rdo rje rta zhes bya ba bsgom zhes pa ni tshangs pa la sogs pa 'dul ba'i don du dbu la rta 'byung ba'i phyir ro/_/'gro ba rnams kyi don du dbu la rta 'byung ba srid pa'o/_/de nyid de bzhin
[\[74b.6\]]gshegs pa mang po 'dus pas na rnam par bkod pa'o/_/rdo rje mi 'chi zhes pa ni bdud rtsi 'khyil pa ste ting nge 'dzin gyis rnam par rtog pa'i 'chi ba dang bral bar byed pa'i phyir ro/_/mi 'chi ba ni de nyid do/_/de bzhin gshegs pa rnams mi 'da' bas na dam tshig rdo rje'o/_/
[\[74b.7\]]de rnams ni pad+ma mthar byed ni 'od dpag med kyis dbu brgyan te de'i rigs las skyes pa'i phyir ro/_/gzhan rnams ni mi bskyod pas dbu brgyan par shes par bya'o/_/da ni las kyi khyad par gyi skabs su 'dod pa'i rgyal po la sogs pa'i sbyor ba gsungs pa/_nyi ma'i dkyil
[\[75a\]]
[\[75a.1\]]'khor zhes pa la sogs pa'o/_rdo rje 'od gsal zhes pa ni rdo rje lta bu'i 'od de rnam par smin pa ma yin no/_/rang bzhin ni rtse gcig par byas pas na/_bsam gtan rdo rje ste 'dod pa'i rgyal po'o/_/de'i rdzogs par byang chub pa ni sbyor ba'o/_/
[\[75a.2\]]stobs po che zhes pa ni gsang ba'i bdag po bas so/_/rdo rje gsum gyi gnas zhes pa ni de'i ngo bo dkyil 'khor gsum la gnas nas char 'bebs pas rgyan du byed pa'o/_/rdo rje gsum gyi stobs mnga' ba'o/_/de nyid de bzhin gshegs pa mang po 'dus pas na rdo rje
[\[75a.3\]]bkod pa'o/_/rdo rje sngon po ni dbyug pa sngon po'o/_/khro bo rgya mtsho lta bu 'dug pa rnams bskyod pa'i rgyur gyur pas na rgya mtsho nag po skyod par byed ces so/_/rdo rjes mtshan pa'i dbyug pa thogs pas na rdo rje dbyug pa'o/_/de nyid 'da' bar bya ba ma yin pas na dam tshig
[\[75a.4\]]mchog ste gong ma ltar bkod pa'o/_/mi g.yo mchog ces pa ni mi g.yo mgon po'o/_/khros shing 'jigs pa zhes pa ni g.yas pa'o/_zur gyis lta ba ni g.yon pa'o/_/gtsigs pa ni g.yas kyi mche ba gtsigs pa'o/_/zhags pa ni dgug pa'i las la zhes so/_/
[\[75a.5\]]chos kyi dbyings kyi ye shes las byung ba'i phyir na rdo rje dbyings kyi dam tshig go/_/brtan zhing mi 'gyur bas na zhabs kyis gnon pa'o/_/de nyid gong ma ltar bkod pa'o/_/rig pa'i 'khor lo zhes pa ni gtsug tor 'khor los sgyur ba'o/_/'khor lo 'bar bas yongs
[\[75a.6\]]su bskor/_/zhes pa ni me'i 'od kyi nang du 'khor lo 'bar bas bskor ba'o/_/steng du gnas pas na gtsug tor 'khor lo'o/_/gtsug tor gyi dam tshig ni khro bo'o/_/rim pa rnam par dag pas na rig pa'i stobs so/_/de bzhin gshegs pa'i 'khor
[\[75a.7\]]'dus pas na 'khor lo bkod pa'o/_/rdo rje gsum zhes pa ni gnod mdzes rgyal po'o/_/me lce rnon po 'bar ba'i sku/_/zhes pa ni/_sku las 'od 'phro ba rnams rno zhing tsha ba'i phyir ro/_/mi bskyod pa'i rang bzhin ni rdo rje'i dam tshig go/_/de la gsum pa rab tu 'byung ba ste
[\[75b\]]
[\[75b.1\]]skyes pa'o/_/de nyid gong ma ltar bkod pa zhes bya'o/_/de'i sbyor ba gang yin pa ni ting nge 'dzin to/_/de rnams ni mi bskyod pas dbu brgyan pa ste de'i rigs las byung ba'i phyir ro/_/de ltar na bla ma chen po'i dad pa'i lha ste 'jam pa'i dbyangs so/_/thabs kyi bdag
[\[75b.2\]]po rdo rje 'dzin chen po ste/_cho ga nyi shu dang ldan pa'i sgom khog bco lnga'o/_/de nyid lha re re'i dbang du byas pas cho ga brgyad pa bco lnga'o/_/de la yang gcig ni cho ga bzhir yang shes par bya'o/_/de ltar 'khor lo dang ldan pa'i sgom khog bco lnga la cha mthun pa dang /_
[\[75b.3\]]lhag par mos pa ma gtogs pa'i cho ga sum brgyar shes par bya'o/_/de bzhin dran pa gcig pa'i rnal 'byor pa'i cho ga brgya nyi shu rtsa bzhir shes par bya'o/_/de ltar na cho ga bzhi brgya nyi shu rtsa bzhis sngon du bsnyen pa bya ba bstan to/_/de rnams dang sgom khog
[\[75b.4\]]bco brgyad la cho ga brgya nyi shu rtsa brgyad la cho ga gsum gyis bsnan na cho ga lnga brgya lnga bcu rtsa lngas sgrub pa byed par shes par bya'o/_/da ni khro bo rnams kyi sgrub pa la sogs pa'i las kyis rdo rje ye shes kyang 'grub pa gsungs pa/_sangs
[\[75b.5\]]rgyas zhes pa la sogs pa'o/_/sangs rgyas 'khor lo bkod pa yis/_/zhes pa ni sangs rgyas gang yang rung ba'i rnal 'byor pas de'i 'khor lo bkod pa'o/_/des ting nge 'dzin dbyer mi phyed pa'i rang bzhin rdo rje lta bu'i ye shes rnams mngon du bya ba'i phyir zhes so/_/'gog pa ni bgegs rnams nye bar gcod
[\[75b.6\]]pa'o/_/gang gis she na gong du gsungs pa'i khro bo rdo rje yis zhes so/_/des ci 'grub ce na/_rdo rje dkyil 'khor 'grub par 'gyur zhe na/_dbyer mi phyed pa'i lha'i 'khor lo de 'grub par 'gyur ba'o/_/rdo rje ni de bzhin gshegs pa rnams so/_/de las mi 'da'
[\[75b.7\]]bas na dam tshig ni de'i rigs so/_/mang po 'dus pas na bkod pa'o/_/sku la sogs pa'i ngo bo nyid ni de kho na nyid do/_/de'i don bsgom pas bzlas brjod do/_/de nyid mngon par byang chub pa'i rgyu bas na mngon par byang chub pa'o/_/de ston par byed pa'i gzhung gi le'u
[\[76a\]]
[\[76a.1\]]ste bcu gsum pa'o/_/le'u bcu gsum pa'i 'grel pa'o//_//le'u bcu bzhi pa gsungs pa/_de nas zhes pa la sogs pas spyan mas shi ba sos par gsungs pa/_zhi ba'i dam tshig ces pa zhi ba'i rgyur gyur pa ni spyan te de nyid rnam par
[\[76a.2\]]snang mdzad pas na mchog go/_/de bas na rigs kyi bdag po'i ting nge 'dzin la gnas pas na de'i rigs las byung ba'i sngags kyi bdag nyid can gyi lha mi 'byung ngo zhes gzhan rnams la yang sbyar bar bya'o zhes so/_/de bzhin gshegs pa thams cad ces pa la sogs pa
[\[76a.3\]]ni gong ma ltar sbyar te ting nge 'dzin to/_/oM zhes pa la sogs pas ni lha dang dbyer med pa'i sngags bstan to/_/'di ni zhes pa la sogs pa'o/_/'byor pa kun zhes pa ni thams cad shes rab kyi dgyes pa spros pa'o/_/de la dgyes pa ni rigs kyi lha'o/_/de thugs
[\[76a.4\]]mnyes shing dgyes par gyur nas sangs rgyas rdo rje ste/_rnam par snang mdzad rjes su dran par 'gyur ro zhes so/_/de'i las gsungs pa/_sangs rgyas zhes pa la sogs pa'o/_/sangs rgyas kun gyi zhing 'byung ba/_/zhes pa ni drag shul du bsgrubs pas rnam par
[\[76a.5\]]bkod pa rnams ji skad bshad pa'i cho gas zhi bar mdzad pa'o/_/las rnams thams cad rab sgrub cing /_/zhes pa ni zhi ba ni gtso bo tsam ste/_de nyid gdan dang mdog la sogs pa'i dbye bas ji skad bshad pa'i rgyas pa la sogs pa'i las rnams mdzad pa'o/_/rdo rje
[\[76a.6\]]dam tshig skul mdzad ma/_/zhes pa ni chos kyi dbyings spangs pa yin la shi bar mi byed do/_/byams pa chen po'i rang bzhin pas/_/rdo rje sku khyod ces pa la sogs pa'i glus bskul ba'o/_/shi ba sos par byed pa gsungs/_/zhes pa ni cho ga ji lta ba bzhin du sbyor ba byas
[\[76a.7\]]la/_ye shes lha mo'i thugs kar zla ba'i steng du shi ba'i ro bzhag la/_de'i sngags dang bsgrub bya'i ming spel ba de nyid gsum gyi bar du chud pa bzlas pas/_laM las byung ba'i 'od zer gyi lcags kyus shi ba de'i rnam par shes pa srid pa bar ma do 'am/_yang skye gnas
[\[76b\]]
[\[76b.1\]]su phyin pa dri ma med pa mi g.yo bar mar me ltar gnas pa bkug nas ro de'i snying gar bcug la/_de la spyan ma'i ming bkod nas de'i 'od zer gyis ro de mi snang bar byas nas bsgrub bya de ming gi tha ma'i yi ge las bskyed pa spyan ma lta bur bsams te gang ba rnams rgyas par byas nas/_
[\[76b.2\]]de'i lus la phreng ba'i sngags kyis phyi nang gtams par bsams pas/_de las byung ba'i 'od zer gyis stobs dbab pa dang dbang bskur ba la sogs pa gong ma ltar byas pas/_shi ba 'tsho ste bskal pa'i bar du yang gnas so/_/mtshan ma ngan pa'i slob ma la sogs pa
[\[76b.3\]]bsrung ba'i phyir mA ma kI'i cho ga gsungs pa/_de nas zhes pa la sogs pa gong ma ltar sbyar bar bya'o/_/sku gsum gyi dam tshig ni shin tu rnam par dag pa chos kyi dbyings so/_/de nyid rdo rje khro bo ste mi bskyod pa'o/_/de bsgoms pa las mi 'da' bas na dam tshig ste/_
[\[76b.4\]]de la snyoms par zhugs nas de'i rigs kyi lha mo phyung ngo zhes pa la sogs pa gong ma ltar ro/_/sku gsum dbyer med rdo rje can ni rdo rje'i rigs kyi lha rnams so/_/rdo rje thugs ni mi bskyod pa ste de rjes su dran pa'o/_/las gsungs pa/_rdo rje bsrung ba'i sbyor ba la/_/
[\[76b.5\]]zhes te spyan ma bzhin du bsrung bar bya ba snying gar gzhag pa dang stobs dbab pa la sogs pa snga ma bzhin du shes par bya'o/_/gal te ro langs mas slob ma srung ba'i cho ga la rang gi lha'i sbyor ba dang ldan pas de'i spyi bor zla ba la gnas pa'i rdo rje rtse lnga 'greng bu hUM las bskyed
[\[76b.6\]]pa bsgom mo/_/de'i lte bar mA ma kI bsgoms la de'i ye shes lha mo'i thugs kar mtshan ma la gnas pa'i zla ba la mAM bsgoms te/_de'i mtshan mar phreng ba'i sngags mgo yar 'greng ba bsams la bzlas pas/_de las 'phros pa'i rdo rje phra mos lus thams cad la bskon
[\[76b.7\]]pas nad gang gis kyang bzhig tu med par 'gyur ro/_/de la sogs pa zhi ba la sogs pa yang bsgrubs pas na las rnams rab sgrub pa zhes bya'o/_/rdo rje chen po ni rdo rje sems dpa'o/_/de'i 'jigs pas nyen pa ni drag shul du bsgrubs pas so/_/de'i skyabs te
[\[77a\]]
[\[77a.1\]]rtags stobs su 'gyur ba ste sngags pa gang gis bsrung ba la shigs par dka' ba'o/_/de bas na gdon la sogs pa la yang cho ga 'di sbyar bar bya'o/_/na bza' dkar mos rgyas par bya ba gsungs pa/_de nas zhes bya ba la sogs pa'o/_/'dod
[\[77a.2\]]chags chen po'i dam tshig ni so sor kun du rtog pa'i ye shes so/_/de'i snang ba ni 'od dpag med do/_/gzhan ni gong ma ltar ro/_/chos mchog 'dzin pa ni de'i rigs kyi lha rnams so/_/rdo rje chos ni snang ba mtha' yas te de rjes su dran pa'o/_/las gsungs pa/_rtag tu
[\[77a.3\]]chos zhes pa la sogs pa'o/_/chos zhes pa ni stobs la sogs pa sangs rgyas kyi chos rnams so/_/rgyas mdzad pa ni nyams stobs zad pa rgyas par mdzad pa ste tshe'o/_/mdzod po che dang ldan zhes pa ni mdzod rnams nor gyis dgang ba'o/_/rdo rje'i gsung ni rdo rje 'chang
[\[77a.4\]]chen po'i gsung ste/_de bzhin du bzlas pa tsam gyis zhes pa ni ji skad gsungs pa'i cho gas bsgom pa sngon du 'gro bas stobs rnyed par byed kyi gzhan ni ma gtogs so/_/byed par 'gyur zhes pa ni gdan la sogs pa kha dog ser por gos dkar mo'i thugs kar stobs
[\[77a.5\]]la sogs pa ye shes lha mo'i snying gar rnam pa gsum 'dod pas gzhag ste/_phreng ba'i sngags gdon par bya ba dang /_'od zer spro ba dang /_gnas gsum du stobs dbab pa dang /_dbang bskur ba la sogs pa le'u bcu gsum pa'i 'od dpag med kyi sbyor ba ltar
[\[77a.6\]]byas pas bsgrub bya rgyas par 'gyur ro/_/sgrol mas dbang du bya ba'i cho ga gsungs pa/_de nas zhes pa la sogs pa'o/_/kun du 'byung ba ni bya ba la nan tan gyi ye shes te de las byung ba'i don yod grub pa rdo rje zhes so/_/gzhan gong ma bzhin no/_/sangs
[\[77a.7\]]rgyas bdag nyid chen po ni las kyi rigs so/_/rdo rje thugs ni thugs kyi rigs te don yod grub pa'o/_/de rjes su dran pa'o/_/dbang dang dgug pa'i yul gsungs pa/_sangs rgyas zhes pa la sogs pa'o/_/sangs rgyas ni rigs su khas blangs pa'o/_/rdo rje ni
[\[77b\]]
[\[77b.1\]]snying sra ba'o/_/sde chen ni sde chen pos bskul ba'i gzi can no/_/de las ma gtogs pa'i sems can gyi khams kyang bran bzhin du dbang du byed ces so/_/sbyor ba gang gis dbang du byed pa gsungs pa/_gdan la sogs pa kha dog dmar por sgrol ma'i sbyor ba byas la/_de'i
[\[77b.2\]]thugs kar ye shes lha mo'i snying gar zla ba la gnas pa'i taM dmar po dang /_de'i mtha' mar dmar po'i mdog mgo yar 'greng ba'i phreng ba'i sngags kyis bskor bar bsams nas/_de yi ge gsum gyi bar du chud pa bsgrub bya'i ming dang spel ba swA hA'i skabs su ho dang ldan pa
[\[77b.3\]]bzlas pas de rnams kyi 'od zer dang /_dmar ba'i mtshan ma rnams kyi 'od zer gyis bsgrub bya'i ming gi yi ge dang pos bskyed la/_de'i skyes bu'i snying ga dang mgrin pa nas bskul/_bud med kyi pad+ma nas bskul bas de'i sgo nas zhugs pas de'i sems zla ba dmar po lta bu
[\[77b.4\]]blangs nas sgo de nas phyir log nas pad+ma gnyis su zhugs nas bzlas brjod bya'o/_/bsgrub par bya ba yang snying rmongs pa'i ngo bo 'gyel nas rkang pa gnyis kyi bar du chud par bsam mo/_/de ltar sdong po 'gyel nas rkang pa gnyis kyi 'og tu chud par bsam mo/_/de ltar na
[\[77b.5\]]sdong po 'gyel ba bzhin du dbang du 'gyur ro zhes so/_/gal te mda' can gyi lhas las 'di byed na mda' des gong ma ltar 'bugs pa khyad par te gzhan gong ma ltar shes par bya'o/_/gal te le'u bcu gsum pa ltar byed na yang de ye shes lha mo'i thugs kar bzhag
[\[77b.6\]]la phyi ma rnams gong ma ltar shes par bya'o/_/'di rnams kun gyi las rdzogs par bshad zin to/_/gshin rje gshed kyis bu mo dgug pa gsungs pa/_de nas zhes pa la sogs pa'o/_/dri ma med pa'i 'od zer gyi sprin ni me long lta bu'i ye shes so/_/
[\[77b.7\]]de nyid mi phyed pas na rdo rje ste rnam par snang mdzad lta bu'i tshul gyis snyoms par zhugs nas de'i rigs kyi khro bo gshin rje gshed po'i sngags kyi bdag nyid 'di phyung ngo zhes sbyar ro/_/sangs rgyas grags pa chen po ni sku'i rigs so/_/khro bo'i cha lugs can gyi
[\[78a\]]
[\[78a.1\]]sngags phyung bas na 'jigs shing skrag par 'gyur nas/_rdo rje sems zhes pa ni rnam par snang mdzad rjes su dran pa'o/_/las gsungs pa/_thod pa zhes pa la sogs pa'o/_/de la gshin rje gshed kyi rnal 'byor pas bzlas par gsungs
[\[78a.2\]]pa'i rim pas dpag du med pa'i bzlas brjod bya'o/_/de nas lung thob nas 'bum phrag gcig bzlas brjod bya'o/_/de nas bud med kyi thod pa ma chag pa ma gas pa/_gzugs pad+ma ltar mdzes pa/_dum bu gcig pa yid du 'ong ba blangs la/_de'i dbus su
[\[78a.3\]]rlung gi dkyil 'khor la gnas pa'i pad+ma 'dab brgyad pa bris te/_de'i lte bar dgug par bya ba'i bud med kyi gzugs brnyan gur gum mam/_go ro tsa nas bris la de'i snying gar phreng ba'i sngags kyi bu mo A kaR+Sha ya zhes pa dang /_bsgrub par bya ba'i ming dang spel la
[\[78a.4\]]dgug pa la swA hA'i skabs su dza bris te mi 'gugs par byas nas snying gar glan no/_/thod pa de yang rkang pa g.yas brkyang g.yon bskum pas mnan la phreng ba'i sngags rig pa dang bcas par lan gsum drag tu brjod par bya'o/_/sngags las byung ba'i lcags
[\[78a.5\]]kyu thogs pa'i khro bos rlung gi dkyil 'khor la gnas pa'i bsgrub bya 'dren par bsams na 'grub par 'gyur ro/_/'ongs pa'i tshe yang 'tshe ba bzlog pa'i phyir spyan gyis zhi bar bya'o/_/de bzhin du mA ma kIs kyang bsrung bar bya'o/_/de bzhin du skyes pa'i thod pa la
[\[78a.6\]]g.yon brkyang nas g.yas bskum pas mnan pa khyad par te gzhan gong ma ltar byas na skyes pa yang 'gugs so/_/mi bskyod pa zhes pa ni rdo rje 'chang ba'o/_/'od zer stug po mchog ces pa ni shin tu rnam par dag pa chos kyi dbyings kyi ye shes so/_/mi
[\[78a.7\]]bskyod pa'i tshul gyis snyoms par zhugs nas de'i rigs kyi khro bo phyung ngo zhes so/_/sangs rgyas grags pa chen po ni thugs kyi rigs rnams so/_/sems can rol mo bstan pa'i phyir brgyal zhing 'jigs par 'gyur ba'o/_/mi bskyod pa rjes su dran na
[\[78b\]]
[\[78b.1\]]'jigs pa dang bral bar bstan pa'i phyir/_rdo rje sku ni rjes su dran/_/zhes so/_/gzhan rnams kyang de bzhin du sbyar bar bya'o/_/las gsungs pa/_sngags rnams zhes pa la sogs pa'o/_/sngags rnams ni lha thams cad do/_/de'i las thams cad la 'phags pa
[\[78b.2\]]bdud rtsi 'khyil pa sbyor ba ste bya ba thams cad byed pa nyid kyi phyir ro/_/ji skad du rigs lnga'i dkyil 'khor gsum rnams dang /_'khyil pa las ni thams cad byed/_/ces pa 'jig rten sgrol ma las bshad do/_/khyad par gyi las gsungs pa/_rdo rje bskrad pa'i
[\[78b.3\]]las rnams la/_/zhes te gnas nas spong ba'i las so/_/des/_sangs rgyas dag gi dpung yang skrod/_/ces so/_/ji lta bu zhe na/_tshul bzhin byas na zhes 'phags pa bdud rtsi 'khyil pa'i sbyor ba dang ldan pas/_ro bsregs pa'i smyo byed kyi shing gi sol
[\[78b.4\]]ba dang /_khi ti kha dang /_mu zi dang /_a ri sha'i lo ma dang /_dug dang rkang pa g.yon pa'i ming med kyi khrag rnams gcig tu btags la/_kha ta'i gshog pa'i smyu gus rgyal mtshan gyi ras la rlung gi dkyil 'khor la gnas pa'i ral gri rtse brgyad pa'i 'khor lo bris
[\[78b.5\]]pa/_de'i lte bar bsgrub bya'i gzugs brnyan bris nas de'i snying gar phreng ba'i sngags kyis mi 'gugs par che ge mo u tsa ta ya zhes pa bris la bskul ba'i tshig dang ldan par brgya rtsa brgyad kyis mngon par sngags la ras ma de tshangs ma la sogs pa'i gnas su sa
[\[78b.6\]]brkos pa la sba bar bya'o/_/de ltar skrod par 'gyur zhes so/_/'dir yang sngon du bsnyen pa la ni phreng ba'i sngags ji bzhin du bzlas par bya'o/_/las la sbyor ba'i skabs su ma hA ga Na pa ti dzA'i bi ta an+ta ka ra zhes pa bsal nas che ge mo u tsa ta ya phaT ces
[\[78b.7\]]gzhug par bya'o/_/kyang zhes pa ni ming dang spel zhing thog ma dang tha mar bskul ba 'di bya'o zhes pa dang /_yang na sngags tshig re re zhing ming dang spel bar bya'o zhes so/_/shes rab mthar byed kyi gnyis gsungs pa/_de nas zhes pa la sogs pa'o/_/sangs
[\[79a\]]
[\[79a.1\]]rgyas kyi 'od zer zhes pa ni shin tu rnam par dag pa chos kyi dbyings kyi ye shes so/_/de nyid rdo rje ste mi bskyod pa'i tshul du snyoms par zhugs nas de'i rigs kyi khro bo byung ngo zhes so/_/byang chub sems ni bskyod pas te rjes su dran pas 'jigs pa dang bral zhes sbyar ro/_/
[\[79a.2\]]las gsungs pa/_srin po zhes pa la sogs pa'o/_/srin po ni srin po'o/_/ma rungs pa ni sbrul lo/_/gtum po ni seng ge la sogs pa'o/_/de la sogs pa 'jigs pa chen pos 'khrugs pa la zhes so/_/rdo rje sems dpa' rab sbyar nas/_/zhes pa ni
[\[79a.3\]]rdo rje sems dpa' sngon du 'gro ba'i shes rab mthar byed kyis sbyar na las rnams cho ga bzhin du byed ces so/_/cho ga ni 'di lta ste shes rab mthar byed kyi rnal 'byor pas srin po la sogs pas zin pa'i bsgrub bya'i lus la srin po la sogs pa yid kyis bsdus la/_rkang pa
[\[79a.4\]]gnyis thabs dang shes rab tu gyur pas btsir la mnye bar bya zhing /_che ge mo rAk+sha sa 'di phyi mo tsa ya zhes bskul ba'i tshig dang ldan par phreng ba'i sngags gdon par bya'o/_/de bzhin du lag pa 'bar ba'i rdo rjes dbyung ba dang /_brdung ba dang bal po se'u'i lcug mas brdab pa la
[\[79a.5\]]sogs pa byas pas grol bar 'gyur ro/_/sbyor ba de kho nas bsgrub bya sbrul la sogs pas bzung ba yang grol bar byed do/_/yang des 'dzin par 'dod na de'i sbyor bas nag po gnyis la dur khrod kyi so phag gam/_mtshon gyis phog pas shi ba'i thod pa la hUM las byung
[\[79a.6\]]ba'i 'jigs su rung ba skra brdzes pa/_mche ba gtsigs pa g.yas na ro langs kyi ga ta ri dang /_g.yon sdigs 'dzub byed pa'i srin po bris te de'i snying gar dug dang rus phye dang /_mthe'u chung khrag gis che ge mo gr-ih+Na hUM phaT ces sngags bri'o/_/thod pa gnyis par
[\[79a.7\]]bsgrub bya'i rkang rjes dang /_ro bsregs pa'i sa dang /_thal ba dang /_sol ba dang /_gcin gyis sbrus pa'i gzugs brnyan byas la/_de'i snying gar dug dang rus phye dang mdzub mo'i khrag dang ming dang sngags su bcas pa ta la'i lo ma la bris pa bcug nas gnyis ka
[\[79b\]]
[\[79b.1\]]bkug ste bsgrub bya'i gzugs brnyan 'og tu gzhug par bya'o/_/de mnan cing bzung bar bsams nas bsgyings nas dur khrod du sngags bzlas par bya'o/_/des na de gzung bar 'gyur ro/_/sbyor ba des sbrul la sogs pas kyang 'dzin par 'gyur ro/_/pad+ma mthar byed kyis
[\[79b.2\]]dug 'byung ba'i cho ga gsungs pa/_de nas zhes pa la sogs pa'o/_/rdo rje dpag tu med pa ni so sor kun du rtog pa'i ye shes so/_/de'i 'byung ba ni snang ba mtha' yas te de'i tshul gyis snyoms par zhugs nas de'i rigs kyi khro bo phyung ngo zhes sbyar ro/_/chos kyi rdo rje mchog
[\[79b.3\]]skyes ni gsung gi rigs kyi lha rnams so/_/ye shes rgya mtsho ni snang ba mtha' yas te/_de rjes su dran pas 'jigs pa dang bral zhes sbyor ro/_/las gsungs pa/_mkha' dbyings zhes pa la sogs pa'o/_/de la mkha' dbyings dug gis gang ba yang sel nus na
[\[79b.4\]]bsgrub bya re re'i dug lta smos kyang ci dgos zhes so/_/rdo rje mi bzad pa ni phal pas shigs par dka' ba ste ha la ha la'o/_/de khro bo rgyal pos bskul bya yis/_/zhes te sku mdog dkar po rta mgrin gyi sbyor ba byas la snying gar zla ba'i dkyil 'khor la hUM dkar po dgod do/_/
[\[79b.5\]]de'i 'od zer gyis yan lag thams cad la gnas pa'i dug rab tu bsdus nas/_lag pa g.yas par hUM las byung ba'i pad+ma 'dab ma brgyad pa dkar po'i lte bar hUM bsams pa'i 'od zer dkar po las bdud rtsi 'bar 'bab par bsams la/_des ming gi dang pos
[\[79b.6\]]bskyed pa'i bsgrub bya'i lus la dug nag pos khyab pa gzhan du blangs la bdud rtsi dkar pos de'i shul du dbab par bya'o/_/ming dang bcas pa'i phreng ba'i sngags bzlas pas dug rnams thams cad med par byed ces so/_/dbyug pa sngon pos dgra bsad pa'i cho ga gsungs
[\[79b.7\]]pa/_de nas zhes pa la sogs pa'o/_/mi bskyod pa zhes pa ni gong ma ltar rdo rje 'chang ba'o/_/rdo rje'i dbal dbyung ba ni chos kyi dbyings kyi ye shes so/_/de la mi bskyod pa'i tshul gyis snyoms par zhugs nas de'i rigs kyi khro bo phyung ngo zhes 'og nas 'byung ba'i
[\[80a\]]
[\[80a.1\]]khro bo bzhi la yang sbyar bar bya'o/_/gdug pa'i mchog ni mi bskyod pa'o/_/de las byung ba ni de'i rigs so/_/rol mo bstan pa'i phyir 'jigs shing skrag pa'o/_/mi bskyod pa dran pas 'jigs pa dang bral bas na rdo rje sems dpa' rjes su dran/_/zhes te
[\[80a.2\]]'og nas 'byung ba'i khro bo bzhi la yang sbyar ro/_/las gsungs pa/_khro bo zhes pa la sogs pa'o/_/khro bo'i rgyal po grags chen ni 'phags pa dbyug pa sngon po'o/_/brgya rtsa brgyad du bzla ba ni las la sbyor ba'i skabs su'o/_/cho ga tshul bzhin zhes pa ni 'di lta ste/_
[\[80a.3\]]dbyug pa sngon po'i rnal 'byor pas sha chen dang dur khrod kyi sol ba dang /_grog mkhar gyi sa dang /_phub ma dang /_bsgrub bya'i rkang rjes kyi sa rnams bong bu'i gcin gyis sbrus la bsgrub bya'i gzugs brnyan byas la/_dur khrod kyi gnas la dug dang khrag dang rams
[\[80a.4\]]kyis sna tshogs rdo rje la gnas pa'i me'i dkyil 'khor gyi dbus su bsgrub bya'i ming phreng ba'i sngags mi 'gugs par spel la/_swA hA bton te hUM phaT dang ldan par bris la snying gar gzhug par bya'o/_/de bkug ste bcug nas thod pa kha sbyar du bzhag la/_shin
[\[80a.5\]]tu khros pas rkang pa g.yon pas mnan te nyi ma'i gung dang nam phyed na brgya rtsa brgyad bzlas shing rdo dang rus pa dang /_nim pa'i lo ma rnams kyis mnan cing zhag bdun du byas na gdug pa thams cad gsod par byed ces so/_/gal te des ma grub na dur khrod du song la
[\[80a.6\]]nam phyed kyi dus su ro bsregs pa'i thal ba la me thab gru gsum byas la/_shing nim pa'i me sbar la/_shin tu zhal rnam par 'gyur ba'i khro bo'i rgyal po kha gdangs pa bsams nas/_gzugs brnyan rkang pa g.yon pa nas mtshon rnon pos gtub cing che ge mo mA ra ya phaT
[\[80a.7\]]ces pa dang ldan par phreng ba'i sngags bzlas shing sbyin sreg byas na de'i mtshan mo kho na 'chi bar nges so/_/stobs po ches char dbab pa'i cho ga gsungs pa/_de nas zhes pa la sogs pa'o/_/stobs po che'i klu rnams kun/_/zhes pa ni des 'dul ba'i klu'o/_/sngags
[\[80b\]]
[\[80b.1\]]kyi mthus 'jigs shing skrag pa rnams dmag bzhin du rjes su dran pa'i 'jigs pa dang bral ba'i phyir sku gsum rdo rje rjes su dran pa'o/_/de'i las gsungs pa/_bzlas pa tsam zhes pa la sogs pa'o/_/bzlas pa tsam gyis sbyor ba zhes pa ni bzlas par gsungs
[\[80b.2\]]pa'i grangs med pa'i bzlas pa byas pas lha'i lung thob nas 'bum phrag gcig bzlas pas zhi ba la sogs pa'i lha thams cad kyi las sgrub par byed pas na las rnams thams cad sgrub par byed ces so/_/rang gi khyad par gsungs pa/_than pa byung ba'i dus su yang
[\[80b.3\]]chu yi dkyil 'khor char pa 'bebs/_/zhes te/_cho ga ni 'di yin te stobs po che'i rnal 'byor pas thams cad du dmar por bsams la 'bum phrag gcig bzlas brjod bya'o/_/de nas rdza phor so ma btang ba la ral gri rtse brgyad pa'i 'khor lo la gnas pa'i pad+ma
[\[80b.4\]]'dab ma brgyad pa la rams kyi khu bas mdung can ma'i sngags oM shU li ni naM swAhA zhes pa'i snying po bris la/_gzhan so ma btang ba'i rdza phor gnyis pa dang sbyar la srad bu sngon dmar gyis dkris la mdung can ma dang /_de'i sa 'dul ba bkug la legs par mchod pa byas la/_
[\[80b.5\]]klu gnas pa'i mtsho 'am chu mig la sogs pa'i nang du gzhug par bya'o/_/bdag nyid skye bo med pa'i sa phyogs dben par me'i steng du rlung /_de'i steng du chu'i dkyil 'khor zlum po la pad+ma 'dab brgyad bri bar bya'o/_/de'i dbus su lto 'phye mkha' 'gro la gnas pa'i
[\[80b.6\]]chu lha skyes bu'i gdong la sbrul mgo bdun gyi gdengs ka yod pa/_zhabs klu gcig pa/_sbrul gyi zhags pa 'phen pa bri bar bya'o/_/shar gyi 'dab ma la mtha' yas ljang gu/_lho'i 'dab ma la nor rgyas dkar po/_nub kyi 'dab ma la 'jog po dmar po/_byang gi
[\[80b.7\]]'dab ma la karko Ta nag po/_/me'i mtshams kyi 'dab ma la pad+ma dkar po/_/bden bral gyi 'dab ma la pad+ma chen po dkar po/_rlung mtshams kyi 'dab ma la dung skyong ser po/_/dbang ldan gyi 'dab ma la rigs ldan kha dog sna tshogs pa'o/_/de ltar klu'i dkyil 'khor
[\[81a\]]
[\[81a.1\]]bris nas/_/yi ge naM gyis ji skad bshad pa'i cho gas klu bsams la rdza'i bar du bcug pa'i naM gyis bkug la rang rang gi gnas la thim par byas nas/_sngo zhing bska ba dang 'o ma dang /_bu ram la sogs pa klu la 'os pa'i lha bshos kyis yang dag par
[\[81a.2\]]mchod nas ji skad du smras pa'o/_/klu chen po khyed rnams kyis bdag la yang dag par dga' ba dang /_bcom ldan 'das kyi bka' bzhin du char gyi rgyun dbab tu gsol zhes brjod nas klu rnams kyis char 'bebs par bsam zhing bzlas brjod byas na char 'bab par 'gyur ro/_/
[\[81a.3\]]des kyang ma phebs na haM ljang gu zlum po la stobs po che de bzhin du bris la/_spyan drangs la 'og nas bshad pa'i cho gas sbyin sreg bya ste/_klu thams cad kyi lce'i dkyil du yi ge naM bkod la bsang gtor la sogs pa sngon du 'gro ba bu ram dang /_'o ma dang mar gyis bkang ba'i
[\[81a.4\]]sreg blugs gsum gsum byin la/_de nas 'o ma la sogs pas ci 'dod pa'i sbyin sreg bya'o/_/de nas tshim pas char 'bebs par byed do/_/des kyang ma phebs na mngon spyod bya ste/_thams cad du nag po'i stobs po che'i rnal 'byor byas la/_bal mi kha'i sa
[\[81a.5\]]dang /_chu ngogs gnyis kyi sa dang /_bshang ba dang gcin du bsres pas sbrus la klu'i gzugs brnyan mtho gsum pa byas la dur khrod kyi sa la dug dang rams dang khrag dang ske tshe dang /_lan tshwa dang /_yungs mar gyis ral gri'i 'khor lo rtsibs brgyad pa bris pa
[\[81a.6\]]la de'i steng du pad+ma 'dab ma brgyad pa la klu brgyad kyi khyad par gyi snying po'am/_yang na spyi'i snying po bris nas dbus su chu lha'i snying po bris la bkug nas gzugs brnyan de'i snying gar bcug la yan lag thams cad tsha ba gsum dang ske tshe la sogs pas byugs la me la
[\[81a.7\]]bdugs la sngags brjod par byas na char 'bebs par byed do/_/des kyang ma phebs na gong ma ltar sa la klu'i dkyil 'khor bris te/_stod g.yogs dang se'u ka sngon po bgo ba'am gos dmar po bgo ba'am/_yang na gcer bur byung ste/_nyi ma 'bar ba la gnas
[\[81b\]]
[\[81b.1\]]pa'i rdo rjes byin gyis brlabs pa'i rkang pa g.yon pa'i dkyil la gnas pa'i klu'i dkyil 'khor la gnas pa'i klu kha gnam la bltas pa mnan pa dang /_skrag ste gdengs ka gdengs pa kha gyen du bltas pa phu zhes bya bas nam mkha' khyab cing khrag skyugs shing char 'bebs
[\[81b.2\]]pas rgya mtshor byed par bsams nas tshig re re'i mthar rnams dang spel ba'i sngags bzla bar bya ste/_des na char 'bebs par byed do/_/des kyang ma phebs na me thab gru gsum byas la de'i dbus su stobs po che bsams nas/_gdol pa'i khyim nas blangs pa'i me sbar la/_
[\[81b.3\]]klu'i gzugs brnyan dug dang lan tshwa dang /_da du ra dang /_ske tshe la byas la phus bskyed la/_phreng ba'i sngags bzla zhing lag pa g.yon pas mjug ma'i rtse mo nas brtsams la/_bshang ba dang gci bas lus byugs la gtub cing gtub cing sbyin sreg brgya rtsa brgyad byas na des
[\[81b.4\]]char 'bebs par byed do/_/des kyang ma phebs na nyes pa 'di ni stobs po che'i yin no zhes te/_gong du gsungs pa'i rdzas kyis stobs po che'i gzugs brnyan byas la/_bdag dpal gnod mdzes kyi sbyor ba dang ldan pas dgug pa sngon du 'gro bas gong ma ltar gan rkyal du rkang pa
[\[81b.5\]]g.yon pas mnan la/_ma hA ba la baR+Sha pa ya shrI g+h+raM zhes bya ba'i bskul tshig dang ldan pa'i hUM bzhi dang gnod mdzes rgyal po'i sngags bzlas brjod khri bya'o/_/de nas mngon spyod kyi hom khung la khro bo'i rgyal po gnod mdzes zhal gdangs pa'i yi ge hUM gi ljags dang ldan par
[\[81b.6\]]bsams nas/_de'i gzugs brnyan gtub cing de'i zhal du sbyin sreg khri phrag gcig bya'o/_/de nas stobs po ches char 'bebs par byed do zhes rnal 'byor gyi tshul thams cad las rab tu grags so/_/de nas klu thams cad dang stobs po che'i zhi bar bya ba'i me thab
[\[81b.7\]]zlum po la gnas pa'i spyan ma zhi ba'i zhal du ste/_sngags dang cho gas mar dang 'o ma la sogs pa'i sreg blugs khri phul bas de rnams zhi bar 'gyur ro/_/de bas na bcom ldan 'das ma 'di la/_sangs rgyas kun gyi zhing 'byung ba/_/zhes bya'o/_/'dod pa'i rgyal
[\[82a\]]
[\[82a.1\]]pos dgug pa'i cho ga gsungs pa/_de nas zhes pa la sogs pa'o/_/rdo rje sems dpa'i sbyor ba yis/_/zhes pa ni rdo rje sems dpa' las gyur pa'i 'dod pa'i rgyal po'i sbyor bas/_dgug par bya ba'i gzugs brnyan gshin rje gshed kyi cho ga las
[\[82a.2\]]gsungs pa bzhin du byas nas bkug ste thod par bcug nas thod pa de g.yon brkyang ba'i g.yas pa'i rkang pas mnan nas 'dod pa'i rgyal po'i sngags spel ba dang bcas par bzlas brjod byas na gong ma ltar/_rdo rje lcags kyus 'gugs par 'gyur/_/zhes so/_/mi g.yo
[\[82a.3\]]mgon pos lha chen chung ma dang bcas pa dgug pa gsungs pa/_de nas zhes pa la sogs pa'o/_/lha rnams 'khor dang bcas pa ni de'i dgug par bya'o/_/khro bo'i rgyal po sngags 'di yis/_/zhes pa ni mi g.yo mgon po'i rnal 'byor pas skyes pa'i thod pa skyon med pa
[\[82a.4\]]blangs nas/_de la rkang pa g.yas pa'i sor mo'i khrag dang lan tshwa dang /_yungs mar dang ske tshe la sogs pa'i lha chen po chung ma dang bcas pa'i 'am/_lha ma yin la sogs pa'i gzugs brnyan bris la dgug par bya ste/_thod pa de rkang pa g.yas pas mnan nas snga ma
[\[82a.5\]]bzhin du lcags kyus 'gugs par bsams la bskul ba dang bcas par sngags bzlas par bya'o/_/de nas mthu chen po dang ldan pa dag kyang skrag par gyur nas/_kha sbyar lus su bcas par 'gugs/_/zhes chung ma dang bcas pa 'ong bar 'gyur zhes so/_/gnod
[\[82a.6\]]mdzes kyi bu mo dgug pa'i cho ga gsungs pa/_de nas zhes pa la sogs pa'o/_/bu mo mthu chen thams cad ces pa ni klu dang lha ma yin la sogs pa'i bu mo 'dod chags kyis yid g.yos pas skra bshig gos dang bral bar gyur nas rdo rje sems dpa' ste/_mi bskyod pa
[\[82a.7\]]rjes su dran pas 'dod pa rnyed par gyur to zhes so/_/las gsungs pa rdo rje sems dpa' zhes pa la sogs pa'o/_/de yang rdo rje sems dpa' las byung ba'i gnod mdzes rgyal po'i sbyor ba dang ldan pas mtshan ma dang ldan pa'i bud med kyi thod par bsgrub par bya ba'i
[\[82b\]]
[\[82b.1\]]rkang pa g.yon pa'i srin lag gi khrag gis bris la de pad+ma la zhabs g.yon pas mnan te/_gong ma ltar de bzhin gshegs pa kun gnod mdzes su sprul pa'i lcags kyus snying gar brgyab la/_zhags pas ske nas bcings la/_phreng ba'i sngags tshig re re 'am bskul ba'i tshig dang bcas
[\[82b.2\]]par bzlas shing dgug par bya'o/_/de nas bu mo rnams 'gugs so/_/zhes so/_/bsgrub bya'i sems 'gog pas na tshar gcod pa ste de bas na mngon spyod kyi nang du 'dus pas na phaT ces bya ba de ma bor yang nyes pa med pa'o/_/de ltar sngags dang rgyud dang ldan pa'i las
[\[82b.3\]]gsungs nas/_da ni bsam gtan las skyes pa'i dgug pa gsungs pa/_de nas zhes pa la sogs pa'o/_/dam tshig chen po ni sems dpa' de kho na nyid de/_de'i 'byung ba gang dbyer med pa gang las gyur pa de la rdo rje 'dzin pa'i rnam pa lta bur snyoms par zhugs nas zhes
[\[82b.4\]]so/_/dam tshig chen po'i ni sems dpa'o/_/de'i rdo rje gsum gyi gsang ba ni sku la sogs pa gsum mo/_/de rnams la bshad pa'i chos ni gsung kho na mi 'da' bas na dam tshig ste/_de'i tshig ni phyung ngo zhes bya bar sbyar ro/_/sangs rgyas rdo rje ni mi bskyod pa'o/_/de'i sku
[\[82b.5\]]gsum la rdo rje sems dpa' rnam par bsgoms te ji lta ba bzhin du 'khor lo dang ldan par bsgoms nas/_de rang gi snying ga nas zhags pa dang rdo rje kyo bas mtshan pa'i lha rnams spros pas ji snyed sangs rgyas rnams kyang 'gugs pa'o zhes sbyar ro/_/sangs rgyas kun ni rnam
[\[82b.6\]]par snang mdzad do/_/gsung ni snang ba mtha' yas so/_/de gnyis sbyor ba gzhan gyis 'khor lo chen po sbyor ba yis/_/zhes te/_lha'i 'khor lo dang ldan par bsams nas gong ma ltar sbyar bas ji snyed pa'i rdo rje sems dpa' yang 'gugs par 'gyur zhes sbyar ro/_/de'i mjug
[\[82b.7\]]sdud pa gsungs pa/_mi phyed ces pa la sogs pa'o/_/mi phyed rdo rje gsum bsgoms pas/_/zhes pa ni de rnams kyis byin gyis brlabs pa ste kyo ba'i gnas so/_/'khor lo pad+mo rdo rje che/_/rdo rje kyo ba'i khyad par gyis/_/zhes pa ni sku'i skabs su 'phros pa'i lha zhags
[\[83a\]]
[\[83a.1\]]pa dang lcags kyus mtshan pa ni 'khor lo'i kyo ba ste gzhan gnyis kyang de ltar ro/_/des sngags rnams te lha rnams kyang 'gugs par 'gyur zhes so/_/rdo rje gsum gyi 'khor los dgug pa bshad nas lha gzhan gyi rnal 'byor pas 'khor lo 'am gcig pas dgug
[\[83a.2\]]pa gsungs pa/_thams cad ces pa la sogs pa'o/_/thams cad rdo rje ste lha thams cad do/_/de nyid dngos po ni zhi ba'o/_/de yang rang sngags skyes bu ste rang gi 'dod pa'i lha rang gi sngags las 'khor lo dang ldan pa re re yin yang rung ste bskyed nas rdo rje gsum gyi byin gyis
[\[83a.3\]]brlabs la/_de rnams las 'dod pa'i rgyal po la sogs pa lcags kyus mtshan pa'i lha 'phros pas mi'i bu mo la sogs pa'i snying gar rdo rje kyo ba'i sbyor bas 'gugs so zhes so/_/'gugs pa thams cad kyi spyi'i cho ga gsungs pa/_rlung gi zhes pa la
[\[83a.4\]]sogs pa'o/_/rlung gi dkyil 'khor zhes pa ni dgug par bya ba'i gdan du sbyor na nges par 'gugs zhes so/_/rlung gi dkyil 'khor de la zla ba'i dkyil 'khor gcig bsam mo/_/de'i steng du bsgrub bya rnam par snang mdzad kyi rang bzhin bsam mo/_/sha tsi zhes pa ni
[\[83a.5\]]spyan ma dang mA ma kI sa zhi ba dang srung ba'i cho ga bzhin du stobs dbab pa dang bdud rtsi'i rgyun zags par bsams pas rdo rje mi 'chi ste/_skrag pa la sogs pa dang bral bas ni tshe ring por 'gyur ba'i sbyor ba'o/_/dgug pa'i sngags kyang brgya rtsa bcur brjod na gang yang rung ba nges par
[\[83a.6\]]rtag tu 'gugs par 'gyur zhes so/_/'dod pa'i rgyal pos nam mkha'i lha rnams kyi bu mo dgug pa gsungs pa/_/rdo rje kyo ba zhes pa la sogs pa'o/_/rdo rje kyo ba ni lcags kyu ste/_des mtshan pa ni gzugs po che ste 'dod pa'i rgyal po'o/_/de nyid gsungs pa la gnas
[\[83a.7\]]pa 'bar ba rdo rje 'dra ba'i 'od zer lcags kyus mtshan pa spros pas rdo rje dkyil 'khor te/_rlung gi dkyil 'khor la gnas pa'i nam mkha'i lha rnams kyi bu mo 'gugs pa'i mchog ces pa'o/_/gnod mdzes kyis lha ma yin gyi bu mo dgug pa gsungs pa/_rang gi zhes
[\[83b\]]
[\[83b.1\]]pa la sogs pa'o/_/sngags rang gi khro bor gyur cing 'da' bar bya ba ma yin pas na dam tshig ste/_de gang zhe na/_rdo rje sa 'og gnas pa dag_/ces pa ni gnod mdzes rgyal po'o/_/de yang gsum pa la gnas pa'i shU la dang rdo rje kyo bas mtshan pa'i lha spros pas
[\[83b.2\]]gong ma ltar lha ma yin gyi bu mo rnams 'gugs par 'gyur ro zhes so/_/yang lha gang yang rung ba'i rnal 'byor pas rdzas dang ldan pa'i dgug pa gsungs pa/_btsag ces pa la sogs pa'o/_/mtshan ma thob pa'i rnal 'byor pas btsag gam rdo rgyus la sogs rdo rje kyo ba dang
[\[83b.3\]]lha'i sbyor bas bsgoms nas/_zla ba gzas zin pa'i tshe khar bcug la rdo rje gsum gyis brlabs nas de las byung ba'i lha rnams spros pas nam mkha'i khams bkang la yang dag par bsdus nas gnas brtag pa'i ngo bor chags par byas nas ji srid zla ba ma grol gyi
[\[83b.4\]]bar du bsgom par bya'o/_/des shing leb la sogs pa la tshangs pa la sogs pa gang gi ming bris pa rnams 'ong bar 'gyur zhes so/_/'jam pa'i rdo rje'i rnal 'byor pas gnod sbyin gyi bu mo dgug pa gsungs pa/_rnam pa'i zhes pa la sogs pa'o/_/rnam pa'i mchog
[\[83b.5\]]rnams te mtshan dang dpe byad thams cad dang ldan pa'i rdo rje 'jam dpal cho ga ji lta bas rab tu bsgoms la dgug par bya ba'i gnod sbyin mo'i mgo la khro bo gshin rje gshed rdo rje kyo ba dang ldan pa bskal pa'i sreg pa chen po'i gzugs bsgoms nas/_de dang 'dra ba'i gzugs
[\[83b.6\]]las spros pas kyang gnod sbyin mo dag bkug nas spyad par bya'o zhes so/_/ji skad du/_gnod sbyin mo yi sngags rgyud las/_/gshin rje gshed ni rnam par brtag_/ces so/_/gnod sbyin mo ni sra ba ste des gnon par 'gyur ba'o/_/rang rang gi lha'i cho gas las
[\[83b.7\]]bya ba gsungs pa/_kun gyi zhes pa la sogs pa'o/_/kun gyi phyag rgya'i khyad par dang /_/zhes pa ni phyag rgya chen po'i dbye bas so/_/sngags kyi khyad par thams cad kyis/_/zhes pa ni de'i bskyed pa dang dgug pa'i thabs su gsung gi_/lha gzhan gyi phyag rgya dang
[\[84a\]]
[\[84a.1\]]sngags dang ldan pas lha gzhan gyi rnal 'byor gyis dgug par mi bya ste/_de ltar byas na sbyor ba po la rtog pa 'byung ste mi 'grub pas na bdag nyid 'jigs par 'gyur ro zhes so/_/sbyor ba thams cad kyi thun mong gi cho ga gsungs pa/_rdo rje sems dpa' zhes pa la
[\[84a.2\]]sogs pa'o/_/rdo rje sems dpa' rgyal po che/_/zhes pa ni gnas bskyed pa sngon du 'gro ba'i ye shes lngas de'i sku dang ldan par bya'o/_/de bar gyi srid pa 'jug pa la sogs pas 'od du zhu ste/_tshad med pa'i lha mor gyur pas de la yang dang yang du bskul bar bya'o zhes so/_/
[\[84a.3\]]de las sngags kyi khyad par dang /_/phyag rgya chen po'i khyad par 'byung /_/zhes so/_/ci'i phyir zhe na/_de nyid sngags rnams te lha thams cad kyi ston pa zhes te/_gsal bar byed pa'i rgyan du rab tu brtag pa'o zhes so/_/de'i rnam par dag pa ni thams cad kyi rjes su 'gro ba
[\[84a.4\]]ste de mngon du gyur pa med na thams cad dag par 'gyur ba ma yin pa'i phyir ro/_/da ni lha mo sgrol ma'i rnam grangs ral pa gcig ma zhes grags pas de'i sbyor bas klu'i bu mo dgug pa gsungs pa/_de nas zhes pa la sogs pa'o/_/kun du rnam par sprul pa'i ye
[\[84a.5\]]shes ni bya ba la nan tan gyi ye shes te mi phyed pa'i phyir na rdo rje lta bu ste/_don yod grub pa'i tshul gyis snyoms par zhugs nas zhes so/_/thor tshugs gcig ma ni ral pa gcig ma'o/_/dam tshig chen mo rgyal po ni don yod grub pa nyid pas na mchog ste mdung can
[\[84a.6\]]ma'o/_/de yang sku dang zhal dbus ma sngo ba g.yas dkar ba g.yon dmar ba/_g.yas gnyis kyis gri gug dang ral gri 'dzin pa/_g.yon gnyis na thod pa dang rin po che bsnams pa dang po gnyis kyis thabs la 'khyud pa mche ba cu bzad gtsigs pa phyung po zhes so/_/klu'i
[\[84a.7\]]bu mo mthu chen ni 'dis dgug par bya'o/_/bka' bzhin du ma byas na tshig par gyur cing gos dang bral nas bye ma 'bab pa'o/_/de don yod grub pa dran pa'i dam tshig la gnas na de med pa'i phyir sangs rgyas byang chub rjes su dran zhes so/_/las gsungs pa/_sngags
[\[84b\]]
[\[84b.1\]]kyi rig pa 'di yis ni/_/zhes te/_cho ga ji lta ba bzhin du ral gcig ma'i sbyor ba byas la/_rkang pa g.yon pa'i srin lag gi khrag dang nA ga ge sar du bcas pas bud med kyi thod pa la rlung gi dkyil 'khor la gnas pa'i klu'i bu mo'i snying gar sngags spel ba dang bcas pa snga
[\[84b.2\]]ma bzhin du bris nas bkug ste/_g.yas brkyang ba'i rkang pa g.yon bskum pas mnan la bsgul ba dang ldan pa'i sngags brjod na klu rnams dang de'i bu mo mig bzangs dag kyang bkug nas nye bar spyad par bya zhes so/_/na bza' dkar mo'i rnam grangs khro gnyer ma zhes bya ba
[\[84b.3\]]de'i sbyor ba rig 'dzin gyi bu mo dgug pa gsungs pa/_de nas zhes pa la sogs pa'o/_/nam mkha'i dam tshig ni so sor rtog pa'i ye shes te/_de'i 'byung ba gang dbyer med pas na rdo rje ste 'od dpag med kyi tshul gyis snyoms par zhugs nas zhes so/_/dam tshig chen
[\[84b.4\]]po'i ste snang ba mtha' yas las mi 'da' bas te de nyid chos rdo rje khro gnyer ma ste phyag mtshan la sogs pa na bza' dkar mo dang 'dra ba la dmar skya'i mdog can/_thod pa'i phreng ba dang ldan pa mche ba cung zad gtsigs pa phyung ngo zhes pa'o/_/rig pa 'dzin pa'i rgyal po ni 'dis
[\[84b.5\]]dgug par bya'o/_/gong ma ltar ye shes rgyal po ni snang ba mtha' yas te dran pas 'jigs pa dang bral lo zhes sbyar ro/_/de'i las gsungs pa rig pa 'dzin pa'i zhes pa la sogs pa'o/_/sngags kyi rig pa ni khro gnyer ma'i sngags so/_/dam tshig mchog
[\[84b.6\]]gis dgug par bya/_/zhes pa ni gong du gsungs pa'i sbyor ba'i dam tshig la sogs pas dgug par bya'o zhes so/_/de ni rim pa gnyis pa'i bsam gtan 'ba' zhig gis dgug pa gsungs pa/_'gog pa zhes pa la sogs pa'o/_/'gog pa zhes pa ni
[\[84b.7\]]sems kyis kun du spyod pa gzhan dang bral ba'o/_/mi phyed pas rdo rje ste mdzes par byed pas na rgyal po'o/_/de nyid rim pa gnyis pas na yongs su rdzogs pa'o/_/des sems brgyan pas na mdzes pa mchog ste/_mi g.yo ba bsgrub bya der chud par byas pas ye
[\[85a\]]
[\[85a.1\]]shes rdo rje gsum las byung ba yang khugs na sngags kyi rgyud la sogs pa'i bsgrub bya lta smos kyang ci dgos te/_de thams cad kyang 'di'i sprul pa yin pa'i phyir ro/_/de bas na des lus la sogs pa med pa yang de ma thag tu 'gugs zhes bya bar sbyar bar bya'o/_/da
[\[85a.2\]]ni khro bo gang yang rung ba'i rnal 'byor pas sngags kyi rgyud dang ldan pa'i mngon spyod gsungs pa/_yang na zhes pa la sogs pa'o/_/yang na zhes pa ni dgug pa la rnam grangs bsnyags pa'o/_/khro bo thams cad ces pa ni khro bo gang yang rung ba'i rnal 'byor dang ldan pas
[\[85a.3\]]zhes pa'o/_/sngags pas 'bum du bzlas byas na/_/zhes pa ni dpag tu med pa'i bzlas pa byas pas sngags pa rnam par dag ste/_des dben pa'i gnas su 'bum phrag gcig bzlas pa byas na 'gugs pa dang gsod pa la sogs pa'i las thams cad byed par bshad
[\[85a.4\]]ces so/_/de bas na grangs dang ldan pa'i bzlas brjod ni lus can sdig pa dang bral ba'i sngags pa la gsungs pa ste gzhan la ni ma yin no/_/ji skad du/_rnam par snang mdzad mngon par byang chub pa'i rgyud las/_bzlas brjod grangs tshad gsungs pa ni/_/phal cher
[\[85a.5\]]ngas ni bstan pa yang /_/lus can sdig pa bral ba yi/_/sngags pa rnam par dag pa las/_/gzhan du bya ba ma yin no/_/zhes so/_/las kyi bsgrub bya gsungs pa/_rdo rje slob dpon zhes pa la sogs pa'o/_/rab tu dben pa'i gnas dag tu/_/zhes pa ni/_
[\[85a.6\]]der bzlas brjod gong du gsungs pa bya bar bstan to/_/las la sbyor ba'i gnas ni 'og nas ston to/_/lus can sdig pa dang ldan pa bsad pa dang bskrad pa'i yon tan ni byang chub mchog dang zhi ba la sogs pa'i sngags kyi dngos grub kyang thob par 'gyur ro zhes so/_/
[\[85a.7\]]bsgrub bya la nyes pa bsgo ba'i ting nge 'dzin gyi khyad par gsungs pa/_phyogs bcu'i zhes pa la sogs pa'o/_/phyogs bcu'i sems can gyi lus dang ngag dang sems gsad pa ni le'u bco lnga pa las bshad do/_/de khyad par dag tu sngon du bsgoms pas dgra rnams gdon
[\[85b\]]
[\[85b.1\]]mi za bar 'chi bar 'gyur ro zhes so/_/da ni las la sbyor ba gsungs pa/_khrag dang zhes pa la sogs pa'o/_/khrag dang chu yis gsher ba'i gos sam/_yang na bshang gcis gsher ba'i gos bgos nas bsgrub bya'i ling+ga rkang pas mnan pa'o/_/khro bo ni gdug pa'i las
[\[85b.2\]]sgrub pa'i phyir ram/_las thams cad byed pas na/_khro bo rgyal po sbyar bar bya/_/zhes so/_/brgya rtsa brgyad ni grangs so/_/des sangs rgyas dag kyang 'jig na gzhan lta smos kyang ci dgos zhes so/_/de bzhin du chu dron gyis gos gsher bar byas nas khro bo mchog
[\[85b.3\]]gi zhes ste/_khro bo mchog gi rnal 'byor pas bgos nas lha chen po'i gzugs rkang pas mnan na/_sangs rgyas dag kyang 'jig ces pa'o/_/de bzhin du bshang gcis sbangs pa'i gos ngan pa rul pa'i dri ma mnam pa bgos nas gong ma ltar byas na bskams te 'chi bar
[\[85b.4\]]'gyur ro/_/thal ba'i skyo mas gsher ba'i gos gon nas lus dang sems khros pas 'khrugs par byas nas brgya rtsa brgyad bzlas na rdo rje sems dpa' 'jig par 'gyur na gzhan lta smos kyang ci dgos zhes so/_/gos dang mi ldan pa gsungs pa/_gcer bu zhes pa
[\[85b.5\]]la sogs pa'o/_/gcer bur phyung la skra'i rtse mo thur du bshig la lus 'jigs pa'i tshul du mche ba gtsigs shing mig 'gyur ba byas nas rkang pas bsgrub bya'i ling+ga mnan nas sngags bzlas na/_'dus ma byas nam mkha' yang 'jig par nus na gzhan lta ci
[\[85b.6\]]smos zhes sbyor ba'i mthu bstan pa'o/_/de la mngon spyod kyi gnas gsungs pa/_ma mo'i gnas zhes pa la sogs pa'o/_/de'i don ni 'di lta ste lha khro bo'i rnal 'byor pas ji skad bshad pa'i bya ba byas pa'i khyad par kha sbyar dbye ba sngon du byas nas ji skad du gsungs
[\[85b.7\]]pa'i rdzas la gzugs brnyan byas la ma mo'i gnas la sogs pa gang yang rung bar khrag la sogs pas gsher ba'i gos dang ldan pa'am/_yang na gcer bur byung ste rkang pas mnan nas brgya rtsa brgyad bzlas pa tsam gyis ji skad gsungs pa 'grub par 'gyur ro
[\[86a\]]
[\[86a.1\]]zhes so/_/da ni mtshan ma de la phur bus gdab pa'i cho ga gsungs pa/_mi rus zhes pa la sogs pa'o/_/de yang gong du gsungs pa'i rnal 'byor pas dur khrod kyi ras la ske tshe dang /_dug dang lan tshwa dang yungs mar gyis khro bo'i rdo rje rtse lnga pa rnon po
[\[86a.2\]]bris la de'i lte bar sngags dang spel ba'i bsgrub par bya ba'i ming bris te/_ro bsregs pa'i thal ba dang sol ba dang /_chu ngogs gnyis kyi sa dang /_phub ma dang /_bsgrub bya'i rkang rjes kyi sa bsdus la bshang ba dang gci bas sbrus te gzugs brnyan byas la de'i snying gar bcug la gong
[\[86a.3\]]ma ltar kha sbyar dbye ba yang byas nas mi'i rus pa las byas pa'i phur bu sor brgyad pa la sngags brgya rtsa brgyad du bzlas nas de'i snying gar btab ste/_dgra'i sgo 'am gang yang rung bar sbas na ji skad du gsungs pa 'grub par 'gyur ro/_/sangs rgyas nyid sku gsum mchog sbyin pa'o/_/
[\[86a.4\]]de nyid shes pa thams cad kyi phul du phyin pa mi shes pa thams cad rnam par spangs pa yang bskams nas 'chi bar 'gyur na gzhan lta ci smos zhes bsad pa'i cho ga'o/_/gnas nas spo ba'i cho ga gsungs pa/_yang na zhes pa la sogs pa'o/_/yang zhes pa ni mi gsod
[\[86a.5\]]na'o/_/thod pa gang ba dag ces pa ni thod pa rin po che'o/_/khyad par du ni zhes pa ni pho dang mo bskrad pa la de dang rjes su mthun pa btsal lo/_/de yang lha khro bo'i sbyor bas ji skad du bshad pa'i thod pa la/_a ri sha'i lo ma'i khu ba dang /_rkang pa g.yon pa'i srin lag gi
[\[86a.6\]]khrag gis rlung gi dkyil 'khor la ral gris mtshan pa bris la de'i steng du bsgrub bya'i gzugs de'i snying gar sngags kyi tshig dang ming spel ba bris nas bkug ste/_brgya rtsa brgyad mngon par bzlas shing rdo rje'i thor tshugs te ral pa gcig ma 'am gang yang rung ba'i rnal 'byor
[\[86a.7\]]pas dgra'i sgo 'am grong du sbas te bzhag na nges par skrod par 'gyur ro zhes so/_/cho ga gzhan gsungs pa/_ta la'i lo ma zhes pa la sogs pa'o/_/de rnams la gong ma'i cho ga nyid kyis gzugs brnyan byas nas khyim mam sgo dag tu sbas na nges par skrod de ma bskrad na
[\[86b\]]
[\[86b.1\]]yang 'chi ba 'am bskams par 'gyur ro zhes so/_/dam tshig chen po ni rdo rje sems dpa'o/_/khro bo rnams kyi dpal lta bur gnas pas khro bo'i tog go/_/sku gsung thugs kyi phur bus mngon spyod bya ba'i cho ga gsungs pa/_de nas zhes pa la sogs pa'o/_/sku gsung thugs
[\[86b.2\]]gang gi nges par 'chi ba nyid rdo rje ste/_rdo rje gsum mo/_/khams gsum pa thams cad ni bsgrub bya'i khyad par ro/_/sku dang gsung dang thugs ni lus ngag yid gsum mo/_/de phur bus mnan pa'i sngags 'di phyung ngo zhes so/_/sngags 'di la sar+b+ba duSh+TAn zhes pa dang sar+b+ba pA paM
[\[86b.3\]]zhes pa gnyis bsal nas che ge mo kA ya bAka tsit+ta zhes spel bar bya'o/_/rdo rje rdzu 'phrul chen po ni rdo rje gsum mo/_/rol mo bstan pa'i phyir brgyal zhing 'jigs par 'gyur ba'o/_/rdo rje sems dpa' dran na 'jigs pa med par bstan pa'i phyir/_nam mkha'i rdo rje sems
[\[86b.4\]]dran 'gyur/_/zhes so/_/las gsungs pa/_mi'i rus pa zhes pa la sogs pa'o/_/gong du gsungs pa'i bsgrub bya'i gzugs brnyan la rnam par snang mdzad kyi rnal 'byor pas/_mi'i rus pa'i phur bu sor brgyad pa'i rtse mor rnam par snang mdzad kyi 'khor lo'i rtse
[\[86b.5\]]mor bsams nas me tog sngon pos mchod cing 'dzab byas la spyi bor btab na glang tsher can du 'gyur ro/_/snang ba mtha' yas kyi rnal 'byor pas seng ldeng gi rtse mo las bskyed pa'i phur bu sor brgyad pad+ma'i rtse mor byin gyis brlabs te/_me tog sngon pos mchod cing 'dzab
[\[86b.6\]]byas nas btab la thod pa kha sbyar du bcug nas dur khrod kyi me la bdugs na tsha ba'i nad kyis 'debs so/_/mi bskyod pa'i rnal 'byor pas lcags las byas pa'i phur bu rdo rje rtse mo can la me tog sngon pos mchod cing 'dzab byas la btab nas me sbar bar bsgyur na mtshan
[\[86b.7\]]mo de nyid la 'chi bar 'gyur ro/_/de bas na/_rdo rje sku gsum 'jig par 'gyur/_/zhes sbyor ba'i mthu'o/_/da ni le'u bcu pa'i snying po bskul ba'i de ma thag tu 'og nas 'byung ba'i cho gas rigs dang 'brel ba'i phur bus gdab pa gsungs pa/_'od 'phro zhes pa
[\[87a\]]
[\[87a.1\]]la sogs pa'o/_/de la 'od zer 'phro zhing 'khrugs pa mdangs bzang po'i rdo rje sems dpa' ste/_mi bskyod pa'i rigs las byung ba'i shes rab mthar byed sku stod zhal gsum pa phyag drug pa/_sku smad rdo rje rtse gcig pa'i gzugs su mnyam par bzhag
[\[87a.2\]]la/_rang gi rdo rje las byung nas 'og nas 'byung ba'i sngags dang ming spel bas thugs kyi rdo rje'i thugs ka nas spyi bo'i bar du sbyar ba'i phyir/_rdo rje gsum gyi sku yi mthar/_/gzer bar bsams nas sbyar bar bya/_/zhes so/_/de bzhin du rnam par snang mdzad rgya chen te sku rdo rje
[\[87a.3\]]la gshin rje gshed kyi rgya chen gyis gdab po zhes sbyar ro/_/yang na 'dod chags rdo rje can/_/zhes pa ni gsung rdo rje la pad+ma mthar byed kyi phur bus gdab bo zhes pa'o/_/de bas na rdo rje gsum yang gnon zhes so/_/thugs kyi rdo rje la sogs pa la de'i rigs kyi khro bos gdab bo
[\[87a.4\]]zhes gang las shes she na/_le'u bco brgyad pa las/_rigs kyi bye brag tshul gyi ni/_/rdo rje phur bus gdab par bya/_/zhes pas mngon no/_/da ni gong du gsungs pa'i rim pas bdud rtsi 'khyil pa'i phur bus sdang ba rnams la gdab pa gsungs pa rdo rje zhes pa la sogs
[\[87a.5\]]pa'o/_/rdo rje bdud rtsi 'khyil pa ni bgegs mthar byed do/_/des ci byed ce na/_gdug cing khro bo tshar gcod pa/_/zhes te gong du gsungs pa'i bsgrub bya dang /_yams nad kyis 'tshe ba la sogs pa'o/_/de'i sbyor ba gong du gsungs pa lta bus bsgrub pa ni rdo rje sbyor
[\[87a.6\]]bas bya'o/_/de sangs rgyas bdag nyid chen po ste mi bskyod pa la yang 'debs nus na gzhan lta ci smos zhes so/_/phur bu gdab pa'i gnas gsungs pa/_snying ga nas ni zhes pa la sogs pa'o/_/gang du 'ang dam tshig de nyid bya/_/zhes pa ni snying ga nas mgrin
[\[87a.7\]]pa la sogs pa gang gi gnas rnams su yang gdab par bstan to/_/bsam gtan dang ldan par byas pa'i sbyor ba'i nus pa yang gsungs pa/_bsam gtan rdo rje zhes pa la sogs pa ste go sla'o/_/da ni gong du gsungs pa'i rnam par snang mdzad la sogs pa la
[\[87b\]]
[\[87b.1\]]rigs dang 'brel ba'i phur bus gdab pa'i sngags gsungs pa/_de nas zhes pa la sogs pa'o/_/rnam par snang mdzad chen po zhes pa ni sku'i rigs kyi sngags bshad pa'i dus na rdo rje 'chang chen po la de skad du bya ba yin no/_/de bzhin du phyi ma rnams la yang sbyar bar bya'o/_/
[\[87b.2\]]sku rnam par sprul pas mi phyed pas na rdo rje ste/_de lta bu la rnam par snang mdzad kyi tshul gyis snyoms par zhugs pa'o/_/sku'i dam tshig ces pa ni mi 'da' ba'i phyir ro/_/de nyid tsham dam gyis zhes te drag shul du bsgrubs pas drangs nas phur bus mnan cing mi g.yo bar thal
[\[87b.3\]]bar bya ste/_rang dang mi phyed par byas pa'i sngags 'di zhes pa'o/_/de phyung ba ni gsungs pa'o/_/gzhan rnams la yang de bzhin du sbyar bar bya'o/_/phur bus gdab pa'i phyag rgya gsungs pa/_/phan tshun zhes pa la sogs pa'o/_/phan tshun zhes pa ni sor mo dgod pa la
[\[87b.4\]]mi bya ste ci'i phyir zhe na/_gal te byang chub mchog 'dod na/_/lag pa'i phyag rgya mi bcing ngo /_/zhes pas sems g.yeng ba'i rgyu bkag pa'o/_/de bas 'di rnam par snang mdzad dang spyan ma'o/_/de nyid bkri ba'i tshul du bya ba ni snyoms par zhugs pa'o/_/mthe bong ni
[\[87b.5\]]gsang ba'i rdo rje'o/_/ji skad du/_pad+ma'i gnas su mthe bong mnye/_/de la ro ni rin 'byung ngo /_/zhes gzhan las kyang 'byung ngo /_/gzhi zhes pa ni pad+ma ste bde ba chen po'i gzhir gyur pa'i phyir ro/_/rab tu bsdams pa ni gcig tu 'dus pa'o/_/rnam par
[\[87b.6\]]snang mdzad tshul gnas te/_/zhes pa ni kha dog gnyis kyi tshul du mnyam par bzhag la rdo rje phur bus gdab ces so/_/des 'di ston te sku gsung thugs kyi rdo rje rlung gi shing rta la zhon pa phyag na lcags kyu thogs pa 'phros nas de bzhin gshegs pa'i snying po bskul nas khrid de 'ongs
[\[87b.7\]]pa rig ma'i pad+mar me'i dkyil 'khor gyi steng du kha dog dkar po dang dam tshig bsnyengs par bsams pa la phyag rgya la gnas pas rang gi rigs kyi phur bus gsang ba'i rdo rje las phyung ste/_spyi bo la sogs pa'i gnas su btab pas thal ba'i phung po gtor ba ltar byas nas
[\[88a\]]
[\[88a.1\]]de'i rnam par shes pa mar me lta bu rang gi mi shigs pa'i thig le la thim pas phrin las la gnas pas phyag rgya chen po'i dngos grub thob par 'gyur ba'o/_/de nyid bstan pa btab ma thag_/ces pa la sogs pa'o/_/rdo rje sku gsum las byung ba/_/zhes pa
[\[88a.2\]]ni rnam par snang mdzad do/_/de nyid dam tshig ldang ba'i bsnyengs pa yod pas spyan ras kyis gzigs shing byin gyis rlob pas na dam tshig mchog gis ldang bar 'gyur ba'o/_/de ltar ma yin na dam tshig las 'das na 'chi ba'i gnas su 'gyur zhes so/_/rim gnyis la yang
[\[88a.3\]]de bzhin du sbyar bar bya ste/_khyad par gang yin pa 'og nas bshad par bya'o/_/gsung gi phur bu'i sngags gsungs pa/_de nas zhes bya ba la sogs pa'o/_/ye shes te lhan cig skyes pa'o/_/de 'byung ba'i gnas pas na ye shes pad+mo kha bye ba ste/_na bza' dkar
[\[88a.4\]]mo'i gsang ba'i pad+mo'o/_/der/_rdo rje sor mo nges par gzhag_/ces te snang ba mtha' yas kyi gsang ba'i rdo rje bzhag nas/_gzhan ni gong ma bzhin sbyar ba ste/_khyad par ni bsgrub bya dmar po'o/_/thugs kyi phur bu'i sngags gsungs pa/_de nas zhes pa la
[\[88a.5\]]sogs pa'o/_/rtse mo lnga pa zhes pa ni gsang ba'i rdo rje nyid rtse lnga pa ste kha gyes pa ma yin pas na bcings nas ni zhes so/_/de nyid 'od 'phro ba mang po 'khrigs par bsgom zhes te/_nyi ma bye ba phrag brgya'i 'od dang ldan pa'i rdo rje mA ma kI'i pad+mar bcug nas gzhan gong ma bzhin du
[\[88a.6\]]sbyar ba ste khyad par ni zhi ba tsam mo/_/de rnams kyi mjug bsdu ba gsungs pa/_sku gsung zhes pa la sogs pa'o/_/sku gsung thugs kyi sbyor ba yis/_/cho ga legs par bya ba ni gong du gsungs pa ltar ro/_/mkha' dbyings rdo rje mtha' klas par/_/zhes pa ni rdo rje
[\[88a.7\]]gsum gyis sangs rgyas thams cad kyi ye shes sdud pa ste/_de bas na de la phur bu btab pas/_thams cad gnon par 'gyur ba gdon mi za ste rgyal po ltar ro/_/rdo rje phur bu chen po ni rang gi rigs kyi phur bu'o/_/myos pa ni sku rdo rje la sogs pa rgyab kyis phyogs pa'o/_/
[\[88b\]]
[\[88b.1\]]de gnod pa rdo rje ste rdo rje 'chang ba la de skad ces bya'o/_/bde bar gshegs pa rnams kyis dgyes pa'i sgo nas bstod pa/_de nas zhes bya ba la sogs pa'o/_/sangs rgyas ni rigs lnga'o/_/sku gsum dang ldan pas na sku gsum mchog go/_/e ma'o zhes pa ni ngo mtshar ba'o/_/
[\[88b.2\]]gang ngo mtshar na/_gsang ba'i gnas kyi mchog ces te thun mong ma yin pa'i yon tan thams cad kyi gzhir gyur pa'i phyir ro/_/de nyid snying po kun bsdus pa ste 'dod pa'i 'bras bu smin par byed pa'i snying po kun bsdus pa ni rigs gsum gyi sngags so/_/de nyid la chos kyi gnas
[\[88b.3\]]zhi ba zhes bya ste thugs su chud pa'i chos kyi rtogs par byed pa'i rgyu'i phyir na zhi ba'o/_/de nyid rdo rje rnam par 'joms/_/zhes bya ste/_rdo rje ni sngags kyi sku la sogs pa rnam par rtog pa'i rlabs ma 'phros pa ji snyed pa rnams skad cig gis 'joms pa'o/_/ji ltar 'joms
[\[88b.4\]]she na/_sangs rgyas zhes pa la sogs pa'o/_/sangs rgyas bdag nyid chen po zhes pa ni bde bar gshegs pa rnams so/_/byang chub sems dpa' zhes pa ni spyan ma la sogs pa'o/_/grags chen po zhes pa ni gshin rje gshed la sogs pa'o/_/de rnams kyi sku
[\[88b.5\]]dang /_gsung dang /_thugs kyi rdo rje'i phur bus gnon par bshad pa yin zhes/_gong ma ltar de kho na rang bzhin mngon du bya ba'i phyir ro/_/'di ni sngags rnams thams cad kyi ste/_de bzhin gshegs pa thams cad kyi'o/_/gnon pa yang dag las byung ba/_/
[\[88b.6\]]zhes pa ni phur bus gnon pa'i thabs yang dag par 'byung ba'o/_/de gang zhe na/_sku gsung thugs nyid phyag rgya chen po bas mchog ste/_sgrub pa po gang la de sbyin pa'o/_/de bas sngags kyi de nyid bsdus pa'o zhes pa'o/_/sku gsung thugs nyid sngon med
[\[88b.7\]]pa myong ba'i phyir rmad du byung ba ste dngos grub chen po'o/_/de sku rdo rje la sogs pa'i sngags kyis sgrub pa po gang gi rgyud la dgug cing mi g.yo bar byas pas gar mkhan lta bu'i rnam par 'byung ba nyid mdzes par byed pas ni rgyal po'o/_/de ston par byed pa'i gzhung ni le'u bcu
[\[89a\]]
[\[89a.1\]]bzhi pa'o/_/le'u bcu bzhi pa'i 'grel pa'o//_//da ni de nas zhes pa la sogs pa la le'u bco lnga pa gsungs pa/_rgyal po zhes pa ni chos kyi dbyings kyi ye shes kyis mdzes pa'i mi bskyod pa ste rdo rje 'dzin pa'o/_/me long lta bu'i ye shes las
[\[89a.2\]]mi g.yo zhing las thams cad la dngos grub sbyin pa'i phyir thams cad nam mkha' ste rtag pa'o/_/so sor kun du rtog pa'i ye shes dus gsum du mi 'gyur ba ste 'od dpag med do/_/mnyam pa nyid kyi ye shes kyi 'gro ba'i rgyud kyi dri ma dag par byed pas na/_thams cad dbang
[\[89a.3\]]bskur te rin chen dbang phyug go/_/bya ba nan tan gyi ye shes kyis 'gro ba thams cad kyi bya ba mkhyen pas kun mkhyen te don yod grub pa'o/_/de ltar des ni de bzhin gshegs pa lnga'i ye shes bsdus pa'i ngo bo rdo rje 'chang chen po bstan pa ste/_des rdo rje
[\[89a.4\]]gsung du bka' stsal zhes so/_/da ni rig pa'i brtul zhugs len pa'i rnal 'byor pas kun du dri ma med par byas pas/_rang gi rigs kyi bu mo dang lhan cig tu zhi ba'i sbyor bas phyag rgya chen po'i dngos grub sgrub pa'i cho ga gsungs pa/_sme sha can zhes pa la sogs pa'o/_/
[\[89a.5\]]sme sha can ni gdol pa'i rigs so/_/khyad par du nye bar len pas na mthu chen no/_/lo grangs bcu gnyis pa zhes pa ni nye bar mtshon pa tsam ste/_mya ngan las sog le ltar gcod pa yod kyi bar du gzung ba la 'gal ba med do/_/bram ze dang skye bo la sogs pas dben
[\[89a.6\]]pa'i gnas su'o/_/phyag rgya chen po bsgrub pa la khyad par du/_sgrub pa pos ni gnyis pas rtag tu bsgrub/_/ces te zla ba drug la sogs pa'i rim pas ji ltar zhe na/_rdo rje zhes pa la sogs pa'o/_/rdo rje dkyil 'khor ni mi bskyod pa'o/_/de'i rnal 'byor gyis rab
[\[89a.7\]]tu bsgoms pa yis zhes so/_/gang du zhe na/_bshang gci zhes pa la sogs pa ste/_de yang gong gi gnas su bshang gci dam tshig la sogs pas zhes te/_sa stegs bdud rtsi lnga dang sha lnga'i mgo ma yang bzang pos byug cing des cho ga bzhin du zhes pa ni/_rtag pa las
[\[89b\]]
[\[89b.1\]]byung ba'i gzhal yas khang brtsegs pa bsgom zhes pa'o/_/de bas na/_dkyil 'khor gru bzhi lham par bya/_/zhes te sgo bzhi dang rta babs bzhi la sogs pas mdzes par bya'o zhes pa'o/_/gong gi bu mo'i mtshan nyid gsungs pa/_mtshan nyid ces pa la sogs pa'o/_/
[\[89b.2\]]mtshan nyid thams cad ces pa ni 'dod pa'i mtshan ma thams cad yongs su dag par rdzogs pa/_de nyid kyis na rab tu bzang la bzhin yang mdzes pa'o/_/de rgyan thams cad yongs su rdzogs pa zhes pa ste/_gdub bu la sogs pa dang rigs lnga la sogs pas so/_/
[\[89b.3\]]pang par bzhag nas bsgom par bya/_/zhes te/_de'i 'dod pa la longs spyod cing phrin las la gnas pa'i tshe yid la dmigs pa thob pa'i phyir na pang par gzhag pa'o/_/ji ltar zhe na/_dkyil 'khor lnga yi 'khor lo yis/_/sangs rgyas gzugs su rnam par
[\[89b.4\]]bsgom/_/zhes te rigs lnga la sogs pa'i dkyil 'khor yang bsgoms nas tshogs rdzogs par bya ba'i phyir/_sngags kyi 'khor lo can gyis gsang /_/zhes pa ni thun mong ma yin pa'i lha mo bcu'i ngo bo'i mchod pa nyams dga' ba ste/_sa bcu mthar phyin par bya
[\[89b.5\]]ba'i phyir bsgom par bya zhes so/_/des ni ji skad du gsungs pa thob par 'gyur ro zhes so/_/rdo rje rigs kyi sgrub pa gsungs nas/_da ni rnam par snang mdzad kyi rnal 'byor pas phyag rgya chen po'i sgrub pa gsungs pa/_sku gsung thugs zhes pa la sogs pa'o/_/
[\[89b.6\]]sku gsung thugs kyi rdo rje can/_/zhes pa ni de rnams kyis byin gyis brlabs pa ste/_longs spyod gzhan yang shes par bya'o/_/de nyid kyang rnam par snang mdzad chen po'i sku zhes te de'i rnal 'byor gyis so/_/bsam gtan sngags kyi sbyor ba yis/_/zhes pa ni bzlas pa ni
[\[89b.7\]]'jug pa la sogs pa'i bsam gtan gyis gnas pa'o/_/sangs rgyas kyi ni 'od 'phror 'gyur/_/zhes pa ni rig 'dzin lta bu ma yin te de dang rang bzhin gcig tu gyur pa'o zhes so/_/bcom ldan 'das 'dis dgongs pa'i tshig dkrugs te gong gi sme sha can gyi bu mo
[\[90a\]]
[\[90a.1\]]ni mi bskyod pa dang sbyor ba'i phyir/_rdo rje sems dpa'i sbyor ba yis/_/zhes so/_/btso blag mkhan zhes pa ni kha dog bsgyur ba'i bu mo ste gong ma ltar mthu chen te/_mdog dkar mo ni rnam par snang mdzad kyi rigs dang sbyar zhes so/_/ut+pa la mthing ga'i
[\[90a.2\]]mdog ces pa ni sme sha can gyi bu mo'i mdog ste de lta bu mi bskyod pa dang sbyar bas na/_'dra ba dag ni rtag tu sgrub/_/ces pa'o/_/sbyor ba'i cho ga de nyid ni byas nas zhes pa ni dpung pas 'khyud pa la sogs pa rtsa bskul ba'i bya ba yan chad kyi bar du byas nas dngos grub bsgrub
[\[90a.3\]]pa'i las rnams brtsam par bya'o zhes so/_/'di ni 'khor lo'i rigs kyi rnal 'byor pas 'da' bar mi bya bas na dam tshig shin tu 'da' dka' ba'o zhes so/_/mi bskyod pa'i rnal 'byor pa'i 'bras bu gsungs pa/_de ni zhes pa la sogs pa'o/_/rdo rje sems dpa'i 'od 'drar
[\[90a.4\]]'gyur/_/zhes pa ni gong ma ltar de dang rang bzhin gcig tu gyur pa'o zhes so/_/snang ba mtha' yas kyi rnal 'byor pas phyag rgya chen po'i dngos grub sgrub pa gsungs pa/_rgyal po zhes pa la sogs pa'o/_/chos rnams kun dang mtshungs zhes pa ni chos thams cad rnam
[\[90a.5\]]par dag cing 'dzin pa'o/_/'dod dang thar pa rab grol byed/_/ces pa ni 'dod pa nyid thar pa dang grol ba'i lam du byed pa'i gtso bo'o/_/de nyid rdo rje chos te 'od dpag med do/_/de rnam par bsgoms pas so/_/gang dang lhan cig tu zhe na/_gar mkhan zhes
[\[90a.6\]]pa la sogs pa ste go sla'o/_/de dang ji skad du bshad pa'i cho gas bsgrubs na de'i 'bras bu gsungs pa/_de ni rdo rje chos kyi bdag po zhes te gong ma ltar 'od dpag med dang rang bzhin gcig tu gyur pa zhes so/_/de ji lta bu zhe na/_sa bcu la ni gnas par 'gyur/_/
[\[90a.7\]]zhes te gzugs rdo rje ma la sogs pa sgeg pa'i ros brgyan pa'i lha mo bcu ni 'bras bur gyur pa/_sbyin pa la sogs pa'i ngo bo rab tu dga' ba la sogs pa'i sa bcu rnam par dag pa'i tshul ni sa bcu zhes bya la/_de la gnas pa ni 'dod pa'i dbang phyug tu bstan
[\[90b\]]
[\[90b.1\]]pa'o/_/gsung nyid mi 'da' bas na dam tshig ste de 'dzin pa'o/_/gsung gi rigs kyi bdag por gyur pas na/_mnga' dbang dam pa kun gyi mchog_/ces so/_/rang gi rigs kyi bu mo med kyang gzhan dang gzung ba 'gal ba med par gsungs pa bram ze zhes pa la sogs pa'o/_/
[\[90b.2\]]rigs la sogs pa ni khyad par du bkra shis pas smos pa ste/_don du na gnyis su med pa'i spyod pa la phyag rgya chen po 'byung bas na 'gal ba med pa'o/_/ji skad du/_sems can bsam pa la brten nas/_/tshad la sogs pa nges byas yin/_/thabs shes las 'byung dngos
[\[90b.3\]]grub la/_/rigs sogs nges pas ci zhig yod/_/ces te 'jig rten sgron ma las bshad do/_/rdo rje chos zhes pa ni nye bar mtshon pa tsam ste/_gnyis kyis kyang bsgrubs na gsang ba thob par byed ces so/_/phyag rgya chen po sgrub pa'i nang gi dus bstan pa'i phyir/_rdo rje nyi ma zhes
[\[90b.4\]]pa la sogs pa'o/_/phyin ci log gi ma rig pa'i mun pa 'joms pa'i phyir gsang ba'i rdo rje ste de nyid nyi ma'o/_/nub nas zhes pa ni nye bar grub par gyur pa'o/_/sgrub pa kun du brtsam par bya/_/zhes pa ni mi bskyod pa'i ngo bo bde ba chen po sgrub par byed pa'i ngo bo brtsams nas
[\[90b.5\]]zhes so/_/skya rengs ni byang chub kyi sems so/_/de 'char ba ni gnas rnams nas rtsa g.yo zhing bdag nyid kyi char gnas pa'i dus su'o/_/bsgrub pa'i mchog ni phyag rgya chen po ste de 'grub par 'gyur ro zhes pa'o/_/de rnams kyi 'bras bu bya ba dang bcas par gsungs pa/_
[\[90b.6\]]rgyan rnams zhes pa la sogs pa'o/_/rdo rje sems dpa'i mchog bsgoms na/_/zhes pa ni rang gi lha'i ngo bo ste de bsgom pa'o zhes so/_/'bras bu yang 'di ni zhes pa la sogs pa'o/_/sangs rgyas mtshan gyi zhes pa ni ji skad du gsungs pa'i mtshan dang dpe byad kyis mtshan
[\[90b.7\]]par 'gyur zhes pa'o/_/dpag tshad brgya yi khyon tsam du/_/zhes pa ni mtshon pa tsam ste/_'jig rten gyi khams thams cad du mtshan dang dpe byad de'i 'od kyis snang bar byed ces pa'o/_/bya ba gang gis she na/_dbang po gnyis zhes pa la sogs pa'o/_/sbyor ba
[\[91a\]]
[\[91a.1\]]thams cad ces pa ni der gtogs pa'i sbyor ba mngon du bya ba'i phyir zhes so/_/de'i bza' ba'i dam tshig kyang rdo rje can zhes pa la sogs pa'o/_/don gyis 'jug bsdu ba/_bshang gci zhes pa la sogs pa'o/_/de'i don bshang gci la sogs pa'i bdud
[\[91a.2\]]rtsis tshim par byed cing khams rgyas par byas nas dbang po gnyis sbyor ba'i bde ba chen po la rol pas sangs rgyas dang byang chub sems dpa' thams cad kyi gnas zhi ba ni chos kyi sku ste/_de la de nyid bla na med pa zhes bya ste bla na med pa'i sangs rgyas 'grub par 'gyur ro zhes pa'o/_/'dod pa
[\[91a.3\]]ni gzugs la sogs pa'o/_/de nyid thar pa'i lam las mi 'da' ba'i phyir thar pa'i dam tshig rdo rje ste rdo rje 'dzin pa'o/_/ji skad du bshad pa'i bu mo bdag gir bya ba'i phyir dgug pa'i cho ga gsungs pa/_de nas zhes bya ba la sogs pa'o/_/dam tshig chen po zhes pa ni me long lta
[\[91a.4\]]bu'o/_/de nyid ni rdo rje khro bo ste rnam par snang mdzad kyi ting nge 'dzin la snyoms par zhugs nas zhes so/_/kun du skrag par byed pa'i rdo rje khro bo ni de'i rigs kyi khro bo ni rdo rje gshin rje gshed kyi sngags phyung ngo zhes pa'o/_/de gang zhe na/_oM zhes pa la sogs pa'o/_/sngags
[\[91a.5\]]de la sarba sha trUM nA sha ya zhes pa bsal nas/_bu mo che ge mo s+t+waM b+ha ya zhes sbyar ro/_/sbyor ba gsungs pa/_dug ni zhes pa la sogs pa'o/_/de'i don ni 'di lta ste ji lta ba bzhin du byas pa'i gshin rje gshed kyi rnal 'byor pas dug dang khrag sbyar nas yang lan tshwa dang ske tshe yang sbyar
[\[91a.6\]]ba'i rdzas kyis lus la sogs pa khro zhing po son 'cha' la sogs pa tsher ma'i me bus la yi ge hUM gi lce dang ldan pa'i gshin rje gshed kyi zhal du bsams nas gong gi sngags dang /_bu mo'i ming dang tshig tu bcas pa brjod cing /_nyi ma gung ngam nam phyed na shis par sbyor ba dang ldan
[\[91a.7\]]pa'i shes rab can gyis mngon spyod kyi hom khung gru gsum du sbyin sreg stong rtsa brgyad bu mo dgug pa'i phyir nyi ma gsum du bya'o zhes so/_/des bskal pa grangs med gsum du yang zhes te/_de'i tshes thub na de tsam gyi bar du yang 'dul bar 'gyur ro zhes so/_/sangs rgyas ni sku
[\[91b\]]
[\[91b.1\]]rdo rje'o/_/chos 'dzin pa ni gsung rdo rje'o/_/rdo rje sems dpa' ni thugs rdo rje'o/_/gzhan ni gong ma ltar ro/_/sngags de kho nas gzhan dag gis dgug tu gzhug pa gsungs pa/_bcu bzhi pa'am zhes pa la sogs pa'o/_/de yang gshin rje gshed kyi rnal 'byor dang ldan pas
[\[91b.2\]]mar ngo'i tshes gnyis la dur khrod kyi sol ba blangs la/_de gong gi sngags bu mo che ge mo bdag la byin cig ces cho ga bzhin du sngags stong rtsa brgyad btab nas/_des srin po la sogs pa gang gi ming shing leb la sogs pa la bris pas des khrid nas 'ongs nas rtag tu brten par 'gyur
[\[91b.3\]]zhes pa'o/_/da ni las phran tshegs kyis gsad pa bzhi gsungs pa/_sngags zhes pa la sogs pa'o/_/bshad ma thag pa'i sngags kyis btab pa'i dur khrod kyi sol bas dur khrod kyi sa las dgra'i gzugs brnyan byas la bkug ste bcug la/_mgo bcad do'i bsam
[\[91b.4\]]pas gang yang rung ba'i ri mo bris zhes te/_spu gri lta bur bsams la mgul pa la ri mo bris pas mgo chad par 'gyur ro/_/tho ba zhes pa ni gshin rje gshed kyi rnal 'byor pas gshin rje gshed las gyur pa'i tho ba bsam gtan gyi sbyor bas bsgoms la/_mdun du
[\[91b.5\]]bsgrub bya'i lus bsams la tho ba des bsnun cing phab na g.yas la sogs par lhung bar 'gyur ro/_/hUM zhes pa ni lha khro bo'i rnal 'byor pas rang gi lag pa hUM las byung ba'i rdo rje rtse lnga pa bsgoms la de lag na rdo rje ste de 'dzin pa'o/_/des mdun du bsgrub bya'i lus la bsnun na
[\[91b.6\]]gdug pa'i lus srin po la sogs pas 'jig par 'gyur zhes so/_/rdo rgyus zhes pa ni sngar bshad pa'i sbyor bas bzlas pa'i rdo rgyus dang /_sol bas bsgrub par bya ba skyes pa'am bud med kyi gzugs dur khrod kyi sa la bris la bdag gi lag par hUM las byung ba'i sta re bsams
[\[91b.7\]]nas mgul bar brgyab pas mid pa bcad pa ste kha zas mi thar pa'i nad kyis 'dzin to/_/de rnams kyi sbyor ba'i mthu gsungs pa/_sangs rgyas zhes pa la sogs pa'o/_/sangs rgyas kyi btsun mo spyan ma la sogs pa yang 'chi na gzhan lta ci smos pa'o/_/da ni klu bskul
[\[92a\]]
[\[92a.1\]]bas char dbab pa'i cho ga gsungs pa/_las kyi rdo rje zhes pa la sogs pa'o/_/de yang mdog ser po rdo rje 'dzin pa'i sbyor ba dang ldan pas/_char dbab pa'i phyogs gcig pa'am thams cad kyi steng du hUM las byung ba'i las kyi rdo rje mdog ser po 'od rab tu
[\[92a.2\]]'bar ba me stag mang po 'khrigs pas mngon par 'dod pa'i phyogs khebs par bsams la/_de'i dbus su hUM las byung ba'i rdo rje rtse lnga 'greng bu me lta bu bsams la/_de'i bum pa la sbyor ba de nyid kyis 'dug ste/_ba spu'i bu ga las byung ba'i 'od zer ser pos phyogs
[\[92a.3\]]thams cad khyab par bsams nas de lta bus ni mngon par 'dod pa'am/_thams cad las phyi rol du 'bab par 'gyur ro/_/sa gzhi nyid 'od zer 'bar ba bsams te klu thams cad bskam par bya ba ni man ngag go/_/rtse gcig pa nyams su myong ba dang bcas pa ni bsgom
[\[92a.4\]]par mi nus pa dag la cho ga 'di lta ste gong du bshad pa'i bri ba'i rdzas kyis dur khrod kyi ras la pad+ma 'dab ma brgyad la klu brgyad kyi rang rang gi sa bon bris la/_de'i snying po la phaT gnyis kyi bar du baM bris te bkug la/_yang ras ma gnyis pa la 'bar ba dang bcas pa'i rdo rje
[\[92a.5\]]rgya gram ser po'i lte ba la rdo rje rtse lnga pa hUM gis byin gyis brlabs pa bris la/_dang po'i ras bkan te bting ba'i steng du/_gnyis pa kha sbubs te rdo leb la sogs pas mnan la bzhag na char pa 'gog pa'i cho ga yin no zhes pa'o/_/tshon 'gyed pa la sogs pa'i
[\[92a.6\]]skabs su bgegs zhi bar bya ba'i cho ga gsungs pa/_dkyil 'khor dag ni zhes pa la sogs pa'o/_/sogs pa'i sgras bsdus pa chu dang sbrul la sogs pa'o/_/mche ba'i phyag rgyas zhes pa ni bdud rtsi 'khyil pa'i phyag rgya chen po ste/_bcing ba ni cho ga ji lta ba
[\[92a.7\]]bzhin du bsgoms nas zhes so/_/gdug pa'i dgra ni zhes pa ni bgegs rnams kyi gdug pa'i dgra ste/_sngags kyi rgyal po gong du gsungs pa la ma hA pa ti dzI bi ha na ta ka ra zhes pa bsal nas che ge mo gnod byed ces pa dran par bya'o/_/de'i mthu gsungs pa/_
[\[92b\]]
[\[92b.1\]]sangs rgyas zhes pa la sogs pa'o/_/de rnams kyi sprul pa yang 'jig par 'gyur na zhes pa'o/_/gzhan dag ni go sla'o/_/sngags de kho na'am/_gzhan gyi yi ge swA hA bor la las dang mthun par phaT gzhug pa gsungs pa de la 'di ni zhes pa la sogs pa'o/_/ye shes sems
[\[92b.2\]]dpa' zhes pa ni gzugs rnam par gzhig pa ste/_de'i sbyor ba yis zhes pa ni bar gyi srid pa'i sems sngon du 'gro ba'i zla bar zhu ba'i gzugs kyi dkyil 'khor gyi dbus su bsgom par bya'o zhes so/_/sngags shes pa yis zhes pa ni sbyor ba shes pas tshad med pa bzhi lha mo
[\[92b.3\]]bzhi'i gzugs su phyung ste/_bden bral la sogs pa'i gnas bzhir mA ma kI la sogs pa'i bud med go rims bzhin du bzhag nas bskul bar bsam mo zhes so/_/bud med de dag kyang rgyan dang mtshan thams cad rdzogs pa'o zhes sbyar ro/_/rigs lnga dang ldan pa'i lha mo dang
[\[92b.4\]]bdag gi yan lag gnyis dag par bya ba gsungs pa/_pad+mo zhes pa la sogs pa'o/_/de yang rang gi rigs kyi bu mo'i pad+ma la rdo rje bzhag pas rgyas par byas nas zhes so/_/bskul ba'i las la gnas pa'i pad+mo de yang sngags 'dis bsgom par bya'o/_/hUM zhes so/_/
[\[92b.5\]]des pad+ma dmar po 'dab ma brgyad pa ge sar ser pos mtshan pa gcig tu bsam mo/_/gzhan yang sngags des 'od zer lnga rab tu 'bar ba'i rdo rje rtse lnga nor bu dmar skya bar bsgoms nas/_gzod sbyor ba bsgom zhes te gong ma ltar ro/_/da ni skya rengs 'char ba'i dus su
[\[92b.6\]]phan yon gsungs pa/_rang lus zhes pa la sogs pa'o/_/rang lus ni rang gi phung po la sogs pa'o/_/ngag sems rdo rje zhes pa ni rdo rje gsum gyi rang bzhin gyi gru gsum dang ldan pa'i pad+mar zla ba lta bur phab na byang chub thob par 'gyur ro zhes so/_/ji lta bu'i byang
[\[92b.7\]]chub ce na/_de nas zhes pa la sogs pa'o/_/rnam par snang mdzad 'od 'dra zhing /_/zhes pa ni sku rdo rje'i dkyil 'khor gyi 'khor lo thob nas de'i rigs can rnams la snang ba'i byang chub bo/_/de bzhin du rdo rje sems dpa' rgyal po che ni thugs rdo rje'o/_/sangs rgyas rdo rje
[\[93a\]]
[\[93a.1\]]gsung 'dzin ni gsung rdo rje'o/_/de bas na de la sems dpa' thams cad bskyed pa rdo rje zhes bya'o/_/da ni gsang ba'i dbang bskur ba'i dam tshig phan yon dang bcas pa gsungs pa/_bzhin bzangs zhes pa la sogs pa'o/_/bzhin bzangs zhes pa ni gtso bo'i
[\[93a.2\]]rig ma'o/_/ma lta bu'i sems dang ldan pas na phan par 'dod pa'i bud med rnyed nas zhes so/_/ci bya zhe na/_cho ga bzhin zhes te bar ma'i bsnyen sgrub bzhi la sogs pas dag par byas nas/_gnas dben par tshogs kyi mchod pa brtsams la/_de dang snyoms par zhugs pa'i
[\[93a.3\]]gsang ba ni zla bar zhu ba ste/_blo brtan pa'i slob mas de bzhin gshegs pa thams cad 'dus pa'i bdag nyid du bsams la bza' bar bya zhes so/_/de'i yon tan yang de ni zhes pa la sogs pa'o/_/'jam dpal dang gzi brjid mnyam pa ni sa bcu'i byang chub sems dpa'
[\[93a.4\]]ste des dag par byas nas zhes so/_/mi snang bdag pos zhes pa rtog pa'i lus ngag gis mi snang bar byas na/_'dzam bu gser gyi mdangs 'drar 'gyur/_/zhes pa'o/_/da ni bdud rtsi lnga la sogs pa zos pa las mi snang bar sgrub pa gsungs pa/_bshang ba'am zhes
[\[93a.5\]]pa la sogs pa'o/_/de yang gong ma ltar byas pa'i rnal 'byor pas dang po'i cho ga la gnas pa'i ri mo'i dkyil 'khor gyi dbus su bshang ba ste dri chen nam 'bras chan la sogs pa'i bza' ba ji snyed pa 'am/_sha lnga la sogs pa b+han+d+ha'i nang du bcug la/_cho ga bzhin du
[\[93a.6\]]sngags nas ni/_/zhes pa ni rlung la sogs pa'i rim pas rnam par sbyangs la/_rang gi sngags bzlas pas 'bar ba la sogs pa mthong nas zos na sangs rgyas kyis kyang mi mthong zhes so/_/bshang ba cho ga bzhin blangs nas/_/zhes pa ni/_dri chen blangs nas 'khar ba'i snod du
[\[93a.7\]]ra dkar mo'i 'o mas bsnur te bskams nas kham phor bug pa can gyi steng du sbyar/_de'ang sa dang rlung la gnas pa'i me'i dkyil 'khor gyi steng du bzhag nas me bcug ste bskol ba bug pa med pa la 'dzag pa blangs nas/_brgya rtsa brgyad bskul nas ril bu byas te zos na sangs
[\[93b\]]
[\[93b.1\]]rgyas nyid sdig pa'i 'dam rdzab skems pas na nyi ma ste/_des kyang mi mthong ngo zhes so/_/khyim la sogs pa'i cho ga yang zangs kyi snod du ba dmar mo'i 'o mar bskams la/_kham phor gyi cho ga gong ma bzhin du sbyor ro/_/da ni gong du gsungs pa'i ril bu'i dngos grub kyi sbyor
[\[93b.2\]]ba la lcags gsum gyis dkri bar bya ba'i rdzas rnams gsungs pa/_bshang ba glang po zhes pa la sogs pa'o/_/de la/_dbang po gnyis kyi sbyor ba yis/_/zhes pa ni/_bdag gi dbang po dang rang gi lha'i dbang po gnyis su med par byas pa la bya ste/_skabs 'dir rdo rje dang pad+ma
[\[93b.3\]]la mi bya ste/_dngos grub thun mong rnams ni phyag rgya las skye ba ma yin pa'i phyir ro/_/gzhan ni go sla bas ma bshad do/_/de rnams ji lta bu'i rnal 'byor gyis bya zhe na/_de yang rdo rje 'dzin pa ste/_rang gi lha gang yang rung ba'i sbyor bas ji skad du bshad pa bzhin du phyag rgya chen po
[\[93b.4\]]bskyed nas mtha' gnyis dgag pa'i phyir byin gyis brlabs nas/_tshogs pa dang ldan pa'i ril bu khar bcug nas bsgoms na ji skad du gsungs pa'i yon tan du 'gyur ro/_/de nyid gsungs pa/_ye shes zhes pa la sogs pa'o/_/dpag tshad bye ba tsam gyi steng du 'gro bar
[\[93b.5\]]'gyur zhes rang gi'o/_/stong gsum bdag po yang rang gi'o/_/'dod khams gnas pa lha'i bu mo lha'i longs spyod dang ldan pa brtul zhugs che ba la 'dod pa spyod ces so/_/yang na gzugs khams zhes pa ni gal te de na yod na yang zhes mthu phul du byung bar bstan pa'o/_/
[\[93b.6\]]mi snang ba'i ngo bo las mi 'da' bas na dam tshig ste rdo rje 'chang chen po'o/_/da ni de'i don la ngo mtshar che ba gsungs pa/_de nas zhes pa la sogs pa'o/_/yid la dbang ba zhes pa ni de rnams ni thugs nyid ji lta ba bzhin du rtogs pas gang du bltas pa ltar 'byung ba'i phyir ro/_/
[\[93b.7\]]skye bos shes par bya ba'i phyir thugs dam pa ltar snang ngo /_/ngo mtshar du gyur pa ni mthar skyes dang sngags dang bdud rtsi ril bu la sogs pa'o/_/rab tu ngo mtshar che zhes pa ni sngags kyi las sna tshogs sgrub par byed pa'o/_/mchog tu mi 'gyur gsang ba zhes pa ni mthar
[\[94a\]]
[\[94a.1\]]skyes kyis phul du byung ba'i ye shes brnyes pa'o/_/ngo bo nyid kyis dag ces pa ni dri chen la sogs pa'i rdzas kyis mi snang bar byed pa'o/_/shin tu dri med chos zhes pa ni phyag rgya chen po'i rnal 'byor pas ril bu las yon tan thob pa'o/_/da ni dbang
[\[94a.2\]]bskur ba'i rigs kyi bdag po'i nges pa gsungs pa/_de nas zhes pa la sogs pa ste bshad zin to/_/sangs rgyas rdo rje ni rdo rje 'chang chen po'o/_/de thams cad kyi ngo bo bas na can rnams so/_/rdo rje'i sbyor ba ni mi bskyod pa'i ste/_bsnyengs par gyur pa ni de nyid gcig la
[\[94a.3\]]gcig dbang bskur ba'o/_/ji skad du/_rgyu la 'bras bus rgyas gdab cing /_/'bras bu la yang rgyus rgyas btab/_/ces so/_/sangs rgyas rdo rje rab byed pa/_/zhes pa ni mi bskyod pa'o/_/des rdo rje 'dzin rnams te rnam par snang mdzad la sogs pa bzhi'i dbang bskur bas
[\[94a.4\]]mnyes par 'gyur ba'o/_/rdo rje spyan gyi gzugs la sogs/_/zhes pa ni spyan la sogs pa'i lha mo bcu'o/_/gtsug tor zhes pa ni bde bar gshegs pa lnga dang drug pa rdo rje 'chang chen po ste dbu la gnas pa nyid kyi phyir ro/_/ji skad du/_'khor los sgyur ba'i rgyal po
[\[94a.5\]]drug_/gtsug tor zhes ni rnam par 'byung /_/zhes so/_/de la gtsug tor lngas rang rang gi rigs mnyes par byed pa yin zhes so/_/khro bo'i nang nas de mchog ste/_/zhes pa ni khro bo bcu la gtsug tor mchog ste gang yin zhe na/_sangs rgyas zhes pa ni rnam par snang
[\[94a.6\]]mdzad do/_/des gshin rje gshed mnyes par byed pa'o/_/rdo rje zhes pa ni mi bskyod pa ste khro bo brgyad mnyes par byed pa'o/_/rab tu bsgoms pa ni snang ba mtha' yas kyis rta mgrin mnyes par byed pa'o zhes so/_/rig pa'i rgyal po chos mchog ste rnam par snang mdzad la
[\[94a.7\]]sogs pa'i rig 'dzin grub pa rnams la dkon mchog dpal dbu rgyan du bsgom mo/_/rig 'dzin rgyal mo ni spyan ma la sogs pa'i rig 'dzin grub pa la tshe dpag tu med pa dbu rgyan du bsgom zhes so/_thams cad las byed sngags rnams ni mngag gzhug pa ste/_gdon mi
[\[94b\]]
[\[94b.1\]]za bas dbu rgyan du bsgom mo/_/sngags rnams thams cad ni tshangs pa dang drag po dang dbang phyug dang dpa' bo rdo rje la sogs pa'o/_/de'i dbu rgyan du rdo rje sems dpa' ste mi bskyod pa rnam par bsgom zhes so/_/gnod sbyin mo rnams la gshin rje gshed dbu rgyan du brtag par bya zhes so/_/
[\[94b.2\]]sngags rnams thams cad ces pa ni lhar sbyor ba thams cad kyi spyi bo nas lha re re zhing rig ma dang ldan par bskul ba'i las kyis byang chub sems kyi chu rgyun 'bab pas na shis pa'o/_/de bas na rig lnga ma yin par mngon no/_/de rnams ni dpral ba la sogs par dgod pa'i phyir ro/_/
[\[94b.3\]]bsam gtan 'khor lo 'di zhes pa ni dbang bskur ba 'di ni bsam gtan gyi dbang bskur ba'o/_/ji skad du/_bsam gtan 'khor lo thams cad kyis dbang bskur ba ni brtag pa ste zhes so/_/de sngags de bzhin gshegs pa rnams dang dkyil 'khor dag mnyes par byed pa ste/_longs spyod
[\[94b.4\]]bzhi las sgrub pa chen por gsungs te zhes so/_/'da' bar bya ba ma yin pas na dam tshig chen por ston pa'o zhes so/_/da ni dkyil 'khor du zhugs pa'i slob ma la lha dbab pa dang /_de ma thag pa'i sbyor bas rnal 'byor pa'i mthu rtogs par bya ba'i phyir gsungs pa/_de nas zhes pa la
[\[94b.5\]]sogs pa'o/_/lung gi gzhir gyur pa'i phyir gtso bo'o/_/phung po la sogs pa thams cad dag pa'i bdag por gyur pas na chos rnams kun gyis phyug pa'o/_/sku gsum gyi rang bzhin pas na sku dang gsung thugs yongs su dag pa ste tha ma nas so/_/cung zad ye shes dbang du
[\[94b.6\]]gyur pas dbab pa'i gnas gsungs pa/_ri rtse zhes pa la sogs pa'o/_/bsam gtan rdo rje ni 'og nas 'byung ba'i rim pas rab tu bya zhes so/_/gsang sngags bzlas pa'i sbyor ba yang 'og nas 'byung ba'i hUM la sogs pa bzlas pa dang de'i rnal 'byor gyis dbab ces
[\[94b.7\]]pa'o/_/de ltar phab na de'i lhas thams cad byed pa gsungs pa/_rdo rje sems dpa' zhes pa la sogs pa'o/_/rdo rje sems dpa' sogs kyi sgras bsdus pa rtag pa dang /_'od dpag med dang /_skul byed ma la sogs pa'o/_/sngags dang bsam gtan gyis bskul
[\[95a\]]
[\[95a.1\]]ba yang 'og nas ston to/_/las rnams thams cad byed par 'gyur/_/zhes pa ni dkyil 'khor bri ba dang me tog dor ba la sogs pa'i dgongs pa sgrub par byed do zhes pa'o/_/da ni dbab pa'i thabs kyi cho ga gsungs pa/_rdo rje chos zhes pa la sogs pa'o/_/
[\[95a.2\]]de yang ji skad du gsungs pa'i snod a las rdo rje chos 'od dpag med kyi gzugs pad+ma rA ga'i mdog 'dra ba lhag par mos pas bsams te/_de la sku gsung thugs kyi rdo rje che/_gnas gsum du rigs kyi brtag pa bya'o zhes so/_/de yang snying gar laM las byung ba'i dbang chen
[\[95a.3\]]ser po grwa bzhir rdo rjes mtshan pa'i dbus su hUM sngon po bsam mo/_/mgrin par paM las gyur pa'i chu'i dkyil 'khor zlum po bum pas mtshan pa'i AH dmar po bsam/_spyi bor yaM las byung ba'i rlung gi dkyil 'khor gzhu lta bu ba dan gyis mtshan pa'i dbus su hAHdkar
[\[95a.4\]]po bsams pas byin gyis brlabs pa'o/_/de nas de'i rkang pa'i 'og tu rlung gi steng du me'i dkyil 'khor la gnas pa'i dz+haiM 'bar ba bsams nas/_rlung la sogs pa'i rim pas dz+haiM bskul ba'i 'od zer gyi tshogs 'khrug cing rkang pa'i mthil nas rkang pa'i bar du 'bar bar gyur
[\[95a.5\]]par bsam mo/_/de nas rigs gsum gyi bdag nyid can dang bskul bar bya ste/_rdo rje dril bu dang ldan par 'jigs su rung ba'i gar gyis A be sha ya staM b+ha ya ra ra ra ra tsa la tsa la hUM hAHdz+haiM zhes brjod pas dbab pa'i cho ga thams cad ni byas na gdon mi za bar 'grub
[\[95a.6\]]ces pa'o/_/rtags mthong ba de'i lce la thig le la AHdmar po bsams nas b+hu hi badzra zhes brjod pas dge mi dge thams cad des ston par 'gyur ro zhes so/_/de nas kye rdo rje sdod cig ces brjod pas brtan por byas la me tog la sogs pa dor du gzhug go/_/sa bla
[\[95a.7\]]ba'i zhes pa ni dzre ste sa las steng du 'phar ba'i rgyu yin no/_/rigs chen ni sku'i rigs la sogs pa gsum mo/_/de rnams ni 'phags pa bzhi po de bskul ba'o/_/rdo rje grub pa dag gis bya/_/zhes pa ni brtan pa rdzogs pa'i sems kyis so/_/brtag pa ni bde
[\[95b\]]
[\[95b.1\]]ba chen po ste de 'grub pa'o/_/da ni cung zad ye shes dbang du gyur pa'i rnal 'byor pas snod rnam pa gnyis la ye shes kyi lha phab nas dkyil 'khor rnam pa gnyis bri ba gsungs pa/_bu mo zhes pa la sogs pa'o/_/lo bcu gnyis pa ni nyon mongs pa rags pa'i skyon med pa'o/_/
[\[95b.2\]]mtshan nyid yongs su rdzogs pa ni rigs btsun pa la sogs pa pad+ma'i zhal snga nas kyis mdzes pa'i cho ga las byung ba lta bu'o/_/cho ga thams cad byas nas ni/_/zhes pa ni gong ma ltar dbab pa'i cho ga thams cad byas nas des thig dang tshon dgye ba la sogs pa'i las rnams rab
[\[95b.3\]]tu bskul bar bya zhes so/_/las kyi mthu yod pas rnam pa gzhan te slob dpon slob ma la sogs pas las byas na lus ngag yid gsum dang ldan pa'i khams gsum gyi skye bo ste/_des nus par med do zhes dpyad par 'gyur ro/_/de'i don ni 'di lta ste/_bya ba thams
[\[95b.4\]]cad rdzogs pa'i rnal 'byor pas khye'u bu mo 'khor lo'i khang par bcug ste ji skad du bshad pa'i tshogs dbab pa byas la/_des thig gdab pa dang rdul tshon dgye ba byas nas bka' nod par 'gyur ro/_/de'i lha gshegs su gsol nas de gnas su btang ste/_lhag par gnas
[\[95b.5\]]pa'i cho ga la sogs pa bya'o zhes so/_/gong du bshad pa'i dbab pa'i snying po gsungs pa/_de la snying po'i zhes pa la sogs pa'o/_/de'i nus pa gsungs pa/_nam mkha'i zhes pa la sogs pa'o/_/nam mkha' ni gzugs can ma yin pa ste/_de yang 'bab
[\[95b.6\]]na sems dang bcas pa lta smos kyang ci dgos zhes pa'o/_/rtog pa thams cad spangs pa yi/_/rdo rje sems dpa'i bdag nyid kyang /_/cho ga bzhin du byas na 'bab/_/ces pa'o/_/snying po de rnams nyid lha'i ngo bo nyid yin par gsungs pa/_hUM ni zhes pa la sogs
[\[95b.7\]]pa'o/_/'di ni gsang tshig bstan pa'o/_/zhes pa ni rdo rje gsum ni gsang ba ste de'i dam tshig ces pa'o/_/skul bar byed par bshad ces pa ni skul byed ma'i ngo bo yin no/_/ji ltar yin na/_skul ba dang ni g.yo ba yin/_/zhes pa la sogs pas bstan to/_/da ni
[\[96a\]]
[\[96a.1\]]babs pa'i rtags la sku'i rdo rje babs pa'i rtags gsungs pa/_rdo rje tshig gis zhes pa la sogs pa'o/_/rdo rje tshig ni gong ma ltar brjod pas sku rdo rje babs pa'i rtags khru gang la sogs pa nam mkha' la 'phar bar 'gyur zhes so/_/de bzhin du gsung
[\[96a.2\]]rdo rje babs pa'i rtags phreng ba'i sngags la sogs pa rjod par byed do/_/thugs rdo rje babs pa'i rtags 'das pa dang ma 'ongs pa'i dge mi dge thams cad shes par 'gyur ro/_/ji skad du/_thugs babs pas ni kun du shes/_/gsung babs pas ni sngags brjod do/_/sku babs
[\[96a.3\]]pas ni nam mkhar gnas/_/zhes 'jig rten sgron ma las bshad do/_/snga ma bzhin du thams cad 'gyur/_/zhes pa ni thig dang rdul tshon gyi cho ga las ma gtogs pa thams cad las dang po pa'i rnal 'byor bzhin du bya'o zhes so/_/de bas na 'di ni cho ga gzhan dang thun mong
[\[96a.4\]]ma yin pas na gsang ba 'dus pa'o zhes so/_/da ni bdud rtsi 'khyil pa'i sbyor bas sdang ba tshar gcad pa'i cho ga gsungs pa/_de nas zhes pa la sogs pa'o/_/de bzhin gshegs pa kun gyi snang bar byed pa'i rkyen pas na bdag po'o/_/sku gsum gyi gnas yongs su dag
[\[96a.5\]]pas na rdo rje gsum du snang ba'o/_/rtse gcig ma gyur pa yis kyang /_/zhes pa ni bya ba mang pos yengs pa brtan par ma gyur cing mtshan ma ma thob pas kyang bsrung ba'i dam tshig mi nyams par bya ba'i phyir brtul zhugs brtan pa ste nyin mtshan du bzlas pa la sogs pa la brtson
[\[96a.6\]]pas 'di dag bya zhes so/_/gdug pa thams cad ni dkon mchog gsum la gnod pa byed pa la sogs pa ste/_de gzhig pa la bdud rtsi 'khyil pa'i sbyor ba las gzhan du mi bya ste/_lha thams cad las la de kho na sbyor bas myur ba'i phyir ro/_/ji ltar bya zhe na/_dgra'i zhes
[\[96a.7\]]pa la sogs pa'o/_/de yang de'i sbyor ba la gnas pas gong ma ltar dur khrod kyi thal ba la sogs pa'i rdzas la dgra bo'i gzugs brnyan byas nas bkug ste dur khrod la sogs pa'i gnas su skra bshig cing gcer bur byung la mtshan ma mnan nas sngags bzlas na khams gsum
[\[96b\]]
[\[96b.1\]]yang 'jig na gzhan lta ci smos zhes pa'o/_/sbyor ba gzhan gsungs pa/_bsregs pas zhes pa la sogs pa'o/_/ro bsregs pa'i thal ba 'ba' zhig la gzugs brnyan byas nas dur khrod du gong ma ltar stong rtsa brgyad bzlas na bsgrub bya 'chi'o zhes so/_/de'i rnal 'byor
[\[96b.2\]]gyis sbyin sreg dang ldan par bsgrub pa gsungs pa/_dkyil 'khor zhes pa la sogs pa'o/_/de yang ro bsregs pa'i thal ba la sogs pas me'i dkyil 'khor gru gsum byas la/_du ba la sogs pas kha dog nag por byas la kha bye ba'i rtse gsum pas mtshan pa po son
[\[96b.3\]]'cha' la sogs pa'i me sbar la/_ji skad du bshad pa'i cho gas me lha bskyed nas de'i zhal du gong du gsungs pa'i rdzas las byas pa'i gzugs brnyan gtub cing lan gsum du sbyin sreg byas nas de'i 'bras bu bdud rtsi 'khyil pa'i zhal gdangs pa mche ba rnon po hUM gi lce dang ldan
[\[96b.4\]]par bsams nas ba lang sha la sogs pa sna tshogs de'i yan lag tu bsams nas sbyin sreg byas na rdo rje sems dpa' yang gdon mi za bar 'jig ces so/_/de bzhin du sha chen las gzugs brnyan byas la gong ma ltar sbyin sreg byas na rdo rje las byung ba yang 'jig ces pa'o/_/
[\[96b.5\]]de bzhin du gong ma ltar dgra'i gzugs brnyan byas nas bshang ci dag gis lus byugs nas che ge mo mA ra ya phaT ces pa'i tshig dang ldan par gong gi thab khung du tsher ma'i me la thugs la sogs pa khros nas bsregs na sangs rgyas dag kyang nges par 'jig ces so/_/sbyor
[\[96b.6\]]ba gzhan gsungs pa chu bo zhes pa la sogs pa'o/_/de yang chu bo 'bab pa'i 'gram gnyis kyi sa la sogs pa las dgra bo'i gzugs brnyan byas la mgo byang du bstan la gan rkyal du bzhag la til gyi 'bras bu tsam du bar mtshams med par dug las byung ba'i tsher ma ste srang
[\[96b.7\]]ko tsa dang /_'byi tshe kha la sogs pa'am bcos pas btsugs la bskul ba'i tshig dang bcas par sngags bzla zhing dgang ngo /_/ske tshe dang lan tshwa dang 'bru mar dang /_dug dang /_d+ha du ra ni snag tshar byas la dur khrod kyi ras la ming bris nas gzugs brnyan de'i snying gar
[\[97a\]]
[\[97a.1\]]gzhug pa'o/_/des sangs rgyas thams cad kyang gsod na gzhan lta ci smos zhes pa'o/_/sbyor ba gzhan gsungs pa/_sol khus zhes pa la sogs pa'o/_/de'i sbyor ba kho nas sol khus gsher ba'i gos gyon nas sems khros nas rus phye dang dug dang
[\[97a.2\]]khrag rnams kyis dgra'i gzugs brnyan byas nas bdud rtsi 'khyil ba'i rkang pas ling+ga de mnan la che ge mo rak+Sha se kra ha ya zhes bskul ba'i tshig dang ldan par brjod na rdo rje sems dpa' yang srin pos khyer bar byed na gzhan lta ci smos zhes so/_/sbyor ba gzhan gsungs pa/_skye tshe
[\[97a.3\]]zhes pa la sogs pa'o/_/de'i sbyor bas skye tshe'i mar dang bshang gci sbyar la gong du gsungs pa'i ling+ga g.yogs par blugs la me'i 'khor los byin gyis brlabs pa'i rkang pas mnan nas bskul ba ma btang ba'i dbang gis rab tu tsha bas gdungs par 'gyur zhes so/_/da ni las
[\[97a.4\]]kyi tshogs gsungs pa'i 'khyil pa'i sngags gsungs pa/_de la zhes pa la sogs pa'o/_/khro bo thams cad ni gshin rje gshed la sogs pa'o/_/dam tshig chen po'i khro bo ni de rnams las mi 'da' ba ste/_bdud rtsi 'khyil ba'o/_/de las la sbyor ba'i snying po'o/_/
[\[97a.5\]]sbyin sreg gam yang na bsam gtan pa zhes pa ni sbyin sreg gi gong du gsungs pa'o/_/bsam gtan ni 'og nas 'byung ba'o/_/rdzas dang ldan pa yang ltag 'og gnyis su shes par bya'o/_/de bas na las 'di ni cho ga gsum gyis 'grub ste/_ji skad du/_mtshan ma
[\[97a.6\]]mnan nas bzlas pa'am/_/sbyin sreg khro bo rnal 'byor ram/_/gdug pa'i sems can bsam gtan gyis/_/bza' ba ru ni rab tu brtag_/ces pa'o/_/des gdug pa'i lus dang ngag sems 'jig pas na brtson 'grus brtul ba can gyis ma yengs pa'i sems
[\[97a.7\]]kyis byas na gsod pa'i mchog yin no zhes so/_/las de thams cad pa'i khro bo bskyed pa'i rkyen gsungs pa rdo rje sems dpa' zhes pa la sogs pa'o/_/rdo rje sems dpa' zhes pa ni de sngon du gyur pa las cho ga bzhis sdang ba 'jig par mdzad pa'i khro bo ste bdud rtsi 'khyil pa'o/_/
[\[97b\]]
[\[97b.1\]]de yang zhabs rnam par bgrad pa/_zhal la sogs pa 'jigs 'jigs lta ba bsams nas las bya'o zhes pa'o/_/sta re tho ba phyag na bsnams/_/zhes pas 'di ston te/_bsgrub bya la nyes pa bsgo ba'i phyir bsam gtan gyis khyad par byas te/_de yang dang po bla ma la smod pa la
[\[97b.2\]]sogs pa'i bsam pa dang ldan pa'i gang zag de'i lag par ma chags sta re dang tho ba ste gtun shing bsnams par bsams la 'og nas 'byung ba'i bsam gtan rab tu bya zhes so/_/de nyid gsungs pa/_de las zhes pa la sogs pa'o/_/mkha' dbyings sangs rgyas thams cad kyis
[\[97b.3\]]yongs su gang bar bsams la gdug pa de sta re dang gtun shing gis thams cad bsad par bsam mo/_/yang byang chub sems dpa' thams cad kyis gang bar bsams nas/_gong ma ltar yang bsad par bsam mo/_/de ltar lan gsum du byas nas der mtshan ma bor
[\[97b.4\]]te sangs rgyas gnod byed kyi dgra rnams dran pa thob nas 'gyod cing skyabs med pas skrag cing 'jigs pas sems dkrugs par sngags mkhan gyis bsams na/_snying rje chen po'i khro bo bskyed nas las byas na 'chi bar 'gyur ba gdon mi za zhes so/_/bsam gtan las byung
[\[97b.5\]]ba'i sbyor ba gzhan gsungs pa/_srin po zhes pa la sogs pa'o/_/bdud rtsi 'khyil pa'i rnal 'byor pas srung ma bral ba'i bsgrub bya me la gnas pa la rang gi sngags brjod pa las byung ba'i srin po dang /_khro bo sna tshogs pa gtum zhing mi bzad pa spros pas bcings shing rdeg
[\[97b.6\]]pa la sogs pas skrag par bsams na 'chi'o zhes so/_/de bzhin du de las 'phros pa'i 'ug pa dang /_khwa dang bya rog dang ring du sgra 'byin pa'i wa la sogs pas gtses shing skrag par bsams na 'jig ces so/_/de bzhin du de las 'phros pa'i sbrul nag rab tu khro ba mgo
[\[97b.7\]]brgya yod pa de re re lce gnyis mche ba'i phreng ba gnyis yod pa 'jigs pa dag kyang 'jigs par byed pa gdug pa thams cad kyi dam tshig de bsgrub bya'i dpral bar bzung bar bsams na 'jig par 'gyur ro zhes so/_/phyogs bcu'i sems can ni sangs rgyas dang byang chub sems dpar
[\[98a\]]
[\[98a.1\]]gyur pa'o/_/de la gong ma ltar bsgrub bya la 'tshe zhing gnod pa ni bsgrub bya'o/_/de 'jigs par byed pa la 'di bskul ba'i cho ga yin no zhes so/_/de bzhin du bdag gi lag na gnas pa'i tho ba rab tu drag pos bsgrub bya'i snying gar brdegs par bsams na dgra'i
[\[98a.2\]]srog med par 'gyur zhes pa'o/_/de bzhin du lag na gnas pa'i rdo rje dang sta re la sogs pas bsgrub bya'i snying gar brdegs par bsams na dgra'i srog med par 'gyur zhes so/_/de bzhin du lag na gnas pa'i rdo rje dang sta re la sogs pas bsgrub bya gshag cing gtub par bsams na rdo rje sems
[\[98a.3\]]dpa' drag po yang 'chi na gzhan lta ci smos zhes pa'o/_/de ltar rnam par gnas pa'i rnal 'byor pas gal te bsgrub bya gzhan gyi sngags dang lhas bsrung ba byas pa yang srid pas de dang dbral ba'i cho ga gsungs pa/_bsrung ba zhes pa la sogs pa'o/_/de la gnod pa
[\[98a.4\]]bsrung bar bya ba'i phyir rnal 'byor gzhan gyis dang po'am phyis sngags rnams dang de las byung ba'i lha rnams te/_de'i spyi bor bzhag nas byang chub sems las byung ba'i khro bo gnod mdzes bka' nod pa mdun du bsams nas oM A he/_sum+b+ha che ge mo'i srung ma khug cig hUM dzaH
[\[98a.5\]]zhes pas las kyi rdo rje kha sbyor gyi nang du bcug la bkug ste g.yon du bzhag nas dam tshig smras te bdud rtsi thab sbyor gyi phur bus btab pas gnod par byed ces so/_/'di ni gsod par byed cing kha sbyor dbye ba ste/_dam tshig shin tu 'da' dka' ba'o zhes so/_/thun mong gi
[\[98a.6\]]srung ma dang dbral ba'i cho ga gsungs pa/_rdo rje phung po la zhes pa la sogs pa'o/_/rdo rje phung po zhes pa ni bsgrub bya'i phung po la sogs pa dang dbyer med pa'i lha ste/_de ji tsam du sems can de'i lus kyi dkyil 'khor la gnas pa la de'i nyes pa bsgos te/_des kyang gnang
[\[98a.7\]]nas shin tu khros pas bsgrub bya gsod par bsams nas de phyung la bdag nyid 'jug pa la sogs pa'o/_/des mnyes par byas par 'gyur te gzhan du mnyes par gyur pa/_ji skad du/_gang zhig bsgrub bya'i lus la yang /_/dkyil 'khor rnam par bsgom byas te/_/de
[\[98b\]]
[\[98b.1\]]yi lus gnas 'khor lo la/_/de yi nyes pa bsgo bar bya/_/de ni 'byung bar rnam bsgoms la/_/zhes pa la sogs pa gsungs so/_/sbyor ba'i nus pa gsungs pa/_ston pa zhes pa la sogs pa'o/_/sangs rgyas ni rtag pa la sogs pa'o/_/rdo rje 'dzin ni de nyid do/_/rdo rje
[\[98b.2\]]chos ni 'od dpag med do/_/rdo rje yang mi bskyod pa'o/_/de rnams kyang bsam gtan sbyor ba des 'chi bar 'gyur zhes so/_/gnyis su med pa'i tshad mas dngos po stobs su gnas pa la gang ji lta ba bzhin du bskul ba de kho na bzhin du 'byung ngo zhes pa'o/_/rdo rje khro bo ni bdud rtsi
[\[98b.3\]]'khyil pa'o/_/de yang de'i ngo bo las mi 'da' bas na dam tshig khro bo ste rdo rje 'chang chen po'o/_/dngos po rnams ngo bo nyid kyis dag par gsungs pa/_de nas zhes pa la sogs pa'o/_/lus ngag yid gsum phyin ci ma log pas na thub pa chen po'o/_/gzhan ni bshad zin to/_/
[\[98b.4\]]ngo bo nyid dag ces pa ni don dam pa'i bden pa ste byed pa ma yin pa'o/_/de nyid rdo rje theg pa bla na med pa ste de la gnas pa'o/_/de bas na ma skyes pa'i chos rnams la zhes te kun brtags pa'i bdag nyid kyis ma skyes pa ste/_de la rgyal ba rnams kyis gnyis su med pa'i tshul gyis
[\[98b.5\]]gsod pa la sogs pa skye bar bstan zhes so/_/da ni lha gang yang rung ba'i rnal 'byor pas rdzas dang ldan par las phran tshegs su gsungs pa de la zhes pa la sogs pa'o/_/las phran tshegs zhes pa ni bri ba la sogs pa'i bya ba gtso bo yin pa'i phyir ro/_/bsam gtan
[\[98b.6\]]dang 'brel bas na rdo rje gsang ba'o zhes so/_/de la yi ge gsum gyi bar du bcug pa'i khaM gi bzlas pa yis rdo rgyus sam dur khrod kyi sol ba la brgya rtsa brgyad pa btab pas sbrul mi sdug pa 'jigs par byed pa/_nag po'i 'od 'bar ba sems 'khrugs shing khro ba lce
[\[98b.7\]]gnyis pa/_mche ba'i phreng ba btags pa dur khrod kyi sa la bri'o/_/de la 'di ni zhes pa la sogs pa ni gnas nas bskyod pa'i thabs bstan to/_/de yang yi ge khaM mi bzad par gyur pa'i dug gi rang bzhin sbrul de'i kha'i dbus na 'dug par bsams la de yang sreg pa'i
[\[99a\]]
[\[99a.1\]]me'i kha dog bzhin du dmar nag tu bsgoms na des de gnas de las 'gul bar gdon mi za zhes so/_/de la 'di ni zhes pa la sogs pas dug bkug nas 'dzin du gzhug pa'i thabs so/_/dug thams cad 'byin pa ni rang rang gi gnas las so/_/
[\[99a.2\]]de yang de'i lce'i rtse mo yi ge hrIHbsams nas/_de'i 'od zer gyi lcags kyus rgyu rnam pa sna tshogs pa las byung ba'i dug khams gsum na gnas pa ji snyed pa bkug nas de yis bsdus nas khyer 'ongs nas de ma thag tu lce la thim par bsam mo/_/des rten gyi mi bzad dug ni byang ba ste
[\[99a.3\]]med par byas nas so/_/de bsgrub bya'i dpral bar mche bas phug nas lce des reg ma thag tu mi 'chi ba'i dogs pa med ces so/_/gdug pa'i srog chags gzhan la yang cho ga des bya bar gsungs pa/_sdig pa zhes pa la sogs pa'o/_/sogs kyi sgras bsdus pa
[\[99a.4\]]sre mo dang rta glang la sogs pa'o/_/sbrul rnams sna tshogs pa la zhes pa ni chu sbrul dang /_rlung sbrul dang /_kha dog tha dad pa'i sbrul rnams bsdu'o/_/de rnams yang gong du gsungs pa'i sbyor ba las byung ba'i mtshan nyid kyis/_cho ga bzhin du rab tu bya/_/zhes te/_
[\[99a.5\]]bri ba dang /_bskul ba dang 'dzin du gzhug pa la sogs pa bya'o/_/da ni rdo rje gsum gyi rnal 'byor gyis dug bsal ba'i cho ga gsungs pa/_de la 'di ni zhes pa la sogs pa'o/_/ji lta bu bzhin du byas pa'i rnam par snang mdzad kyi rnal 'byor pas lag pa g.yas
[\[99a.6\]]pa oM las byung ba'i rdo rje 'khor lo dkar po rtsibs brgyad pa 'od zer gyi tshogs dang ldan pa bsams nas/_de'i lte ba la yang oM 'od zer dang ldan pa bsams 'od zer des nye ba'i dug dang /_rdo rje la sogs pa mi bzad pa'i dug gis zin pa'i lus las dug nag po drangs nas/_
[\[99a.7\]]nam mkha'i dbyings rdo rje dkyil 'khor du gtor bar byed ces so/_/de nas nag po byug pa'i sar 'od zer dkar po 'jug pas zhi bar bya'o/_/mi bskyod pa'i rnal 'byor pas dug gso ba gsungs pa/_de la 'di ni zhes pa la sogs pa'o/_/mi bskyod pa'i rnal 'byor dang
[\[99b\]]
[\[99b.1\]]ldan pas bsgrub bya dug gis zin pa'i snying gar hUM las byung ba'i rdo rje dkar po hUM dang ldan pa 'od kyi sprin bzhin du 'bar ba 'od zer de yang zla ba'i 'od bzhin du bsil bar bsam mo/_/de'i 'od kyis lus khyab par byas nas dug thams cad snying ga dang /_lkog ma dang /_dpral
[\[99b.2\]]ba dang /_mgo'i gnas bzhi dag tu bsdus nas lan gsum gyi bar du bsams nas kyang thams cad snying gar bsdus nas kha dog nag por skyug pa'i tshul du byung ba dag tu bsams nas/_nam mkha'i khams gang ba'i dug kyang med par byed na bsgrub bya'i lus lta ci
[\[99b.3\]]smos pa'o/_/snang ba mtha' yas kyi rnal 'byor pas nye ba'i dug 'byin pa gsungs pa/_de la 'di ni zhes pa la sogs pa'o/_/de las gzhan pa'i zhes pa ni rdo dang g.yan pa dang /_sha bkra la sogs pa'o/_/bsams pa tsam gyis zhes pa ni ji lta ba bzhin du
[\[99b.4\]]byas pa'i snang ba mtha' yas kyi rnal 'byor pas lag pa g.yas par AHlas byung ba'i pad+ma chen po 'dab ma brgyad pa zla ba bzhin du dri ma med par dkar po bsams nas de'i dbus su 'dug pa AH'od zer lnga rdzogs par bsam mo/_/des nye ba'i dug rnams bya ba'o/_/
[\[99b.5\]]ji lta zhe na sdud pa ni dam tshig gnag ces te/_'od zer gyis sdud pa na dug dang bcas pas nag po yin la/_bskul ba na ni dkar po mdog ces te gzhan du spro ba na dug spangs pas na dkar po ste/_gang du de ltar shes par bya'o/_/de bas dug dbyung ba'i cho ga 'di ni
[\[99b.6\]]sangs rgyas dri med kyi bsam gtan gyi gnas ni gsang ba'o zhes so/_/da ni dbyung ba'i sngags kyis nad bsal ba'i cho ga gsungs pa de la 'di ni zhes pa la sogs pa'o/_/phyi'i nad ni 'byung ba ring thung las byung ba'o/_/nang gi nad ni las las skyes pa'o/_/de gso ba
[\[99b.7\]]ni rdo rje gsum gyi snying po'i sngags te yi ge'i tshig go/_/yi ge'i tshig ni gang 'dod pa zhes pa ni dzi na dzika la sogs par rang gis blangs pa ni 'dod pa ste/_de la dad pa bskyed na yon tan thob pas de'i sbyor bas de 'dra ba'i gzugs rnam par snang mdzad la sogs pa'i gzugs
[\[100a\]]
[\[100a.1\]]bsgom par bya zhes so/_/de nas nad pa mdun du bzhag la/_nad kyi rdo rje bskul ba yis/_/zhes te rnam par snang mdzad kyi rnal 'byor pas oM AHdzi na dzika che ge mo'i nad a pa na ya hUM zhes brjod pas bskul bar bya'o/_/gzhan rnams la yang de bzhin du shes
[\[100a.2\]]par bya'o/_/nad de rnams kyang spre'u dang 'dra ba'am/_khyi rkang gsum pa'am/_yi dgas gcer bu'i gzugs su bsgyur ba'i lus dang ngag dang sems las byung bar bsams la gzhi dang bral ba'o/_/de nas bdag gi lag na gnas pa'i 'khor lo'am/_rdo rje la sogs pas
[\[100a.3\]]btags par bsgoms na rdo rje go 'phang ste/_rang gi lha'i rnal 'byor la gnas pas/_lus dang ngag sems las mi 'da' bas na dam tshig ste nad kyi gzugs so/_/phyag mtshan des phye mar brlag par bsgom zhes so/_/de ltar las byas na bde bar gshegs pa sras dang
[\[100a.4\]]bcas pas byin gyis rlob par gsungs pa/_'on tang zhes pa la sogs pa'o/_/lus dang ngag sems rdo rje las/_/zhes pa ni rnam par snang mdzad la sogs pa kha dog nag por bsams pa'i rdo rje gsum las sangs rgyas sprin dag 'phros par bsam mo/_/de lta bu rdo rje rgyal
[\[100a.5\]]po sprin gyis bsgrub bya de'i nad las thar par bsgom zhes so/_/ji lta zhe na/_phyogs bcu'i sangs rgyas dang rdo rje sems dpa'i gzugs 'phros pa rnams kyang nad de la khros par bsams la de rnams kyi lag na gnas pa'i mtshan mas nad bcom nas nad kyi gzugs rnams 'chi bar
[\[100a.6\]]byed pa'o/_/de nas yang thams cad kha dog nag por bsams nas 'od zer dbab pa dang /_dbang bskur ba la sogs pas zhi bar bya'o/_/de bas na bsam gtan gyi sbyor ba des las las skyes pa'i nad myong bar nges pa yang nyi ma bdun du brgya rtsa brgyad thun bzhi la bzlas pas 'jig
[\[100a.7\]]par 'gyur zhes so/_/rin chen 'byung ldan la sogs pa'i rnal 'byor pas kyang sbyor ba de kho nas bsal ba gsungs pa/_yang na zhes pa la sogs pa'o/_/bdag gis sngags rgyal gyis zhes pa ni rin chen 'byung ldan la sogs pa'i sngags rat+na d+h+r-ika la sogs pas kyang
[\[100b\]]
[\[100b.1\]]zhes pa'o/_/rdo rje bsam gtan cho gas so/_/zhes pa ni gong ma ltar mngon spyod kyi cho gas nad gzhom pa dang zhi bas nad gso ba la sogs pa bya ba'o/_/de ltar byas na 'di ni bsam gtan thams cad de/_lha thams cad kyis 'da' bar bya ba ma yin pas na dam tshig shin tu 'da'
[\[100b.2\]]dka' ba'o zhes so/_/da ni brtan par gyur pa'i rnal 'byor pas bar ma'i skabs su 'dod pa'i 'bras bur rnyed pa'i mtshan ma rmi lam la sogs pa grub pa'i mtshan ma bkug nas sgrub pa po la snang bar mdzad pas na ye shes kyi 'od chen po'o/_/des 'dod chags kyi lam gyis 'dod
[\[100b.3\]]pa'i 'bras bu rnyed pas na 'dod dang thar pa rdo rje che'o/_/chos rnams rmi lam lta bu ni/_/zhes pa ni chos thams cad rmi lam ltar mngon sum bzhin du snang bar byed pa'o/_/snang ba de nyid kyang ngo bo nyid kyis ma skyes pa ste/_gnyen po skyes nas ma yin pa'o/_/de bas rmi lam lta bur
[\[100b.4\]]snang bas na ngo bo nyid kyis dag pa ste/_de'i ngang las kun rdzob tu rmi lam la sogs pa'i mtshan ma 'khrul pa'i rdo rje ste/_de rab tu gsungs zhes so/_/sgrub pa po gang gis mthong zhe na/_bsam gtan zhes pa la sogs pa'o/_/de yang bsam gtan gyi bzlas pa ni/_rdo rje
[\[100b.5\]]bzlas pa ste/_nyin mtshan du sgrub pa po ste/_gnyis pas de bzhin gshegs pas byin gyis brlabs pa'i gnyid kyi skabs su phal cher rtag tu mthong zhes te/_yid la byed pa'i bag chags kyi mtshan ma dgar ba'o/_/yang dag pa ni yang dang yang du 'byung ba'i phyir ro/_/de
[\[100b.6\]]nyid gsungs pa/_de la zhes pa la sogs pa'o/_/rmi lam dam tshig chen po'i tshig_/ces pa ni mngon par 'dod pa'i 'bras bu rnyed pa'i mtshan ma'o/_/tha dad nyid du snang zhes pa ni cha ma 'dres pa snang ba'o/_/rmi lam na byang chub ye shes te/_chos kyi sku bdag nyid kyis
[\[100b.7\]]thob nas sangs rgyas thams cad dang mthu mtshungs par mthong ba dang /_rmi lam na longs spyod rdzogs pa'i sku mtshan dang dpe byad du ldan par bdag mthong nas de la sems dpa' chen po khams gsum gyi bdag po lta bus mchod pa byed par mthong ba dang /_rmi lam na ye shes
[\[101a\]]
[\[101a.1\]]kyi 'od zer te/_de la sprul pa'i rigs lnga'i sangs rgyas dang /_de'i rigs kyi byang chub sems dpas 'dod pa'i yon tan lngas bdag la mchod pa byas pa mthong ba dang /_rmi lam na rdo rje sems dpa' 'am grags chen rdo rje mchog ste/_mi bskyod pa la sogs
[\[101a.2\]]pa rang gi gzugs mthong ba dang /_grags chen rdo rje gsang ba ste/_khro bo rnams kyi gzugs su mthong ba dang /_rmi lam na byang chub sems dpa' 'khor lo can ni spyan ma la sogs pa ste/_de rnams dang rtag pa la sogs pa'i sangs rgyas chen po phyag 'tshal bar mthong nas lus
[\[101a.3\]]ngag sems kyi mthu las bskyed pa'i dngos grub rdo rje gsum 'grub par 'gyur ro zhes pa'o/_/gzhan yang rmi lam na rgyan thams cad kyis brgyan pa'i lha'i bu mo yid du 'ong ba dang de bzhin du mi'i khye'u dang bu mo rgyan dang ldan pa mthong na thun mong gi dngos grub gang yang rung ba thob
[\[101a.4\]]par gyur pa'i mtshan ma'o/_/rmi lam na phyogs bcu'i sangs rgyas rang rang gi zhing ni gnas pa mthong ste/_de rnams kyang bdag la thugs dgyes par gyur nas zab cing rgya che ba'i chos kyi mdzod yid du 'ong ba la sogs pa mthong ba dang /_rmi lam na sprul pa'i sku chos kyi 'khor lo
[\[101a.5\]]lan bcu gnyis la sogs pa'i tshul du bskor ba/_lha dang klu dang /_gnod sbyin la sogs pa'i sems can thams cad yongs su bskor ba de bsam gtan rdo rje la gnas pa dam tshig sngon du 'gro bas mthong bar 'gyur zhes te/_gzhan gyis ni ma yin no/_/gzhan yang rmi
[\[101a.6\]]lam na sna tshogs kyi kun dga' ra ba dang /_skyed mos tshal dang gong ma ltar lha'i bu mo la sogs pa sangs rgyas kyis byin gyis brlabs pas bsam gtan dang dam tshig can gyis mthong ste thun mong gi mtshan ma'o/_/rmi lam na sangs rgyas dang byang chub sems dpa' dag
[\[101a.7\]]bdag la khams gsum chos kyi rgyal por dbang bskur zhing mthong na/_sku'i rig 'dzin la sogs pas g.yag rnga dkar po g.yob pa la sogs pa'i mchod pa byas par mthong ngo /_/rmi lam de rnams ni rdo rje las byung ba ste/_de'i byin gyis brlabs so/_/mang por snang bas sna
[\[101b\]]
[\[101b.1\]]tshogs pa'o/_/yid la byed pa dang log 'dren la sogs pas byin gyis brlabs pa lta bu ma yin pas na dri ma med pa ste/_de sgrub pa pos mthong nas sku gsung thugs kyi rdo rje las skyes pa ste sku gsum mo/_/de nyid bla na med pa ste 'grub pa'o/_/gzhan yang rmi lam na gdol pa'i bu mo 'am
[\[101b.2\]]khyi 'am/_rta rgod ma la sogs pa la sbyor bar rdo rje 'dzin pas te rnal 'byor pas mthong na rdo rje sems dpas sems kyi gnas na chos kyi sku ste rnam par rtog pa thams cad dang bral ba de 'grub par 'gyur zhes pa'o/_/de ltar rmi lam gyi mtshan ma bstan nas/_da ni
[\[101b.3\]]mtshan ma de la mngon par zhen pa bsal bar bya ba'i phyir gsungs pa/_de la 'di ni zhes pa la sogs pa'o/_/rmi lam rnam par dpyod pa zhes pa ni rang bzhin med pa ste gtan la 'bebs pa'i ye shes so/_/'da' bar bya ba ma yin pas na dam tshig gi snying po'o/_/rang gi
[\[101b.4\]]sems ni brtags pa la/_/zhes pa ni rang gi kun gzhi la sogs pa'i sems ji ltar snang ba brtags pa la zhes so/_/chos rnams thams cad rab tu gnas/_/zhes te de kho na khams gsum 'dus ma byas dang bcas par gnas pa ste/_gzung ba dang 'dzin pa med
[\[101b.5\]]pa'i phyir ro/_/sa bcu pa'i mdo las kyang /_kye rgyal ba'i sras dag khams gsum pa dag ni sems tsam mo zhes gsungs pa'i phyir ro/_/gang gzugs la sogs par snang ba ni rab rib can gyi zla ba dang /_skra la sogs pa lta bu ste/_sgro btags pa'i don gyi
[\[101b.6\]]rnam pa khams gsum gyi sems dang sems las byung ba ni sems su mi brdzun pa tsam du yod pa'o/_/ji skad du/_yang dag ma yin kun rtog ni/_/sems dang sems byung khams gsum pa/_/zhes so/_/de bas na gnyis pos stong pa'i nam mkha' lta bu la
[\[101b.7\]]chos thams cad gnas par 'gyur bar gsungs pa ni/_nam mkha' rdo rje la gnas sems/_/zhes so/_/de bas na kun du brtags pa'i bdag nyid can gyi chos med pas na de'i chos nyid kyang med pa'o zhes rnam par dpyad pa'o/_/da ni de dag gsan pas bde bar
[\[102a\]]
[\[102a.1\]]gshegs pa kun ngo mtshar thob cing zhus pa gsungs pa/_de nas zhes pa la sogs pa'o/_/rmi lam gyi mtshan ma thob pa'i ngo mtshar du gyur pa/_de'i 'bras bu la rmad du gyur nas so/_/shes rab mchog tu gyur pa thob pas dris pa kun lung ston par
[\[102a.2\]]nus pas na the tshom gcod pa'o/_/'di ci lags zhes smras pa'o/_/chos rnams ngo bo med pa la/_/zhes pa ni brda la sogs pa'i tshul gyis brtags pa'i ngo bo dang bral ba la zhes pa'o/_/chos kyi de nyid kun bshad pa/_/zhes pa ni zab mo dang yang dag par gsal ba'i
[\[102a.3\]]ye shes kyi de kho na nyid bshad pa 'di ni e ma'o ngo mtshar las byung ba'o zhes so/_/de bas na/_nam mkha' la ni nam mkha' bsgom/_/zhes te/_gang de la blo 'jog pa rnams kyis ngo bo nyid med pa'i nam mkha' lta bu la dmigs su med pa'i ye shes nam mkha' lta bu
[\[102a.4\]]sbyar nas bsgom pa'o/_/ji skad du/_'phags pa byams pas kyang /_'di yi brtag pa dgag pa ste/_/rang gi ngo bo bzlog pa min/_/zhes gsungs pa yin no/_/da ni de'i lan le'u gnyis pa'i byang chub sems kyi ngo bo yang gsungs pa/_de nas zhes pa la sogs pa'o/_/
[\[102a.5\]]bcom ldan 'das de bzhin gshegs pa thams cad ces pa ni bos pa ste/_rnam grangs dang gnas skabs su shes par bya'o/_/nam mkha' ni chos gang dang yang ma bral ba ste zhes pa ni chos gang bems po la sogs pa'i tshul gyis snang ba yang nam mkha' dang ye shes
[\[102a.6\]]gcig pas na'o/_/nam mkha' de chos thams cad dang bral ba zhes pa ni brtag pa'i bdag nyid can gyi chos nam mkha' la med pa'o/_/nam mkha' steng ni chos thams cad ces pa la sogs pa'o/_/gzung ba la sogs pa'i rnam par rtog pa yod pas na mi
[\[102a.7\]]sems pa'o/_/de bzhin du zhes pa nye bar 'gro ba'o/_/rmi lam lta bu zhes pa ni 'dod pa'i 'bras bu rnyed pa'i mtshan ma'o/_/rmi lam 'dra ba las byung ba ni dngos grub chen po la sogs pa ste/_nam mkha' ltar rig par bya'o zhes pa'o/_/'di lta ste zhes pa ni blo la
[\[102b\]]
[\[102b.1\]]nye bar dgod pa'o/_/dper na zhes pa ni don nyid dper byas pa'o/_/nam mkha' la brtag tu med ces pa ni de mig la sogs pa'i ngo bo dang bral nas de skad do/_/bltar mi snang ba zhes pa ni gzugs la sogs pa'i ngo bo ma yin pa'i phyir ro/_/de bzhin du zhes pa ni nges
[\[102b.2\]]par song ba'o/_/chos thams cad kyang zhes pa ni rgyu ba dang gnas pa thams cad do/_/de bzhin du rig par bya'o zhes pa ni gzung ba dang 'dzin pa dang bral bar rig par byas pas na nam mkha' lta bu'o/_/nam mkha' lta bu'i chos de yang ngo bo nyid gcig pas nyi tshe ba ma
[\[102b.3\]]yin par gsungs pa/_bcom ldan 'das zhes pa la sogs pa'o/_/lus zhes pa ni gzugs can thams cad do/_/ngag ces pa ni sgra ji snyed pa'o/_/sems zhes pa ni bsam rtog ji snyed pa'o/_/chos thams cad kyi rjes su song ba zhes pa ni des chos thams
[\[102b.4\]]cad bsdus pa'i phyir ro/_/de yang ngo bo nyid gcig pa ste/_gong du gcig ce na/_sems kyi ngo bo nyid do zhes te/_thams cad kyang de'i rang bzhin pa'i phyir ro/_/dgongs pa nges par 'grel pa las kyang /_phyi rol don rnams yod pa min/_/sna tshogs snang ba
[\[102b.5\]]sems yin te/_/lus dang longs spyod gnas 'dra bar/_/sems tsam du ni ngas bshad do/_/nam mkha' sa rlung nyi ma dang /_/phyogs dang 'bab chu rgya mtsho rnams/_/nang gi yang dag byed pa yi/_/cha yin phyi rol 'dra bar gnas/_/kun gzhi kun du lag pa
[\[102b.6\]]dang /_/kun gzhi kha mig mgo bo yin/_/ji ltar 'o ma gyur pa la/_/yon tan zho dang dar bar snang /_/de bzhin kun gzhi'i rnams rnam shes kyang /_/rnam par gyur nas gzugs ltar gnas/_/zhes gsungs so/_/sems tsam de nyid kyang de bzhin nyid dang 'brel
[\[102b.7\]]par bstan pa'i phyir/_lus dang ngag dang sems zhes pa la sogs pa'o/_/gnyis su med do zhes pa ni mtha' gnyis dgag pa'i phyir ro/_/sems can thams cad ces pa ni lus dang ngag dang yid dang ldan pa'o/_/nam mkha'i khams la gnas te zhes pa
[\[103a\]]
[\[103a.1\]]ni de bzhin nyid la rnam par gnas pa ste de'i rang bzhin yin na zhes pa'o/_/de nyi tshe ba ma yin pas na nam mkha'i khams de yang zhes pa la sogs pas gdan yang mi gnas par mnyam pa nyid bstan pa'o/_/mnyam pa nyid de nyid skye ba med do zhes te/_kun du
[\[103a.2\]]brtags pa'i bdag nyid can skye ba med pa ste/_skye ba yang gnyis su med pa'i tshul gyis 'byung ba kho na'o/_/de bas na sems su gtogs pa thams cad ni ngo bo nyid med pa'o zhes te/_ngo bo nyid gzung ba dang 'dzin pa brtags pa'i tshul de dang bral ba'o/_/de yang /_gzung dang
[\[103a.3\]]'dzin pa'i rnam pa ni/_phyi yi mtshan nyid yod pa min/_/de bas mtshan nyid yod pa'i phyir/_/dngos po rnam par bshad pa yin/_/zhes so/_/ngo bo nyid med do zhes smos pa ni/_dngos por 'dzin pa bzlog pa'i phyir te/_chos thams cad kyi rang bzhin ni yod pa ma
[\[103a.4\]]yin no/_/ji skad du/_bdag tu lta ba don gnyer dang /_/de la zhen pa dgag don du/_/rgyal ba rnams kyis stong par bstan/_/stong pa 'ba' zhig thabs yin na/_/sangs rgyas nyid du mi 'gyur ro/_/zhes so/_/ngo bo nyid med pa'i chos de byang chub kyi sems yin par
[\[103a.5\]]gsungs pa/_kye bcom ldan 'das zhes pa la sogs pa'o/_/byang chub kyi sems ni zhes pa ni stong pa nyid dang snying rje dbyer med pa'o/_/de bzhin gshegs pa thams cad kyi ye shes ni me long lta bu la sogs pa ste/_de 'byung bar byed pa'i rgyu ni byang chub kyi sems so/_/
[\[103a.6\]]byang chub sems de zhes pa la sogs pa yang gong ma ltar bshad do/_/rmi lam de ni zhes pa la sogs pa ni rmi lam dang gnyid ma log pa'i gnas skabs mtshungs par bstan pa yin no/_/khams gsum gyi bya ba de rnams zhes pa ni las sna tshogs pa las
[\[103a.7\]]'bras bu sna tshogs par snang ba'o/_/de yang dus gsum snang ba ji snyed go rims bzhin du rmi lam ltar rig par bya'o zhes so/_/rmi lam dag bdag med pa'i gnas su zhes pa ni snang ba la ngo bo nyid med pa ste/_de bzhin du rig par bya'o/_/'o na ngo bo nyid med
[\[103b\]]
[\[103b.1\]]pas sems can gyi don ji ltar mdzad ce na/_mi rtog bzhin du mdzad pa'i dpe gsungs pa/_bcom ldan 'das zhes pa la sogs pa'o/_/rin po che thams cad ces pa ni in+d+ra nI la la sogs pa'o/_/de'i gtso bo ni yon tan thams cad dang ldan pa'o zhes so/_/
[\[103b.2\]]yon tan gang zhe na/_rin po che thams cad kyi zhes pa la sogs pa gsungs so/_/sems la gnas kyi zhes pa ni ji ltar 'dod pa bzhin du 'byung ba'i phyir ro/_/yid bzhin gyi nor bu la ni ma yin no zhes pa ni rtag tu 'byung ba mi srid pa'i phyir ro/_/chos thams cad ces
[\[103b.3\]]pa ni phung po la sogs pa thams cad do/_/sangs rgyas kyi chos thams cad ces pa ni stobs bcu la sogs pa'o/_/rjes su rig par bya'o zhes pa ni rtog pa thams cad dang bral ba'i ngo bo yin yang ji ltar btags pa de ltar snang bas na'o/_/de la bde bar gshegs pa
[\[103b.4\]]rnams ngo mtshar che ba gsungs pa/_de las zhes pa la sogs pa nam mkha'i rjes su 'brang ba'i chos rnams la zhes pa ni nam mkha' khyab pa'i lus la sogs pa la'o/_/sangs rgyas kyi chos rnams zhes pa ni sku la sogs pa'i bkod pa'o/_/rjes su 'brang ba zhes pa ni mngon
[\[103b.5\]]par 'phel bar gyur pa ste ngo mtshar to zhes pa'o/_/de ltar byang chub sems dpa' chos thams cad 'byung bar bstan nas/_sngags kyi dngos grub 'byung ba gsungs pa/_des na sangs rgyas dang zhes pa la sogs pa'o/_/sngags thams cad kyi dngos grub ni thun mong
[\[103b.6\]]dang phyag rgya chen po'o/_/de gang la gnas zhes zhus pa'o/_/lan gsungs pa/_de nas phyag na rdo rje zhes pa la sogs pa'o/_/legs so zhes pa ni dri ba'i skabs yin par mkhyen pa'o/_/dngos grub thams cad ni gong ma'o/_/sngags thams cad ni bde bar
[\[103b.7\]]gshegs pa rnams so/_/sku dang gsung dang thugs la dmigs so zhes pa ni de'i ngo bo nyid yin pas rtag tu mi snang ba'i phyir ro/_/de bzhin gshegs pa rnams kyis zhus pa/_de ci'i phyir zhe na zhes so/_/bdag gi lus dang ngag dang sems rdo rje la gnas so zhes
[\[104a\]]
[\[104a.1\]]pa ni sgo gsum las 'phel bar 'gyur ba'i phyir ro/_/de'i ngo bo yang mnyam pa nyid du bstan pa yin pa'i phyir na lus dang zhes pa la sogs pa smos so/_/gcig la gcig mi gnas par gsungs pa/_sems de yang zhes pa la sogs pa'o/_/
[\[104a.2\]]yang dris pa/_de ci'i phyir zhe na zhes so/_/lan du nam mkha' ni de'i ngo bo nyid ma yin pa'i phyir ro zhes te sgo gsum yang sems kyi ngo bo ste/_de nyid nam mkha' lta bu ste/_nam mkha' ni phyogs gcig pa dgag pa ste rnam par khyab pa'o/_/de nyid bstan pa'i phyir zhus
[\[104a.3\]]pa/_de nas zhes pa la sogs pa'o/_/lan gsungs pa bcom ldan 'das kyis zhes pa la sogs pa'o/_/sku dang gsung dang thugs rdo rje la gnas so zhes pa ni de'i ngo bo nyid yin pa'i phyir ro/_/lus ngag dang sems las byung ngo zhes pa ni de rnams sbyangs pa la gnas
[\[104a.4\]]pa'i ngo bo rtogs pa ste/_de nyid kyang sems so zhes grub pa'i mtha'o/_/sems gang na gnas zhes zhus pa'o/_/lan gsungs pa/_nam mkha' la gnas so zhes de bzhin nyid la gnas pa bstan to/_/nam mkha' gang du gnas zhes zhus pa'o/_/lan gsungs
[\[104a.5\]]pa/_gang na yang mi gnas so zhes pa ni dmigs su med par gyur ma thag tu rten dang brten pa por dmigs pa thams cad dang bral ba'i phyir ro/_/ngo mtshar du gyur pa ni byang chub kyi sems la'o/_/rmad du gyur pa'i chos thams cad dang dngos grub thams cad la'o/_/
[\[104a.6\]]rang gi sems kyi chos nyid ces pa ni stong pa nyid de gzung ba la sogs pa'i bdag dang bral ba'o/_/'phags pa byams pas kyang /_gang zag dang ni chos rnams kyi/_/dngos po med 'dir stong pa nyid/_/ces bshad pa lta bu'o/_/de la gnas pa ni der ro gcig pa'o/_/
[\[104a.7\]]de lta bu'i sems pa la smra brjod dang bral ba'i phyir cang mi smra bar 'khod par gyur to zhes so/_/de rnams rang bzhin med pa las mi 'da' ba'i phyir sems kyi dam tshig go/_/de nyid rdo rje gsum gyi ngo bo bas na gsang ba'i rdo rje ste/_de las phyag rgya chen po la sogs pa 'byung
[\[104b\]]
[\[104b.1\]]ba'i phyir ro/_/de ston par byed pa'i gzhung ni le'u ste bco lnga pa'o/_/le'u bco lnga pa'i 'grel pa'o//_//bdag nyid dngos grub bsgrub pa dang slob ma dbang bskur ba'i don du/_ri mo bri ba'i phyir le'u bcu drug pa gsungs pa/_de nas zhes pa la sogs pa'o/_/yang
[\[104b.2\]]'dus nas zhes pa ni le'u bzhi par gsungs pa'i rim pa'o/_/rdo rje'i tshig gis zhes pa ni/_de bzhin gshegs pa kun zhi ba/_/zhes pa la sogs pa'i tshig gis gsol ba btab nas so/_/de bzhin gshegs pa thams cad ni rtag pa la sogs pa'o/_/de'i rdo rje rin chen gyi
[\[104b.3\]]mchod pa'i tshogs ni lha mo bcu la sogs pa'o/_/mchod pa byas so zhes pa ni rang rang gi sa bon las spros pa mang du bkang bas na mchod pa'o/_/de nas sku'i dkyil 'khor gsungs pa/_de nas zhes pa la sogs pa'o/_/rdo rje thams cad ni rnam par snang mdzad do/_/
[\[104b.4\]]de'i dkyil 'khor ni sku'i dkyil 'khor ro/_/de nyid nyon mongs pa'i ri dgas 'joms pa las mi 'da' bas na seng ge dam tshig go/_/de'i sngags pa mdzes par byed pas na rgyal po'o/_/thugs rje'i rlan dang ldan pas na sprin no/_/de bzhin gshegs pa mang po 'dus
[\[104b.5\]]pas na bkod pa'o/_/dbyer mi phyed pas na rdo rje ste/_de lta bu'i me long lta bu'i ye shes kyi ting nge 'dzin la rnam par snang mdzad kyi tshul gyis snyoms par zhugs nas zhes so/_/sku rdo rje ni rnam par snang mdzad do/_/des 'khor los sgyur bas na 'khor lo de phyung ngo
[\[104b.6\]]zhes bya bar sbyar ro/_/de nas zhes pa la sogs pas sku'i dkyil 'khor bshad pa/_thugs kyi dkyil 'khor ni rang bzhin gyi dkyil 'khor te de dang rab tu 'dra'o/_/sku'i dkyil 'khor gzhan dang thun mong ma yin pas na dkyil 'khor rnams ni kun gyi mchog go/_/de
[\[104b.7\]]legs par rab tu bshad par bya/_/zhes bshad par zhal gyis bzhes pa'o/_/stong pa nyid bcu drug gi rang bzhin gyi byang chub sems dpa' rnam par dag pas khru ni bcu drug tshad du byas te/_mdor na nges pa med pa'o/_/gru bzhi zhes pa ni mtshon pa tsam ste/_
[\[105a\]]
[\[105a.1\]]sgo bzhi dang rta babs bzhi la sogs pas rab tu mdzes pa'o/_/dkyil 'khor de ni sangs rgyas thams cad kyi gnas pas na sangs rgyas thams cad dkyil 'khor te/_sangs rgyas gang yin zhe na/_sku yi rdo rje rab tu gnas/_/zhes so/_/de'i
[\[105a.2\]]nang du zhes pa ni cha brgyad pa'i gru bzhi pa'o/_/'khor lo ni zhes pa ni de'i phyed kyi 'khor lo'i phreng ba'i zlum po ka ba brgyad kyi steng na bskor ba'o/_/rdo rje'i cho gas bri bar bya/_/zhes pa ni 'dzab bzlas pa la sogs pa dbyer mi phyed pa'i cho ga rdzogs pas so/_/phyag rgya
[\[105a.3\]]dgod pa'i cho ga gsungs pa/_sngags rnams zhes pa la sogs pa'o/_/phyag na rdo rje zhes pa ni thugs kyi dkyil 'khor la phyag na rdo rje dgod pa ste/_de'i gnas su bya zhes so/_/gang bya zhe na/_dbus su rnam par snang mdzad bri bar bya/_/zhes pa ni dbus su zla ba'i
[\[105a.4\]]gdan la 'khor lo dkar po rtsibs brgyad pa bri bar bya'o/_/mi bskyod pa zhes pa ni shar du nyi ma'i gdan la rdo rje srin po bri'o/_/yang zhes pa'i sgras lho la sogs pa'i gnas su nyi ma'i gdan la rin po che la sogs pa bri bar bya zhes so/_/sku ni spyan ma'o/_/gsung ni gos
[\[105a.5\]]dkar mo'o/_/thugs ni mA ma kI'o/_/rdo rje mchog ni sgrol ma'o/_/grwa rnams kun du dgod par bya/_/zhes pa ni nang gi me mtshams la sogs pa bzhir zla ba'i gdan la spyan ma la sogs pa bzhi dgod par bya'o/_/stobs chen zhes pa ni lha chen po las khyad par
[\[105a.6\]]du gyur pa'o/_/pha rol gnon pa'i zhes pa ni 'chi bdag gi bdud la sogs pa gnon par byed pa'o/_/khro bo rnams kyang sgor bri'o/_/zhes pa ni sgo bzhir nyi ma'i gdan la gshin rje gshed la sogs pa'i mtshan ma tho ba la sogs pa bri bar bya'o/_/rdo rje gsang
[\[105a.7\]]ba ni yi ge gsum mo/_/de las byung ba ni mchod pa ste/_mchod pa'i rang bzhin gyi lha mo drug go/_/de sngags shes pa yis phyi'i me mtshams la sogs pa'i grwa bzhi dang 'jug pa'i sgo'i g.yas g.yon du me long la sogs pa'i mtshan ma dgod par bya'o zhes so/_/de ltar dkyil
[\[105b\]]
[\[105b.1\]]'khor bris pa 'di ni sngags rnams thams cad kyis 'da' bar mi bya bas na dam tshig shin tu 'da' dka'o zhes so/_/bshang dang gci ba zhes pa la sogs pa ni thig dang rdul tshon dang /_bza' ba'i dam tshig la sogs pa la sbyar bar bya'o/_/de'i don ni 'di lta ste dkyil 'khor
[\[105b.2\]]bris nas rgyan dgod pa la sogs pa byas nas/_skud pa dang tshon rtsi gshegs su gsol la/_btso blag mkhan gyi bu mo dang lhan cig tu sna tshogs pad+ma ras kyis g.yogs pa'i gdan la 'dug ste/_dam tshig gi 'khor lo dang gnyis su med pa'i 'khor lo la dkyil 'khor
[\[105b.3\]]gzhan thim pas byin gyis brlabs te/_de la bla na med pa'i mchod pa dang bstod pa dang /_bshang gci la sogs pa'i bdud rtsi dang /_me tog la sogs pa dang /_bzlas pa dang 'byung po la gtor ma btang ba dang /_hUM mdzad kyis lhag chad kyi skyon bsal nas phyag
[\[105b.4\]]bya ba dang /_sbyin sreg byas nas mnyes par byas nas rang nyid zhugs te lhas dbang bskur bar bsams nas slob ma gzhug pa la sogs pa dang /_bdag nyid dngos grub bsgrub par bya'o zhes so/_/gzhan rnams la yang de bzhin du sbyar bar bya'o/_/cho ga 'di ni
[\[105b.5\]]sngags rnams te/_de bzhin gshegs pa thams cad kyi/_sku'i rigs kyi sngags pa rnams kyis 'da' bar bya ba ma yin pas dam tshig go/_/de ni sku rdo rje'i dkyil 'khor ro zhes mjug bsdus pa'o/_/gsung gi dkyil 'khor bshad pa'i phyir gsungs pa/_
[\[105b.6\]]de nas zhes pa la sogs pa'o/_/gsung rdo rje thams cad ni snang ba mtha' yas so/_/'da' bar mi bya bas na dam tshig go/_/sprin bkod pa rdo rje ni gong ma bzhin no/_/de lta bu'i so sor kun du rtog pa'i ye shes kyi ting nge 'dzin la/_snang ba mtha' yas kyi tshul
[\[105b.7\]]du snyoms par zhugs nas zhes so/_/gsung rdo rje ni snang ba mtha' yas so/_/des 'khor los sgyur bas na dkyil 'khor ro/_/de phyung ngo zhes bya bar sbyar ro/_/de nas zhes pa la sogs pas de nyid bshad pa ste gong ma ltar sbyar ro/_/sems ma rdo rje ma
[\[106a\]]
[\[106a.1\]]la sogs pa dag pa'i phyir khru nyi shu'i tshad du bya'o/_/gru bzhi lham pa zhes pa ni dbus so/_/cho ga bzhin zhes pa ni gong ma ltar dbyer med pa'i cho gas rdzogs pa'o/_/gru bzhi ni tshon gyi ra ba dgug pa'o/_/sgo bzhi pa ni gru bzhi pa'i brgyad ca'o/_/rdo rje
[\[106a.2\]]bsgoms pa zhes pa ni 'od dpag tu med pa dang /_rnam par snang mdzad du bsgoms pa'i slob dpon dang slob ma'i ngo bos srad bu bye ba dang thig gdab par bya'o zhes so/_/nyid kyi sku'i dkyil 'khor gnas/_/zhes pa ni snang ba mtha' yas nyid gzugs dang ldan pa ni sku'i dkyil
[\[106a.3\]]'khor yin yang 'dod chags rnam par dag pa'i dbang gis ni/_rdo rje gsung gi yon tan bskyed/_/ces pa'o/_/rgyal po chen po rdo rje chos ni snang ba mtha' yas so/_/de nyid gos dkar mo'i bdag po bas na rig pa'i dbang po'o/_/de dbab par bya ba ni cho ga'i gnas skabs
[\[106a.4\]]thams cad du bdag gi lus ngag yid gsum la bsgom pa'o/_/de'i dbus su zhes pa ni gru bzhi la sogs pa'o/_/rdo rje zlum po kun du bri bar bya/_/zhes pa ni dbyer med pa'i pad+ma'i phreng bas bskor ba ka ba brgyad kyi steng du bri bar bya'o zhes so/_/phyag rgya dgod pa'i
[\[106a.5\]]cho ga gsungs pa/_mdo ru zhes pa la sogs pa'o/_/cho ga bzhin du zhes pa ni de nyid 'dus pa la sogs pa'i las kyi cho ga mthong bas so/_/tshe dpag med kyi phyag rgya che/_/zhes pa ni pad+ma dmar po 'dab ma brgyad pa nyi ma'i gdan la gnas pa de'i dbus su gzhag par bya'o/_/
[\[106a.6\]]rdo rje zhes pa ni mi bskyod pa'o/_/gnas mchog de nyid du zhes pa ni snang ba mtha' yas kyi gnas su mi bskyod pa'i rdo rje dgod par bya'o/_/lhag ma ji lta ba bzhin du dgod pa'i phyir na thams cad yongs su dgod par bya'o zhes so/_/yongs su gsang ba'i cho ga bzhin/_/zhes
[\[106a.7\]]pa la cho ga 'di yin te/_gong ma ltar gar mkhan gyi bu mo dang ldan par dam tshig gi 'khor lo dang gnyis su med par byas nas dkyil 'khor gzhan bkug pas dkyil 'khor dam pa ste/_sngon bas lhag par gnas par byas nas so/_/de nas gsang ba'i mchod bya ba/_/
[\[106b\]]
[\[106b.1\]]zhes pa ni gar mkhan gyi bu mo'i gnas las lha mo bcu'i gzugs spros pa thim pas rdo rje can dag mnyes zhes so/_/de bzhin du bstod pa byas nas bshang gci'i khu ba'i dam tshig gis mchod nas zhes te rlung la sogs pa'i rim pas sbyangs pa'i rim pas bdud rtsi'i
[\[106b.2\]]'khor lo tshim par byas nas gang 'dod pa'i dngos grub thob par 'gyur zhes so/_/gzhan gong ma bzhin du shes par bya'o/_/cho ga 'di ni gsung gi rigs kyi sangs rgyas thams cad kyi dam tshig 'da' bar dka' ba'o zhes so/_/da ni gsung gi dkyil 'khor ro zhes mjug
[\[106b.3\]]bsdu ba'o/_/da ni lha'i 'khor lo dang ldan pa gzhan gyi dkyil 'khor yang gsungs pa/_de nas zhes pa la sogs pa'o/_/de bzhin gshegs pa nyid gdung ba sel ba'i phyir na sprin no/_/mang po 'dus pas na thams cad kyi tshogs so/_/mi phyed pa'i phyir na rdo rje ste/_
[\[106b.4\]]ye shes so so'i ting nge 'dzin la lha thams cad kyi tshul gyis snyoms par zhugs nas zhes so/_/thun mong ma yin pa'i phyir na rab tu gsang ba ste/_/rin chen dbang phyug la sogs pa'o/_/de rang rang gi 'khor los sgyur ba'i phyir na dkyil 'khor te de phyung ngo zhes sbyar
[\[106b.5\]]ro/_/rdo rje 'dzin mchog gang yin pa/_/zhes pa ni rang gis blangs pa'i lha de bdag po la sbyor ba ma gtogs pa'o/_/gzugs ni dbus su bri bar bya/_/zhes pa ni dbyer med pa'i cho ga rdzogs pa'i dkyil 'khor gyi dbus su rdo rje 'dzin pa gang yang rung ba de dgod
[\[106b.6\]]par bya'o/_/de yi dkyil 'khor gnas su 'gyur/_/zhes pa ni dkyil 'khor pa rnams de las byung ba'i phyir na de nyid sku gsung thugs kyi gsang ba yang yin no/_/lha dgod pa'i tshul gyis de bzhin gshegs pa lnga'i dkyil 'khor gyi phyogs dang rdo rje rtse mo'i mtshan
[\[106b.7\]]shes par bya'o/_/lha mo rnams dang khro bo ni bdag po bzhin du shes par bya'o/_/de bzhin gshegs pa rnams ni byang chub sems kyi dkyil 'khor gyi gtso bo rang gis byed pa'o/_/gzhan rnams ni bdag po yin pas de bdag la thim pa'o/_/de bzhin gshegs
[\[107a\]]
[\[107a.1\]]pa rnams kyi gnas su ni mi bskyod pa gzhag go/_/gzhan rnams ni gzugs kho na gzhag pa ste gnyis so/_/cho ga lhag ma ltag 'og gis rdzogs par bya'o/_/ji skad du/_de yi dbus gnas gang yin pa/_/de yi 'khor lo de zhes bya/_/de bzhin
[\[107a.2\]]gshegs pa kun bdag po/_/de yi gnas su mi bskyod gnas/_/gzhan la gtso bo de gnas la/_/rang bdag kho na rang gi bdag_/phyung nas sngon du blo ldan pas/_/cho ga bzhin du thim par bya/_/zhes bsdus pa'i don las mar me mdzad bzang pos bshad do/_/sku dang
[\[107a.3\]]gsung dang thugs rdo rje ste lha thams cad do/_/de 'byung ba'i gnas su gyur pa ni ye shes gsang ba yin te/_rang rang gi ye shes so/_/rtogs par dka' bas na rab tu gsang ba'o zhes so/_/da ni dkyil 'khor thams cad 'byin pa la/_thun mong gi thugs la sogs
[\[107a.4\]]pa'i ngo bo nyid yi ge gsum gsungs pa/_de nas zhes pa la sogs pa'o/_/de bzhin gshegs pa thams cad kyi 'khor lo ni lha bcu dgu'o/_/de 'byung ba ni yi ge gsum ste/_de lta bu'i ting nge 'dzin la snyoms par zhugs nas zhes so/_/dkyil 'khor thams cad ni
[\[107a.5\]]lha thams cad do/_/sku dang gsung dang thugs gsang ba ni yi ge gsum ste de phyung ngo zhes bya bar sbyar ro/_/de'i don ni bya bas bskal pa'i rnal 'byor pa tho rangs ting nge 'dzin gsum rdzogs pas dus gzhan la bde ba'i stan la lha'i nga rgyal gyis gnas nas yi ge gsum
[\[107a.6\]]brjod pas snying ga'i 'khor lo las spro zhing gnas su bkod pa la dbang bskur te mchod pa la sogs pas mnyes par byas nas/_thig le la sogs pas sems brtan par bya'o zhes so/_/de 'ba' zhig tu ma zad de thig gi cho ga la yang dgos pa bstan pa'i phyir/_de la zhes
[\[107a.7\]]pa la sogs pa gsungs pa/_rdo rje ste sku la sogs pa'i dkyil 'khor de'i sngags ni snying po rnams te thig gdab pa'i phyir yi ge'i tshig rnams so zhes so/_/de yang so sor gnas pa'i thig skud kun byed dang lhan cig tu bzung bas nam mkha'i dkyil 'khor la lta
[\[107b\]]
[\[107b.1\]]zhing oM AH_mi bskyod pa'i dkyil 'khor mchod pa'i phyir skud pa bdag la gsol cig hUM la sogs pa'i skud pa la thim par byas nas chos nyid kyi sngags gcig tu bsgril bar bya'o zhes so/_/rnal 'byor pa gnyis char gyis kyang bsgrub pa'i dkyil 'khor gnad la
[\[107b.2\]]phab pa'i lhas bri bar gsungs pa/_rdo rje thig ni zhes pa la sogs pa'o/_/de la/_rdo rje thig ni gdab pa dang /_/tshon rtsi dag ni dgye ba ni/_/bsgrub pa'i dkyil 'khor dag la ste/_/dbang bskur ba la ma yin no/_/de la las dang po pa ltar sngags kyi sems dpa' ste/_
[\[107b.3\]]bdag nyid sngags kyi byin gyis brlab pa la sogs pas ri mo'i las gong du gsungs pa mi bya ste zhes so/_/ci'i phyir mi bya na/_byas na byang chub rnyed par dka'/_/zhes te byang chub ni phyag rgya chen po dang thun mong ngo /_/de rnyed par dka' ba ni zhal dang phyag mtshan la sogs
[\[107b.4\]]pa dang ldan pa'i phyag rgya chen pos bsgrub par 'gyur gyi gzhan gyis ma yin pa'o/_/gzhan ni gzhan 'khrul pa bzlog pa'i phyir ro/_/phyag rgya chen po ni mi rnams kyis phye bas yan lag mi rdzogs pas byin gyis rlob par mi byed do/_/lha rnams kyis ni mthu rdzogs par nus
[\[107b.5\]]pa'i phyir na/_de lhag par byin gyis rlob pas na ji skad du bshad pa'i dus su thob par byed pa'o/_/'o na ji ltar bya zhe na de nyid gsungs pa/_de bas zhes pa la sogs pa'o/_/dam tshig tshul shes pa zhes pa ni dam tshig gi tshul rdzogs par shes pa ste/_rnal 'byor pa
[\[107b.6\]]gnyis so/_/sngags kyi lha rnams zhes pa ni 'og nas 'byung ba'i lha'o/_/gnas nas su zhes pa ni khye'u dang bu mo lo bcu gnyis lon pa ste/_de ltar gnas par byas nas byin gyis brlabs kyang rab bsgoms la zhes pa ni de rnams nye bar sgrub pa la sogs pas
[\[107b.7\]]kyang mtshon nas de gnyis bla ma dang /_slob ma'i ngo bos sgrub pa'i dkyil 'khor rnams ni bri bar brtag_/ces pa'o/_/da ni sku la sogs pa'i dkyil 'khor rnams la rigs kyi lha dngos gang dbab pa gsungs pa/_rgyal chen zhes pa la sogs pa'o/_/sku'i rigs
[\[108a\]]
[\[108a.1\]]kyi rnal 'byor pas khye'u la rnam par snang mdzad dbab/_/bu mo la ni spyan ma dbab par bya'o/_/de bris pa'i phan yon ni sku'i rdo rje kha dog dang go 'phang mchog thob cing rdo rje sku'i yon tan ji snyed pa thams cad 'byung bar 'gyur ro zhes so/_/de gnyis kho nas
[\[108a.2\]]gsung gi dkyil 'khor bri ba'i cho ga gsungs pa/_rdo rje chos zhes pa la sogs pa'o/_/rdo rje chos ni snang ba mtha' yas so/_/bdag gi rig ma ni gos dkar mo'o/_/de gnyis snod gnyis la dbab par bya zhes so/_/thugs kyi dkyil 'khor bri ba'i cho ga gsungs pa/_
[\[108a.3\]]rdo rje sems dpa' zhes pa la sogs pa'o/_/rdo rje sems dpa' ni mi bskyod pa'o/_/mA ma kI yang snod rnam pa gnyis la dbab par bya zhes so/_/de ltar byas pa'i yon tan gsungs pa/_de ltar byas na zhes pa la sogs pa'o/_/byin gyis rlob pa ni spyan ras gzigs so/_/
[\[108a.4\]]yid la dbang ba ni gong ma ltar de bzhin gshegs pa rnams so/_/de der gshegs te sgrub pa po de thugs rab tu dgyes par gyur nas gsang ba mchog gi dngos grub gsol to zhes pa'o/_/da ni ri mo dang dam tshig gi 'khor lo byin gyis brlab pa'i phyir ye shes kyi 'khor
[\[108a.5\]]lo bkug nas gnyis su med par bya ba gsungs pa/_'di skad ces pa la sogs pa'o/_/sngags kyi sems dpa' byas pa yang /_/zhes pa ni de bzhin gshegs pa'i gzugs la dmigs pa'i sngags so/_/rdo rje gsang ba rmad po che/_/zhes pa ni ye shes kyi 'khor lo
[\[108a.6\]]gnas na rnam par gnas pa'o/_/khro bo'i rgyal po zhes pa ni gshin rje gshed do/_/rang gi sa bon gyis bskul bas de'i thugs las spros pa'i gshin rje gshed lcags kyu thogs pa'i gzugs spros pas de dang lhan cig pa'i bgegs bskrad nas bkug nas ni zhes so/_/
[\[108a.7\]]de nas nang du zhugs pa la bsrung ba la sogs pa byas nas thim par bsam mo/_/de rnams 'jug pa'i sgor phyogs pa la bsang gtor dang /_nye reg dang mchod yon dang zhabs bsil phul nas gong ma ltar khro bo gzhan bskul bas gzhug pa dang bcing ba dang /_dbang du bya ba
[\[108b\]]
[\[108b.1\]]nas longs spyod bzhi dang ldan pa'i sangs rgyas thams cad mchod par bya zhes so/_/gang gis mchod par bya zhe na rdo rje dri med ces pa la sogs pa'o/_/rdo rje dri med gsum ni sku la sogs pa'o/_/de'i ngo bo las mi 'da' bas na dam tshig mchod pa ste/_lha mo bcu'o/_/de cho ga ji
[\[108b.2\]]lta ba bzhin du bsgoms pas dus gsum zhes pa ni nye ba'i mtshan nyid de dus bzhir mchod par bya'o/_/des sngags kyi dngos grub thob par byed ces so/_/de bzhin du bstod pa dang bdud rtsi myang ba yang shes par bya'o/_/ri mo'i dkyil 'khor sgrub pa man ngag gzhan yang snang ba 'dir
[\[108b.3\]]ma bshad do/_/dkyil 'khor mchod nas bar chad zhi bar bya ba'i phyir phyogs skyong ba rnams la phyi rol du gtor ma dbul ba gsungs pa/_sngags rnams zhes bya ba la sogs pa/_sngags rnams thams cad nyid la yang /_/zhes pa ni dkyil 'khor pa rnams dang phyogs
[\[108b.4\]]skyong ba rnams so/_/de yang gzhung gzhan las grags pa'i spyan stong la sogs pa'i gzugs su rang rang gi phyogs su bskyed la bdag po khros pa'i snying las 'od zer nag po'i lcags kyus rang gi phyogs skyong ba bkug nas gnyis su med par byas la/_mchod pa dang
[\[108b.5\]]bstod pas mnyes par byas nas rmad du byung ba'i gtor ma 'bul lo zhes so/_/ji lta bu zhe na bshang gci zhes pa la sogs pa'o/_/bshang ba ni dri chen no/_/gci ba ni dri chu'o/_/sha ni sha chen no/_/'bru mar ni rak+ta'o/_/sems las byung ba ni byang chub sems so/_/
[\[108b.6\]]sha lnga dag ni zhes pa ni glang po che la sogs pa'i sha ste gong ma'i rim pas sbyangs pa'i gtor ma rang rang gi sngags kyis byin pas tshim par kun du bshad ces so/_/de nas 'dod pa'i don bzhin gsol ba btab nas gshegs su gsol te/_srung ba la sogs pa'i
[\[108b.7\]]cho gas nang du 'gro ba cho ga 'di ni 'da' bar bya ba ma yin pas na dam tshig mchog go/_/des bar chad med pas na sangs rgyas kyi byang chub yang rdzogs par byed pa'o zhes so/_/gtor ma'i cho ga gzhan ni 'dir ma bshad do/_/las dang po'i rnal 'byor pas slob dpon
[\[109a\]]
[\[109a.1\]]slob ma zung gcig gis dkyil 'khor bri ba'i cho ga gsungs pa/_thig gdab ces bya ba la sogs pa'o/_/bdag nyid nam zhig spyod pa ni/_/zhes pa ni rang gi bya ba la gnas pa'i rnal 'byor pa la/_snod du rung ba'i gang zag la sogs pas zhus nas spyod
[\[109a.2\]]pa'i dus su zhes so/_/rnam par snang mdzad bsgoms nas ni/_/zhes pa ni sku'i dkyil 'khor bri ba'i dus su bla ma rnam par snang mdzad du bsgoms nas/_thig skud kyi sna gcig nas bzung nas slob ma rdo rje sems dpa' zhes bya ba ni mi bskyod pa 'am/_yang na rdo rje mi
[\[109a.3\]]'chi ste bdud rtsi 'khyil par bsgoms la sna gcig bzung la de gnyis kyang longs spyod bzhi dang ldan pas na/_sangs rgyas kun gyis dbang bskur ro/_/las kyi go 'phang zhes pa ni de gnyis thig 'debs pa dang cha dbye ba la sogs pa bsgom par bya zhes so/_/thig
[\[109a.4\]]byin gyis brlab pa'i cho ga gsungs pa/_sangs rgyas zhes bya ba la sogs pa'o/_/sta gon du gnas pa rdzogs pa'i rnal 'byor pas skud pa kha dog so sor btsos pa lnga ye shes nyi shu rtsa lnga'i bye brag tu mos par byas kha sbyar gyi dkyil 'khor dran pa'i yul du byas
[\[109a.5\]]nas rang gi lha'i ting nge 'dzin la gnas pas nyi zla'i mig dzas mtshon pas de la blta zhing di pa ta a ku sha dzaH_zhes brjod pas/_'od zer gyi lcags kyu 'phro bas thugs ka ye shes kyi skud pa rdzi ma rleb rleb po'i 'od dang gong du gsungs pa'i sngags kyis bkug nas/_
[\[109a.6\]]rdo rje'i thig skud so so'i kha dog dgod ces thim par bya'o/_/de nas a n+yo n+ya a nu ga ta zhes bya ba la sogs pa'i sngags brjod nas bsgril bar bya'o/_/gser dngul la sogs pa'i snod du bdud rtsi lnga byugs shing sngags kyis bsrung ba byas nas yi ge gsum gyi bar
[\[109a.7\]]du gnas par bsam mo/_/de nas dza gsum gyis brkyang nas slob ma la gtad cing des kyang dza gsum brjod par bya'o/_/de nas sngags dang tshigs bcad kyis nam mkha' dang sa'i thig ma lus pa ji ltar bshad pa bzhin du gdab par bya'o zhes so/_/de ltar byas
[\[109b\]]
[\[109b.1\]]pas 'di ni sangs rgyas thams cad kyi thun mong ma yin pas na/_gsang ba rab tu ngo mtshar ba'o zhes so/_/cho ga des tshon byin gyis brlab pa'i cho ga gsungs pa/_rnam pa zhes pa la sogs pa'o/_/nyi shu rtsa lnga ni ye shes nyi shu rtsa lnga'i bye brag tu tshon yang mos pa
[\[109b.2\]]bsgom zhes pa'o/_/kyang zhes pa'i sgras ni thig skud la snyegs pa'o/_/de yang tshon rnam par phye ba'i rnal 'byor pas rin po che rnam pa lnga 'am/_'byung khungs kyi phye ma'am/_sA lu btags pa la sogs pa gser dngul gyi snod du bzhag la dri zhim po'i spos cung zad
[\[109b.3\]]dang bsres pa la gong ma ltar nam mkha'i dkyil 'khor dgug cing so sor thim par byas nas badzra tsi tra sa ma ya hUM zhes brjod do/_/de nas 'bar ba'i lta bas tshon rtsi la bltas la/_gang zhig sangs rgyas bden pa rnams/_/sems can don la chags pa'o/_/rjes
[\[109b.4\]]su chags pa'i bden pa des/_/tshon rtsi rnams ni 'bar gyur cig_/ces brjod pas 'od 'bar bar bsams te yang dag par mchod nas/_rdo rje shugs kyis thig nam mkha' la bteg nas/_chos kyi dbyings kyi dag pa 'di ni zhes bya ba la sogs pa'i
[\[109b.5\]]mos pas nang du zhugs te/_g.yon pa'i khu tshur gyis dbang ldan gyi mtshams nas phyi rol nas dang po dkar po ser po dmar po ljang gu mthing ga rnams ya phubs kyi tshad du bris nas ci bde bar bri bar bya zhes so/_/de bzhin du rdo rje dril bu dang ldan par byung ba'i sngags
[\[109b.6\]]kyis phyogs kyi tshon dang rdo rje rtse mo dang phyag mtshan rnams kyang gdab par bya'o zhes so/_/thun mong ma yin pa'i gsang ba'i byang chub thob pa'i thabs dam pa yin zhes so/_/da ni sngar bshad pa'i gtor ma phul la rnal 'byor gzhan gyi nang du zhugs la lhag chad
[\[109b.7\]]kyi skyon bsal ba gsungs pa/_sngags rnams zhes pa la sogs pa'o/_/sngags thams cad ni de bzhin gshegs pa thams cad do/_/de gang la yang rdo rje hUM ni zhes te hUM gi sgras lha chen po rnams 'gyel bar mdzad pa ste/_khams gsum rnam par rgyal ba'o/_/
[\[110a\]]
[\[110a.1\]]de yang mi bskyod pa lta bu g.yas na rdo rje dang lcags kyu/_g.yon na ral gri dang zhags pa/_dang po gnyis kyis rang gi lha mo la 'khyud pa/_ze'u ka sngon po dang smad g.yogs dmar po dang /_stod g.yogs ser po dang ldan pa rgyan thams cad kyis brgyan par byas
[\[110a.2\]]nas nang du zhugs te/_dkyil 'khor la bskor ba gsum byas nas shar phyogs kyi sgor phyag 'tshal te me tog gi phreng ba sngon po gtor te/_phyir blangs te bdag gi spyi bor bcings par bsams pas/_thams cad dga' bar 'gyur ro/_/da ni dngos grub chen po la
[\[110a.3\]]gtogs pa zhi ba'i sgrub pa la/_sangs rgyas gzigs par bya ba'i cho ga gsungs pa/_sku dang zhes pa la sogs pa'o/_/sku gsung thugs kyi dam tshig mchog_/ces pa ni rdo rje gsum gyi las mdzad pa gnod mdzes rgyal po ste de gnas lnga dag tu bsgom par bya/_/
[\[110a.4\]]zhes pa ni sangs rgyas lnga'i dbu rgyan la bsgom pa zhes so/_/yang na sku gsung thugs kyi dam tshig ni de'i rang bzhin te rdo rje sems dpa'o/_/de sangs rgyas re re'i gnas lnga dag tu bsgom par bya zhes te/_mgo bo dang /_lkog ma dang /_snying ga dang /_lte ba dang /_gsang
[\[110a.5\]]bar bsgom par bya zhes pas byin gyis rlob ces sbyar ro/_/rdo rje mi phyed gsum las skyes pa ni sangs rgyas thams cad do/_/rdo rje sems dpa' blo ldan pas/_/zhes pa ni rnal 'byor pa la'o/_/sangs rgyas rnams 'jigs shing skrag nas byin byis rlob ces so/_/da
[\[110a.6\]]ni bum pa sta gon du gnas pa'i cho ga gsungs pa/_rdo rje bum pa zhes pa la sogs pa'o/_/rdo rje ni de bzhin gshegs pa la sogs pa'o/_/de'i bum pa ni des bdag po byas pa'o/_/de yang /_sngags rgyud bdag por shes par bya/_/zhes te/_so so'i sngags
[\[110a.7\]]kyis byin gyis rlob pa kha rgyan la sogs pa 'brel ba/_lha so so'i mtshan mas bdag po byas pa'i bum pa rnams zhes so/_/rdo rje sems dpa'i ting 'dzin gnas/_/zhes pa ni rnam par mos pa'i ting nge 'dzin no/_/'ching zhing 'gugs pas na/_zhags pa lcags
[\[110b\]]
[\[110b.1\]]kyu rdo rje bsnams/_/zhes pa ni ye shes 'khor lo dang gnyis su med par bya ba ste/_ting nge 'dzin brtan pa'i blos brtag par bya'o zhes so/_/de yang stegs bu la maN+Dal bdud rtsi lngas byugs pa la/_me tog sil ma bkram nas der dam tshig gi 'khor lo bskyed nas
[\[110b.2\]]gzhan dang gnyis su med par byas nas mchod pa la sogs pa byas nas gsol ba lan gsum du gdab par bya'o/_/de nas mchod pa'i bum pa lha'i grangs dang mthun par byas la/_rnam par rgyal ba'i bum pa la bdag po'i sngags bzla zhing de bzhin du bsang byed kyi bum pa la
[\[110b.3\]]bdud rtsi 'khyil pa'i sngags bzlas par bya'o/_/de rnams spos bsreg_/sbyar ba'i dri zhim po'i chu dang 'bru dang /_sman dang rin po che lnga dang ldan par byas nas mgul par ras kyis yang dag par dkris te/_a mra la sogs pa'i yal ga dang ldan pa me tog gi phreng bas
[\[110b.4\]]bcings pa'i rdo rje dbang bskur ba'i bum pa'i khar bzhag la/_gzhan du ku sha'i bam po gzhag par bya'o/_/de nas de las gyur pa'i gser gyi bum pa la/_hrIHlas gyur pa'i pad+ma'i steng du ma dang /_a las gyur pa'i nyi ma dang zla ba'i gdan la byang chub sems las sa bon/_
[\[110b.5\]]de las mtshan ma/_de las lha mo'i sku bsams nas/_dkyil 'khor gzhan dang gnyis su med par byas nas/_mchod pa la sogs pas mnyes par byas nas thun gsum du gtor ma yang phul nas gong ma ltar gsol ba gdab par bya'o zhes so/_/lhag chad kyi skyon bsal
[\[110b.6\]]ba'i rnal 'byor pas sbyin sreg gis mnyes par bya ba'i cho ga gsungs pa/_dngos grub ces pa la sogs pa'o/_/dngos grub kun gyi 'bras 'dod pas/_/zhes pa ni lha tshim pa ste ster bar gyur pa'i phyir sngags zhes pa ni sbyin sreg bya'o zhes so/_/ji lta bu'i sbyin sreg bya zhe na/_
[\[110b.7\]]bshang gci 'bru mar sha la sogs/_/zhes te 'bru mar ni kho na'o/_/gzhan rnams ni bsreg bya ji snyed pa ni sbyin sreg tu ni dbul bya zhes so/_/rdo rje mi phyed gsum dag la/_/zhes pa ni dkyil 'khor pa rnams la'o/_/rdo rje gsang ba'i sbyin sreg dbul/_/zhes te lha mo
[\[111a\]]
[\[111a.1\]]bcu la sogs pa'i mchod pa yang dbul bar dgongs pa'o/_/dbus su lha yi gzugs bsams te/_/zhes pa ni ji skad du bshad pa'i thab tu me lha la dgang blugs phul nas de'i snying gar rang gi lha'i 'khor lo bsam pa la sogs pa byas te/_de nas
[\[111a.2\]]de'i zhal du sreg blugs dbab par bya zhes so/_/dbang po gnyis ni lha'i dbang po dang dkyil 'khor pa rnams te 'da' bar mi bya bas na dam tshig go/_/des sbyin sreg brgya rtsa brgyad la sogs pa bya'o zhes so/_/sbyin sreg cho ga mdor bsdus nas bdag gis bshad par bya ste/_
[\[111a.3\]]ji skad du/_me tog sa dri tshon rtsi sogs/_/kha dog dkar gzung zhi ba la/_/hom khung zlum po khru gang la/_/kha zheng 'og tu khru phyed zabs/_/bcu drug sor tshad pad+mar gnas/_/de dbus rdo rje sor brgyad pa/_/rtse lnga shar du mgo gtad bri/_/de bzhin sa stengs sor
[\[111a.4\]]bzhi pa/_/kha khyer mtho dman hom khung dbyibs/_/rtse gsum rdo rje rnams kyis ni/_/mtshams su gnas par bri bar bya/_/hom khung gci ba sa gnyis kyis/_/dri zhim chu yis de bzhin byug_/dri zhim me tog la sogs pas/_/dus mtshams gsum
[\[111a.5\]]du mchod par bya/_/rgyas pa hom khung ser po ste/_/snga ma'i tshad las nyis ltab gzung /_/zur brgyad rin chen lta bu'am/_/yang na gru bzhi pa ru bya/_/rtsibs brgyad 'khor lo lte bar gnas/_/rin chen rdo rje sor drug pa/_/hom khung dbus su de bzhag nas/_/
[\[111a.6\]]nyis ltab tshad du sa stengs ni/_/ma lus par ni rin chen bskor/_/me tog sna tshogs la sogs mchod/_/sa dang bdud rtsi dri zhim gyis/_/hom khung sa ni byug par bya/_/mngon spyod hom khung nag po ste/_/sa skams rtsub mo 'gas pa'i sa/_/hom khung kha ni ma bkag
[\[111a.7\]]pa/_/sor mo nyi shu gru gsum pa/_/khro bo sor tshad 'og tu bcu/_/sor brgyad rtse gsum dbus su gnas/_/sngon bzhin sa stengs kha phyir blta/_/tshad du sor gsum dur thal dang /_/bong bu rnga mo sogs lci ba/_/sa dang bsres la byug par bya/_/dri mi zhim
[\[111b\]]
[\[111b.1\]]pa'i me tog gam/_/yang na dmar po rnams kyis ni/_/'bru shun la sogs gtor byas la/_/'od zer shin tu drag por 'bar/_/gzi chen la sogs mar me bzhin/_/b+ha ga lta bur kha dog dmar/_/hom khung zla ba phyed pa 'dra/_/rdo rje pad+ma dang bcas dbus/_/
[\[111b.2\]]gzhan kun zhi ba lta bur bya/_/dbang la dri zhim sa ni byug_/dgug pa la yang de bzhin no/_/hom khung rdo rje rtse gcig ltar/_/rdo rje lcags kyu lta bur 'dir/_/phyi ma rnams ni zhi ba bzhin/_/las kun byed pa zhi ba bzhin/_/pad+ma kha bye lta bu ni/_/phyogs
[\[111b.3\]]su rdo rje phyi rol mtshan/_/cho ga bzhin du kha khyer ni/_/nang du rdo rje phreng bas brgyan/_/phyag mtshan bzhi nang ring thung mtho/_/sor brgyad dang ni sor gcig pa/_/rang gi phyag mtshan ldan pa'o/_/dgug pa mngon spyod rgyas pa rnams/_/nub phyogs byang phyogs
[\[111b.4\]]lho rnams kyis/_/shar phyogs zhi ba dbang gnyis la/_/'khor lo gzhal yas khang du ni/_/za ba spos ni tshon rtsis kyang /_/zhi ba dgongs dus rengs pa la/_/nang par rgyas pa dgongs ka'o/_/dgug pa nyin phyed mngon spyod ni/_/dbang gi nam phyed 'dod
[\[111b.5\]]pa yin/_/thab dang phyogs dang dus bstan pa'o/_/pa lA sha dang a shwa dang /_u dum+Wa ra dang kasma ri/_/a mra dang ni ka dam+pa/_/sa mi dang ni pa la kha/_/n+ya gro d+ha ni de bzhin du/_/'om bu shing rlon lo ma gnyis/_/lo ma mnyam po rtse gcig pa/_/
[\[111b.6\]]bdud rtsi dri zhim chus gtor nas/_/mar 'os 'bras kyis mgo mjug bsku/_/sbom phra mthe chung tshad tsam la/_/mnyam par bcad la sor bcu gnyis/_/mchog tu gyur pa'i yam shing ngo /_/nyams pa lci ba phra ba yo/_/ring ba thung ba lo ma lhag_/'bu yis zos
[\[111b.7\]]pa dang ldan pa/_/shul med chag pa khung bu can/_/rtse gnyis thob pa spang bar bya/_/sreg rdzas gzhan yang 'di lta ste/_/ku sha 'bru mar dri zhim byug_/'bras chan dkar po 'o ma nas/_/'bru mar zho dang pri yang ku/_/tsan+dan dUr ba yi ni rdzas/_/dri zhim
[\[112a\]]
[\[112a.1\]]sbrang rtsi thug pa dang /_/a mra'i lo ma de bzhin du/_/me tog la sogs rnyed pa bzhin/_/sngon du gsungs pa rnams kyi dkyil/_/yam shing de bzhin lag pas bzung /_/'o ma zho mar de bzhin gtor/_/mngar gsum bcug pa yang dag zas/_/zho dang
[\[112a.2\]]sbrang rtsi mar dang bcas/_/'bras bu na bza' nag po til/_/me tog rgyab tu dUr ba dang /_/dkar po 'bras dang zho zan dang /_/pad+ma nA ga ge sar dang /_kar+Ni kar dang 'bru rnams so/_/dur thal shing dang kha ba dang /_/de bzhin tsha ba tsher ma can/_/yam shing stsal ba
[\[112a.3\]]rtsa ba'i phyogs/_/tshad ni sor ni bcu tham pa/_/'bru mar khrag dug rnams kyis bsku/_/mgo mjug rtse mo rnon por bya/_/bya rog sgro sogs ro skra gtubs/_/dri chen dri chu tsher ma rnams/_/bong bu rnga mo sogs ril ma/_/rus phye nim pa'i lo ma sogs/_/rnyed
[\[112a.4\]]bzhin mtshan ma byas pa'am/_/mtshon cha rnon pos bcad nas su/_/g.yon pa'i mthe'u chung tsam nas bsreg_/dur khrod la sogs mi sdug pa/_/skyon med yon tan bzhi pa la'o/_/lo ma dang ldan sor lnga pa/_/tsam pa ka dang pri yang ku/_/nA ga ge sar
[\[112a.5\]]ku na ga_/ge sar dang ni la ka tsa/_/a sho ka dang shal shing rnams/_/de bzhin nags tshal las byung rnams/_/me tog 'bras bu ma nyams kun/_/yam shing dbang du bya ba la/_/tsher ma dgug pa'i phrin las la/_/de nyid lcags kyu lta bu ni/_/sgrub po rlung
[\[112a.6\]]phyogs kha blta'o/_/phyogs mtshams su ni brjod pa rnams/_/yid 'ong dri zhim gtor byas kun/_/br-ing kang ka dang arga dang /_/bar ti ra dang kha ti ra/_/a pa marga lhag ma rnams/_/zhi bar gsungs so ka dam pas/_/gzhan ma ji ltar bzung ba
[\[112a.7\]]bzhin/_/yang na yam shing zhi ba ltar/_/gzhan la thun mong cho ga'o/_/sreg rdzas rnams ni bstan pa'o/_/ba lang lci ba nags tshal gyi/_/hom khung tshad las ma thal bar/_/'bus ma zos shing mchod sbyin gyi/_/bud shing zhi ba'i phrin las la/_/rgyas
[\[112b\]]
[\[112b.1\]]pa la ni 'bras bur bcas/_/'di ni sngon du gsungs pa nyid/_/gzhan na nags tshal lci ba dngos/_/tsha ba tsher ma kha ba rnams/_/bud shing 'di ni mngon spyod la/_/dri mi zhim pa bro ba'i shing /_/dur shing rnga mo la sogs pa'i/_/lci ba skam po rnyed pa bzhin/_/dbang la
[\[112b.2\]]nim pa skyur po shing /_/gzhan yang me tog dang bcas pa/_/tsher ma yin gzung dgug pa la/_/rang rang phrin las ji lta bzhin/_/bud shing rab tu bstan pa'o/_/mgar thab las byung mchod sbyin ni/_/sbyin sreg me yang 'dod pa'o/_/rgyas pa la ni dge 'dun
[\[112b.3\]]gyi/_/g.yos khang nor bu las byung ba/_/yang na ri shor chen po'i me/_/rgyal po rgyal 'dra khab byung ba/_/drag po las la gzhan ma bshad/_/mi rus dur thal rdo ba dang /_/shan pa'i khyim las byung ba'i me/_/smad 'tshong ma dang rje'u rigs/_/khyim
[\[112b.4\]]byung me ni dbang byas la/_/lam du zhugs pa'i 'gron po yi/_/me ni dgug pa'i phrin las la/_/gar mkhan me ni de bzhin du/_/phrin las thams cad rang rang bzhin/_/me ni blang ba bstan pa'o/_/gser dang zangs ma'i snod chen bya/_/nim pa la sogs mchod
[\[112b.5\]]sbyin shing /_/tshad du phyin min mtheb sor gyi/_/nyi shu rtsa bzhi'i tshad du bya/_/de yi rdo rje la sogs bcas/_/lag tu gzung byas de yi steng /_/gru bzhi sor bzhir gyur pa la/_/nang du sor gnyis rdo rjes bskor/_/de steng rtse gsum rdo rje nang /_/sor
[\[112b.6\]]bzhi pad+ma'i 'dab ma ltar/_/sor gcig tshad du ma phyin pa'i/_/mar 'dzag bu ga dang ldan pa/_/rin chen rdo rje yu ba'i 'og_/sor drug gis ni mtshan par bya/_/khru gang tshad du 'dzag pa ni/_/'og tu rdo rje rin chen bya/_/sor gnyis kha khyer steng du ni/_/pad+ma
[\[112b.7\]]'dab ma'i dbyibs su bya/_/sor gcig rdo rje rtse lnga pa/_/dbus su bkod nas gzhag pa'o/_/sor mo lnga ni sbyor ba las/_/yang na gang bar bsreg par gsungs/_/de bzhin gzhan ma sor gsum bsdus/_/snod chen 'dzag pa zhes bya'o/_/blugs
[\[113a\]]
[\[113a.1\]]gzar dgang gzar bstan pa'o/_/khrus dang gtsang sbra byas nas su/_/lus la dri zhim gyis byugs la/_/snying rje byams dang ldan pa yis/_/gos dang me tog la sogs brgyan/_/brtan po smra bcad dang ldan pa/_/'jam po 'bol po
[\[113a.2\]]gdan chen la/_/pad+ma'i skyil krung la gnas la/_/tshes gcig dkar po nas brtsams nas/_/shar du lta bas zhi ba'i sems/_/zhi ba'i sbyin sreg byed pa'o/_/'di bzhin dga' ba'i sems kyis ni/_/kha dog sna tshogs gos dang ldan/_/bzang po'i gdan la gnas
[\[113a.3\]]pa'o/_/yang na mi rje sgeg pa'i tshul/_/zho dang zas dang dkar zos nas/_/shin tu bde ba dang ldan pas/_/nya yi dus su gshegs nas su/_/sna tshogs brgyan pas sbyin sreg bya/_/mig bgrad khrag chus brlan pa'i gos/_/srab pa'i gdan dang mtshan ma'i
[\[113a.4\]]brang /_/der gnas yang na tsog tsog 'dug_/yang na de nyid stan med pa/_/rkang pas rkang pa mnan byas la/_/sos ni so ni 'cha' ba'i tshul/_/khro gnyer dang ldan gdong pa ni/_/khros de drag po'i phrin las la/_/nag po nyi ma re re la/_/khro bo'i skyil krung
[\[113a.5\]]dang bcas pa/_/gang tshe de yi dus su ni/_/khro bo'i rnal 'byor kho nas so/_/mthon po bde ba'i stan la ni/_/rdo rje skyil krung chags sems ldan/_/dbang du bya ba'i phrin las la/_/dgug pa la yang de bzhin du/_/'di nyid du ni gdong steng du/_/byang
[\[113a.6\]]phyogs la sogs kha bltas la/_/phrin las sna tshogs nyid la yang /_/ji ltar go rims bzhin du'o/_/dbang ldan mtshams la kha bltas la/_/de bzhin rdo rje skyil krung can/_/rengs byed rmongs byed gnyis la ni/_/ba sha tha mar sngags kyis ni/_/hom khung khru
[\[113a.7\]]bzhi dkar dang ser/_/rgyan gyis brgyan par byas pa can/_/cho ga rgyas pa bzhin du gnas/_/me mtshams kha bltas gar byed la/_/rnga mo la sogs ril mas byug_/khyad par ni bri dkar nag brgyan/_/yam shing bya rog sgro la sogs/_/'dus te
[\[113b\]]
[\[113b.1\]]bar bcug dang ldan pa/_/bden bral mtshams blta 'khon byed la/_/'bru mar tsha dug sogs pas bre/_/phyin ci lag pa'i rkang pas ni/_/ser nag rgyan gyis brgyan par bya/_/sgrub pa po yi bstan pa'o/_/gser dngul rdo ba zangs ma dang /_/shing dang
[\[113b.2\]]kham phor sol ba'i snod/_/brdung ngam lo mar bcas pa'i snod/_/snod ni bsang gtor la sogs pa'i/_/'o ma nas dang spos ldan chu/_/me tog dang bcas zhi ba la/_/zho til rgyas par ldan chu la/_/de nas zur gsum drag po la/_/khrag bcas chu'am
[\[113b.3\]]dUr ba bri/_/snod la mi 'am bong bu'i chu/_/me tog dri zhim dbang sogs la/_/me tog zhim til ku sha dang /_/'o thug dang bcas las kun la/_/bzlas pa khros pa'i sngags kyis ni/_/yig gsum gyis kyang bar bcug la/_/yi dam lha yi sngags
[\[113b.4\]]kyis bsam/_/bsang gtor snod ni 'dod pa'o/_/g.yon du zhi ba'i phrin las la/_/bud shing la sogs g.yas su 'gyur/_/phyin ci log par drag po la/_/dgug pa la yang de bzhin gsungs/_/bsang gtor la sogs snod bstan pa'o/_/gzhan na srung ba
[\[113b.5\]]dang ldan pa/_/de nas snod du yig gsum gyis/_/hom khung shing las sbyar byas me/_/bcug nas chu gtor de bzhin du/_/bsil yab kyis g.yab 'bar bar bya'o/_/oM badzra dz+wa la dz+wa la hUM brjod bya/_/rtswa skam pa yi lci ba yis/_/yang na phye mas 'bar
[\[113b.6\]]bar bya/_/rigs byas bzlas brjod gsum gyis ni/_/phyugs mar gyis ni de nas me/_/oM badzra satwa a brjod bya/_/ma dag ring ni thung ba min/_/nyag ma gnyis ni sbyin par bya/_/kha phyir bltas nas de nas ni/_/kha sogs lho ru byas nas su/_/ku sha rtse
[\[113b.7\]]mo shar bstan dgab/_/yi dam lha yi sa bon gyis/_/hom khung rdzogs te lha yi bdag_/thob byung snying po zur gsum pa/_/sa bon ri byung pad+mar gnas/_/gun+d+he skyabs sbyin dbyug pa phreng /_/phyag na 'dzin pa 'di na me/_/las kyi rjes mthun rnam
[\[114a\]]
[\[114a.1\]]par shes/_/'bar ba'i gdan la phyal ba che/_/ye shes sems dpa' nam mkha' la/_/mthong byas sngags kyi bsnyen pa byas/_/oM e h+ye hi ma hA b+hU ta de ba r-i Shi di dza satwa ma/_gr-i hi twa yu b+haM ma hA rasmi asmin san+ni hi to b+ha ba zhes bya/_bsnyen pa'i sngags so/_/
[\[114a.2\]]bskul ba'i sngags bzlas 'gugs pa la/_/'bar ba de nyid gsum dag gis/_/cho ga bzhin drangs hom khung gi_/nye bar ku sha'i steng du gzhag_/bsang gtor nye reg ar+g+ha dang /_/zhabs bsil phul nas rab tu mchod/_/bsang gtor ku sha'i bam pos
[\[114a.3\]]ni/_/sngags bzlas kun byed chu yis ni/_/mdzub mo mthe bong mnan nas su/_/g.yas pa'i phyag na nye reg gzung /_/rdo rje snyim pa kha phye bas/_/ar+g+ha'i phyag rgya snod du sbyin/_/oM ag+na ye di byA di byA bi shA bi sha ma hA shrI ye ha bya ka bya ba ha nA ya ar+g+haM pra tIts+tsha swA hA/_bsang
[\[114a.4\]]gtor gyi sngags so/_/ar+g+ha'i snod nas me tog chu/_/'greng tshul g.yas pa'i khu tshur gyi/_/mtheb mdzub gnyis kyis bzung nas su/_/sor mo thams cad rim pa bzhin/_/bskor ba lta bu'i tshul du ni/_/sngags brjod pas ni gtang bar bya/_/
[\[114a.5\]]oM ag+ne ye di byA di byA bi shA bi shA ma hA shrI ye ha bya ka bya ba ha nA ya pra ba ra sat+ka ra pra tIts+tsha swA hA/_/zhabs bsil gyi sngags so/_/oM ag+na ye de byA di byA bi shA bi sha ma hA shrI ye ha bya ka bya ba ha nA ya puSh+pe pra tIts+tsha swA hA/_/spos sogs dag kyang de bzhin no/_/_
[\[114a.6\]]sngags brjod pas ni dbul bar bya/_/bkug nas bcings te thim nas su/_/dbang du byas nas go rims bzhin/_/oM ag+na ye de byA di byA bi shA bi sha mahA shrI ye ha bya ka bya ba ha nA ya swA hA/_/cho ga kho na thim pa'i sngags/_/de dag byas te rnam par
[\[114a.7\]]smin/_/de la sogs pa mos pas so/_/bsang gtor sogs kyis kyang mchod nas/_/snod chen sogs khar yi dam lha/_/sa bon 'od zer dang bcas dgod/_/yang na lhun gyis grub pa yi/_/lha yi dam pa'i zhal du'o/_/pus mo'i bar du
[\[114b\]]
[\[114b.1\]]lag pas ni/_/sbyin sreg zhi ba la sogs kyi/_/phyi lag gnyis kyis drag po'i las/_/g.yon pa'i lag pas bsdigs pa'i tshul/_/rgyas pa zhi ba dbang dgug pa/_/'khon byed gar byed mngon spyod la/_/oM swA hA ho dza hUM hUM phaT tha mar kha gdangs/_bkra mi shis dang
[\[114b.2\]]drag po la/_/rim bzhin yang dag sbyin sreg bya/_/oM na maH sa man+ta bud+d+hA nAM/_ag+na ye swA hA mar gyis bkang ba'i sreg pa'i sngags/_oM ag+ni ye swA hA/_dpal be'u rnga yab rgyal mtshan dang /_/gdugs dang pad+ma dril bu'i dbyibs/_/rtse gsum dang ni
[\[114b.3\]]ral gri nya/_/in+d+ra mgo bo bkra shis 'dra/_/rdo rje dung sogs bkra shis pa/_/mar gyis dgang sreg 'dzag pa'i dbyibs/_/me lce de 'dra bkra shis me/_/dkar po brgya byin gzhu dang mnyam/_/g.yas su bskor ba shin tu snum/_/gser gyi dngas ma lta bu'i
[\[114b.4\]]mdog_/pad+ma rA ga bai DUr+ya/_/dngul 'dra 'od dang nye ba'i 'od/_/dri ma med bzhin du ba med/_/dri zhim bro ba de bzhin du/_/pi wang rdza rnga'i sgra grag mchog_/zhi ba la sogs rang rang mdog_/rtse gcig mchog tu gyur pa gsungs/_/rtse gnyis 'bring po rtse gsum
[\[114b.5\]]pa/_/tha ma yin no sprin dkar 'dra/_/dud pa mang ba bkra mi shis/_/lce chad me 'bar spyod pa dman/_/ba lang 'dra bas mi snum gnag_/ba lang mgo 'dra rtse gsum pa/_/rtsub mo sgra grag me stag 'bar/_/ro sha nyams pa'i dri bro can/_/bar mi
[\[114b.6\]]shis mtshan byung gyur na/_/gtor te bsrungs nas 'khyil bas bsal/_/yang ni lan bdun gtor nas su/_/las kun byed pa'i sngags kyis ni/_/lan gsum bdun gcig gang bar bsreg_/yang ni ji ltar rnyed pa ltar/_/phyag tu nye reg sbyin
[\[114b.7\]]par bya/_/yam shing la sogs 'od zer la/_/dbu la me tog me lce phreng /_/spos dang zhabs bsil zhabs su ni/_/me mar mdun du snod du'am/_/thugs kar ar+g+ha dri zhim mo/_/oM sar+b+ba pA pa ta pa tro ya sar+b+ba pA pa da ha na swAhA/_til gyi'o/_/oM badzra
[\[115a\]]
[\[115a.1\]]A yu She swAhA/_rtswa dUr ba'i'o/_/oM badzra puSh+Ta ye swAhA/_'bras ma nyams pa'i'o/_/oM badzra saM ba de swAhA/_/zho dang 'bras chan gyi'o/_/oM a pra ti badzrA ya swAhA/_rtswa ku sha'i'o/_/bsang gtor nye reg byas nas su/_/'bar ba snang
[\[115a.2\]]ngo gnyis dag tu/_/me yi hom khung gcig gis ni/_/me lha'i sngags kyis kho na'o/_/gtor nas sreg rdzas thams cad la/_/phrin las rjes su mthun pa bzhin/_/de dbus lha ni snga ma ltar/_/dgug pa drang ba la sogs pa/_/bsang gtor nye reg ar+g+ha
[\[115a.3\]]sogs/_/mchod bstod bzhugs su gsol ba la/_/dang po dgug sogs dbang bskur mthar/_/ar+g+ha nye reg bsang gtor dang /_/byas te sa bon gyis ljags mtshan/_/sngon bzhin tshim byas sngags sogs kyis/_/til ma nyams las zhi ba rgyas/_/sna
[\[115a.4\]]tshogs las ni dUr ba las/_/rdo rje chos kyis rtag tu bya/_/tha mar swA hAs tshe ring ba/_/don yod grub la ku shas bsrung /_/rnyed bzhin de nas nyi shu gcig_/de dag bar gyis 'bar bar byed/_/rigs ni sngags kyis de bzhin du/_/de bzhin gang bar
[\[115a.5\]]bsreg pa la/_/ar+g+ha bsang gtor nye reg bstod/_/mchod cing gsol btab bzod par gsol/_/gshegs su gsol nas me lha bsnyen/_/bsang gtor nye reg byas nas su/_/lhag ma rdzogs par bsreg par bya/_/nye reg bsang gtor mchod rnams kyi/_/
[\[115a.6\]]ar+g+ha phul nas phan don du/_/gsol ba btab nas gshegs su gsol/_/de ltar yang cho ga rgyas par ni gzhan du shes par bya'o/_/de bas na cho ga 'di ni sangs rgyas thams cad kyi 'da' bar mi bya bas na/_/dam tshig shin tu 'da' dka' ba'o/_/
[\[115a.7\]]zhes so/_/slob ma gzung ba'i cho ga gsungs pa/_rnam par snang mdzad ces pa la sogs pa'o/_/rnam par snang mdzad sbyor ba yis/_/zhes pa ni phyis 'gyur ba'i tshul du brten pas de skad do/_/rdo rje gsum las byung zhes pa ni des byin gyis brlabs
[\[115b\]]
[\[115b.1\]]pa'o/_/de nyid gsungs pa/_AHni lus ngag sems las bsam/_/zhes te mgrin par AH las gyur pa'i pad+ma'i lte ba la de bsams la ngag byin gyis brlab par bya'o zhes so/_/rdo rjes gzung bar bya zhes pa ni de byin gyis brlabs pa'o/_/sgo gnyis
[\[115b.2\]]gang gis byin gyis brlab ce na/_rgyal chen zhes pa la sogs pa'o/_/rdo rje sems dpa' ni de'i sa bon te snying la hUM las gyur pa'i rdo rje'i lte ba la hUM bsam pa'o/_/de bzhin du rnam par snang mdzad dag ces pa ni oM las byung ba'i 'khor lo'i lte bar oM spyi bor bsam
[\[115b.3\]]pa'o/_/de rnams kyis slob ma sku la sogs pas byin gyis brlab pa ni rab tu gsol zhes pas so/_/de yang bum pa sta gon la gnas pa'i de ma thag tu/_slob ma snod du rung bas bzung nas 'khor lo'i khang par gnas pa la/_sbyang ba byas pa'i slob mas
[\[115b.4\]]ston chen khyed la bdag dga'o/_/zhes pa la sogs pas gsol ba btab ste/_bla mas kyang bu tshur shog cig ces pa la sogs pa lan stsal nas sdig pa bshags pa la sogs pa byang chub tu sems bskyed nas bdud rtsi 'khyil pa'i sngags kyis bsrungs pa'i
[\[115b.5\]]slob ma gong ma ltar rdo rje gsum gyi byin gyis brlab par bya'o/_/de nas bdud rtsi 'khyil pa'i sngags kyi bzlas pa'i dri chus bsku ba dang /_me tog la sogs pa'i rdzas sbyin pa dang /_so shing sbyin pa dang /_ku sha sbyin pa dang /_skud pas srung ba dang /_nye reg sbyin pa byas
[\[115b.6\]]nas/_phyir mi ldog dbang dkyil 'khor la/_/zhes pa la sogs pas slob mas gsol ba btab pa la/_/bla mas sangs rgyas zhes pa la sogs pa thun mong gi sdom pa byin la/_des kyang ji ltar theg pa gsum zhes pa la sogs pas sdom pa blang
[\[115b.7\]]bar bya'o/_/de nas/_kun mkhyen gang dus 'jig rten na/_/zhes pa la sogs pas spro ba bskyed cing bden pa'i chos bshad nas nyal du bcug la bdag nyid 'khor lo dbye ba'i cho ga la sogs pa'i dbye ba ni man ngag go/_/da ni slob ma dkyil 'khor du gzhug
[\[116a\]]
[\[116a.1\]]pa'i cho ga gsungs pa/_de la 'di ni zhes pa la sogs pa'o/_/dkyil 'khor chen po ni ri mo'i dkyil 'khor ro/_/de ltar 'jug par bya ba'i rdo rje'i tshig ste yi ge lnga'o/_/dam tshig thams cad kyi zhes bya ba ni dam tshig dang ldan pa'i
[\[116a.2\]]sngags pa 'jug pa'i sku dang gsung dang thugs rdo rje'i snying po zhes so/_/de yang 'og nas 'byung ba'i sbyor ba dang ldan pa'i slob ma la mos pa dris nas des kyang lan btab ste/_gdong g.yogs nas dkyil 'khor dang bla ma mchod nas/_/de'i snying gar rdo rje bsams
[\[116a.3\]]nas/_/byang chub tu sems bskyed cing 'khor lo bskul lo/_/de nas gshin rje mthar byed la sogs pa'i sngags dang /_yi ge lngas dkyil 'khor du bcug ste/_rdo rje chen po ni rdo rje bskyed la dam bsgrags pa ste/_gong ma ltar dbab pa'i cho ga byas la/_me tog
[\[116a.4\]]gtor ba la sogs pa bya'o zhes so/_/da ni slob ma rnams la dbang bskur ba'i cho ga gsungs pa/_de la 'di ni zhes pa la sogs pa'o/_/rdo rje chen po ni rdo rje rgyal po phyir mi ldog pa'o/_/de dbang bskur ba'i thabs kyi ye shes te thun mong ma yin pas na gsang ba'o/_/
[\[116a.5\]]de'i don ni 'di lta ste dkyil 'khor bstan pa'i slob mas dgos pa gsum dang bcas pa'i lus phul nas/_de la bum pa rnams kyi chu gcig tu byas pa las byung ba mi bskyod pa gnas gyur pa'i chus spyi bor blugs par byas pas me long lta bur rgyas pa'o/_/rin chen 'byung ldan
[\[116a.6\]]las byung ba'i dbu rgyan cod pan gyis mtshan pas dbang bskur bas mnyam pa nyid rgyas pa'o/_/snang ba mtha' yas las gyur pa'i rdo rje byin te snying gar bzung bas so sor kun du rtog pa rgyas pa'o/_/don yod grub pa las gyur pa'i dril bu g.yon du byin pas rdo rje
[\[116a.7\]]'khyud pas bya ba nan tan rgyas pa'o/_/rnam par snang mdzad bstims nas spyi bor ming gi dbang bskur bas chos kyi dbyings kyi ye shes rgyas pa'o/_/de nas hUM las gyur pa'i rdo rje lag tu gtad pa lan gsum gsor nas de nyid sbyin no/_/de bzhin du AHlas
[\[116b\]]
[\[116b.1\]]byung ba'i dril bu g.yon du byin pas phyogs brgyad du dkrol nas de nyid sbyin no/_/de dbyings phyug mas 'khyud par bsams nas/_dam tshig dang sdom pas phyag rgya de nyid sbyin no/_/slob ma de kho na gnas pas yon phul nas phyir mi ldog pa dbang la sogs pas gsol ba
[\[116b.2\]]btab pa la/_/bla mas kyang phas pham 'di ni zhes pa la sogs pas thun mong ma yin pa'i sdom pa byin nas/_'jug pa'i sgor kha dog gcig pa'i dkyil 'khor sa bon gyis mtshan pa la/_dbang stegs kyi khri seng ges mtshan pa la bzhag nas steng du gdugs bteg
[\[116b.3\]]par byas nas/_de'i 'og nas 'byung ba'i tshigs su bcad pas gsol ba gdab par bya'o/_/de nas ting nge 'dzin gsum dang ldan par byas nas/_bla ma'i lus kyi dkyil 'khor las sangs rgyas kun gyis ji skad du bshad pa'i bum pa gang ba bsnams pas
[\[116b.4\]]nam mkha'i khams yongs su gang bar rab tu bsgom mo/_/de rnams kyis gzhan yang /_rdo rje rig pa 'dzin pa yis/_/zhes te/_gzhan las 'ongs pa de lta bus kyang sil snyan dang pheg rdob pa dang /_rnga brdungs pa dang dril bu dkrol ba dang /_spos la sogs
[\[116b.5\]]sprin dag gis gtams par bsgom mo/_/de rnams nyid rdo rje sku gsum ste/_rdo rje gsum gyi rang bzhin no/_/de nyid bsngags te/_phra zhing mang bas na yungs kar te/_des gdab par bya ba ni mthar 'jug pa'o/_/gang gis mthar 'jug ce na/_de la de
[\[116b.6\]]yi tshe na ni/_/bdag nyid dbang bskur rab tu gsol/_/zhes te/_de rnams kyis rig pa'i dbang la sogs pa rab tu stsol ba ste de'i de ma thag tu'o/_/de bzhin gshegs pa 'ba' zhig ma yin te/_spyan la sogs pas kyang bskur bar gsungs pa/_rdo rje
[\[116b.7\]]sems zhes pa la sogs pa'o/_/rdo rje sems dpa'i ting nge 'dzin/_/zhes pa ni nye bar mtshon pa tsam ste/_ci'i phyir zhe na/_yang na sangs rgyas bsgom par bya/_/zhes te gang yang rung ba'i ting nge 'dzin gyis zhes so/_/bum pa'i dam tshigs la sogs pas
[\[117a\]]
[\[117a.1\]]zhes pa ni spyan ma la sogs pa sgeg pa'i nyams dang ldan pa'i lha mo rnal 'byor pa dag la mkhas pa dag gis phyag na bum pa bzung bas bsgoms nas kyang /_gong ma ltar dpal ldan gser gyi ri bo la sogs pa'i bkra shis brjod pa ltar dbang bskur bya'o zhes
[\[117a.2\]]so/_/da ni slob ma dkyil 'khor du gzhug pa'i ting nge 'dzin gsungs pa/_rdo rje rnam par zhes pa la sogs pa'o/_/de yang de kho na nyid dang bden pa brjod pa'i bla mas sdom pa dang ldan pa'i slob ma rang gi sa bon gyis sbyangs nas/_oM la sogs pa'i rnam par
[\[117a.3\]]snang mdzad dam yang na mi bskyod par bsams la zhes so/_/blo brtan la zhes pa ni sdom pas 'gyur ba med par byas pa'o/_/de nye bar bsgrub pas kyang byin gyis brlabs la/_de'i lus dang ngag dang sems rnams sngags oM la sogs pa shes pas rdo rje gsum gnas
[\[117a.4\]]gsum du dgod par bya'o zhes so/_/de nas gong du gsungs pa'i cho ga thams cad bya ba'o/_/de bzhin gshegs pa dang lha mos dbang bskur ba sbyin pa'i dus su bla ma srung ba ni/_de la 'di ni zhes pa la sogs pa gsungs so/_/sangs rgyas rnams
[\[117a.5\]]ni zhes pa ni brtags pa la sogs pa thams cad kyi'o/_/de'i rdo rje gsang ba gsum las byung ba ni 'og nas byung ba'o/_/ji lta bu zhe na/_khams gsum gyi dbang pos phyag byas pa zhes pa ste/_de nyid rdo rje rgyal po phyir mi ldog pa'i dbang bskur sbyin zhes
[\[117a.6\]]rigs kyi dbye bas brjod pa'o/_/dbang stegs kyi khri la gdugs bteg pa'i slob mas gsol ba 'debs pa'i tshigs bcad gsungs pa/_de la 'di ni zhes pa la sogs pa'o/_/byang chub rdo rje zhes pa ni ston pa sangs rgyas rnams la mchod pa chen po bgyis
[\[117a.7\]]nas bsgral ba ltar/_bdag kyang 'dam rdzab rgal dka' ba las bsgral ba'i phyir ro/_/skyon thams cad dang bral bas nam mkha' lta bu'i rdo rje slob dpon gyi dbang bdag la stsol cig ces pa'o/_/de bzhin gshegs pa dang ldan pa'i lha mo zhugs pa'i de ma
[\[117b\]]
[\[117b.1\]]thag tu ji ltar gyur pa gsungs pa de nas zhes pa la sogs pa'o/_/de nas zhes pa ni ye shes kyi ngo bor gyur pa'i de ma thag go/_/de la dbang bskur ba zhes pa ni sdom pa dang ldan pa'i slob ma de la thugs rab tu dgyes par gyur nas dbang gi 'bras bu stsol bar mdzad
[\[117b.2\]]pa zhes so/_/ji lta bu zhe na/_lha'i gzugs zhes sbyor ba gnas pa'i slob ma'i snying gar de bzhin gshegs pa bzhugs pas ye shes sems dpa'i dkyil 'khor du 'gyur ro/_/de bzhin du spyi bor lha mo la sogs pa bzhugs pas bdag po gzhag par bya zhes
[\[117b.3\]]rigs kyi dbang phyug dbu rgyan du bsgom mo/_/rdo rje slob dpon blo ldan zhes pa ni chu la sogs pas dag par byas te rdo rje slob dpon du gyur pa'i rnal 'byor pa'o/_/dkyil 'khor dag bstan par bya zhes pa ni 'og nas 'byung ba'i rim pas gong du ste/_gzhan du yang shes par
[\[117b.4\]]bya'o/_/sngags kyi yi ge rnams kyang sbyin/_/zhes pa ni de'i 'dod pa'i lha'i sngags dang yi ge dang sbyor bas/_bskyed pa'i rim pa'i ting nge 'dzin rnams bstan par bya'o zhes so/_/de nas mi bskyod pa rin po che'i dbu rgyan du gyur par bsam mo/_/de nas spyi bor
[\[117b.5\]]me tog la sogs pa'i mchod pas mchod nas bsang ba dang bstod pa dang /_bdud rtsi myang ba yang byas nas gdugs dang bcas pa bskor bar byas la phyag byas te khri la bzhag nas/_de ring phan chad bu khyod kyis/_/zhes pa la sogs pa rgyud dang sngags 'dzin pa
[\[117b.6\]]por gnas par byas nas dkyil 'khor gyi de kho na nyid dang /_lha'i de kho na nyid dang /_slob dpon gyi las bstan par bya'o/_/de nas bdag de bzhin gshegs pa'i tshul gyis spyi bo nas lung bstan to/_/yang dam tshig gsum byin nas dam mchog gsang chen
[\[117b.7\]]zhes pa la sogs pas dbugs dbyung ngo /_/de nas ji lta zhes pa la sogs pas bka' lung gnang ba'i dbang sbyin pa'o/_/slob ma rnams kyis kyang bla ma'i zhabs la mgo bos phyag 'tshal nas bka' lung g.yar gyis blang ngo /_/de rnams ni bum pa'i
[\[118a\]]
[\[118a.1\]]dbang gi cho ga'o/_/gsang ba'i dbang gsungs pa/_/sangs rgyas zhes pa la sogs pa'o/_/'das pa la sogs pa'i sangs rgyas kun gyis gsungs pa'i thun mong ma yin pa'i dam tshig gsang bar bsgrag par bya'o zhes so/_/de yang
[\[118a.2\]]gong du gsungs pa'i dbang thob pas tshogs kyi mchod pa chen pos bla ma mnyes par byas nas/_kun mkhyen ye shes phung po can/_/la sogs pa gsol ba 'debs shing tshogs kyi mchod pa'i rang bzhin phul bas dag pa'i bla mas bsgrag par bya'o/_/ji ltar
[\[118a.3\]]bsgrag ce na/_khyod kyis srog chags gsad par bya/_/zhes pa la sogs pa'o/_/'di rnams ni le'u dgu rim pa bzhin du shes par bya'o/_/rdo rje ngo bo thob par byed pa'i lam ni dam tshig bzhi ste/_de la bdag gnas shing sems can thams cad kyang bskul
[\[118a.4\]]bar bya'o zhes so/_/de spyad cing bsrung ba ni sangs rgyas thams cad kyis 'da' bar mi bya bas na dam tshig rab tu brtan par bya'o zhes so/_/sngags ni yi ge gsum mo/_/de'i bskul ba ni 'jug pa la sogs pa'o/_/de yid kyis smras pa ste gsang ba'i dbang
[\[118a.5\]]thob pa'i slob ma de la rdo rje bzlas pa'i ngo bo'i sngags sbyin par bya ste/_de sgyu ma lta bu'i ting nge 'dzin thob par 'gyur ro zhes so/_/shes rab ye shes kyi dbang bskur ba gsungs pa/_sngags kyi rgyal po zhes pa la sogs pa'o/_/sngags ni de bzhin
[\[118a.6\]]gshegs pa'o/_/'dis mdzes par byed pas na rgyal po'o/_/'da' bar bya ba ma yin pas na dam tshig ste shes rab ye shes so/_/de'i yang sngon du 'gro ba'i rgyu ni gsang ba'i dbang ste de byin pa la bstan par bya zhes so/_/gsang ba'i dbang de yang ji
[\[118a.7\]]ltar sbyin zhe na khu ba'am zhes pa la sogs pa'o/_/de yang gong du gsungs pa'i sdom pa dang ldan pa'i slob mas rdo rje sems khyod ces pa la sogs pas gsol ba 'debs pa la gti mug la sogs pa'i gzhung gis dag par byas pa'i slob ma la snyoms par
[\[118b\]]
[\[118b.1\]]zhugs pa'i cho gas phyung ba'i byang chub sems cho ga bzhin du sbyin par bya'o/_/de rnams kyis rnam par snang mdzad la sogs pa'i bdag nyid kyi sngags pas/_rdo rje blos ni zhes pa ni de bzhin gshegs pa thams cad 'dus pa'i bdag nyid du shes par byas nas
[\[118b.2\]]bza' bar bya zhes so/_/'on kyang dngos grub rnyed mi dka'/_/zhes pa ni zhing dag pa'i slob ma ni skye ba gcig thogs pa'o zhes so/_/rnam pa 'di bzhi gsang chen te/_/zhes pa ni shes rab ye shes kyi dbang gi dam tshig bzhi pa ste 'og nas 'chad do/_/de nyid rdo rje
[\[118b.3\]]can gyi gsang ba ste/_sba bar bya ba yin pa'i phyir ro/_/de yang zhing dag pa'i slob ma la rang rig chos kyi sku rtogs par bya ba'i phyir kun mkhyen la sogs pas gsol ba 'debs pa la rnal 'byor pa snying po'i sdom pa rnams byin nas/_yang mchog sbyin rdo rje
[\[118b.4\]]la sogs pa la gsol ba 'debs pa la/_ji skad du gsungs pa'i phyag rgya dang dam tshig dang sdom pa'i mchog smra ba dang /_bde chen za ma tog gi sngags brjod nas de la sbyin pa'o/_/ci'i phyir zhe na/_sngags kyi 'khor lo zhes te bde bar gshegs pa
[\[118b.5\]]rnams so/_/de bud med gzugs su bstan pa ste/_dgos pa ni sems can don spyad phyir gnas pa'o zhes te/_'dod pa'i khams kyi 'dod chags drag po la spyod pa'i sems can rnams nges par thar pa rab tu bsgrub pa'i phyir te/_gzhan du mi rnyed
[\[118b.6\]]pas na gzugs mdzes pa'o/_/rtsa ba'i rgyud las kyang /_e ma'o byang chub sems nyid ni/_/sems can kun la phan dgongs pas/_/'dul ba'i dbang gis gang ba'o/_/bud med gzugs kyang de bzhin mdzad/_/ces so/_/de bas na de'i yid
[\[118b.7\]]'ong zhes pa la sogs pas byin la yang dag pa'i de kho na nyid kyi rang bzhin gyi dga' ba dgag pa la phyogs shing bral ba'i dga' ba'i skye ba phyogs pa'i bar du bla ma'i man ngag gis rtogs par bya'o/_/de nas de gnyis kyi rjes su 'gro ba la sogs pa yang ji lta ba bzhin du sbyin
[\[119a\]]
[\[119a.1\]]par bya'o zhes so/_/slob ma dbang bskur ba'i cho ga bsdus pa'o/_/da ni gong du gsungs pa'i dngos grub kyi shis pa'i zas bstan pa'i phyir/_de la 'di ni zhes pa la sogs pa'o/_/dkyil 'khor thams cad kyi sngags ni lus la sogs pa
[\[119a.2\]]lha rnams so/_/de mnyes par byed pa'i gsang ba ste/_glang po'i sha la sogs pa'o/_/de rnams kyang rang gis bza' bar bya zhing sngags rnams la yang dbul bar bya zhes so/_/de yang sngar bsnyen pa'i cho ga bsten par byas pas nus pa rnyed pas nyin re rdo rje slob ma
[\[119a.3\]]yid ches par bya ba'i phyir/_de'i sbyor ba la mkhas pas bdud rtsi'i dkyil 'khor zas khyad par du thar pa la sogs pa byas nas bsten par bya'o zhes so/_/de'i cho ga yang bshang gci ni bdud rtsi lnga'o/_/sha ni sha lnga'o/_/rdo rje gsang ba'i tshig dag gis/_/
[\[119a.4\]]zhes pa ni yi ge gsum gyi bzlas pa'o/_/sngags rnams kun gyi yi ge oM/_/zhes pa ni rdo rje khu ba'i de ma thag tu oM bkod nas bsil phab ste/_des 'bar bar 'gyur zhes so/_/bdud rtsi la sogs pa ma rig pa 'joms shing ye shes kyi ngo bo bas na rig pa
[\[119a.5\]]skyes bu chen po zhes so/_/de bsten pa'i yon tan gsungs pa/_dngos grub thams cad ces pa la sogs pa'o/_/dam tshig chen po zhes pa ni rdo rje 'dzin pa'o/_/de nyid kyi khyad par ni sangs rgyas byang chub nyid do/_/de yang de rnams kyis bcud len du
[\[119a.6\]]byas nas bsgrub par bya zhes so/_/dngos grub thams cad bstan pa'i phyir mi snang zhes pa la sogs pa'o/_/brtson 'grus ni sbyor ba la brod pa'o/_/stobs ni skyo ba med pa'o/_/dkyil 'khor dag gi zhes pa ni bdud rtsi dang sha ste/_rigs lnga'i rang bzhin gyi
[\[119a.7\]]phyir ro/_/de'i sbyor ba gsungs pa/_bshang gci zhes pa la sogs pa'o/_/cha ni mnyam par byas nas su/_/zhes pa ni bdud rtsi lnga dang sha lnga rigs re rer sbyar ro/_/kham phor sbyar mar gzhag pa ni as bskyed pa'i ba dan la rnam par bkod pa'o/_/
[\[119b\]]
[\[119b.1\]]sangs rgyas kun dang lhan cig 'khod/_/ces pa ni de'i steng du nyi ma zla ba'i steng du yi ge lnga bkod nas de'i 'od kyis sangs rgyas lnga bkug pa der gzhug pa'o/_/'di dag kyang le'u bcu gnyis par bshad zin to/_/da ni rdo rje bzlas pa la gnas pa'i rnal
[\[119b.2\]]'byor pas bzhi pa la gnas pa'i cho gas grub pa'i mngag gzhug bskul bar gsungs pa de la 'di ni zhes pa la sogs pa'o/_/gsang ba thams cad ces pa ni rdo rje gsum mo/_/rdo rje mngag gzhug pa ni de'i rnal 'byor pa'i dgos pa rdzogs par byed pa ste/_
[\[119b.3\]]rigs kyi khro bo'o/_/de rab tu sgrub pa'i dam tshig dam pa'o zhes so/_/hrI zhes pa ni 'od zer 'bar ba dang ldan pa mdun gyi nam mkha'i dbus su bsams la sangs rgyas dang byang chub sems dpa' dang /_rig pa'i lha mo dang /_khro bo'i tshogs kyis nam mkha'i khams
[\[119b.4\]]gang bar bsgoms la de rnams sku gsung thugs kyi gnas ni dang po'i sa bon der oM AHhri a mo g+ha ko Ti nan b+ha Sha A kaR+Sha hUM zhes pa'i sngags kyis dbab par bya'o/_/de'i byin rlabs las ji ltar 'gyur zhe na/_de la 'di ni zhes pa la sogs pa'o/_/sku gsung thugs
[\[119b.5\]]kyi sngags ni mngag gzhug pa gsum mo/_/de byin gyis brlab pa ni bskyed pa zhes pa'i don to/_/AHkhaM d+hIHzhes pa'i yi ge gsum gang yang rung bar gyur pa ste dang po'o/_/de la phyag na rdo rje gzugs chen dang /_/zhes te bdud rtsi 'khyil pa la gzhan
[\[119b.6\]]phyag brnyan du cho ga gzhan pas rnam par bsam pa ste/_gnyis pa'o/_/de bzhin du phyag na pad+mo 'od chen ni rta mgrin no/_/gzhan gyis mi thub gzugs chen ni gshin rje gshed do/_/de rnams yi ge gsum gnas gsum du bkod nas snying gar gsang
[\[119b.7\]]ba'i gnas gzhag par bya'o/_/de yang gang zhe na de la 'di ni zhes pa la sogs pa'o/_/mi bskyod pa dang tshe dpag med ni nyi ma la bzhugs pa'o/_/rdo rje snang mdzad ni zla ba la bzhugs par bsams nas 'od chen dang ldan pa'i mtshan ma ni drag cing mi bzod pas ni
[\[120a\]]
[\[120a.1\]]sdug bsngal chen po ste de dang snying pos gsang ba'i gnas bskul bar bya'o zhes so/_/de nyid ces pa la sogs pa'o/_/yi ge oM dang mdung rtse che la sogs pa'i mtshan ma sna tshogs pas cho ga bzhin du bskul nas des kyang rim pas sangs
[\[120a.2\]]rgyas nyid rab tu 'grub ces so/_/sgrub pa'i gnas gsungs pa/_nyams dga' zhes pa la sogs pa'o/_/zla ba phyed pa ni sgrub pa'i dus su/_/sangs rgyas thob pa gdon mi za/_/zhes pa ni rgyu nges pa thob pa'i phyir na phan yon no/_/de nyid gsungs pa/_ri rab ces
[\[120a.3\]]pa la sogs pa'o/_/sangs rgyas zhing du 'gro bar zhes pa ni des khrid nas 'gro ba'o/_/des zab mo'i chos kyang thob par 'gyur/_/zhes pa ni rdzogs pa'i rim pa'i chos ma thob pa rnams kyang thob pa ste/_de nas sangs rgyas grub pa'i mtshan ma byung bas na/_sangs rgyas
[\[120a.4\]]sa yang thob par 'gyur/_/zhes so/_/dam tshig rdo rje bzhad pa ni mngag gzhug pas dga' ba rnyed pas na de skad do/_/sbyor ba gang gis de bskul ba gsungs pa/_de la 'di ni zhes pa la sogs pa'o/_/rdo rje sems dpa' ni mi bskyod pa'o/_/gsung gi rdo rje
[\[120a.5\]]'dzin zhes pa ni snang ba mtha' yas so/_/rdo rje sku chen zhes pa ni rnam par snang mdzad de/_gang yang rung ba mnyam par bzhag nas rigs kyi rim pa'i mngag gzhug pa dag dus rnam pa bzhir bskul lo zhes so/_/de'i don ni 'dod pa'i lha'i rnal 'byor pas sa bon
[\[120a.6\]]dang po nam mkha' la bsams pa la sangs rgyas la sogs pa phab pas cho ga dang por gyur pa'o/_/de nyid rigs kyi rim pa'i mngag gzhug pa'i gzugs su cho ga gnyis pas bskyed nas yi ge gsum gnas gsum du bsams la gsang ba'i gnas su ye
[\[120a.7\]]shes sems dpa' bzhag la dbu rgyan la don yod grub pa bsgoms te/_mdung rtse che la sogs pas gsang ba'i gnas bskul zhes pa ji skad du gsungs pa'i gnas su dus bzhir bsgoms na zla ba phyed na 'grub pa mngag gzhug gis sangs rgyas zhing du khrid cing
[\[120b\]]
[\[120b.1\]]zab cing rgya che ba'i chos thos par byas nas/_de bzhin gshegs pas byin gyis brlabs pa'i gnyid 'ongs pas sangs rgyas nyid 'grub pa'i mtshan ma 'byung bar 'gyur ro zhes so/_/da ni thun mong gi dam tshig gi gzhi gsungs pa/_de la 'di ni zhes pa la sogs pa'o/_/
[\[120b.2\]]ye shes kyi 'khor lo zhes pa ni des byin gyis brlab par bya ba'i phyir bsnyen pa dang sgrub pa'i dus su 'da' bar mi bya bas na sngags kyi dam tshig go/_/dam tshig bskul ba dang zhes pa ni de bzhin gshegs pa thams cad kyi byin gyis brlab pa'i gsol ba gdab pa'o/_/dam
[\[120b.3\]]tshig gtong ba dang zhes pa ni de rnams spyan drang bar bya ba'i phyir lha mo'am/_gsal shing thogs pa la sogs pa'i khro bo spro ba'o/_/dam tshig smra ba dang zhes pa ni de rnams kyis de bzhin gshegs pa de rnams la snyan par smra ba ste/_de gnyis ni dang po bskul pa'i
[\[120b.4\]]gong du shes par bya'o/_/dam tshig 'ching ba po'i zhes pa ni 'od zer gyis de bzhin gshegs pa rnams bsdus nas sa bon der gzhug pa'o/_/de bas na 'di bsgrub pa dang zhi ba bskul ba'i sta gon la gnas pa las sbyar bar bya'o/_/ji skad du/_sku gsung thugs kyi
[\[120b.5\]]de nyid ni/_/sad par byed par bskul bar gsungs/_/phyogs bcu'i 'jig rten khams rnams su/_/'od zer 'gyed pa gtong ba yin/_/rdo rje can kun snyan mnan pa/_/rdo rje can kun spyan drang ba'o/_/rdo rje can gyi gnas de yi/_/'od zer gyis ni rdo rje kun/_/
[\[120b.6\]]bsdus nas gong bu'i tshul gyis su/_/bcings pas bcing ba zhes bya'o/_/da ni mngag gzhug pa de'i mthu gsungs pa/_nam mkha'i zhes pa la sogs pa'o/_/nam mkha' ni gzugs can gyi chos thams cad rnam par spangs pa yang rta dang glang po la sogs pa
[\[120b.7\]]bzhin du gong bu'i tshul du gzhug pa de dag gis rmad du byung ba'i gzugs su byed na gzhan lta ci smos zhes pa'o/_/thams cad ces pa ni sangs rgyas sems can rnams so/_/de rnams kyi mtshan ma las byung ba'i phyir na bu gcig pa zhes bya'o/_/da ni 'jam pa'i
[\[121a\]]
[\[121a.1\]]rdo rje'i mda' lnga'i sbyor bas dbang du bya ba gsungs pa/_sangs rgyas zhes pa la sogs pa'o/_/de yang sangs rgyas la sogs pa dbang du byed par 'dod na rdo rje gsum gyi ngo bo 'jam pa'i rdo rje'i sbyor ba gsang ba chen po 'di bsam mo zhes so/_/
[\[121a.2\]]ji ltar bsam zhe na rdo rje 'jam pa zhes pa la sogs pa'o/_/de bsrung ba'i nang du nam mkha' rdo rje'i dbus su ji skad gsungs pa'i gzhal yas khang bskyed nas/_der cho ga nyi shus rdo rje 'jam pa stobs po che bsams la mda' lnga'i sbyor ba zhes pa ni sdong bu
[\[121a.3\]]dang bcas pa'i ut+pa la dmar po kha phye ba lta bu 'dod byed dang /_rmongs byed dang /_sngang byed dang /_brgyal byed dang /_ngal byed dang /_dbang gi rang bzhin gyis sam mda' dmar po rnams maM las bskyed cing ltong oM gyis byin gyis brlabs la smyug ma AHmde'u hUM gis byin gyis
[\[121a.4\]]brlabs pa rnams dbu rgyan rtse mor brgyan par bya ste rna drung du bkang ba'i mdas dbu rgyan gyi rtse mor brgyan te/_bsgrub bya'i gnas lnga dag ni thams cad du zhes te mgo dang /_dpral ba dang /_kha dang snying ga dang lte ba rnams su 'jam pa'i rdo rje'i khro bo'i sngags kyi
[\[121a.5\]]tshig oM AHmaM many+dzu shrI che ge mo ba shaM ku ru hUM ho zhes pas gdab bo/_/de sems zla ba sbyang ldan lta bur bzlog ste/_rim pa gnyis par chud par byas nas bsgrub bya yang snying rmongs pa'i ngo bor gyur nas sngangs shing brgyal te sdong po bcad pa bzhin du rkang pa gnyis
[\[121a.6\]]kyi 'og tu chud par bsgom mo/_/byis pa'i blo zhes pa ni 'jam pa'i rdo rje'i rnal 'byor gyis so/_/'di mtshan ma thob pa'i rnal 'byor pas zla ba phyed du gsang ba bskul ba 'di bsgom zhes so/_/des rdo rje kun gyi rab tu gsang ba ste dbang du bya ba'i cho ga'o/_/
[\[121a.7\]]chud par gsungs pa ni sbyor ba mngon du gyur zhes pa'i tha tshig go/_/dkyil 'khor du zhugs pa'i slob ma gdong g.yogs dgrol ba'i cho ga gsungs pa/_nam mkha'i rdo rje zhes pa la sogs pa'o/_/de yang nam mkha'i rdo rje'i dbus su sangs rgyas las gyur pa'i
[\[121b\]]
[\[121b.1\]]dkyil 'khor gyi nang du chud pa'i slob ma gong ma ltar rdo rje'i mtshan ma la sogs pa dang hUM la sogs pa rdo rje gsum dang /_sogs kyi sgras bsdus pa'i ye shes sems dpa' dang ldan par byas nas gong du gsungs pa'i bya ba thams cad byas pas me tog dor ro/_/oM ni
[\[121b.2\]]mig tu bsam nas ni/_/zhes pa ni mig gnyis la de kho nas mtshan te gdong g.yogs dkrol te/_oM badzra satwa sa man+te zhes pa la sogs pa brjod nas 'di dag cho ga bzhin du bstan zhes so/_/de nas khyod kyi mig la ji ltar snang zhes dris pa dang /_mtshan ma kun gyi
[\[121b.3\]]gzugs dag ces pa ni lha'i mtshan ma bkod pa'o/_/de yang /_tshul gsum rdo rje can du mthong /_/zhes te sku dang yi ge dang phyag rgya'i gzugs su mthong ba ste de'i dngos grub nye ba'o/_/gzhan yang kha dog la sogs pa'i dbyibs las/_las rnams kyi dngos
[\[121b.4\]]grub shes par bya'o/_/bkres skom gzhom pa'i sbyor ba gsungs pa/_bkres skom zhes pa la sogs pa'o/_/rnam par snang mdzad gzugs chen po/_/zhes pa ni de'i sbyor bas gnas zhes te mtshon pa tsam mo/_/des bsams na thams cad don thams
[\[121b.5\]]cad sbyor zhes so/_/ji ltar zhe na/_baM ni kha yi nang du bsgom/_/zhes pa ni de la rkan gyi dbus su de las skyes pa'i bum bzang ser po zla gam phyed pas kha bcad pa thigs pa yid bzhin nor bu rin po che lta bu kha zas kyi rang bzhin bsams la/_rang gi lce rtse la 'dug
[\[121b.6\]]pa'i oM gyis bdud rtsi lnga la sogs pa'i rang bzhin gyi bza' bar bya ba kun gyi gnas las yid bzhin gyi nor bu lta bu'i thigs pas brgyan pa las drangs nas tshim par byed pas bkres skom gyi sdug bsngal zhi zhing sel lo/_/de nyid ye shes rdo rje lta bu'i nus pa can
[\[121b.7\]]las byung ba ste/_gzhan la ma yin no/_/bza' bar bya ba zad mi shes pas na yid bzhin nor bu'o/_/da ni bzhi pa la gnas pa'i cho ga sngags kyi khyad par rnams kyi sgrub pa gsungs pa de nas zhes pa la sogs pa'o/_/phyag na rdo rje zhes pa ni rdo rje rtse lnga pa
[\[122a\]]
[\[122a.1\]]'dzin pa ste rdo rje 'chang chen po'o/_/dpa' bo chen po zhes pa ni de bskyed pa'i rgyu ste mi bskyod pa'o/_/dpal rdo rje sgom pa'i tshig 'di phyung ngo zhes so/_/sangs rgyas dkyil 'khor 'od bzang zhes pa ni gzhal yas khang pa'o/_/de nam mkha' rdo rje dbus
[\[122a.2\]]bsam zhes te/_chos 'byung ba'i nang du chud par byas la/_der rgyu'i cho ga bzhi rdzogs pas cho ga dang po las bi las gyur pa'i rdo rje ser po bi yis mtshan pa bsams te/_de'i 'od kyis rdo rje sku gsum de'i gzugs su byas nas de la thim pas dpa' bo rdo rjer gyur nas ci
[\[122a.3\]]bsgo ba nyan par bsam mo/_/ji ltar zhe na/_rgyan rnams thams cad yongs rdzogs pa/_/zhes pa ni gdu bu dpung rgyan la sogs pas brgyan pa'o/_/mdog cung zad ser ba/_g.yas gnag pa/_g.yon dkar ba/_phyag dang pos rang snang ba'i rig ma la 'khyud pa
[\[122a.4\]]g.yas na rdo rje ser po dang ral gri/_g.yon pa na pad+ma dang nor bu bsnams pa/_'gying zhing zhi ba mkhyen pa dang phyag rgyas btab pa thor tshugs dbu rgyan la mi bskyod pas brgyan pa bsams nas ji ltar 'dod pa'i las thams cad bsam par bya'o zhes so/_/rdo rje dpa'
[\[122a.5\]]bo zhes pa ni mi bskyod pa'o/_/de'i rlabs kyi phreng ba ste rigs kyi sems dpa'o/_/de'i ting nge 'dzin to/_/skul byed ma'i sgrub pa'i cho ga gsungs pa/_de nas zhes pa la sogs pa'o/_/thams cad kyi dbyings zhes pa ni chos kyi dbyings so/_/de nyid sgra
[\[122a.6\]]sgrogs pas rdo rje ste mi bskyod pa'i tshul gyis snyoms par zhugs nas zhes so/_/rdo rje chen po bsgom pa ni de'i rigs las skyes pa'i sems ma 'di phyung ngo zhes sbyar ro/_de yang gong ma ltar na nam mkha' rdo rje'i dbus su rten gyi dkyil 'khor bsams la/_
[\[122a.7\]]dang po'i cho ga bzhi rdzogs pas gnyis pa'i dang po las tsuM las byung ba'i pad+ma dkar po des mtshan pa'i 'od kyis sangs rgyas kyi sprin la phog pa/_sa rdo rje bud med grags chen te/_tsun+da'i gzugs su byas nas lus dang ngag dang sems la dbab pa zhes te/_de'i
[\[122b\]]
[\[122b.1\]]ngo bo'i yi ge tsuM la bcug pas sangs rgyas rdo rje ma'i gzugs su bsgom mo/_/ji lta bu zhe na/_gong ma ltar/_rgyan rnams thams cad yongs rdzogs pa/_/kha dog dkar mo/_g.yas gnag g.yon dmar ba phyag dang pos rang gi thabs la 'khyud pa/_g.yas
[\[122b.2\]]gnyis pad+ma dang ral gri/_g.yon gnyis na nor bu dang 'khor lo bsnams pa'o/_/bar mas byin gyis brlab pa'i dbu la rdo rje rgyal po che ste/_mi bskyod rin po che'i cod pan la bsams la las kyi khyad par gyi don du sngags kyi dam tshig dgod do zhes so/_/
[\[122b.3\]]bcom ldan 'das ma 'di ni byang chub sems dpa'i gzugs 'dzin pas na rgyud las gang nyi ma'i dkyil 'khor dam pa ni zhes pa de la 'dzem par mi bya ste zla bar shes par bya'o/_/rdo rje dam tshig ni mi bskyod pa'o/_/de'i ye shes kyi 'od zer ni skul byed ma'o/_/chu'i
[\[122b.4\]]dbang po sgrub pa'i cho ga gsungs pa/_de nas zhes pa la sogs pa'o/_/de bzhin gshegs pa thams cad kyi rdo rje ni chos kyi dbyings so/_/des nor phun sum tshogs pa la longs spyod pa zhes bya ba'i ting nge 'dzin la snyoms par zhugs nas zhes so/_/ting nge
[\[122b.5\]]'dzin zhes pa ni rang gi lha gsal ba'o/_/'khor lo'i tshul zhes pa ni rnam par gsal ba de dang 'brel pa la dmigs pa ste de phyung ngo zhes so/_/rdo rje dkyil 'khor zhes pa ni de'i rigs las byung ba'o/_/de nam mkha' rdo rje'i dbus su bsam zhes pa
[\[122b.6\]]ni ji skad du gsungs pa'i rgyu'i cho ga rdzogs pas cho ga dang po las dzaM las byung ba'i bi dza pU ra rdo rjes mtshan pa'i 'od kyis sangs rgyas kun la phog pas rdo rje gnod mdzes kyi gzugs su bsgoms pa dbab par byas te de la thim par bya ba'o/_/des ji ltar 'gyur
[\[122b.7\]]zhe na/_dzaM b+ha la nor bu grub pa zhes te/_nor gyi dngos grub stsol bar byed pa'i gnod sbyin chen po'i gzugs su bdag nyid rdzogs par bya'o zhes so/_/de yang /_zhi ba gnod sbyin gzugs 'dzin pa/_/zhes te rkang pa thung zhing gsus po che/_/zhal gsum
[\[123a\]]
[\[123a.1\]]phyag ni gser btsos 'dra/_/g.yas gnag g.yon ni dkar po ste/_/zhabs ni bum bzang la gzhag pa/_/dang pos 'phags ma nor rgyun 'khyud/_/bi dza pU ra ral gri g.yas/_/rin chen skyug byed til 'brus mtshan/_/de 'og pad+ma
[\[123a.2\]]'dzin pa'o/_/pad+ma zla ba'i steng du ni/_/skyil krung phyed pas mnan nas ni/_/gcig gis gong ma kha sbubs gtong /_/nor rgyun dmar po dang po gnyis/_/gnod sbyin 'bras kyi snye ldan pa/_/gzhan ma bdag bzhin shes par bya/_/zhes so/_/de nas yan
[\[123a.3\]]lag gnyis dang ldan pas thor tshugs dbu rgyan la rdo rje can te mi bskyod pa bsams la/_de'i gnas lnga ste/_mgo dang /_dpral ba dang /_kha dang /_snying ga dang /_lte ba rnams su/_sangs rgyas lnga yi cho ga yis/_/zhes te mi bskyod pa dang /_rin chen dpal
[\[123a.4\]]dang /_'od dpag med dang /_rnam par snang mdzad dang /_don yod grub pa rnams go rims bzhin du bsgom par bya ste/_bsgrubs na ji skad gsungs pa 'grub par 'gyur ro/_/cho ga gzhan gsungs pa/_rdo rje bdud rtsi zhes pa la sogs pa'o/_/de'i
[\[123a.5\]]man ngag ni 'di lta ste/_'dod pa'i lha'i rnal 'byor pas cho ga bcu gnyis rdzogs pas de bzhin gshegs pa thams cad rjes su zhugs pa'i zla bar zhu ba'i cho ga dang po dang /_de nyid dzaM du gyur pa'i cho ga gnyis pa dang /_de nyid la gnod gnas dang 'brel pa'i
[\[123a.6\]]dkyil 'khor bsams pa ste/_cho ga gsum pa'o/_/de nas yang de bzhin gshegs pa thams cad rjes su zhugs pa'i sngon du 'gro ba'i rdo rje bdud rtsi'i chu snod gnas de'i bsam gtan gyis gnas la 'jug pas de'i lce la ji bsams la oM A dza d+ha naM d+he hUM
[\[123a.7\]]zhes brjod pas zhal du dbul bar bya'o/_/de nas de'i dbu la rdo rje sems dpa' ste/_mi bskyod pa bsams nas gnod sbyin dbang po mnyes nas mngon par 'dod pa'i dngos grub ster bar 'gyur ro zhes so/_/rdo rje sems dpa'i phyag rgya ni mi bskyod pa'o/_/de
[\[123b\]]
[\[123b.1\]]las mi 'da' bas na rdo rje dam tshig ste/_de nyid kyis nor bsgrub pas mdzes pas na rgyal mtshan te/_sgrub pa po'i rgyud la 'jug pas na shing rta'i dpal zhes bya'o/_/gnod sbyin mo sgrub pa'i cho ga gsungs pa/_de nas zhes pa la sogs pa'o/_/rdo rje 'dod
[\[123b.2\]]pa ni 'dod chags chen mo'o/_/de mnyes par byed pa'i dpal ni me long lta bu'i ye shes te/_de la snyoms par zhugs nas zhes so/_/gnod sbyin mo thams cad kyis 'da' bar mi bya bas na rdo rje dam tshig ste/_de'i tshig 'di phyung ngo zhes sbyar ro/_/nam mkha'
[\[123b.3\]]rdo rje zhes pa ni chos kyi 'byung gnas su rtag pa las byung ba'i gzhal yas khang pa gru bzhi lham pa rab tu bzang ba ngos bzhi shel la sogs pa'i rin chen bzhi las byas pa me tog la sogs pa kun du 'khrigs pa rnam par bsams la 'jam dpal rdo rje'i rnal 'byor pas
[\[123b.4\]]mdun du rdo rje gsum gyi rang bzhin gyi zla gam thig le'i thog can gyi khyim bsam pa ste cho ga dang po'o/_/de nas gnod sbyin mo thams cad kyis nam mkha'i khams gang bar bsams la gzugs kyi sprin yi ge gsum gyi bar du bcug pa'i rdo rje sbyor bas sa bon de
[\[123b.5\]]las dbab par bya'o/_/des cir 'gyur zhe na/_gser mdog mdzes pa'i cha lugs can/_/bud med gzhon nu 'jo sgeg ldan/_/dar gyi na bza' mdog ldan gyis/_/stod smad dkris shing rgyan gyis brgyan/_/cung zad 'dzum ldan zhal mdzes pa/_/me
[\[123b.6\]]tog kha dog lnga pa yi/_/phyed krung pa yi zur phud can/_/me tog phreng sogs se ral mdzes/_/g.yas na gdugs dkar bsnams shing g.yon/_/dpag bsam shing rten sgeg tshul ldan/_/pad+ma'i steng na zla ba ser/_/stegs 'dug rin po che yi ni/_/
[\[123b.7\]]phug na gnas pa bsam yas te/_/zhes gnyis pa'o/_/de yang yan lag dang ldan pa'i gshin rje gshed kyis dbu brgyan pa bsams la/_de'i ye shes sems dpa' bkug la gnas gsum rdo rje'i bye brag gis zhes pa ni drangs te bsgo ba dang /_dbye ba dang
[\[124a\]]
[\[124a.1\]]gtor ma sbyin pa la sogs pa'i las kyi cho ga bzhin du bsgoms na ji skad du bshad pa'i yon tan thob par 'gyur ba ste/_zhi ba'i sbyor ba'o/_/de ma grub na drag shul gsungs pa/_snying ga'i zhes pa la sogs pa'o/_/de'i sngags kyi tshig
[\[124a.2\]]gong gi yi ge bsgoms la de 'khyud nas rdo rje sbyor ba pad+mar gsal te de'i lam nas byung ba'i 'od stug pos yi ge bskul ba me ltar 'bar ba tsha ste/_skrag nas dngos grub ster bar 'gyur bas na brtsam par bya zhes so/_/gnod sbyin mo thams cad sgrub pa po
[\[124a.3\]]mnyam nyid du sbyor ba ste/_des gnyis su med pa'i ye shes bsgom pa zhes bya ba'i ting nge 'dzin to zhes so/_/da ni tha mal pa'i thams cad phyag rgya chen po'i dngos grub kyi mtshan mar gsungs pa/_de nas zhes pa la sogs pa'o/_/rdo rje sngags thams cad
[\[124a.4\]]kyi dngos grub ni phyag rgya chen po'o/_/de'i 'byung ba ni dngos grub phra mo ste/_mi phyed pas na rdo rje lta bu la snyoms par zhugs nas zhes so/_/lus dang ngag dang sems kun grub pa zhes pa ni rmongs pa'i lus la sogs pa las 'das shing sangs rgyas kyi gzugs
[\[124a.5\]]'dzin pa/_mtshan dang dpe byad kyi 'od bzang po dang ldan pa/_'dzam bu gser gyi mdog 'dra ba grub yang /_dngos grub phra mo dag la gnas zhes te/_gang dag dngos grub phra mo thob pa rnams de kho na yongs su smin pa las gyur pa'o/_/de nyid gsungs pa mi
[\[124a.6\]]snang ba zhes pa la sogs pa ste go sla'o/_/gong du gsungs pa'i gnod sbyin gyi rgyal po grub na nor la dbang ba'i rig pa 'dzin pa'i dbang por 'gyur ro zhes so/_/de rnams kyi phan yon gsungs pa/_de la zhes pa la sogs pa'o/_/rdo rje thams cad kyi dngos grub
[\[124a.7\]]ni rdo rje gsum gyi dngos grub po/_/de'i gzugs nyid gsang ba ste rdo rje'o/_/de 'dzin pa'i mchog sngags kyi dngos grub rnams zhes so/_/de nyid gsungs pa/_sngags kyi dngos grub ni shes pa dang skyob par ldan pa'i dngos grub ste phyag rgya chen po'o/_/de thob na
[\[124b\]]
[\[124b.1\]]mdzes pa'i gzugs sems can mthong ba thams cad dga' bar 'gyur zhes so/_/de bzhin du 'khor los sgyur ba'i gtsug tor brgyad grub na/_yid bzhin gyi nor bu'i rgyal po ltar thams cad kyi dgos pa 'grub par 'gyur ro zhes so/_/gzhan yang de nyid sangs
[\[124b.2\]]rgyas dang byang chub sems dpa'i mchog ste/_sangs rgyas thams cad kyi ye shes rdo rje lta bu las byung ba'i phyir ro zhes pa'o/_/dngos grub phra mos rang gi bsam pa yongs su rdzogs pa nyid rdo rje zhes bya'o/_/da ni gsang ba'i brtul zhugs kyi lha mo'i lus thob
[\[124b.3\]]pa'i de ma thag tu phyi'i rig pa'i brtul zhugs gsungs pa/_sku dang gsung dang thugs rdo rje ni rdo rje gsum mo/_/de rig pa'i brtul zhugs te rig ma dang ldan par brtul zhugs spyod pa ste/_thabs dang shes rab kyi phyag rgyas yang dag pa'i legs pa'i
[\[124b.4\]]spyod pa ste de phyung ngo zhes so/_/ji skad du/_thams cad chos ni gnyis med de/_/dngos po gnyis kyis mtshon pa yin/_/de bas 'khor ba rnam bral ba/_/khyod kyis brtag par mi bya'o/_/'di ni sangs rgyas thams cad kyi/_/rig pa'i brtul
[\[124b.5\]]zhugs bla na med/_/ces so/_/sku gsung thugs kyi rdo rje rnams/_/zhes pa ni rnam par snang mdzad dang /_'od dpag med dang mi bskyod pa'o/_/de dag gi lus dang ngag dang sems kyis bsgom pa ni rang gi rig pa'i gzugs dngos te bsam gtan ma yin te/_mngon
[\[124b.6\]]sum kho nar lhan cig tu de'i sku nyid 'grub par 'gyur zhes mdor bsdus pa'o/_/rnam par snang mdzad kyi rnal 'byor pas brtul zhugs spyod pa gsungs pa/_de la 'di ni zhes pa la sogs pa'o/_/thor tshugs dang rgyan du ldan pa/_rnam par snang mdzad
[\[124b.7\]]chen po kha dog ston ka'i zla ba bzang po 'dra ba mngon du mnyam par bzhag nas ji skad du gsungs pa'i sngags kyi sdom pa dang ldan par/_cho ga bzhin du thams cad bya/_/zhes te de'i dkyil 'khor gyi 'khor lo la sogs pa dang /_thor tshugs la sogs pa yang
[\[125a\]]
[\[125a.1\]]brdungs ma la sogs pa bya ba'i don to/_/gang dang lhan cig bya zhe na/_lo grangs bcu drug ces pa la sogs pa'o/_/de yang btso blag mkhan gyi bu mo bcu drug lon pa rgyan thams cad kyis rnam par bklubs pa/_rang gi mtshan ma dang ldan zhing
[\[125a.2\]]bzhin sdug cing mig dkyus ring ba/_thabs gnyis kyis rnyed nas de dang lhan cig tu rnam pa bcu gnyis su spyod ces so/_/ji ltar spyod ce na/_/spyan gyis zhes te de nyid de ltar 'gyur ba'o/_/de'i go 'phang ni gsang ba'i pad+ma ste/_de dang lhan cig tu rdo rje mtshan mas ji
[\[125a.3\]]skad du bshad pa'i don bsgom par bya zhes so/_/de gsang ba'i brtul zhugs kyi dus su mngon par 'du bya ba'i cho ga gsungs pa/_phyag rgya zhes pa la sogs pa'o/_/de yang rim pa nas sbyangs nas phyag rgya'i cho ga dang /_sngags kyi cho ga dang sngags kyi rgyud
[\[125a.4\]]la sogs pa legs par bslabs pa/_mdo la skal ba dang ldan par gyur pa la som nyi mi bya'o/_/gzhan la yang ji skad du/_zla ba gcig gis skal ldan par/_/'gyur bar 'di la the tshom med/_/ces so/_/de bzhin gshegs pa ni rnam par snang mdzad do/_/
[\[125a.5\]]de'i btsun mo ni spyan ma'o/_/dag la zhes pa ni lus la gnas pa'i lha mang bas na dam tshig mang ngo /_/de nyid sangs rgyas byang chub kyi gnas so/_/de la brtul zhugs chen po la 'jug pa la sogs pa'i/_dus bzhir gsang ba'i mchod pa bya/_/zhes
[\[125a.6\]]te tho rangs la sogs pa ni ma yin no/_/sdong bu rtsa ba 'bras bu yi/_/bza' dang bca' ba spyad par bya/_/zhes pa ni las chung ba ste/_re ba dang ldan pa'i nyon mongs pa'i phyir na sgom pa la nan tan du gsungs so/_/gzhan du rang gi rgyu mthun pa 'ba' zhig
[\[125a.7\]]brdas bya ba ste/_de rnams ni de'i brdar shes par bya'o de'i 'bras bu gsungs pa/_'on kyang zhes pa la sogs pa'o/_/zla ba drug gis ni zhes pa la sogs pa zhes bar gyi tshig go/_/de'i bsrung ba'i dam tshig gzhan du gsungs pa/_rtag tu zhes pa la
[\[125b\]]
[\[125b.1\]]sogs pa'o/_/gzhan ni rdo rje 'chang chen po'o/_/de'i nor ni dbang phyug la sogs pa'i yon tan te/_de rnal 'byor gyis bskul bar bya zhes so/_/rmad du byung ba'i rnam par rtog pa dang ldan pa'i chos ji snyed pa'o/_/de nyid gzhigs pa ni bsad pa'o/_/'dod
[\[125b.2\]]chags rdo rje zhes pa ni gnyis su med pa'i ye shes te de'i gnas chos nyid mi gtong bas na spyad pa'o/_/de lta bu'i sdom par bsdams pa'o/_/'od dpag med dang mi bskyod pa'i rnal 'byor pa dag gis gsungs pa/_'dod chags zhes pa la sogs pa'o/_/'dod
[\[125b.3\]]chags rdo rje ni snang ba mtha' yas te de'i yon tan ni 'gugs par byed pas na kyo ba ma ste gos dkar mo'o/_/yon tan mi bskyod pas te/_yon tan thams cad kyi gzhir gyur pa'i phyir ro/_/de dang 'brel bas lu gu rgyud de/_/lha mo mA ma kI'o/_/ngag gi rdo rje snang ba
[\[125b.4\]]mtha' yas nyid mchog ste de sems dpa' la gos dkar mo 'di ni rnam pa kun rig ma zhes so/_/mi bskyod pa la yang de ltar sbyar bar bya'o/_/ji ltar mos pas 'jam pa'i rdo rje la sogs pa'i rnal 'byor pas kyang rig pa'i brtul zhugs spyad par bya'o zhes
[\[125b.5\]]gsungs pa/_rdo rje can gyi zhes pa la sogs pa'o/_/rdo rje can gyi yi ge gsum gyis zhes pa ni 'jam pa'i rdo rje sku la sogs pas byin gyis brlabs pa dang ldan par bya'o zhes so/_/rang gi phyag rgya ni bdag po'i phyag rgya 'am yang na gzhan rnams la yang de ltar
[\[125b.6\]]sems kyis bsam pa de rten 'brel gyi mthu'o/_/gzhan gong ma bzhin du dpag ste shes par bya'o/_/da ni brtul zhugs la gnas pas rang gi mthu mthong bar bya ba'i phyir gsungs pa/_sgrub pa po zhes pa la sogs pa'o/_/de yang sgrub pa po nags
[\[125b.7\]]tshal du song ste/_bsod snyoms blangs pa tsam gyis kha zas bzang po ster ba dag ces pa ni mi dang thun mong ma yin pa'i zhal zas ro brgya dang ldan pa sbyar nas/_shing la gnas pa'i lha de dag sgrub dbang de'i gzi brjid kyis skrag nas ster bar 'gyur ro/_/da ni ma ster
[\[126a\]]
[\[126a.1\]]zhing 'das na rdo rje dam tshig kyang zhes te/_rdo rje gsum 'da' bar mi bya ba yang rdo rje yi ge ste/_mi 'gyur bas na yi ge ste/_de 'gyur bas na ma rungs zhes te 'gas zhes pa'i don to/_/da ni lha'i lung gis gzhan dang brtul zhugs spyod pa
[\[126a.2\]]gsungs pa/_lha mo zhes pa la sogs pa'o/_/de rnams kyang rang gi nus pas rnyed nas rig pa'i brtul zhugs bya zhes so/_/ci'i phyir na rdo rje gsum gyi ye shes bstan pa'i phyir ro zhes so/_/rdo rje gsum thob par byed pa'i thabs dam pas na gsang ba'i tshul
[\[126a.3\]]chen no/_/de nyid kyi sbyor ba yang dkyil 'khor rdo rje gsum goms pa las byung ba ste/_de dang ldan pa'i sgrub pa po gnyis pa'i rgyud las/_sangs rgyas byang chub rab tu 'jug pa'o zhes te/_de thob pa'i zhes pa'i don to/_/rig pa brtul zhugs bshad
[\[126a.4\]]zin to/_/de nyid 'da' bar mi bya bas na dam tshig go/_/de las byung ba'i de nyid rdo rje ste rdo rje 'chang chen po'o/_/dngos grub thams cad ni phra mo dang phyag rgya chen po'o/_/de'i dkyil 'khor ni sku la sogs pa'i dkyil 'khor te mngon du song ba'i rgyu dang bcas
[\[126a.5\]]pa'o/_/rdo rje mngon par byang chub pa ni phyag las bskyed pa'i ye shes lnga'i mngon par byang chub pa ste/_de ston par byed pa'i gzhung gi le'u ste bcu drug pa'o/_/le'u bcu drug pa'i 'grel pa'o//_//da ni gsang ba'i mchod pas mnyes par byas pa'i de ma thag tu
[\[126a.6\]]rdo rje dril bu'i sdeb dbyangs kyi bstod pa'i mchod pa gsungs pa/_de nas zhes pa la sogs pas te bshad zin to/_/mi bskyod ces pa ni dngos po 'di rnams ma skyes pa na nyon mongs pa'i bdud la sogs pas mi g.yo ba'o/_/mi phyed pas na rdo rje ste chos kyi dbyings
[\[126a.7\]]kyi ye shes so/_/ye shes che zhes pa ni thog ma dang tha ma la sogs pa dang bral bas ma grub pa ste/_me long lta bu'o/_/rdo rje dbyings zhes pa ni mtha' rnams dang bral ba sku la sogs pa skye ba'i rgyu'i phyir ro/_/de nyid mkhas pa chen po ste chos thams cad
[\[126b\]]
[\[126b.1\]]dri ma med par shes pa'i phyir na mnyam pa nyid do/_/rdo rje gsum zhes pa ni bdag med pa'i chos dang nam mkha' lta bu dang /_ye shes kyi sku dbyer mi phyed pa ste/_thams cad de'i ngo bor 'dus pas na mchog go/_/de'i ngo bo bas na dkyil 'khor gsum zhes te
[\[126b.2\]]so sor rtog pa'o/_/bying ba'i ngo bo bas mi bskyod pas na rdo rje'o/_/de nyid dbyings zhes te bla na med pa'i chos gsung gi phyir bya ba la nan tan gyi ye shes te/_de lta bu'i mi bskyod pa'i tshig so so'i sgo nas bskul nas phyag 'tshal bstod ces pa ste chos kyi tshig brjod pa'i sgo
[\[126b.3\]]nas so/_/lus dang sems kyi shugs kyis rtogs par bya'o/_/de bzhin du phyi ma la yang sbyar ro/_/rnam par snang mdzad ces pa ni phung po la sogs pa bdag med kyi rang bzhin du 'bar zhing snang ba de chos kyi dbyings so/_/dag chen po zhes pa ni kun gzhi gnas gyur
[\[126b.4\]]pa'i ngo bo gzung ba la sogs pa dang bral ba ni me long lta bu'o/_/rdo rje zhi ba zhes pa ni rgyu 'bras mnyam pa nyid du gnas pas spros pa dang bral ba ste mnyam pa nyid do/_/dga' ba chen po zhes pa ni dang po ma skyes pa'i sgyu ma'i rnam par dag pa'i chos la mnga' mnyes pas te
[\[126b.5\]]so sor rtog pa'o/_/rang bzhin gyis ni 'od gsal mchog_/ces te bya ba nan tan gyi ye shes kyis dang po nas 'od gsal ba ste da ltar ma yin pas na mchog go/_/de nyid las sku'i khyad par ston te de la phyag 'tshal bstod ces gong du bstan pa'o/_/rin chen
[\[126b.6\]]zhes pa ni dngos po med pa'i byang chub kyi sems khyad par can brod pa'i rgyu yin pas na'o/_/de nyid mdzes par byed pas na rgyal po ste chos kyi dbyings so/_/shin tu zab ces pa ni gzugs brnyan dang 'dra ba'i chos kyis kun du khyab kyang mtshan nyid dang bral ba'i phyir
[\[126b.7\]]me long lta bu'o/_/rdo rje nam mkha' dri ma med/_/ces pa ni nam mkha' ltar mnyam pa nyid du gnas pas 'dzin pa la sogs pa dang bral ba'i phyir mnyam pa nyid do/_/rang bzhin dag pas gos pa med/_/ces pa ni nyon mongs pa rang bzhin gyi dang po nas dag pas
[\[127a\]]
[\[127a.1\]]de'i skyon gyis gos pa med pa ste so sor rtog pa'o/_/de nyid yon tan rin po che thams cad 'byung ba'i sku'i rang bzhin pas rdo rje sku ste bya ba nan tan no/_/de la gong ma ltar phyag 'tshal bstod ces so/_/rdo rje dpag med ces pa ni sems kyi
[\[127a.2\]]ngo bo ma skyes pas tshad mar byed pa'i yul ma yin pas chos kyi dbyings so/_/de nyid 'dod chags che ste de bzhin nyid mi gtong bas na me long lta bu'o/_/mi rtog nam mkha' rdo rje 'dzin/_/zhes pa ni gzugs la sogs pa'i ngo bo dang bral bas mi rtog pa ste/_rdo rje lta
[\[127a.3\]]bu 'dzin pas na mnyam pa nyid do/_/'dod chags pha rol phyin pa brnyes/_/zhes pa ni phyin ci log gi 'dod chags kyi pha rol tu phyin pa rnam par dag pa'i 'dod chags brnyes pas te so sor rtog pa'o/_/rdo rje gsung zhes pa ni dbyer med pa'i don gsungs pa ste bya
[\[127a.4\]]ba la nan tan to/_/de la gong ma ltar phyag 'tshal bstod ces so/_/don yod rdo rje zhes pa ni rang bzhin dag pa'i sku la sogs pa sems can gyi don 'bras bu dang bcas par mi 'byung ba ma yin pas na chos kyi dbyings so/_/de nyid phyin ci ma log par rdzogs par
[\[127a.5\]]sangs rgyas pas me long lta bu'o/_/bsam pa thams cad ces pa ni ma skyes pa'i sprul pas don rdzogs par mdzad pa ste mnyam pa nyid do/_/rang bzhin dag pa nyid las byung /_/zhes pa ni 'od gsal ba'i ye shes las byung ba ste sgyu ma lta bu'i sku ste so sor rtog
[\[127a.6\]]pa'o/_/rdo rje sems dpa' las zhes pa ni stong pa nyid kyi ngo bo la brtan pa gzhan pa gnas pa ste bya ba la nan tan gyi ye shes so/_/de la phyag 'tshal bstod ces pa ni gong ma ltar sbyar bar bya'o/_/tshigs su bcad pa 'di rnams kyis ni bstod pa pos spros pa'i
[\[127a.7\]]gnas skabs su gsungs pa yin no/_/de'i phan yon gsungs pa/_sangs rgyas kun gyis zhes pa la sogs pa'o/_/bstod tshig zhi ba zhes pa ni don rab tu zhi ba ston pa'i phyir ro/_/rdo rje ni rdo rje 'chang chen po'o/_/de'i longs spyod ni mi bskyod pa la sogs
[\[127b\]]
[\[127b.1\]]pa bstod pa ni sgrub pa po de yang sangs rgyas 'dra ba la sogs pa'i yon tan dang ldan par 'gyur ro zhes so/_/da ni dam tshig ma brtsams par gyur na mngon par 'dod pa'i don grub par mi 'gyur bas na gsungs pa/_de nas zhes pa la sogs pa'o/_/sangs rgyas
[\[127b.2\]]kun gyi thugs rjes gnang bas na brtse ba ste de gsung ni dmigs pa med pas dag pa'o/_/des gsungs pa zhes so/_/e ma'o zhes pa ni ngo mtshar ba'o/_/gang zhe na sangs rgyas thams cad kyi zhes pa ste de rnams 'brel pa'o/_/de nyid bstan pa/_chos kyi dbyings kyi
[\[127b.3\]]yi ge che/_/zhes pa ni zab pa dang rgya che ba bsres pa ni chos kyi dbyings te mi 'gyur bas yi ge che'o/_/ji lta bu zhe na/_rang bzhin 'od gsal yongs su dag_/ces te gdod ma nas ma skyes pa'i ngo bo nyid yongs su dag pa ste de'i dpe yang nam mkha'i dbyings bzhin du dri ma
[\[127b.4\]]med pa'o zhes so/_/de nyid sku la sogs pa'i rdo rje yang dag par 'phags pa'i dam tshig tu gsungs pa/_de nas zhes pa la sogs pa'o/_/sku rdo rje ni rnam par snang mdzad do/_/de'i rnal 'byor pas 'da' bar bya ba ma yin pas dam tshig ste de phyung ngo zhes sbyar ro/_/
[\[127b.5\]]sangs rgyas ye shes rgya mtsho yis/_/zhes pa ni sangs rgyas kyi ye shes nyid rgya mtsho ste de dang ldan pa'i rnal 'byor pas zhes so/_/dam tshig bzhi po bsrung bar bya/_/zhes pa ni srog gcod pa dang /_ma byin par len pa dang /_log par g.yem pa dang ngag gi
[\[127b.6\]]gzhi de bsrung bar bya ba'i dam tshig go/_/sha chen rtag tu bza' bar bya/_/zhes pa ni nye ba'i mtshan nyid kyi tshig ste sha lnga la sogs pa ni bza' ba'i dam tshig go/_/de ni zhing dag par byed pa'i sngon du 'gro ba ste de bas na dam tshig 'di ni mchog yin no zhes so/_/gzhan
[\[127b.7\]]gnyis la yang de bzhin du shes par bya'o/_/de rnams kyi mjug bsdu ba gsungs pa/_sku gsung thugs kyi zhes pa la sogs pa'o/_/rdo rje 'dzin gyis bsrung bar bya/_/zhes pa ni sku rdo rje la sogs pa'i don 'dzin pas na bsrung bar bya'o/_/de'i phan yon
[\[128a\]]
[\[128a.1\]]gsungs pa/_gang zhig ces pa la sogs pa'o/_/rdo rje sems dpa' ni lnga'i spyi gtsug go/_/de nyid dkyil 'khor gsum la sogs pas spros pas na 'od po che'o/_/de'i sku gsung thugs nyid sangs rgyas te de nyid dam tshig de dag bsten pas
[\[128a.2\]]'grub par 'gyur gyi gzhan du ma yin no/_/'phags pa'i dam tshig gnyis gsungs pa/_de nas zhes pa la sogs pa'o/_/de dag lus kyis ston pa ni/_/zhes te rang sangs rgyas de dag gi lus kyis ya ma zung la sogs pa ston pas 'dul gyi ngag gis ni ma yin no/_/
[\[128a.3\]]lus nyid sku rdo rje'i rang bzhin pas na sku rdo rje la rab tu gnas zhes so/_/gnas pa de yang sems can gzung ba'i ngang tshul du zhes te des 'dul ba'i 'gro ba la lus 'ba' zhig gis 'dzud pa'o/_/ji skad du/_gang gi don ni gang gang la/_/ji lta ji ltar nyan 'dod pa/_/
[\[128a.4\]]de la de don de dang de/_/sgra med kyang de de ltar snang /_/zhes 'phags pa byams pas gsungs so/_/nyan thos kyi dam tshig gsungs pa/_de nas zhes pa la sogs pa'o/_/dge ba bcu yi las kyi lam/_/zhes pa ni srog gcod pa spong ba la sogs pa ni byed pa zhes bya'o/_/
[\[128a.5\]]ci'i phyir zhe na/_ye shes spangs pa rnams zhes te gnyis su med pa'i ye shes dang bral ba'i phyir ro/_/de dang ldan pa ni dge bcu zhes lhag par dang du mi len te/_gzhan las kyang dge ba dang mi dge ba'i chos rnams la/_lhag par bsten par mi bya ste/_mnyam
[\[128a.6\]]nyid rig pa'i rlung zhugs nas/_/ci la 'ang thogs pa med par spyod/_/ces so/_/de bas na mos pa chung ngu zhes te rang nyid tsam grol bar 'dod pa'o/_/'jig rten pa'i bdag po gsum gyi dam tshig gsungs pa/_de nas zhes pa la sogs pa'o/_/gti mug
[\[128a.7\]]lam gyis zhes pa gnyis kyi cha'i rnam par rtog pa dang bral ba de'i lam gyis las gang rnams byed pa des nyan thos la sogs pa 'jig pa rab tu bskyed pas na 'jigs shing mi sdug pa zhes bya'o/_/des kyang sangs rgyas byang chub rab tu ston pa ste/_des 'dul ba btsud
[\[128b\]]
[\[128b.1\]]nas mos ma thag tu sku'i rdo rje nyid du gyur te de'i sgrub pa gzhung tshugs pa ma yin pa'i phyir ro/_/de'i don ni 'di lta ste/_bar ma'i rigs pa 'dzin pa la sogs pa'i smin pa las spyod pa'i dus su 'dis 'dul ba'i 'gro ba la oM las skyes pa'i tshangs pa ser po zhal bzhi rgyan thams
[\[128b.2\]]cad kyis brgyan pa/_phyag bzhi pa dang pos rang gi lha mo zhi ba'i ku tsa 'dzin pa/_'og rtse gsum 'dzin pa g.yon dang g.yas pa'i 'og ma bzlas pa'i phreng ba dang gun+d+he 'dzin pa/_tshangs pa'i skud pa can ral pa'i dbu rgyan la rdo rje sems dpas mtshan pa/_ngang pa'i
[\[128b.3\]]steng na pad+ma dang zla ba'i steng du rgyab rten du ldan pa bsams pa tsam gyis der 'gyur te/_ji tsam gyi bar du rnam par gnas nas phyis mos ma thag tu rang gi lha'i rang bzhin du 'gyur ba'o/_/de bzhin du 'phags pa'i dam tshig dang 'og nas 'byung ba gzhan rnams la yang
[\[128b.4\]]sbyar bar bya'o/_/drag po'i dam tshig gsungs pa/_de nas zhes pa la sogs pa'o/_/drag po zhes pa ni/_gang de gdung ba tsha byed dang /_/gzhan gyi sha tshil khrag za ba/_/gang de drag po zhes su bshad/_/ces so/_/de'i dam tshig go/_/khams gsum ni sa
[\[128b.5\]]'og la sogs pa'o/_/de na gnas pa'i bud med ji snyed pa rnams rdo rje las byung ba ste de/_dngos po gsum gyis spyad par bya/_/zhes pa ni/_sems can gyi don yongs su 'brel ba'i dngos po dang /_bde ba thams cad kyi ngo bo'i dngos po dang /_so sor rtogs pa
[\[128b.6\]]las dpyad pa dang bral ba'i cho ga ni dngos po'o/_/de yang AHlas byung ba'i drag po sku mdog dkar po can dang dril bur bcas kha T+wAM ga g.yon pa'i dpung mgo la bzhag pa/_bdud rtsis bkang ba'i ka pA la dang ldan pa/_u ma ser mo g.yon pa'i phyag gis 'dzin
[\[128b.7\]]pa'i phyag rgya/_g.yas pa'i phyag na rdo rje rtse gsum pa 'dzin pa rang la 'khyud pa rang gi g.yon pa'i phyag gis de la 'khyud pa g.yas pa'i phyag gis rtse gsum 'dzin pa stag gi pags pa bsnams pa/_ral pa'i dbu rgyan la gong ma dang zla ba phyed pas mtshan ma
[\[129a\]]
[\[129a.1\]]glang gi steng na pad+ma dang zla ba la gnas pa'o/_/gzhan ni gong ma ltar ro/_/khyab 'jug gi dam tshig gsungs pa/_de nas zhes pa la sogs pa'o/_/sems can las byung zhes pa ni sems can rnams kyi nang nas khyad par du sdig che ba ste/_
[\[129a.2\]]dkon mchog gzhom pa la sogs pa ji snyed rnams zhes pa'o/_/de rnams dam tshig 'dis ni bsad pa'o/_/zhes sbyar ro/_/phul du byung ba'i tshig gsungs pa/_dbyer med sku gsum la gnas pa'i/_/rdo rje mkha' dbyings bdag nyid kyang /_/gsod par
[\[129a.3\]]byed pa gzhan ci smos/_/zhes pa'o/_/de yang hUM las byung ba'i khyab 'jug nag po rin po che'i dbu rgyan la gong mas mtshan pa/_rtse gsum rdo rje dang ldan pa'i phyag gis rdo rje gser sku ma la 'khyud pa/_gzhan gnyis ni 'khor lo dang be con dang gaN+DI 'dzin pa'o/_/
[\[129a.4\]]nam mkha' lding gi steng na pad+ma dang nyi ma'i steng na gnas pa'o/_/gzhan gong ma ltar shes par bya'o/_/'di rnams kyi mjug bsdu ba'i phyir dbye ba gsungs pa/_sku'i rdo rje zhes pa la sogs pa ste go sla'o/_/sangs rgyas rdo rje'i skur 'gyur ba'o/_/zhes pa ni rdo rje
[\[129a.5\]]gsum gyi skur 'gyur ba ste/_de rnams las dang ldan pa'i phyir ro/_/da ni 'jig rten pa phra mo rnams kyi dam tshig gsungs pa/_de nas zhes pa la sogs pa'o/_/sha dang khrag za zhing gzhan gyi bud med spyod pa ste gnod sbyin mo rnams dam tshig de dga' bas na/_des
[\[129a.6\]]mnyes par byas nas gong ma ltar bsgrub par bya'o zhes so/_/klu'i dam tshig gsungs pa/_de nas zhes pa la sogs pa'o/_/klu rnams ni 'o ma 'thung zhing lce gnyis dang ldan pas na pha ma can no/_/de bzhin du 'dod pa lnga dang me tog dang dri dang 'bras bu la dga'
[\[129a.7\]]bas na dam tshig bsgrub par bya ba ste/_gzhan khrag la sogs pas nyon mongs par 'gyur ba'i phyir ro/_/lha ma yin gyi bu mo'i dam tshig gsungs pa/_de nas zhes pa la sogs pa'o/_/lha ma yin rnams ni lus ngag khro zhing nga rgyal che ste gsod pa la zhen pa pha
[\[129b\]]
[\[129b.1\]]rol gnon te/_yang spos dang me tog spyod pa la dga' ste dam tshig des bsgrub pa'o/_/rdo rje sa 'og gi dam tshig ces pa ni gnod mdzes kyi rnal 'byor zhes pa'o/_/des gdul dka' ba'i lha ma yin gyi bu mo 'dzin pa'o/_/srin mo'i dam tshig gsungs pa/_de nas
[\[129b.2\]]zhes pa la sogs pa'o/_/srin mo rnams ni thod pa'i rus pa dang rkang chen po'i bdug pa dang 'bru mar gyi dam tshig la dga' bas na des mnyes par byed pa'o/_/de srin mo 'ba' zhig tu ma zad kyi/_'byung po kun gyi yang dam tshig go/_/des kyang rang bzhin gyis 'od
[\[129b.3\]]gsal la 'grib par mi byed pas na/_gtsang ba'i rdo rje don chen byed/_/ces so/_/mkha' 'gro ma rnams kyi dam tshig gsungs pa/_de nas zhes pa la sogs pa'o/_/de yang mkha' 'gro ma rnams ni bshang gci la sogs pa'i bdud rtsi lnga la sogs pa dang /_chang la
[\[129b.4\]]sogs pa la dga' bas des bsgrub ces so/_/rdo rje mkha' 'gro sbyor ba yis/_/zhes pa ni sdom pa bla ma'i lung las nye bar thob pa'i hrIHla sogs pa'i sa bon las/_ke'u ri la sogs la rdo rje mkha' 'gro'i gzugs su bdag nyid bskyed par bya'o/_/ji lta bu zhe na/_
[\[129b.5\]]sna tshogs pad+ma nyi ma la/_/g.yon brkyang thabs kyis rab gnas pa/_/dkar ser zhal gcig phyag gnyis kyis/_/rna drung bkang ba'i mda' rnam bzhi/_/tshangs pa'i zhal bzhi 'bigs tshul 'gengs/_/me tog sna tshogs thod dkris pa/_/mtshan dang rgyan gyis
[\[129b.6\]]rab brgyan pa/_/he ru ka yi sbyor bas bsgom/_/zhes pas rtogs par bya la gong ma ltar gnod byed rnams gsad bya zhes so/_/de rnams kyi mjug bsdu ba gsungs pa/_ngo bo nyid ces pa la sogs pa'o/_/ngo bo nyid kun 'byung ba zhes pa ni dam tshig de
[\[129b.7\]]dag ni bcos ma ma yin pas dang po med pa'i dus can te/_de khams gsum dag na gnas pa spyod pa'o/_/de bas sems can kun la phan par 'dod pa'i bsam pa dang ldan pas/_dam tshig ma lus spyad par bya/_/zhes te nus pa dang ldan pas gong ma ltar sems
[\[130a\]]
[\[130a.1\]]can gyi don bya ba'o/_/gal te lung thob cing mos pa chung ngu dang ldan pa zhig na yang de rnams rnam par bsgrub pa ste/_'di theg pa chen po yin pas so/_/de dag ni nye bar mtshon pa tsam ste/_tshogs bdag la sogs pa 'dir ma smos pa rnams kyang shes par bya
[\[130a.2\]]ste ji skad du/_bsam pa gang dang gang dag gis/_/gdul ba'i gzugs can de dang de/_/snying rje ldan pa'i rnal 'byor pas/_/thugs rje de dang de dag bstan/_/zhes pa dang /_mtshan mas phye ba'i rgol ba kun/_/de 'dir rnam par brnyas mi bya/_/dpal
[\[130a.3\]]ldan rdo rje sems dpa' yi/_/rnam par 'phrul pas 'byung ba yin/_/zhes so/_/de bas na khams gsum thams cad kyi dam tshig rjes su 'brang ba zhes bya'o/_/da ni phyag rgya chen po'i dngos grub 'dod pas shin tu 'phags pa'i bza' ba dang bsrung ba'i
[\[130a.4\]]dam tshig gsum spyod do zhes gsungs pa/_de nas zhes pa la sogs pa'o/_/lus kyi rnam gsum zhes pa ni srog gcod pa la sogs pa'o/_/de yang dbyer med pa'i blos zin pas na/_rdo rje 'dra ba rab tu bya/_/zhes so/_/des ni sems can gyi don khams rnams
[\[130a.5\]]sangs rgyas kyi skur byed do zhes phan yon ston to/_/tshig gi lam gnas zhes pa ni brdzun la sogs pa rnam pa bzhi'o/_/gsung gi rang bzhin dmigs pa med pas na khams gsum gyi dam tshig ni dri med brgyan pa ste zhes so/_/de bas na dam tshig dngos grub thob
[\[130a.6\]]pa'i thabs gsang ba 'di ni 'da' bar bya ba ma yin pa'o/_/yid kyi rdo rje'i rang bzhin kun zhes pa ni mnar sems la sogs pa gsum ste/_gal te byung na/_rdo rje bstan pa 'dzin pas bsgom/_/zhes te rdo rje 'chang ba'i ngo bo nyid du shes pa ste/_phyi mas snga ma sun mi
[\[130a.7\]]'byung ba'i phyir ro/_/de bas na yid kyis ni dam tshig gsum char 'dzin pas na rdo rje mi phyed gsum ldan gyi/_dam tshig bshad pa 'di yin no/_/zhes so/_/de dag brten pas 'grub par 'gyur gyi spangs pa ni ma yin no/_/de bas na kun nas spyod pa la skyon med pas na
[\[130b\]]
[\[130b.1\]]kun du bzang po phyogs med par 'jug pa'o/_/da ni rnal 'byor pa snying po'i mthu dang ldan pa'i dam tshig gsungs pa/_de nas zhes pa la sogs pa'o/_/sangs rgyas dang byang chub sems dpa'i gzugs sam/_nyan thos dang rang rgyal ba'i gzugs la sogs
[\[130b.2\]]pa la snying po'i rnal 'byor pa sku gsung thugs kyi sbyor ba la brtson pas dbye ba'i blos phyag 'tshal na sgrub pa po de ma rungs par 'gyur zhes so/_/'o na ji ltar bya zhe na/_de nas zhes pa la sogs pa'o/_/kun du rdo rje sems dpa' zhes pa ni gal te 'phya ba gzhom pa'i phyir thams
[\[130b.3\]]cad rdo rje 'chang chen chen po'i sku gsung thugs kyi dkyil 'khor du sbyar la/_bdag nyid kyang bsam gtan rdo rjes de dang sgo gsum mnyam par sbyar la tshig la sogs pa'i bsam gtan bya ste dbyer med pa'i blos 'dzin pa'o/_/de'i don bstan pa'i phyir/_de nas zhes
[\[130b.4\]]pa la sogs pa'o/_/mdor na sems can khams rnams ni/_/zhes pa ni khyim pa 'am gsar bu la sogs pa'i bya ba byed na rdo rje gsum gyi ngo bo nyid kyi bsam gtan rdo rjes byas pa'i gnas su bskul la bdag nyid kyang rdo rje gsum gyi ngo bo ste chu la sogs pa lta
[\[130b.5\]]bur shes pa ni phyag 'tshal phyogs te sgrub pa po de'i dam tshig go/_/da ni chen po'i bsnyen sgrub bzhi rdzogs pas bdud rtsi myang ba'i ting nge 'dzin bya'o zhes gsungs pa/_de nas zhes pa la sogs pa'o/_/rdo rje bshang gci zhes pa ni rdo rje'i rang bzhin gyis sbyangs pa'i
[\[130b.6\]]bdud rtsi lnga ste/_btsud pa la sogs pa'i cho gas dag par byas nas rnam par spros te nam mkha'i khams bkang zhes so/_/des dus gsum rdo rje dag la dbul/_zhes pa ni nang du chud pa la sogs pa'i 'khor lo rnams phul ba ni dam tshig bstan pa'o zhes so/_/
[\[130b.7\]]yan lag gi gnas skabs su 'dod pa la spyod pa'i mchod pa yang dam tshig tu gsungs pa/_de nas zhes pa la sogs pa'o/_/rdo rje thams cad ni yang dag pa'i sgyu ma'o/_/de'i mi snang ba ni med pa ste gzung ba dang 'dzin pa rnam par 'jig pa ste de'i dam tshig
[\[131a\]]
[\[131a.1\]]phyung ngo zhes so/_/de yang rus pa bzhi'i yan lag cho ga bzhin du phyi'i bud med gsal bar snang ba'i rang gi ye shes mtshon pa'i phyir na/_rdo rje mo ni nyin re spyad/_/ces so/_/kyang rtag tu bya zhes pa ni de las byung ba'i dam tshig khas
[\[131a.2\]]blangs pas lus kyi dkyil 'khor mnyes par ra sa ya nar 'gyur bas na dam tshig rdo rje rdzogs byed pa'o zhes so/_/rig 'dzin pho grub pa rnams kyi dam tshig gsungs pa/_de nas zhes pa la sogs pa'o/_/sku gsung thugs kyi rdo rje 'di/_/zhes pa ni rdo rje gsung
[\[131a.3\]]gi ngo bo dkon mchog dpal te/_de rig pa 'dzin pa rnams kyi dbu rgyan dag la bsam gtan gyis rnam par bsam zhes so/_/gal te rig pa 'dzin pa mo zhig na tshe dpag med rnam par bsam zhes so/_/ci'i phyir bsam zhe na/_dam tshig rdo rje gsum kun gyi/_/zhes te
[\[131a.4\]]lus las mi 'da' zhing rdo rje gsum gyi ngo bo bas na rlung la sogs pa'o/_/de rnams 'khrug cing khros pas mi thub bo/_/zhes te bskal pa la sogs par gnas pa'i nus pa can du byed pa'o/_/da ni sdom pa spyad pa'i de ma thag tu kha zas sbyang ba'i ting nge 'dzin gsungs
[\[131a.5\]]pa/_de nas zhes pa la sogs pa'o/_/sku rdo rje zhes pa ni nye bar mtshon pa tsam ste/_'dod pa'i lha'i ting nge 'dzin dang ldan pas kha zas la spyod pa'i dus su phyi rol gyi zas rdo rje 'dzin pa lta bur dag par mos pas so/_/rdo rje chos la rtag par ni/_/zhes pa ni
[\[131a.6\]]de'i rang bzhin gyi lce dag par byas nas bza' ba ni dam tshig ste/_mdor ston cho ga spyad par bya/_/zhes pa ni mdor gsungs pa tsam gyis cho ga zhes pa'i don to/_/yang na kha zas la spyod pa'i dus su sku'i rdo rjer bsam pa dang spyod yul lta ba'i dus su thugs kyi rdo rjer
[\[131a.7\]]bsam pa dang /_mdo klag pa la sogs pa'i dus su rdo rje chos su bsam par slob dpon chen po dza ba ri bas bshad do/_/thams cad dag pa'i bsam pas dam tshig spyod pa'i dus na ngo bo nyid dag pa rdo rje'o/_/da ni bcom ldan 'das kyi thugs las byung ba'i
[\[131b\]]
[\[131b.1\]]bstan pas le'u gnyis pa'i byang chub kyi sems smra brjod dang bral ba dang de la blo gzhag pa'i thabs gsungs pa/_de nas zhes pa la sogs pa'o/_/rdo rje 'dzin pa thams cad nyid sku dang gsung dang thugs te mi g.yo ba'i phyir na snying po'o/_/de nyid rdo rje ste dbyer
[\[131b.2\]]med pa'o/_/de rnams kyi mnyam pa nyid ni de kho na nyid de/_de la rnam par dgongs pas te dpyad nas de'i rang bzhin yin pa'i phyir na cang mi gsung bar gyur to zhes so/_/the tshom las lung gi chos 'byung ba'i phyir byang chub sems dpa' rnams kyis mkhyen bzhin du
[\[131b.3\]]de bzhin gshegs pa rnams la zhus pa/_de nas zhes pa la sogs pa ste go sla'o/_/de'i lan gsungs pa/_de nas zhes pa la sogs pa'o/_/sku dang gsung dang thugs rdo rje ni/_dmigs su med pa ste de bzhin nyid de/_de'i ngo bo nyid rang bzhin las
[\[131b.4\]]mi 'gyur bas na yi ge'i gnas so/_/de'i ngo bo nyid med pa la tshig gi brjod pa dang bral ba rnam par bsams nas cang mi gsung bar bzhugs so zhes so/_/mi gsung bar bzhugs pa'i rnam pa gzhan yang gsungs pa/_rigs kyi bu zhes pa la sogs pa'o/_/
[\[131b.5\]]sku nyid mi 'gyur bas te don dam pas dag pa'i phyir ro/_/de nyid kun brtags kyis ma skyes pa'o/_/de bzhin du sku dang gsung dang thugs su dmigs su med pa ste/_byed pa po la sogs pa rdzas dang bral ba'o/_/de bas na de rnams nam mkha'i rdo rje dang 'dra ba ste/_
[\[131b.6\]]bstan par dka' zhing brjod par dka' ba'o/_/de nyid kyi don yang dag pa la log par 'dzin to snyam pa ste rnam par bshad pa ha cang thal ches pa'i dogs pa'o/_/tshig la sogs pa log pa ste der rtogs pa thugs su chud pa'o/_/rnam pa gnyis pa dgag pa'i
[\[131b.7\]]phyir zhus pa/_de nas zhes pa la sogs pa'o/_/gsung rdo rje'i yi ge'i tshad ni lung gi chos so/_/de la bdag cag la sogs pas phyin ci log 'byung bar mi brtag tu gsol ba'o/_/de bzhin gshegs pa rnams kyis bka' stsal pa de ci'i slad du zhe na
[\[132a\]]
[\[132a.1\]]zhes so/_/byang chub sems dpas smras pa/_de bzhin gshegs pa zhes pa la sogs pa'o/_/de bzhin gshegs pa thams cad ni 'di ltar rdo rje dbyings kyi mthu'i ngo bo nyid yin yang de rnams kyi spyod pas 'gro ba'i don rjes su 'gro ba ste/_
[\[132a.2\]]'das pa'i ye shes can rnams kyis kyang phyi rol la brten nas chos nyid bstan la rdo rje 'chang chen pos kyang de bzhin du bstan par rig pas na phyin ci log kun 'byung bar mi brtag tu gsol zhes so/_/de bzhin gshegs pas bka' stsal pa/_de ci'i phyir zhe na zhes te
[\[132a.3\]]ma gsungs na nyes pa ci yod ces pa'o/_/byang chub sems dpa' rnams kyis gsol pa/_tshangs pa la sogs pa zhes pa la sogs pa'o/_/tshangs pa la sogs pa'i byang chub sems dpa' rnams ni 'jig rten pa'i mngon par shes pa'i ye shes yod par gyur
[\[132a.4\]]kyang ma lus pa'i chos thams cad kyi ngo bo nyid mi shes pas 'di snyam du rnam par rtog pa ste zhes so/_/ji ltar rtog ce na/_rdo rje'i bdag nyid 'di zhes pa la sogs pa'o/_/de rnams ji bzhin pa la gzhag pa la 'khrul nas rdo rje'i bdag nyid 'dis chos kyi de nyid shes nas
[\[132a.5\]]'chad dam/_yang na mi shes bzhin du 'chad ces som nyir gyur nas bya ba la mgo rmongs par 'gyur ro/_/de bas na de rnams kyis kyang gsung la 'khrul mod kyi ji ltar bshad pa'i chos nyid bstan par bya ste/_sems can rnams slu bar mi bya ste/_de rnams
[\[132a.6\]]kyis kyang de'i sgo nas dpyad na rtogs par 'gyur ba'i phyir ro/_/da ni de bzhin gshegs pa rnams kyis chos nyid zab mo kho na bstan pa de nas zhes pa la sogs pa'o/_/sku dang gsung dang thugs rdo rje'i byang chub ni de bzhin nyid do/_/mi shes so zhes pa ni gzhung
[\[132a.7\]]tshugs pa ma yin te zab mo bstan pa'o/_/yang zhus pa de ci'i phyir zhe na zhes so/_/lan gsungs pa/_skye ba med pa'i zhes pa la sogs pa'o/_/skye ba med pa ni kun brtags kyi bdag nyid kyis ma skyes pas 'od gsal ba'o/_/mi phyed pas na rdo rje
[\[132b\]]
[\[132b.1\]]ste de nyid mngon par byang chub pa'o/_/de ni dngos po'i ngo bo nyid med pa gang gis kyang mi 'gyur ba ste de las byung ba ni de kho na nyid do/_/rigs kyi bu zhes pa la sogs pa ni don des khyab pas thams cad sangs rgyas su bstan pa'o/_/sems can chen po'i khongs su
[\[132b.2\]]gtogs pa zhes pa ni 'dod chags kyis 'dul ba'i 'jig rten no/_/sems can ji snyed yod pa de dag thams cad ces pa ni rang bzhin gyis khyab pa ji snyed rnams so/_/de rnams gong du bstan pa'i byang chub la gnas pas na don dam par sangs rgyas rdo rje'o/_/
[\[132b.3\]]de ci'i phyir zhes zhus pa dang /_lan gsungs pa/_sems can zhes pa la sogs pa'o/_/sku gsung thugs rdo rje'i chos nyid nye bar bzung nas zhes pa ni de rnams kyis de'i chos nyid kyi phyogs nye bar blangs pas rab dang rab kyi mthar phyin pas na de lta bu'i don la sku gsung
[\[132b.4\]]thugs rdo rje'i chos nyid thob pa'o zhes so/_/ji skad du/_sems can dus gsum du 'byung ba/_/thams cad rdo rje'i ngo bo nyid/_/byang chub rdo rje'i gnas thob pa/_/sangs rgyas rdo rje rdzu 'phrul che/_/zhes so/_/da ni rdo rje 'chang chen pos 'khor rnam pa gnyis la
[\[132b.5\]]gong gi don rjes su zlos pa gsungs pa/_de nas zhes pa la sogs pa'o/_/ngo bo nyid kyis dag pa'i chos rnams ni phung po la sogs pa'o/_/de nyid la chos kyi dbyings kyi shes rab kyi gnas su blos rnam par brtags shing rdo rje las byung ba ltar dmigs su med pa'i
[\[132b.6\]]ye shes kyis bdag nyid 'dra ba kun rdzob tu smra bar byed pa ni zhes so/_/yang dag par smra ba ma yin no zhes pa ni don dam par na brjod pa la sogs pa dang bral ba'i phyir ro/_/ji skad du/_bstan par dka' zhing brjod par dka'/_/brjod pa'i tha snyad rnams dang bral/_/tshig
[\[132b.7\]]gi steng du mi phebs pas/_/byis pa sogs kyi spyod yul min/_/zhes so/_/da ni slob ma'i rnal 'byor pa rnams kyi dngos grub dang chos thams cad don de la gnas par gsungs pa/_de nas zhes pa la sogs pa'o/_/sku dang gsung dang thugs kyi dngos grub la ji ltar 'jug
[\[133a\]]
[\[133a.1\]]gang ltar 'byung gang na gnas zhes zhus pa'o/_/lan gsungs pa/_de nas zhes pa la sogs pa'o/_/dngos grub thams cad ni rig pa 'dzin pa la sogs pa'o/_/thams cad mkhyen pa ni phyag rgya chen po'o/_/khams gsum ji snyed pa dag ces pa ni
[\[133a.2\]]de las ma gtogs pa rnams so/_/lus dang ngag dang sems kyi rgyud rdo rje las byung zhes pa ni de kho na la goms pa las byung ba ste gzhan gyi rgyu'i dngos po med pa'i phyir ro/_/sku dang gsung dang thugs rdo rje la gnas so zhes pa ni de'i gong 'og tu rnam par gnas pa ste/_rang bzhin yin pa'i
[\[133a.3\]]phyir ro/_/sku gsung thugs rdo rje'i dngos grub dang khams gsum gang na gnas zhes pa ni zhus pa'o/_/lan gsungs pa/_de bzhin zhes pa la sogs pa'o/_/nam mkha' la gnas so zhes pa ni de bzhin nyid la gnas so zhes pa ste des kun la khyab pa'i phyir ro/_/nam mkha'
[\[133a.4\]]ci la gnas zhes pa ni zhus pa'o/_/ci la yang mi gnas so zhes pa ni de bzhin nyid ni khyab par byed pas na gang na yang mi gnas mnyam pa nyid du gnas pa'o zhes lan gsungs pa'o/_/'khor rnams kyi ngo mtshar ba sngon du 'gro bas don de la blo gzhag pa'i thabs gsungs
[\[133a.5\]]pa/_de nas zhes pa la sogs pa'o/_/ngo mtshar du gyur zhes pa ni chos nyid la'o/_/rmad du gyur pa ni snang ba mi 'gog pa la'o/_/e ma'o rdo rje zhes pa ni sangs rgyas rnams so/_/e ma'o chos zhes pa ni phun sum tshogs pa bzhi'o/_/rdo rje'i tshig bshad pa zhes pa ni
[\[133a.6\]]lung gis de nyid 'dra bar bshad pa ste e ma'o zhes so/_/gang du lus dang ngag sems med ces pa ni lus la sogs pa'i rang bzhin nam mkha' dang 'dra ba yin pa'i phyir ro/_/de ru gzugs ni rnam par bsgom/_/zhes pa ni de dang de'i tshul gyis yang dag pa'i kun rdzob tu
[\[133a.7\]]snang ba'i rgyun gyi rim pa bsgoms pas te/_'dis ni gnyis su med pa'i ye shes su blo gzhag par gsungs pa'o/_/da ni sku'i rdo rje la dbang bskur ba'i don gsungs pa/_de nas zhes pa la sogs pa'o/_/rdo rje gsum ni tshangs pa la sogs pa'o/_/de'i mchog ni nyan
[\[133b\]]
[\[133b.1\]]thos dang rang rgyal ba'o/_/de'i chen po ni byang chub sems dpa'o/_/de las kyang che ba ni rdo rje gsum ste de bzhin gshegs pa rnams so/_/de rnams kyi mnga' dbang mchog ni rdo rje 'chang chen po ste des rig pa'i skyes bu bsgom pa'i phyir bshad par mdzod ces sbyar ro/_/sangs
[\[133b.2\]]rgyas dkyil 'khor ni brtags pa las byung ba'i gzhal yas khang pa'o/_/rdo rje sku ni rab bsgoms pa/_/zhes pa ni rgyu'i cho ga rdzogs pa'i rnal 'byor pas rnam par snang mdzad bsnyen sgrub gsum gyis bsgrubs te zhes so/_/spyi bor rdo rje rab tu bsgom/_/zhes pa ni
[\[133b.3\]]de'i spyi bor 'od zer bskul ba sngon du byas pa'i mi bskyod pa'i dbang bskur ro zhes so/_/mi bskyod pa de yang zhal gsum sku gsum las byung ba/_khro bo'i rang bzhin pas spyan rnam par g.yo bar bsam par bya zhes so/_/rdo rje 'khor lo 'dzin zhes pa ni dbu la gnas pa dang /_
[\[133b.4\]]rten du gyur pa'i g.yas par mar bsam pa'i mtshan ma'o/_/de nas/_byang chub myur du thob par 'gyur ro/_/zhes pas na phan yon ston to/_/de bzhin du gzhan rnams la yang rigs kyi bye brag gis bsgom pa gsungs pa/_thams cad ces pa la sogs pa'o/_/
[\[133b.5\]]thams cad la yang rigs kyi bye brag gis phye la rang rang gi rigs kyi bdag po'i gsang ba bsgom pa ste bshad zin to/_/gzhan du nor bar bsgom na zhes pa ni rigs 'chol ba'i rnal 'byor gyis ni sgrub pa po'i dngos grub rdzogs par mi 'gyur ro zhes so/_/ji skad du/_
[\[133b.6\]]dpa' bo rnams dang rdo rje yi/_/spyi bor re re dbang bskur te/_/snying po phyag rgya gsang sngags kyis/_/rang rang rim pas rgyas gdab po/_/rgyu la 'bras bus rgyas gdab cing /_/'bras bu la yang rgyus rgyas gdab/_/bsgom zhing gzhan du dngos grub ni/_/bskal pa bye
[\[133b.7\]]bar yod mi 'gyur/_/zhes so/_/da ni spyi'i brtul zhugs kyi dngos grub bzhi'i mtshan ma rnyed pas zhing dag par bya ba'i cho ga gsungs pa/_khams las zhes pa la sogs pa'o/_/khams ni sa la sogs pa'o/_/de las byung bar gyur pa ni/_rgyal mo chen mo zhes te
[\[134a\]]
[\[134a.1\]]spyan ma la sogs pa'o/_/des mnyes par bsam pa ni ye shes kyi sbyor ba'i cho gas dbang bskur ba'o/_/ci byed ce na rdo rje sku gsum gyis mtshan ma zhes pa ni las rnam pa gsum ni rdo rje gsum gyi ngo bo ste/_sngon du 'gro ba'i mtha' gsum la des rig pas
[\[134a.2\]]na mtshan ma'o/_/de nyid kyang rnal 'byor pa thams cad kyi nang na gtso bor gyur pas khyu mchog go/_/de mnyes par bsams nas zhes pa ni zhing dag par bya bas dga' bar 'gyur ro/_/de'i phan yon dang dus gsungs pa/_gang zhig ces pa la sogs pa'o/_/byang chub sems
[\[134a.3\]]dpa' zhes pa ni skye ba gcig gis thogs pa ste/_rnal 'byor pa gsum pa'o/_/de nyid grags chen te dngos gzhi'i bya ba la 'jug pa'o/_/nyi ma bdun gyis zhes pa ni dus de tsam du zhing dag par bya ba'o zhes so/_/'od 'phro ba'i sku gsum dngos grub thob par 'gyur zhes pa ni
[\[134a.4\]]de'i lam la 'jug pas de thob par 'gyur zhes nye ba'i mtshan nyid kyi tshig go/_/le'u gsum pa las kyang /_sku gsung thugs kyis mtshan pa yis/_/phyag rgya chen po bsgom par bya/_/zhes pa'i don bstan pa'i phyir de nas zhes pa la sogs pa'o/_/bdag gi sku gsung
[\[134a.5\]]thugs rdo rje zhes pa ni bdag nyid la des mtshan pa'o/_/de rnams kyang lus las mi 'da' ba'i phyir dam tshig phyag rgya chen po ste de'i don brtag cing le'u drug pa la sogs pa'i cho ga bzhin du phyag rgya chen po bsgoms na zhes so/_/mtshan nyid kun gyis zhes pa ni gnas bskyed
[\[134a.6\]]pa dang phra mo'i dkyil 'khor bsgom zhing rgyus mtshan ma dang /_de la dmigs pa'i gzugs dang ngag sngags kyis brtags pa'i ting nge 'dzin bsgoms na sangs rgyas thob ces so/_/rnal 'byor pa snying po'i dam tshig lhag ma gsungs pa/_de nas zhes pa la sogs pa'o/_/gal
[\[134a.7\]]te byang chub mchog 'dod na/_/zhes pa ni gzhan la ltos pa med pa kho nar brten pa'i rnal 'byor pa ci zhig na/_lag pa'i phyag rgya mi bcing ngo /_/zhes te de ni sems g.yengs pa'i rgyu yin pas na spyi gtsug la sogs pa kun yid kyis bya ba mngon no/_/de lta bu'i sngags
[\[134b\]]
[\[134b.1\]]pa rnams kyi dam tshig 'da' bar bya ba ma yin pas na/_rgyal ba kun kyang mi 'da'o/_/zhes so/_/da ni rdo rje gsum gyi khyad par du shes pa'i dam tshig gsungs pa/_de nas zhes pa la sogs pa'o/_/bshang gci la sogs pa'i bdud rtsi rnam pa lnga ni ye shes kyi mes sbyangs pas nus
[\[134b.2\]]pa dang ldan pas na/_dman pa dag tu yang mi bya/_zhes so/_/ji ltar bya zhe na/_cho ga bzhin du rtag tu bza'/_/zhes te rlung la sogs pa'i rim pas dag par byas nas rdo rje gsum gyi gsang ba'i dam tshig go zhes so/_/khams gsum zhes pa ni sa 'og la sogs pa'o/_/
[\[134b.3\]]de'i gnas mchog ste bde ba dang ldan pa'i lha mo la sogs pa bud med ji snyed yod pa kun rang gi nus pa thams cad cho ga bzhin du dpyad ces te don rnyed pa dang mnyes par bya ba dang /_de kho na nyid la goms par bya ba dang /_thob par bya ba'i phyir na/_gsung gi rdo rje mi smad do/_/
[\[134b.4\]]zhes so/_/rdo rje gsum la gnas pa yi/_/dam tshig ji snyed yod pa kun/_/zhes pa ni rdo rje gsum gyi dam tshig gong 'og tu sbyar ba thams cad gnyis su med pa'i rnal 'byor gyis mgu zhing tshim pa dag tu bya ba ni thugs kyi rdo rjes smad par bya ba'i dam tshig ma yin no zhes
[\[134b.5\]]so/_/dam tshig chen po gsum bka' stsal pa'i phyir na dam tshig chen po gsum zhes so/_/da ni chos can nyi shu rtsa gcig gi rnam par dag pa gsungs pa/_de nas zhes pa la sogs pa'o/_/mdor na zhes pa ni rnam pa lta bu'i rigs mtha' yas rnams bsdus na
[\[134b.6\]]zhes so/_/ji ltar zhe na phung po lnga rnams ni zhes pa ni gzugs la sogs pa'i/_sangs rgyas lngar ni rab tu grags/_/zhes so/_/rdo rje skye mched nyid kyang zhes pa ni phyi nang gi skye mched drug drug ste/_gzugs kyi rdo rje la sogs pa dang /_sa'i snying po la sogs
[\[134b.7\]]pa'i byang chub sems dpa'i dkyil 'khor mchog ces so/_/khams gsum 'jig rten gsum mo/_/de'i 'khor lo ni 'grub par byed pa ste sa la sogs pa'o/_/gzhan ni go sla'o/_/mkha' dbyings zhes pa ni chos 'byung ba'o/_/rdo rje dam tshig ni de'i nang gi
[\[135a\]]
[\[135a.1\]]nam mkha'o/_/de nyid rdo rje 'dzin pa zhes te rdo rje sems dpa' la sogs pa'i 'khor lo 'dzin pas na de skad du ston pa ni ma yin no/_/yang rten dang rten can gyi zab mo'i ngo bo la bya'o/_/gnas kyi dbang phyug ces pa ni rnam par spros pa'i dbye ba ji snyed pa thams
[\[135a.2\]]cad nyi shu rtsa gcig las 'byung ba'i phyir ro/_/da ni khyad par gyi dam tshig nyams pa bskang ba'i cho ga bla ma'i yon tan gyi cho gas bstan pa'i phyir gsungs pa/_de nas zhes pa la sogs pa'o/_/de bzhin gshegs pa thams cad kyi mnyam pa nyid ni thams cad dag pa'i
[\[135a.3\]]bsam pa dang ldan pa'o/_/de nyid spyod pas te mi phyed pa ste rdo rje'o/_/de'i ting nge 'dzin la rdo rje 'dzin pa'i tshul gyis snyoms par zhugs nas cang mi gsung bar gyur to zhes sbyar ro/_/byang chub sems dpa' rnams kyi 'khor gyis ston pa la bla ma'i yon tan gyi tshogs
[\[135a.4\]]zhus pa/_de nas zhes pa la sogs pa'o/_/gsang ba 'dus pas mngon par dbang bskur ba'i slob dpon zhes pa ni de'i lung ji lta ba bzhin thob cing rgya cher yang dag par ston pa po la'o/_/rigs kyi bu zhes pa la sogs pas lan gsungs pa/_slob dpon de ni ston
[\[135a.5\]]pa byang chub kyi sems rdo rje bzhin du blta bar bgyi'o zhes so/_/de ci'i slad du zhe na zhus pa dang /_slob dpon de ni zhes pa la sogs pa lan gsungs pa/_mi gnyis shing rnam pa gnyis su dbyer ma mchis so zhes pa ni byang chub sems rdo rje'i chos kyi sku longs spyod
[\[135a.6\]]rdzogs pa 'byung zhing de nyid sprul pa'i gzugs rnam par gnas pa rnams mthong ba'i lam du mi 'gyur ba'i dus su de'i lus la rnam par gnas nas gzhan gyi las kyi sgrib pa la sogs sbyong bar byed pas na'o/_/mdor bstan pa zhes pa ni bla ma'i yon tan gyi tshogs brjod du
[\[135a.7\]]mi lang yang mdor bstan na zhes so/_/phyogs bcu na sangs rgyas dang byang chub sems dpa' ji snyed ye shes kyi yul la 'khod cing /_zhing dag pa rnam par 'tsho ba 'dzam bu'i gling la sogs pa'i sems can skyo ba de dag tho rangs la sogs pa'i dus gsum du lhags
[\[135b\]]
[\[135b.1\]]nas mchod pa byed cing rang rang zhing du bsngags pa brjod cing 'gro bar 'gyur ba ste go sla'o/_/phyogs bcu na sangs rgyas ji snyed bzhugs pa zhes pa ni sa 'og ma'i sangs rgyas rnams so/_/de rnams kyis bsags pa'i bsod nams kyi phung po chen po bas kyang gsang ba 'dus pa'i
[\[135b.2\]]byang chub kyi sems bsgoms pa las byung ba'i bsod nams skad cig tsam 'phags pas na slob dpon gyi ba spu'i bu ga 'phags so zhes so/_/de ci'i phyir zhe na/_zhes zhus pa dang /_rigs kyi bu zhes pa la sogs pas lan gsungs pa/_byang chub sems zhes pa ni rtsa ba'i ye shes
[\[135b.3\]]gnyis su med pa'o/_/de ni sangs rgyas thams cad kyi ye shes kyi snying por gyur pa ste/_skye ba'i gnas nas bzung ste 'byung gnas yin pa'i bar du'o/_/de ltar na de lta bu'i byang chub kyi sems ni gsang ba 'dus pa'i slob dpon la yod pas tshe 'di nyid la sangs rgyas zhes
[\[135b.4\]]bya ba'i sangs rgyas su 'gro ba ste/_sa 'og ma rnams kyis de'i de kho na nyid ma rig pa'i phyir ro/_/de nas byang chub sems dpa' la sogs pa 'jigs skrag pa ni/_de lta bu'i bla ma la brnyas pa'i blun chen de dmyal ba la sogs par 'gro bar mthong nas cang mi smra bar sems shing
[\[135b.5\]]'dug par gyur to zhes so/_/de bzhin gshegs pa rnams kyis don de rjes su zlos pa gsungs pa/_de nas zhes pa la sogs pa'o/_/rdo rje 'dzin pa thams cad kyi dngos grub ni bla ma mchod pa las 'byung ba'o/_/mi 'da' bas na dam tshig ste/_dbyer med
[\[135b.6\]]pas rdo rje lta bu'i ting nge 'dzin la snyoms par zhugs nas bka' stsal pa zhes sbyor ro/_/dus gsum gyi ye shes las byung ba zhes pa ni chos thams cad kyi de bzhin nyid dmigs pa'i ye shes las byung ba ste sangs rgyas thams cad do/_/de rnams kyang bla ma de dang phrad
[\[135b.7\]]na phyag 'tshal na gzhan lta ci smos zhes pa'o/_/de ci'i phyir zhe na zhes zhus pa dang /_de nyid ston pa yin zhes pa la sogs pa'i lan gsungs pa/_de nyid ni ston pa mthong ba'i yul du ma gyur pa rnams la kun gzigs kyis bzhag nas rgyud kyi ston pa yin te rgyud kyi
[\[136a\]]
[\[136a.1\]]don la khyad par med pas na de nyid rdo rje 'dzin pa yin/_ye shes kyi bdag po yin pa'i phyir ro zhes so/_/de bas na de kho na la brten te dngos grub 'byung ba zhes zhus pa dang lan gsungs pa/_de nas zhes pa la sogs pa'o/_/rdo rje slob dpon gyi lus dang /_
[\[136a.2\]]ngag dang sems rdo rje la gnas so zhes pa ni de med na/_de rnams 'byung ba med pa'i phyir de kho na la gnas pa'i zhes so/_/gang la yang mi gnas so zhes pa ni de bzhin nyid la gnas pas de skad do/_/ngo mtshar du gyur pa ni slob dpon la'o/_/rmad du gyur pa ni dngos grub
[\[136a.3\]]rnams la'o/_/zhus pa'i don mthar phyin nas cang mi smra bar 'khod do zhes so/_/de bas na gsang sngags kyi byang chub ni sems dang bla mas 'grub pa'i phyir/_de mnyes pa'i thabs la 'bad pa chen po bya ste ting nge 'dzin gsum rdzogs pa'i rnal 'byor pas gal te
[\[136a.4\]]brnyas pa'i skyon byung na/_yon tan dang ldan pa'i tshogs kyi mchod pa chen pos mnyes par byas la yang des gnang ba'i sdom pa gzung bar bya'o/_/nyes pa gzhan ni don yod grub pa'i rnal 'byor gyis dag par bya'o/_/'di bla ma la mi brnyas pa'i thabs ston par byed pas na
[\[136a.5\]]de'i khongs su gzhan rnams kyang bsdu'o/_/de bas na 'di slob dpon gyi dbang gi sdom par yang rig par bya'o/_/da ni ye shes dbang du gyur pa'i rnal 'byor pas bsam gtan gyi dkyil 'khor du dbang bskur ba'i cho ga gsungs pa/_de nas zhes pa la sogs pa'o/_/gsang
[\[136a.6\]]ba'i rdo rje'i ting nge 'dzin ni thabs dang shes rab kyi bde ba chen po'i ting nge 'dzin te/_de la bzhengs nas bka' stsal zhes par sbyar ro/_/de bzhin gshegs pa thams cad dang byang chub sems dpa' thams cad 'byung ba'i rgyu'i dkyil 'khor te myur ba'i thabs so/_/de nyid gang
[\[136a.7\]]zhe na/_rdo rje 'dzin gyi dkyil 'khor ro/_/dkyil 'khor chen po de bshad du gsol zhes pa ni zhu ba gsol pa ste/_yul rnams la chags pa bral ba'i bdag nyid chen po gnyis pa'i mtha' la rnam par spyod pa'i rnal 'byor pa chen po de la phyi'i bya ba spangs shing sbyor ba la
[\[136b\]]
[\[136b.1\]]mchog tu gzhol zhing khyad par gyi don shes pas ji ltar nus pas de mnyes par byas nas thal mo sbyar te 'dud pa sngon du 'gro bas/_dkyil 'khor chen po 'di bdag la bstan du gsol zhes zhus pa'o/_/de nas de'i don du bsam gtan gyi dkyil 'khor gyi sbyor ba gsungs pa/_
[\[136b.2\]]nam mkha' la zhes pa la sogs pa'o/_/nam mkha' dbyings kyi dbus bsam pa/_/zhes pa ni chos 'byung ba'i nang du chud pa'i sdong bu dang ldan pa'i pad+ma rdo rjes mtshan pa la/_gru bzhi lham pa rab tu bzang /_/zhes brtags pa las byung ba'i gzhal yas khang pa bsams la/_der/_
[\[136b.3\]]sangs rgyas dkyil 'khor sbyor ba yis/_/bsam gtan rdo rje bsgom par bya/_/zhes pa ni rgyu'i cho ga la sogs pas dang po'i 'khor lo rnam par bkod la/_de byin gyis brlab pa'i phyir ye shes dkyil 'khor zhes te/_ye shes sems dpa' 'od kyis bkug pa'i dkyil
[\[136b.4\]]'khor ro/_/ji skad du/_ye shes sems dpa' gar reg pa/_/ye shes 'khor lo zhes su bshad/_/ces so/_/bsam gtan gyis zhes pa ni khro bo'i bsam gtan gyis gzhug par bya ste gnyis su med par byas nas longs spyod bzhis mtshan par bya'o/_/de nas
[\[136b.5\]]de la mchod pa'i cho ga de nyid kyis zhes pa ni gsang ba dang /_bstod pa dang bdud rtsi dang /_phyi la sogs pa'i mchod pas mchod par bya ba'o/_/blo dang ldan pa zhes pa ni sgyu ma lta bu'i ting nge 'dzin zhes pas te khyad par ro/_/bla ma'i zhal snga nas kyang /_dkyil 'khor
[\[136b.6\]]rgyal mchog las rgyal mchog_/rnam pa kun la rdzogs byas te/_/zhes so/_/las kyi rgyal ba mchog bshad par byas te/_mchod pas mnyes par byas nas rnal 'byor pas de'i mthong ba'i yul du byas nas ye shes dbab pa'i sngon du 'gro ba'i dngos grub kyis rtags shes par
[\[136b.7\]]bya'o/_/ji ltar zhe na dkyil 'khor pa rnams slob dpon gyi snying gar bsgoms nas bdag nyid la me tog dor du gzhug go/_/de yang sku stod dang dbu'i gtsug tu bab na phyag rgya chen po nye ba'o/_/zhal la bab na rtsa ba'i sngags la sogs pa'i dngos grub po/_/sku'i dbus su ste
[\[137a\]]
[\[137a.1\]]lte bar bab na rig 'dzin la sogs pa 'grub po/_/sku smad du bab na las kyi dngos grub rnams 'grub po/_/de ni 'di nyid kyi goms pa las te gzhan du goms pa ni rig 'dzin dang mngon par shes pa dang /_phyag rgya chen po ma rtogs pa ye shes dbab pa'i dus kyi mthus
[\[137a.2\]]las la sbyar ba tsam gyis grub pa ste dus kyi nges pa med pa'o/_/gzhan ma ni ji skad gsungs pa'i sgrub pa'i thabs kyis thob pa'o zhes so/_/dbang bskur ba ni brtsam par bya/_/zhes pa ni bsam gtan gyi dbang bskur ba brtsam pa ste/_ji ltar zhe na ye shes sems pa'i sa bon gyis
[\[137a.3\]]bkug pa'i sangs rgyas kun gyis nam mkha'i khams gang bar byas pa spyod yul du byas nas de rnams kyis dbang bskur ba'i gnas gsum gyis zhes pa ni bum pa dang gsang ba dang /_shes rab ye shes kyi dbang bskur ba brtsam pa ste/_thams cad cho ga bzhin du dbab/_/ces te brtul
[\[137a.4\]]zhugs dang /_lung bstan dang /_dbugs dbyung ba dang /_bka' stsal pa yang bskul nas dbab par bya'o/_/de nas mnyam par bzhag pa btang nas gshegs su gsol ba la sogs pas mi snang bar bya'o/_/de bas na dang por rang nyid kyi yang lag pas lhun gyis grub pas ma
[\[137a.5\]]smos la rnam pa gnyis smos pa'o/_/de yang gnyis pa'i mtha' lta bur shes pa ni khyad par ro/_/phan yon gsungs pa 'di yis zhes pa la sogs pa'o/_/'di yis sems can kun la phan 'dod pa'i byang chub thob ces sbyar bar bya/_ji lta bu zhe na/_sku
[\[137a.6\]]gsung thugs kyi dngos grub ste/_sku gsum mo/_/de nyid 'gro ba'i don byed pa'i rol mo dang ldan pas na ngo mtshar chen po ste de lta bu 'grub bo zhes so/_/byang chub sems dpa' thams cad ni skye ba gcig gis thogs pa'o/_/des gzhan la dam tshig sbyin pa'i dkyil 'khor 'khor lo'o/_/de nyid bsam gtan gyis
[\[137a.7\]]bsgrubs pas na/_bsam gtan gyi dkyil 'khor te rdzogs so zhes so/_/gzhan yang rnal 'byor pa 'dis blo gros dman cing sbyor ba spangs pa phyi'i bya ba la mngon par zhen pa rnams la cung zad ye shes dbang du gyur pa'i rnal 'byor pa ltar snod la phab pa'i lhas bris pa'i dkyil 'khor
[\[137b\]]
[\[137b.1\]]du bcug nas dbang bskur bar bya'o zhes kyang /_slob dpon Tom+bi pa'i zhal snga nas kyang bshad do/_/da ni rdo rje mkha' 'gro khro bo'i bsam gtan gyis dgra bsad pa'i cho ga gsungs pa/_de nas zhes pa la sogs pa'o/_/rdo rje ni dbyer med pa ste de las byung ba'i sbyor ba ste rdo rje mkha'
[\[137b.2\]]'gro'o/_/de nyid sku dang gsung dang /_thugs rdo rje'i ngo bo ste de lta bu phyung ngo zhes sbyar ro/_/hUM zhes pa la sogs pa'i mngon par rtogs pa'i rim pa ni/_'di lta ste cho ga ji lta ba bzhin du sku dang gsung dang thugs kyi snying po'i rdo rje sems dpa'i cho ga rnam pa bzhi bsgom par byas la de yongs su
[\[137b.3\]]gyur pa'i cho ga rnam pa bzhis khro bo rdo rje mkha' 'gro bsgom par bya zhes so/_/ji lta bu zhe na drag po mi sdug khros pa zhal gsum pa la dbus kyi zhal ut+pal sngon po 'dra ba g.yas dkar ba g.yon dmar ba cho ga bzhin du bsgoms te phyag dang po gnyis rdo rje mkha' 'gro ma la 'khyud pa
[\[137b.4\]]g.yas gnyis na tri shU la dang rdo rje bsnams pa g.yon gnyis na thod pa dang nor bu bsnams pa nyi ma'i gdan la bzhugs pa hrIHlas byung ba'i mtshan ma dang pos bskyed pa bsgoms te/_de nas dkon mchog gzhom pa la sogs pa'i bsgrub bya'i sha rus khrag gis gang ba'i bsgrub bya'i
[\[137b.5\]]lus kyi dkyil 'khor nam mkha'i dbus su mar gyi rkyal pa lta bur brgyangs pa'i tshul du khams la bskyed la de'i ye shes drangs te mi bskyod par bskyed la khang pa stong pa lta bur bsams nas bdag gi lce hrIHlas bskyed pa'i 'od zer snang ba can te/_de'i rtse lnga mthing ga dkar
[\[137b.6\]]po ser po dmar po ljang gu'i 'od zer dang ldan par byas nas de'i phyag na gnas pa'i tri shU la 'am/_rdo rje 'am yang na rin po che phur bu bsams nas des gnas lngar phug nas hUM hrI khaM badzra ta kr-ita ni a mu ka sa ra rA ga ta A kaR+Sha ya tsu ya hUM ha phaT ces brjod pa'i bsam gtan dang /_
[\[137b.7\]]sngags kyi sbyor bas 'od zer lngas khrag drangs nas pad+ma can lta bur zad par bya ba ni/_gsad pa'i cho ga'i mchog yin no zhes so/_/des sangs rgyas chos kyi sku dag kyang /_/'debs na gzhan ci smos zhes phul du byung ba'i tshig go/_/da ni sdom pa bskyang ba'i de ma thag tu kha zas
[\[138a\]]
[\[138a.1\]]sbyang ba la sogs pa'i dam tshig gzhan gsungs pa/_de nas zhes pa la sogs pa'o/_/kha zas la spyod pa'i dus su bza' ba ste/_'bras chan la sogs pa 'am btung ba ste/_chang la sogs pa gang za yang /_bshang gci sha yi sbyor ba yis/_/zhes te/_
[\[138a.2\]]dpa' bo lnga dang lcags kyu lngar shes par byas pa la/_cho ga bzhin du yongs su brtag_/ces pa ni dkyil 'khor bsgom pa dang lce dag par bya ba dang dbu rgyan la sogs pa'o/_/mchod pa'i yo byad mchog lnga yis/_/zhes pa ni dpa' bo lnga la sogs pa'i dngos pos kyang
[\[138a.3\]]rang gi 'khor lo tshim par bya'o/_/zhes so/_/dbang po gnyis kyis sbyor ba yis/_/zhes pa ni reg pa'i mchod pa'i dus su lus la gnas pa'i byang chub sems spros pas nam mkha'i khams bkang la de bzhin gshegs pa'i tshogs su bskyed la rig ma'i pad+mar bcug pa
[\[138a.4\]]ye shes bdud rtsir bsams la khas cho ga bzhin du blangs la lus kyi dkyil 'khor mchod na byang chub thob par 'gyur zhes so/_/sems can khams ma lus zhes pa ni/_de ni de la rtogs pa'i 'bras bu'i dngos po gcig nas gcig tu brgyud pa'i ngo bo'o/_/mi 'da'
[\[138a.5\]]bas na dam tshig ste de rnams la bskyed pa'i sa bon 'dzin pa'o/_/de nyid bdag gi gsang ba'i dbang skyed par byed pas na ma yin no/_/rnams kyi sgras lhan cig nyan pa po dang mchod pa bstabs par byed pa yang gzung ngo /_/de la gnyis su med pa'i blo dang ldan pas gal te gong ma
[\[138a.6\]]la yang /_dam tshig gsum gyi rdo rje spyad/_/ces te sku la sogs pa byin gyis brlab pa dang ldan par bya ba'i sdom pa 'di ni rmad byung che'o zhes so/_/ci'i phyir spyad ce na/_de nas zhes pa la sogs pa'o/_/sku gsung thugs kyi rdzogs longs spyod/_/ces pa ni de rnams dbyer
[\[138a.7\]]med pa'i zla ba zhu ba ste bsgrub par bya'o/_/de gang du nyams su myong na gsang ba gsum zhes te pad+ma'o/_/rdo rje ni gsang ba'i rdo rje'o/_/de gnyis las byung ba ni bde ba chen po skyes pa de bzang po ste bdag gis bsgrub par bya/_zhing bzad pa ste bsam pa dang lhag par mos pas
[\[138b\]]
[\[138b.1\]]bsgom par byas la mngon par zhen zhing brtan par bya'o zhes pa'o/_/'di ni thams cad 'jig par 'gyur/_/zhes pa ni de goms pas dngos po med pa'i gnas su 'gyur bar gsungs so/_/da ni phra mo la sogs pas bying ba bzung ba'i de ma thag tu gzi byin bskyed pa'i cho ga
[\[138b.2\]]gsungs pa/_de nas zhes pa la sogs pa'o/_/mtho gang tsam gyis spags nas zhes pa ni de tsam gyi tshad tsam spags par bdag gi spyi bo'i thad kar dkyil 'khor pa brtag par bya zhes te mtho skor tsam gyi zla ba'i dkyil 'khor gdugs dkar po ltar brtags la de'i steng bdud rtsi
[\[138b.3\]]dang sa bon la sogs pa gong ma ltar bsgoms te/_de'i dbus kyi steng du oM dkar po bsams nas 'od zer gyis bskul ba'i sangs rgyas bkug pa thim pas bdud rtsi zla bar zhu ba la oM zhu bas reg pas 'od dang ldan par brtags la dbugs rngub pa'i lcags kyus dbu rgyan la sogs
[\[138b.4\]]pa la bdud rtsi lnga'i rgyun dbab par bya'o/_/zhes so/_/de'i phan yon gsungs pa/_rdo rje sbyor ba la sogs pas te go sla'o/_/yang na rnal 'byor snying po'i sdom pa'i rnam grangs gsungs pa/_de nas zhes pa la sogs pa'o/_/sngags 'dzin pa zhes pa ni gsum pa'i thabs
[\[138b.5\]]la mngon par zhen cing de 'ba' zhig don du gnyer ba'i dam tshig de gzhan ni ma gtogs pa'o/_/mchod rten dag gi las mi bya/_/zhes pa la mchod rten ni sangs rgyas kyi bzhugs gnas so/_/glegs bam bklag par mi bya zhes pa ni glegs bam ni rdo rje'i bzlas pa'o/_/dkyil
[\[138b.6\]]'khor dag kyang yang mi bri/_/zhes pa ni byang chub kyi sems kyi dkyil 'khor dang lus kyi dkyil 'khor dang 'byung ba'i dkyil 'khor ro/_/rdo rje gsum mchog phyag mi 'tshal/_/zhes pa la rdo rje gsum ni mchog ste de'i ngo bo bas na gzhan la phyag mi 'tshal lo/_/de rnams
[\[138b.7\]]kyang phyi rol zhen pa'i blos byed pa de'i bsod nams 'ga' tsam du 'gyur mod kyi byang chub ni med do/_/da ni gtsug tor 'khor los sgyur ba'i rnal 'byor pas dug bsal ba'i cho ga gsungs pa/_de nas zhes pa la sogs pa'o/_/dug 'byin pa ni thad kar ro/_/gnon pa ni
[\[139a\]]
[\[139a.1\]]sa'i nang du ste rkang mthil du'o/_/'dren pa ni 'od zer gyis bsdus nas gzhan du spro ba ste/_de lta bu'i gsang ba 'di phyung ngo zhes sbyar ro/_/b+h+rUM zhes pa la sogs pa'i cho ga ni 'di lta ste rdo rje 'dzin pa las byung ba b+h+rUM dang 'khor lo las bskyed pa'i gtsug tor
[\[139a.2\]]'khor los sgyur ba'i rnal 'byor byas la/_lag pa g.yas par 'od zer dkar po 'bar ba'i gnas 'khor lo rtsibs brgyad pa dkar po'i dbus su b+h+rUM bzhag nas de'i 'od zer dkar pos lus la gnas pa'i dug nag po thams cad 'byin pa'am gnon pa'am/_'dren
[\[139a.3\]]par byas shing de'i phreng ba'i sngags gzhan la gsungs pa bzlas pas sel bar byed do/_/nad pa'ang kha zas 'od zer dang /_/ser po mdog tu bsgom par bya/_/zhes so/_/de bas na 'od zer gsum gyi dam tshig ste ser po dang /_dkar po dang nag pos lus ngag yid gsum
[\[139a.4\]]la gnas pa'i dug 'byin pas na gsal ba gsum 'byung bar shes par bya zhes so/_/da ni slob ma'i mtshan ma ngan pa la sogs pa srung ba bri ba'i phyir zlog pa gsungs pa/_de nas zhes pa la sogs pa'o/_/lus dang ngag sems ni bsgrub bya'o/_/de bsrung ba'i
[\[139a.5\]]'khor lo ni rtsibs brgyad pa'o/_/sngags ni yi ge gcig la sogs pa'o/_/de nyid rdo rje rgya gram la gnas pa ni rdo rje dang ldan pas te de phyung ngo zhes sbyar bar bya'o/_/de gang zhe na oM zhes pa la sogs pa'o/_/gro ga dag la sogs pa la/_/zhes pa ni gro ga dang shog
[\[139a.6\]]shog dang ras la sogs pa la bri ba'o/_/ji lta bur bri zhe na/_'khor lo rdo rje la gnas pa/_/zhes te/_las kyi rdo rje la gnas pa'i dbang chen gyi steng du 'khor lo rtsibs brgyad pa bris la/_sgo bzhis mdzes pa phyi rol mchod rten gyi dbyibs su bskor bar bya'o/_/haM ni
[\[139a.7\]]dbus su bzhag nas su/_/zhes pa ni zla ba phyed pa tshes dang bral ba thigs pa byung ba/_dbu dang zhabs g.yas dang g.yon du 'khyil ba'i khong bar bya ba ste/_dzi na dzika che ge mo srungs shig ces bri bar bya'o/_/sngags kyi yi ge tshig rnams kyis brgyan te zhes pa ni rtsibs
[\[139b\]]
[\[139b.1\]]brgyad la mi 'khrugs pa la sogs pa'i rig pa dang lo tsa na la sogs pa'i rig pa'i bar du ming bri bar bya'o/_/rtsibs kyi mtshams su de nyid gsum po bri bar bya'o/_/nang gi mu khyud la oM hu lu hu lu tiSh+Tha tiSh+Tha ban+d+ha ban+d+ha ha na ha na/_da ha da ha/_a mr-i te che ge mo'i gdug pa hUM phaT
[\[139b.2\]]ces pa dgod do/_/dbang chen gyi grwa la sa'i snying po la sogs pa'i sa bon dgod do/_/sgo bzhi dang mtshams bzhir gshin rje gshed la sogs pa dang /_'dod pa'i rgyal po la sogs pa'i sngags kyi phreng ba bri'o/_/mchod rten gyi mu khyud la gtsug tor 'khor los sgyur ba'i
[\[139b.3\]]sngags ring bri'o/_/nub kyi phyi rol gyi sa la hUM mdzad kyi sngags bzhi bri'o/_/de yang skar ma rgyal la sogs pa'i dgongs ka'i dus su ting nge 'dzin gnyis rdzogs pa'i rnal 'byor pas gsum pa'i dus su lag pa rdo rje rtse lnga mda' bdag lnga'i rang bzhin du bsams la/_pho dang mo
[\[139b.4\]]bsrung ba la gi wang dang gur gum gyis bris te legs par gzhag par bya zhes pa ni cho ga ji lta bzhin du rtag pa'i 'khor lo ting nge 'dzin gnyis kyis rdzogs par byas nas ming gi yi ge dang pos bskyed pa'i bsgrub bya snying gar bsams la gzhan bcug ste/_spyan ma'i sngags
[\[139b.5\]]brjod pas rnam par snang mdzad la sogs pa'i tshogs kyis dbang bskur bar bsam mo/_/gzhan gyi las rnams kyis kyang bsgrub bya legs par byas nas mchod pa la sogs pas mnyes par byas te 'khor lo la thim par bsams la/_za ma tog la sogs par stsal te/_
[\[139b.6\]]spyi bo'am mgul pa la sogs par bsrungs na gzhan gyis mi phyed par 'gyur te/_de bas 'di ni sngags rnams thams cad kyi gsang ba gsum gyi gnas bsdus pa ste mngon spyod la sogs pa'i cho ga la yang 'di kho nas bsrung bar bya'o/_/thun mong gi dngos grub kyi mtha'
[\[139b.7\]]dang po la gnas pa'i cho ga mig sman grub pa gsungs pa/_de nas zhes pa la sogs pa'o/_/de yang gong ma ltar bya bar 'os pa tshogs pa'i rnal 'byor pas dang po'i cho ga rdzogs par byas te bzlas brjod 'bum la sogs pa bya'o/_/de nas lam gyi bzhi mdo'am/_shing
[\[140a\]]
[\[140a.1\]]gcig gi drung ngam/_ma mo'i gnas sam/_zhi ba'i gnas su dkyil 'khor ji lta ba bzhin du bris la/_de ru rdo rje any+dza na te mig sman thod pa la dbab par bya'o zhes so/_/ji lta zhe na thod pa gnyis kyi steng du 'dug nas mdun du thod pa gsum la thod pa
[\[140a.2\]]gcig bzhag nas de'i nang du tshil chen dang /_khrag dang bshang ba blugs la pad+ma'i skud pa dang ras kyis dkris la me mar gyi snying po byas la me sbar te/_de'i steng du yang thod pa gcig kha sbub la dud pa chags pa blangs nas 'ug pa'i rkang du bcug ste/_tshes nyi shu dgu'i nam
[\[140a.3\]]phyed na rig ma'i gsang bar bcug ste brlan par byas nas/_de nyid la sngags brgya rtsa brgyad btab nas mig la bskus na dngos grub rnam gsum du 'gyur te/_'gro ba dbang du gyur pa dang /_gzi can gyis mi mthong ba dang /_sa 'og na gnas pa'i gter mthong ba'o/_/thams cad kyi
[\[140a.4\]]rang bzhin pas na kun du bzang po ste rdo rje 'chang chen po'o/_/des gsungs so zhes las kyi khyad par rnams so/_/da ni chos kyi rnam grangs 'di'i che ba dang /_yi ge gsum gyi ngo bo bstan pa'i phyir gsungs pa/_de nas zhes pa la sogs pa'o/_/du dang ldan na zhes pa ni ji tsam gyis
[\[140a.5\]]dad pa'i 'bras bu rdzogs par 'gyur zhes pa'o/_/byang chub sems dpa' de dag ces pa ni skal ba dang ldan pa'i sems can no/_/lan gsungs pa/_de nas zhes pa la sogs pa'o/_/zhus pa dang lan de rnams go sla bas ma bshad do/_/cang mi gsung bar gyur to zhes pa ni
[\[140a.6\]]zhus pa dgos pa med par bstan pa'o/_/da ni rgyud rnyed par dka' ba gsungs pa/_de nas zhes pa la sogs pa'o/_/mar me mdzad la sogs pa ni rdzogs ldan gyi bskal pa'i sangs rgyas la sogs pa rnams so/_/'od srungs thub chen po ni bskal pa bzang po'i sangs rgyas
[\[140a.7\]]gsum pa ste/_de rnams kyi dus su gsang ba chen po'i don bdag gis ma bshad do zhes pa ni de rnams bdag nyid du nga rgyal mdzad nas gsungs pa ste/_de spyi'i phrin las yin pa'i phyir ro/_/de ci'i phyir zhe na zhes zhus pa dang lan gsungs pa/_de'i dus na sems can
[\[140b\]]
[\[140b.1\]]rnams la skal ba med pa'i phyir ro zhes pa ni/_dus bzang po'i sems can rnams ni phun sum tshogs pa dman pa ma yin pas na rnam par rtog pa la spyod pa'o/_/dus dman pa ni nyon mongs pa'i rang bzhin gyis spyod pas ni mi rtogs te/_de bas na rigs ngan la sogs
[\[140b.2\]]pas lhag par 'grub pa'o/_/khyad par du nye bar len pa'i phyir lam nye bar gsungs pa/_'on kyang zhes pa la sogs pa'o/_/skad cig ces pa ni a ru ka te e ring po dang ldan na dang po thang cig ces pa ni da sha ri ste u ring po dang ldan na 'ga' zhig tu gyur pa'o/_/yud tsam
[\[140b.3\]]zhes pa ni drag pa na ste bems po dgag chad sel ba'o/_/sangs rgyas kyi byang chub rdzogs par byed do zhes pa ni 'bras bu khyad par du 'phags pa ston par byed do zhes so/_/gang la nye zhing khyad par du zhe na/_gang gi zhes pa la sogs pa'o/_/'bad cing brtsal ba zhes pa ni
[\[140b.4\]]mgo dang lag pa la sogs pa sbyin pa gtong ba la sogs pa'o/_/gzhan ni go sla'o/_/skal ba med pa'i sems can la snying rje ba'i phyir ngu bar bstan pa/_de nas zhes pa la sogs pa'o/_/de bzhin gshegs pas de bzlog pa gsungs pa/_de nas zhes pa la sogs
[\[140b.5\]]pa'o/_/sdug bsngal gsum zhes pa ni lus dang ngag dang sems sdug bsngal ba ste/_de ma bsgom cig ces dgag pa'o/_/yang zhus pa de nas zhes pa la sogs pa'o/_/ji ltar mi ngu bar bgyi zhes pa la sogs pa ni de'i dus kyi sems can rnams bdag cag bzhin du
[\[140b.6\]]skal ba med pas na bdag cag ngu ba dang sdug bsngal ba dang ldan par gyur pa'o zhes so/_/de bzhin gshegs pa des bzlog pa gsungs pa/_de nas zhes pa la sogs pa'o/_/yi ge de thun mong ste zhes pa ni ji ltar thun mong na/_khyed rnams kyis ji ltar mi shes pa
[\[140b.7\]]dang ma thos pa de bzhin du/_deng de bzhin gshegs pa thams cad dang /_byang chub sems dpa' thams cad kyang /_gsang ba'i yi ge de dag ma thos shing mngon par rdzogs par sangs ma rgyas na thun mong gi sdug bsngal la khyed rnams ci ste ngu zhes so/_/byang chub sems
[\[141a\]]
[\[141a.1\]]dpas gsol ba/_de ci'i phyir zhe na zhes te/_khyed rnams kyis kyang mi mkhyen pa'am zhes zhus pa'o/_/de bzhin gshegs pas bka' stsal pa/_gsang ba'i yi ge gsum rnam par dag pa'i phyir ro zhes pa ste/_yi ge gsum la sogs
[\[141a.2\]]pa dag pas de kho na nyid gyur pas thams cad mkhyen pa'i rgyu yin la bdag cag ni de'i dus su mngon par rdzogs par sangs rgyas par ye shes pa yin no zhes so/_/ji skad du/_rdo rje mchog gsum yi ge sngags/_/phyag rgya chen po rnam bsgom pa/_/byang chub thams
[\[141a.3\]]cad thob pa'i phyir/_/ye shes rdo rje bdag gis bya/_/zhes so/_/cang mi gsung bar gyur to zhes pa ni sku la sogs pa rnams dag pa'i rang bzhin yin pa'i phyir ro/_/da ni bar gyi sred pas rdo rje 'chang chen po kA lir gyur pa las tshad med pa bzhi'i rgyu mthun pa'i gzugs lha mo
[\[141a.4\]]bzhis glus bskul ba gsungs pa/_de nas zhes pa la sogs pa'o/_/sku dang gsung dang thugs ni yi ge gsum ste/_de btsun mo'i b+ha ga la bzhugs pa ni zhal du zhugs pa la sogs pa'i rim pas thabs dang shes rab tu bcas pa byang chub sems kyi gzugs su
[\[141a.5\]]zhu'o zhes so/_/de nas zhes pa la sogs pas 'di ston par byed do/_/de ltar snang ba med pas gzhan gyi phun sum tshogs pa dang bral ba'i phyir/_sngon du goms pa'i sdug bsngal dang de'i rgyu las grol bar bya'o zhes pa la sogs par bsam pa'i sems de nyid lha mo'i
[\[141a.6\]]gzugs su gyur nas go rims bzhin du bskul nas/_de thim par bya'o zhes pa ni mi phyed par bstan pa'o/_/'dir go rims kyis spyan mas bskul bar rigs pa la mA ma kIs dang po bskul ba ni rgyud 'di las thugs gtso bor bstan pa'i phyir ro/_/des bskul
[\[141a.7\]]ba gang zhe na sems can zhes pa la sogs pa'o/_/de yang sems can gyi khams ni khams gsum ste/_der gnas pa ni sems can rnams so/_/de rnams kyi gtso bo ni dbang phyug go/_/de gang zhe na rdo rje thugs zhes te chos dbyings kyi ye shes rnam par dag
[\[141b\]]
[\[141b.1\]]pa'i gzugs su gyur pa bod pa ste/_bdag la bskyab tu gsol zhes bya bar sbyar ro/_/gang gis she na dga' ba yid 'ong zhes pa la sogs pa'o/_/dga' ba ni thabs dang shes rab kyi'o/_/de nyid yid tshim par byed pas na yid du 'ong zhes so/_/don chen ni don chen po
[\[141b.2\]]yin pa 'am don ni rgyur gyur pa'i phyir ro/_/'dod pa ni gzugs la sogs pa ste/_de rnams kyis bdag la bskyab tu gsol zhes te/_dgyes par mdzad du gsol zhes pa'o/_/mgon po zhes bos nas gal te bdag mA ma kI dus di ring gson par mchi bzhed na zhes pa ni
[\[141b.3\]]bcom ldan 'das nyid ye shes kyi sku 'byung ba chen po rnam par dag pa'i gzugs su ma mdzad na byams pa tshad med pa spangs pas bdag shi ba dang 'dra bas bdag gson srid par bzhed na/_sems can yab chen gnyen mchog ste/_/sems can thams cad sangs rgyas
[\[141b.4\]]thams cad du skyed par byed pas na de skad ces bya'o/_/bdag la dgyes par mdzod ces pa ni ye shes kyi sku snang ba med pa rnam par spongs la zab mo dang yang dag par gsal ba'i sku ston cig ces pa'o/_/de bzhin du spyan mas rigs kyi bdag po'i sgo nas bskul ba gsungs
[\[141b.5\]]pa/_de nas zhes pa la sogs pa'o/_/rdo rje sku khyed ces pa ni me long lta bu'i ye shes kyi ngo bo nyid du gyur pas na de skad do/_/bka'i 'khor lo zhes pa ni bka' nyid kyi 'khor los 'gro ba rnams kyi rgyud la 'jug par mdzad pas na sems can kun la phan pa'i zhes tshim
[\[141b.6\]]par mdzad pa'o/_/sangs rgyas kyi don dang byang chub kyi don dam pa'i ye shes kyi mtshan nyid de/_sangs rgyas pa'i don du byang chub don dam phan par rjes su dgongs par gzigs pa'i ngang tshul gang yin pa ni de skad do/_/mgon po la sogs pa ni kun la gong ma ltar
[\[141b.7\]]bsgre'o/_/'dod chags ni mchog tu dga' ba'i bde ba chen po'o/_/de nyid don chen po las mi 'da' bas na dam tshig go/_/de lta bu'i rol pas bdag spyan ma la zhes so/_/dgyes par mdzod ces pa yang kun la gong ma ltar bsgre'o/_/gos dkar mos bskul
[\[142a\]]
[\[142a.1\]]ba gsungs pa/_de nas zhes pa la sogs pa'o/_/khyod ni rdo rje gsung ste zhes pa ni rang gi rigs kyi bdag po'i sgo nas te so sor rtog pa'i ye shes kyi ngo bo nyid du gyur pas na de skad do/_/sems can thams cad la byams pas phan zhing snying rje chen
[\[142a.2\]]pos thugs brtse ba'i ngang tshul mnga' ba de la de skad ces bya'o/_/'jig rten dag gi don zhes pa ni bla na med pa yang dag par rdzogs pa'i byang chub bo/_/dgos pa ni 'jig rten pa'i bde ba phun sum tshogs pa'i mtshan nyid do/_/de mdzad pa la rtag tu brtson 'grus chen po
[\[142a.3\]]dang ldan pas na de skad do/_/spyod pa dri med ces pa ni thabs dang shes rab kyi spyod pa'o/_/gang nyid gzung dang 'dzin pa dang bral bas na dri med do/_/gang ltar spyad kyang skyon med pas na kun du bzang po'o/_/gzhan gong ma ltar shes par bya'o/_/sgrol mas bskul ba gsungs pa/_
[\[142a.4\]]de nas zhes pa la sogs pa'o/_/khyod ni rdo rje 'dod pa zhes pa ni rang gi rigs kyi bdag po'i sgo nas bskul ba ste/_rdo rjer gyur cing gnyis su med pa'i ye shes kyi ngo bor gyur pa 'dod pa'i yon tan lnga'i rang bzhin de ni rdo rje 'dod pa zhes bod pa'o/_/dam tshig mchog ces pa ni don
[\[142a.5\]]yod par grub pa de thams cad kyi mchog tu gyur pas na dam tshig mchog go/_/phan don zhes pa ni bdag kho na'i don bya'i gzhan la ni go skabs mi sbyin no zhes pa'i ngang tshul 'gro ba thams cad la phan pa rgya chen po mdzad pas na de skad do/_/yang dag rdzogs sangs rgyas kyi
[\[142a.6\]]gdung /_/zhes pa ni rigs te de nyid thig ler gyur pas na mchog go/_/mnyam pa nyid ni zab mo dang gsal ba dbyer med pa'o/_/de skad cig gis rtogs pa de la gzigs pa zhes bya'o/_/yon tan rin chen mang po'i gter gyur zhes pa ni stobs bcu la sogs pa'i yon
[\[142a.7\]]tan rin po che mang po'i 'byung gnas su gyur pa'i phyir ro/_/gzhan gong ma ltar shes par bya'o/_/da ni zhu ba gnyis pa'i lan la gtogs pa tshig bzhi pas pad+ma'i nang du sprul pa'i dkyil 'khor la bzhugs pa'i sems can rnams snod du rung bar bya ba'i phyir dbang bskur bar
[\[142b\]]
[\[142b.1\]]gsungs pa/_de nas zhes pa la sogs pa'o/_/de nas zhes pa ni bde bar gshegs pa rnams snying la zhugs pa'i de ma thag tu'o/_/'dod chags thams cad ni de bzhin gshegs pa rnams so/_/de nyid byang chub kyi sems su nye bar longs spyod pa ste de nyid dpal lo/_/
[\[142b.2\]]de'i ting nge 'dzin la rdo rje 'dzin pa'i rnam pas snyoms par zhugs nas zhes so/_/btsun mo de dag la zhes pa ni lha mo dgu'i rang bzhin gyi phyir ro/_/dam tshig gi 'khor lo zhes pa ni rdo rje 'chang ba ste/_dngos po thams cad las mi 'da' ba'i phyir ro/_/nam mkha' dbyings
[\[142b.3\]]'di thams cad ces pa ni lha mo'i chos 'byung ba'i nang du chud pa'i khang pa brtsegs ma la sogs pa'i de bzhin gshegs pa thams cad yongs su gyur pa'i tshul gyis dam tshig gi khu bas yongs su gang ba ste dper na bum pa rdo rje'i chus gang ba lta bur gnas par gyur pas de rnams kyi
[\[142b.4\]]kha'i lam nas snying gi pad+mar zhugs pas dbang bskur bar byas pa'o/_/de'i de ma thag tu tshig lnga gsungs pa/_de nas zhes pa la sogs pa'o/_/de nas zhes pa ni dbang bskur ba'i de ma thag pa'o/_/gang sems can sku gsum gyi dam tshig las byung ba zhes pa ni snod du
[\[142b.5\]]rung bar bya ba'i 'gro ba ste/_de'i sa bon dang ldan pa'i phyir ro/_/de nyid la gong gi dpal gyis reg pas de thams cad kyang de bzhin gshegs pa dgra bcom pa yang dag par rdzogs pa'i sangs rgyas rdo rje gsum gyi ye shes su gyur to zhes te/_rdzogs pa'i sangs rgyas kyi ngo bor zla ba
[\[142b.6\]]ltar zhu ba de'i ngo bo gsung gi rdo rje'i sa bon dang thugs kyi mtshan ma la des mtshan pa/_sku'i ngo bor khams kun 'dus par byas nas de la ming gi dbang bskur ba'o/_/de gang zhe na de'i dus na zhes pa la sogs pa'o/_/kun du bzang po zhes pa ni sgo gsum nas skyon med pa ste/_
[\[142b.7\]]kun la khyab pas na zlos pa'i tshig smos pa'o/_/de lta bus dbang bskur bar gyur to zhes so/_/de nas rdo rje 'chang chen pos de rnams la dris shing rtogs pa phul ba gsungs pa de nas zhes pa la sogs pa'o/_/de bzhin gshegs pa de dag thams cad ces pa ni de dang de'i
[\[143a\]]
[\[143a.1\]]rigs kyi de bzhin gshegs pa la sogs pa ste cho ga bzhis bskyed pa'o/_/chos mnyam pa nyid ces pa ni sems can thams cad zab mo dang yang dag par gsal ba'i 'khor lor mthong ngam zhes pa'o/_/rdo rje ye shes kyi spyod pa ni dbang bskur ba ste/_'bras
[\[143a.2\]]bu dang bcas par mthong ba'o zhes rtogs pa phul ba'o/_/de'i de ma thag tu tshig drug pas 'di la rtogs pa'i gsum pa gsungs pa de nas zhes pa la sogs pa'o/_/de nas zhes pa ni rtogs pa phul ba'i de ma thag tu'o/_/btsun mo las 'das nas zhes pa ni gsang ba'i
[\[143a.3\]]b+ha ga las chos kyi 'byung gnas su 'thon pa'o/_/de nas gong ma ltar ngo mtshar zhing 'dod chags chen po'i che ba bsngags pa'i phyir de dag gis bcom ldan 'das phyag na rdo rje de bzhin gshegs pa la 'di skad ces gsol to zhes so/_/ji ltar gsol zhe na/_gang 'dod
[\[143a.4\]]chags zhes pa la sogs pa'o/_/'dod chags ni mchog tu dga' ba'i bde ba chen po ste/_de'i yi ge'i tshig ni mi 'gyur ba'i 'dod chags kyi ye shes dang bar ma'i ye shes dang chags bral gyi ye shes so/_/de la sangs rgyas kyi byang chub rjes su chud pa ni go rims bzhin du
[\[143a.5\]]longs spyod rdzogs pa dang /_chos kyi sku dang sprul pa'i sku'i ngo bo yongs su dag pa de ngo mtshar to zhes pa'o/_/brtags pa dang bral bas don de kho nar nges pas ngo mtshar mi che ba'i rgyu gsungs pa/_de nas zhes pa la sogs pa'o/_/de skad ma gsung cig ces pa ni 'dod
[\[143a.6\]]chags la sogs pa la 'khrul par rtogs nas bsam pa de dag dgag pa'o/_/de ci'i slang du zhes zhus pa dang lan gsungs pa/_chos thams cad ces pa la sogs pa'o/_/chos thams cad ni snang ba'o/_/nam mkha' nyid rdo rje ste mi 'da' bas na dam tshig go/_/
[\[143a.7\]]de nyid de bzhin te/_de'i ngo bo yin pa'i phyir na mtshungs pa'o/_/de bas gzugs kyi phung po ma yin te/_sa la sogs pa ma yin pa'o/_/tshor ba'i phung po ma yin zhing bde ba la sogs pa ma yin pa'o/_/'du shes ni mtshan mar 'dzin pa'i dbye ba'o/_/'du byed ni
[\[143b\]]
[\[143b.1\]]reg pa la sogs pa'o/_/rnam par shes pa ni mig la sogs pa'i rnam par shes pa ma yin pa'o/_/khams ni mig la sogs pa'i khams bco brgyad ma yin pa'o/_/skye mched ni mig la sogs pa'i skye mched bcu gnyis ma yin pa'o/_/'du byed kyi phung po la dbye ba
[\[143b.2\]]'dod chags ma yin/_zhe sdang ma yin/_gti mug ma yin zhes so/_/chos ma yin zhes pa ni dge ba bcu ma yin pa'o/_/chos ma yin pa ni mi dge ba bcu ste de yang ma yin pa'o/_/ci'i phyir zhe na gnyis su med pa'i ye shes la 'khrul pa nyid de rnams su snang ste/_
[\[143b.3\]]de bas rtogs par bya ba'i ngo bo nyid las tha dad par gyur pa de rnams rnam par dgag pa yin no/_/chos thams cad la dmigs su med pa'i ye shes kyi bdag nyid can gyi dbyer mi phyed pa'o/_/cang mi gsung bar gyur to/_/zhes pa ni the tshom chod nas rang bzhin la blo
[\[143b.4\]]gzhag pa'o/_/de'i de ma thag tu spros pa'i bdag nyid gzhan gyi don phun sum tshogs pa gong ma ltar bstan pa'o zhes sbyar ro/_/de ltar zhus pa dang lan ched du brjod pa dang bcas pas rgyud kyi don bstan nas da ni 'khor rnams la yongs su gtad pa gsungs pa/_de nas
[\[143b.5\]]zhes pa la sogs pa'o/_/sku dang gsung dang thugs rdo rje 'di zhes pa ni de ston par byed pa'i gzhung ni gsang ba 'dus pa'o/_/bsgo bar gsol zhes pa ni phyogs bcur bsgrag tu gsol zhes pa'o/_/de ci'i slad du zhes zhus pa dang lan gsungs pa/_phyogs bcu na
[\[143b.6\]]bzhugs pa zhes pa la sogs pa ste go sla'o/_/de ltar thun mong du gtad nas khyad par du rdo rje chos la gtad pa gsungs pa/_de nas zhes pa la sogs pa'o/_/rigs kyi bu zhes pa ni so sor rtog pa'i ye shes kyi rang bzhin las skyes pa'i phyir ro/_/de bzhin
[\[143b.7\]]gshegs pa thams cad kyi dam tshig ni 'da' bar mi bya ba'i lung ngo /_/de zung shig ste bstan pa 'di ni gsung gi rdo rje gtso bo bas na khyod ni de bzhin gshegs pa thams cad kyi lce'i dbang po rnam par dag pas na chos kyi dbang phyug rdo rje zhes bya bar dbang bskur ro zhes pa'o/_/
[\[144a\]]
[\[144a.1\]]des kyang de bzhin du sgrub pa gsungs pa/_de nas rdo rje chos kyis byang chub sems dpa' de bzhin du bgyi'o zhes gsol nas cang mi smra bar gyur to zhes so/_/da ni bsnyen pa rnams kyi mthar dkyil 'khor bsdu ba'i cho ga gsungs pa/_de nas zhes pa
[\[144a.2\]]la sogs pa'o/_/rdo rje sems dpa'i yi ge zhes pa ni de rnams kyi thugs kar mtshan ma la gnas pa'i yi ge gsum la zhes so/_/sems can rnams btsud par gyur to zhes pa ni dkyil 'khor pa de rnams brjod pas rigs kyi bye brag gis nang du gzhug pa'o/_/de'i don
[\[144a.3\]]ni dgod pa bstan par bya ba'i rnal 'byor pas dus gsum du mchod pa la sogs pa'i sngon du 'gro ba'i yi ge gsum brjod pas rnam par bsdus nas smon lam gdab pa la sogs pa gzhan yang ci rigs par bya ba'o/_/tha mar yang de'i mtha' la muH_bzhag pas ye shes kyi 'khor lo
[\[144a.4\]]gshegs su gsol ba dang /_de brjod pas phyi rol gyi 'khor lo ye shes sems dpa'i 'khor lo la gzhug pa ste khyad par ro/_/de nas shes rab dang bcas pa nyal nas langs pa'i dus na yang lha mo'i dbyangs kyis bskul nas langs par bsam zhing gong ma bzhin du dus
[\[144a.5\]]bzhir bsgom par bya'o zhes so/_/de ni rtse gcig pa'i rnal 'byor pa'o/_/bya bas brel ba'i rnal 'byor pa ni tho rangs kyi dus su ting nge 'dzin gsum rdzogs par bsgoms te dus gzhan la de la brten pa'i nga rgyal gyis gnas la yi ge gsum gyis dam tshig gi 'khor
[\[144a.6\]]lo snying ga'i 'khor lo las spros nas dbang bskur ba blangs te mchod pa la sogs pas mnyes par byas nas mi shigs pa'i thig le 'am gsang ba'i thig le gang rung gcig bsgoms te bzlas brjod byas nas dkyil 'khor bsdus nas/_yan lag gzhan gong ma ltar
[\[144a.7\]]spyad cing tha ma yang gong ma bzhin du shes par bya'o/_/de ltar rnam pa gnyis kyis brtan par gyur pa'i mtshan ma rnam pa lnga mthong ba de la ni las dang po pa'i rnal 'byor pa zhes bya'o/_/des mtshan ma lan grangs mang du mthong bas sems brtan par shes nas gnyis
[\[144b\]]
[\[144b.1\]]par gyur pa'i sbyor bas 'bad pas lha'i lus thob par snod rnam pa gnyis la ye shes kyi lha gnyis 'bebs pa'i nus pa thob pa la cung zad ye shes dbang du gyur pa'i rnal 'byor pa zhes bya'o/_/des thun mtshams bzhir chen po'i mig la sogs pa byin gyis brlab pa
[\[144b.2\]]dang /_sku gsung thugs byin gyis brlab pa dang /_dbang bskur ba blangs nas/_mchod pa la sogs pas mnyes par byas nas thig le dang phra mo ma gtogs pa'i cig car ba'i bzlas pa byas nas gong ma ltar 'khor lo bsdus nas yan lag gzhan yang ji ltar rigs par
[\[144b.3\]]byas pas mthu can gyi stobs rtogs pa'o/_/des gsung la dmigs pa'i rkyen gyis rlung gi rang bzhin shes nas/_rang dang gzhan gyis dkyil 'khor mthong bar nus pa de la ni ye shes dbang du gyur pa'i rnal 'byor pa zhes bya'o/_/des rdo rje bzlas pa'i yi ge gsum gyi
[\[144b.4\]]ting nge 'dzin kun du spyod pa can gyi sems las phyi nang dbyer med par rtogs pas/_phal cher nyin mtshan du rnal 'byor la gnas pa yin no/_/de mi 'gyur ba'i rtags dang po gnyis dang gnyis pa rtogs pas zhing sbyangs nas lam la gnas par bya ba'o/_/lam gang zhe na/_
[\[144b.5\]]dbang po gnyis kyis sbyor ba yis/_/dngos po thams cad brtag par bya/_/zhes pa ste/_sems rigs can gyi char dmigs pa las sngon dang phyis kyi yan lag mngon du mdzad pa'i yang dag pa'i ye shes dbang du gyur pa'i rnal 'byor pa zhes bya'o/_/de lnga pa'i ngo bos
[\[144b.6\]]sku dang gsung dang thugs kyi sprul pa dpag med kyis ji srid yod pa de srid kyi bar du bzhugs nas 'gro ba'i don chen po mdzad pa'o/_/de lta bu'i rnal 'byor pa de mthong ba'i chos nyid la rgyud kyi don des 'grub par byed pas na de la dad par bya'o/_/ha cang spros pa bzhag la dkyus ma la
[\[144b.7\]]'jug par bya ste/_de nas zhes pa la sogs pas gong gi rdo rje gsum bsdus pa'i gnas de yang nam mkha' lta bu bas sems can rnams la yang khyab par bstan to/_/rnam par snang mdzad ces pa ni sku la dmigs pa'i dus su rdo rje 'chang chen po la de skad ces
[\[145a\]]
[\[145a.1\]]bya'o/_/khams gsum thams cad ces pa ni khams gsum gyi brtan pa dang g.yo ba'i chos ji snyed dus gsum du rtogs pa rnams so/_/sku dang gsung dang thugs rdo rje la gnas shing zhes pa ni/_de rnams kyi sku'i rdo rje'i ngo bo nyid la rang gi sku rdo rje
[\[145a.2\]]nyid ngo bo nyid don dam pa'am/_kun rdzob tu dbyer med par snyoms par zhugs pa'o/_/de nyid kyis na sku dang mi bral ba nyid kyi phyir na sku dang gsung dang thugs kyang gsungs pa yin no/_/de nyid kyis na de bzhin gshegs pa thams cad kyi sku ni sku'i rdo rje'o/_/de'i mnyam pa nyid
[\[145a.3\]]ni de bzhin nyid de la dmigs pa'o/_/cang mi gsung bar gyur to zhes pa ni/_de bzhin nyid la ni gang gis brjod pas kyang mi reg pa'i phyir na de skad ces bya'o/_/de kho na bzhin 'og nas 'byung ba'i gsung rdo rje dang /_thugs rdo rje la yang sbyar bar bya'o/_/de'i phyir gsungs
[\[145a.4\]]pa/_de nas zhes pa la sogs pa'o/_/de skad du/_e ma kun du bzang po yi/_/sku gsung thugs kyi nges pa yi/_/rdo rje gsum la kun du ni/_/rdo rje gsum ni rnam bzhugs te/_/zhes so/_/de skad ces bka' stsal to zhes pa ni/_rtsa ba'i rgyud mthar thug pa'i sdud pa po'i
[\[145a.5\]]tshig go/_/dam tshig ces pa ni 'jig rten dang 'jig rten las 'das pa'i srung ba la sogs pa'o/_/sdom pa ni nyams su blang ba la sogs pa'o/_/de rdo rje lta bus byin gyi rlob par byed pa'o/_/mdzad par byed pas na rgyal po ste/_de ston par byed pa'i gzhung ni le'u bcu bdun pa'o/_/le'u
[\[145a.6\]]bcu bdun pa'i 'grel pa'o/_/rgyud kyi rgyal po chen po dpal gsang ba 'dus pa'i rtsa ba'i rgyud kyi 'grel pa chen po rin po che'i ljon shing zhes bya ba slob dpon chen po tsi lu pas mdzad pa rdzogs so//_//rgya gar gyi mkhan po ka ma la gup+ta dang /_zhu chen gyi lo tsA ba chen po mnga' bdag lha ye shes rgyal
[\[145a.7\]]mtshan gyis bsgyur cing zhus te gtan la phab pa'o/_/[{D1847}]@##/_/rgya gar skad du/_shrI gu h+ya sa mA dza tan+t+ra pany+tsi kA nA ma/_bod skad du/_dpal gsang ba 'dus pa'i rgyud kyi dka' 'grel zhes bya ba/_dpal rnam par snang mdzad la phyag 'tshal lo/_/gang las
[\[145b\]]
[\[145b.1\]]yang dag skyes pa rtog pa'i dra ba kun bral bde bar gshegs pa rnams/_chos sku rtag pa yon tan dang ldan so so rang gis rig bya mnyam med pa/_sems can don phyir tha dad gzugs dang longs spyod rdzogs dang sprul pa'i skur ldan pa/_thabs dang shes rab rang bzhin nges par byang
[\[145b.2\]]sems bdud rtsi de la phyag 'tshal lo/_/pad+ma dang ni sku med rol pa bzhad pas mdzad dang chos kyi myu gu'i gzhung /_/mgrin gsum dang ni dbang po'i dbyangs snyan skyong las byung dang snying po sbas pas bshad/_/dpal ldan dus la gang du gsal tshig bshes gnyen ye shes kyis mdzad gzhan
[\[145b.3\]]yang ste/_/rdo rje slob dpon brgyud pa las ni 'ongs pa de las bdag ni blo dman no/_/'on kyang dpal sde dang ni byis pa nas skyes pa dang sman pa la sogs pa/_/dpal ldan ye shes zhabs kyi lam la 'jug pa rnams kyis mang du ni/_/rgyas par byas pas gyur pa gang yin de
[\[145b.4\]]yi gzhung lugs de nyid ni/_/de ni 'di ru mdo ru bsdus pa 'gro la phan phyir brjod par bya/_/thams cad du rtog pa dang ldan pa rnams dgos pa rtogs te 'jug go/_/thabs kyang shes shing goms par byed pas 'bras bu ster bar 'gyur te/_mdo 'chad pa rnams kyis dang
[\[145b.5\]]por 'jug pa'i yan lag tu gyur pa rjes su mthun pa'i thabs dang /_thun mong ma yin pa'i 'bras bu thob pa'i mtshan nyid dgos pa nges par brjod par bya'o/_/de yang 'brel pa la sogs pa ma bstan par bstan par mi nus pa'i phyir don gyis 'brel pa la sogs pa yang
[\[145b.6\]]bstan par bya ste/_de la bsod nams dang ye shes kyi tshogs kyi rgyu mthun pa chos dang longs spyod rdzogs pa dang sprul pa'i sku'i rang bzhin thugs dang gsung dang sku'i rigs so sor rdo rje gsum gyi bdag nyid de lta ba ngan pa rnams la sbas pa'i phyir gsang ba'o/_/gang du de'i
[\[145b.7\]]rang bzhin gyis de bzhin gshegs pa thams cad gcig tu gyur pa ni bcom ldan 'das gsang ba 'dus pa byang chub kyi sems rdo rje ste mi phyed kyang bi ra na'i stan du brjod pa lta bur brjod do/_/gang yang bco brgyad las gsungs pa/_sku gsung thugs ni rnam pa
[\[146a\]]
[\[146a.1\]]gsum/_/gsang ba zhes ni bstan pa yin/_/sangs rgyas thams cad ces bya ba/_/tshogs pa 'dus pa yin par brjod/_/ces so/_/de ltar gnyis su med pa'i rnal 'byor gyi bdag nyid rdo rje 'chang chen po'i rigs gsum gyi ting nge 'dzin gyi dkyil 'khor
[\[146a.2\]]byin gyis brlabs pa la sogs pa'i rang bzhin ni brjod par bya'o/_/de rtogs par byed pa'i phyir rgyud las yang de skad ces bya ste/_sangs rgyas kyis mdzad pa'i snyan dngags su bstan pa bzhin no/_/de bzhin du yang dpal sde'i zhal snga nas gsungs pa 'di rnams rdo rje gsum gyi
[\[146a.3\]]bdag nyid de/_nyi shu lnga'i rim pa'i dkyil 'khor pa gang de gleng gzhi'i le'u gsungs pa ni/_byang chub sems sogs kyis ni kun 'grub pa/_/'di ni brjod par bya ba nyid yin la/_/sgra yi bdag nyid rjod par byed pa'i rgyud/_/ces pa'o/_/brjod par bya ba dang rjod
[\[146a.4\]]par byed pa 'di dag ni/_brjod bya rjod byed kyi mtshan nyid kyi 'brel pa'o/_/dgos pa yang gdul bya rnams kyis gsum la skyabs su 'gro ba dang /_byang chub kyi sems bskyed pa la sogs pa sngon du song ba'i dkyil 'khor du 'jug pa la sogs pa sngon du song ba'i thos pa
[\[146a.5\]]la sogs pa'i rim pas sgrib pa thams cad spangs pa mngon du byed pa khyad par can ston par byed pas yongs su mya ngan las mi 'da' ba'i ngo bo 'gro ba ma lus pas brten par bya ba zag pa med pa'i bde ba'i bdag nyid mngon du byed pa'o/_/'di yang spyi'i rgyud de/_lha
[\[146a.6\]]thams cad kyi dbang du byas nas gsungs pa'i phyir ro/_/de bzhin du yang gsungs pa de nyid bcu bsdus pa las/_bstan bcos gang zhig don mang ldan/_/lha rnams thams cad brtag pa yin/_/de yi rgyud ni rgyud yin brjod/_/ci zhes 'di la 'dod pa yin/_/
[\[146a.7\]]zhes so/_/lha thams cad kyi de nyid kyang bcu drug pa las khong du chud par bya ste/_rdo rje 'dzin mchog gang yin pa/_/dbus su gzugs ni legs bris pas/_/de yis dkyil 'khor gnas su 'gyur/_/sku gsung thugs kyi rdo rje skyes/_/zhes gang
[\[146b\]]
[\[146b.1\]]gsungs pa'o/_/ci'i phyir thun mong ma yin pa zhes bya zhe na/_brjod par bya ste/_'di ltar thams cad thams cad du rang gi dbang gis bdag nyid bde bar 'dod pas 'di ltar rab tu 'jug ste/_'di ltar yang blang bar bya ba dang dor bar bya ba'i khyad par mi shes nas mu stegs
[\[146b.2\]]rnams ni re zhig lha dang mi la sogs pa'i bde ba cung zad tsam la shin tu 'dod pa'i sems kyis chu dang me la sogs pa rnams su bdag 'jug par byed do/_/nyan thos la sogs pa rnams kyang dngos po'i rang bzhin mi shes te phung po med pa mchog tu bde bar shes
[\[146b.3\]]nas bdag nyid mya ngan las 'da' ba lhur byed par 'gyur ro/_/pha rol tu phyin pa'i theg pa la mdzes pa'i ngang tshul can yang sbyin pa la sogs pa la 'jug pa na thams cad rtag tu stong pa nyid du ro gcig pas sa thob pa yang snying rje dman pas theg pa dman pa la 'dod par
[\[146b.4\]]byed do/_/de yang rdo rje rtse mo las gsungs pa/_sa thob pa ni rgyal ba'i sras/_/yid ches par ni mi 'gyur te/_/ji srid sa brgyad pa yi bar/_/theg pa dman pas de rnams 'jigs/_/gsang ba'i 'khor lo chen po 'dir/_/gang zhugs rgyal ba dag las skyes/_/
[\[146b.5\]]yid ches par ni 'gyur ba ste/_theg pa che la gcig tu gnas/_/zhes gsungs so/_/pha rol tu phyin pa la phyir mi ldog pa'i mthar thug pa thob pas kyang sangs rgyas ma yin te/_sa bcu pa nyid kyis sangs rgyas nyid thob par thal bar 'gyur ba'i phyir ro/_/pha
[\[146b.6\]]rol tu phyin pa rnams yongs su rdzogs pa'i rgyu ma yin te/_zab mo'i don mngon du byas pas der sems can gyi don dang bral ba thob pa'i phyir ro/_/'gro ba ma lus pa la phan pa'i mchog nyid thams cad mkhyen pa'i ye shes su 'dod do/_/bdag med pa mthar thug
[\[146b.7\]]par 'jug pa na yang bdag med pas thob par mi nus te/_de rnam par rtog pa tsam gyi gnyen po yin pa'i phyir ro/_/de bzhin du gsungs pa/_thabs dang bral ba dngos med tsam/_/bsgrub par bya ba yin na yang /_/bdag gzhan don la de mthu med/_/med phyir
[\[147a\]]
[\[147a.1\]]nam mkha'i me tog bzhin/_/zhes so/_/thabs dang bcas pas kyang ji ltar 'gyur zhe na/_de brjod par bya ste/_'gro ba ma lus pa'i 'dod chags chen po'i ngo bo nyid kyis nye bar ston pa rdzogs pa'i phyir ro/_/gang yang gsungs pa/_rdo rje snying po'i
[\[147a.2\]]rgyan las/_'dod chags chen po rnam par dag_/bde ba chen po nor chen po/_/khams gsum dbang phyug thob nas ni/_/don byed de ni bstan pa'o/_/zhes so/_/de'i phyir/_sangs rgyas nyid ni sgrub pa'i rgyu/_/sangs rgyas rnal 'byor kun du yang /_/rgyu dang 'dra
[\[147a.3\]]ba'i 'bras bu nyid/_/kun du mthong ba ma yin nam/_/de yang gsungs pa thams cad gsang ba las/_/sangs rgyas nyid kyang mdor bsdus/_/ting 'dzin ye shes las nges 'byung /_/sangs rgyas rnal 'byor ma rtogs pa/_/sangs rgyas rnal 'byor pas
[\[147a.4\]]mi thob/_/ces so/_/'dir sangs rgyas kyi rnal 'byor yang rdo rje sems dpa'i ting nge 'dzin nyid do/_/gang gsungs pa de kho na nyid bsdus pa las/_rdo rje sems dpa'i ting 'dzin ni/_/sangs rgyas rnams kyi chos nyid gnas/_/'di las sangs rgyas
[\[147a.5\]]sangs rgyas nyid/_/gzhan las sangs rgyas 'gyur ma yin/_/zhes so/_/de nyid kyi phyir gsungs pa/_ye shes zhabs kyi zhal snga nas/_de phyir kun du rtog bsal cing /_/kun du 'od zer 'phro ba yi/_/kun du bzang po'i bdag nyid du/_/bsgom
[\[147a.6\]]pa nyid kyi byang chub snod/_/ces so/_/gzhan yang snang ba med pa'i ye shes mngon du byas pas sangs rgyas nyid du khas len par byed la/_bsod nams kyi tshogs kyi 'bras bu med par 'gyur te/_rtag tu bsod nams de'i rnam par smin pa ni bde ba nyid yin
[\[147a.7\]]pa'i phyir ro/_/gang gsungs pa/_snang ba'i rdo rje 'char ba las/_/'bras bu bde ster bsod nams yin/_/de ni 'gog phyir don med do/_/bsod nams kyis ni bde ba thob/_/bde bas bsod nams thob pa yin/_/byang chub sems las skyes pa'i phyir/_/
[\[147b\]]
[\[147b.1\]]de yi bsod nams mkha' dang mnyam/_/zhes so/_/de'i phyir byang chub don du gnyer ba rnams kyis thabs dang shes rab kyi bdag nyid bde ba chen po'i ngo bo rdzogs nas bcom ldan 'das kyi bdag nyid ngo bo nyid rdo rje 'dzin pa'o/_/de yang gsungs pa/_bco brgyad pa las/_
[\[147b.2\]]dpal ldan sangs rgyas kun gyi bdag_/rdo rje 'dzin pa chen po'i gnas/_/sangs rgyas kun gyi thabs byung ba/_/de ni chos rnams chos nyid do/_/zhes so/_/yang rdo rje rtse mo las gsungs pa/_/sangs rgyas kun gyi ye shes gang /_/byang chub sems kyang bstan
[\[147b.3\]]pa gang /_/de 'dir rdo rje 'dzin rgyal po/_/de bzhin nyid kyang mi 'gyur ba/_/zhes so/_/de'i phyir pha rol tu phyin pa'i tshul gyis kyang rgyud nas byang chub sgrub par byed pa rdo rje 'dzin pa'i ngo bo'i sgrub thabs 'dir 'jug par shes par bya'o/_/bya ba dang spyod pa'i rgyud
[\[147b.4\]]las kyang bde bar bsgrub par bya ba yin te/_de las rig pa 'dzin pa la sogs pa'i dngos grub sgrub pa nye bar bstan pa'i phyir ro/_/'on kyang sgro btags pa las byung bas yun ring por gnas pa ma yin no/_/'di ltar phyi rol du mngon par zhen pas bslad pa'i yid
[\[147b.5\]]kyis bris sku la sogs pa'i lha'i stobs kyis dngos grub rdzogs nas bde bar 'gyur ro/_/rnal 'byor gyi rgyud la khyab par yang 'di yin te/_de'i rnal 'byor pa rnams rang gi lha'i rnal 'byor sngon du song ba'i bris sku la sogs pa dmigs pas 'dra ba'i dngos
[\[147b.6\]]grub kyang sgrub par 'gyur ro/_/gang gsungs pa/_dpal mchog dang po las/_re zhig thang ka la bcom ldan 'das phyag na rdo rje rdo rje snyems pa bris te/_de'i mdun du rang phyag rgya chen po la gnas nas 'bum bzlas te 'bum rdzogs nas rdo rje sems dpa'
[\[147b.7\]]nyid thob par 'gyur zhes bya ba la sogs pa'o/_/rnal 'byor bla mar yang dam pa'i bde ba bsgrub par bya bar 'dod de/_'on kyang 'dir de'i rgyu'i gtso bo dngos su ma bshad do/_/dpal gsang ba 'dus pa las gtso bo nyid kyi bsgrub par nus pa thabs dang shes
[\[148a\]]
[\[148a.1\]]rab gnyis su med pa'i rnal 'byor gyi man ngag las mchog gi skyes bu'i don la mkho ba zag pa med pa'i bde ba'i rang bzhin rdo rje 'dzin pa chen po nyid rdzogs pa'i phyir thun mong ma yin pa'i rgyu nye bar bstan pa 'di ni bla na med pa'o/_/ji ltar bsgrub par nus par
[\[148a.2\]]'gyur zhe na brjod par bya ste/_yul la nye bar longs spyod pa legs par goms pa rnams dang ji ltar 'dod pa bzhin du spyod pa 'dir ma bkag ste/_sngags la sogs pas legs par sbyangs pa'i dug la nye bar longs spyod pa bzhin phan pa'i 'bras bu skyed par byed pa'i phyir ro/_/
[\[148a.3\]]de yang gsungs pa bdun pa las/_dka' thub sdom pa mi bzad pas/_/brten kyang 'grub par mi 'gyur te/_/'dod pa'i longs spyod thams cad la/_/brten na myur du 'grub par 'gyur/_/zhes so/_/mdo don 'chad pa rnams kyis ni/_/dgos pa bsdus pa'i
[\[148a.4\]]don bcas dang /_/tshig don bcas dang mtshams sbyar bcas/_/brgal lan bcas par bsnyad par bya/_/zhes bya ba la re zhig 'di'i dgos pa ni smras zin to/_/'di'i bsdus don ni ye shes zhabs kyis mdzad pa'i kun du bzang po'i sgrub thabs kyi cho ga'o/_/le'u
[\[148a.5\]]so so'i rim pa'i rgyud dang brgal ba la sogs pa yang ji ltar srid pa bzhin du bstan par bya'o/_/'phral du tshig gi don gyi bshad pa bstan par bya ste/_'di skad ces bya ba la sogs pa la/_'dir sdud pa po ni rdo rje chos yin par brjod de/_de nyid la rgyud 'di gtso bor yang dag par
[\[148a.6\]]gtad pa'i phyir ro/_/de yang le'u bcu bdun pa las gsungs pa/_khyed kyis 'jig rten gyi khams thams cad du 'di bsgo bar gyis shig_/de bzhin gshegs pa thams cad kyi sku dang gsung dang thugs rdo rje 'di bsgom par gyis shig ces bya ba nas/_slar yang
[\[148a.7\]]gsungs pa/_rigs kyi bu de bzhin gshegs pa thams cad kyi dam tshig gi de kho na nyid zung shig_/khyod kyang de bzhin gshegs pa thams cad kyi chos kyi dbang phyug gi rgyal po zhes bya bar dbang bskur ro/_/de nyid kyi phyir phyag na rdo rje dbang bskur ba'i rgyud la sogs
[\[148b\]]
[\[148b.1\]]par spyir bstan pa gtad pa nyid kyi phyir de bzhin gshegs pa thams cad kyi gzugs kyi sku dang dam pa'i chos kyi tshogs srung ba la dbang yang phyag na rdo rje sdud pa po ma yin no/_/gal te chos kyi dbang phyug gi rgyal po'i sgras phyag na rdo rje nyid ces brjod na/_de'i tshe 'dir de nyid
[\[148b.2\]]sdud pa por 'gyur ro/_/'di skad brjod do/_/rdo rje chos nyid la dpal gsang ba 'dus pa nyan par 'dod pa'i byang chub sems dpa' rnams kyis bdag dang gzhan la phan pa'i don du zhus pa'o/_/rgyud thams cad kyi don dang gzhung sems la bzung nas/_'di skad
[\[148b.3\]]ces bya ba ni nges pa'i don du brjod pas rang dang rjes su mthun pa'i shes pas bzung ba'i mdo don ma lus pa bstan pa'i ched du 'di skad ces bya bas phyin ci ma log pa nyid du smras pa'o/_/bdag gis zhes bya ba 'dis bdag nyid kyis mngon sum du thob pa'o/_/bdag nyid kyis
[\[148b.4\]]bcom ldan 'das las gzhung dang don mngon sum du bzung ba ste/_gcig nas gcig du brgyud pa ma yin no/_/bdag gis byas pa yang ma yin te/_'on kyang 'di skad 'chad par 'gyur ba'i gzhung las/_bcom ldan 'das las thos pa'o/_/bdag gis zhes bya bas
[\[148b.5\]]mi ldan pa rnam par bcad pa ste grangs las 'das pa'i 'khor 'chad par 'gyur bas so/_/yang na bdag gis zhes bya ba ni bdag mos pa'i dbang gis bdag gis 'di skad re zhig thos kyi gzhan gyis ni gzhan du thos pa'o/_/gdul bya'i bye brag gis rjes su mthun pa'i phyir
[\[148b.6\]]bcom ldan 'das kyis gsungs pa'o/_/gang yang slob dpon ma khol gyis/_/gsung gcig gis ni bstan mod kyi/_/du ma nyid du rtogs par byed/_/bdag la nye bar ston to zhes/_/skye bo kun gyis shes par 'gyur/_/zhes gsungs pas so/_/thos pa'i tshig gis
[\[148b.7\]]ston pa'i dus su bdag byang chub sems dpar smras la/_des na sdud pa'i dus su yang dag par rdzogs pa'i sangs rgyas su bstan te/_thos pa zhes pa dang 'gal ba med do/_/gang yang gsang ba 'dus pa la ston pa'i dus dang nye ba na bco brgyad pa las mthong zhing thos la
[\[149a\]]
[\[149a.1\]]khong du chud pa zhes pa 'dis yang dag par rdzogs pa'i sangs rgyas su bstan pa de ni rigs pa'o/_/'di ltar yang mngon sum du thos pa dang /_rgyud kyi don ma lus par nges par 'dzin pa'i phyir yang sdud pa po bdag nyid tshad ma nyid du bstan pa dang /_/slob
[\[149a.2\]]dpon med par bya ba ma yin no zhes pa dang /_nges par rtogs par bya'o zhes bstan to/_/'di ltar gleng bslang ba byas nas sdud pa'i dus su nye ba ma yin pa'i ma 'ongs pa'i 'gro ba yid ches par bya ba'i don du gang gi tshe gang las gang du gang dang lhan cig thos pa de go rims bzhin
[\[149a.3\]]du bstan te/_dus gcig na zhes bya ba 'dis bdag nyid thos pa mang ba dang rgyud rnyed par dka' bar bstan te/_bdag gis lan cig nyid du thos kyi/_gzhan du gzhan yang thos te/_de lta bur gyur pa ni rtag tu ston pa mi srid pa'i phyir ro/_/'di'i bsam pa yang dus
[\[149a.4\]]thams cad du 'di 'dra ba rmad du byung ba'i chos nyan pa mi srid pa'i phyir khyed rnams kyis 'dir gus par bya'o zhes so/_/gcig kyang nyan pa'i dus na rgyun mi 'chad pa'i ngo bo nyid kyis nyan pa rgyun mi 'chad pa'i phyir ro/_/gzhan du na yi ge dang /_tshig dang /_ngag 'dzin pa'i
[\[149a.5\]]dus tha dad pa'i phyir ji ltar dus gcig tu 'gyur/_yang na skad cig ni dus gcig ste/_skad cig ma nyid la de bzhin gshegs pa thams cad kyi dbang gis sam/_bsam gyis mi khyab pa'i rnam par thar pa'i sgo thob pas rgyud thams cad kyi don snang ba'i phyir ro/_/dus zhes
[\[149a.6\]]bya bar brjod par bya ba yin pa la dus tshod smos pas ni dus ni rdzas ma yin par bshad pa'i phyir ro/_/nyi ma la sogs pa rnams kyis 'di'i 'gro ba'i khyad par skad cig ma la sogs pa'i brdas brjod de/_dus zhes bya ba'i rdzas ci yang yod pa yang ma yin no/_/gang las
[\[149a.7\]]thos she na gsungs pa/_bcom ldan 'das zhes bya ba ni sgrib pa thams cad kyi gnyen po bla na med pa'i shes rab ni bcom pa ste/_'di gang la yod pa de ni bcom ldan 'das so/_/de bzhin du yang gsungs pa/_rdo rje rtse mo la/_'joms pa'i phyir na bcom pa ste/_
[\[149b\]]
[\[149b.1\]]nyon mongs bdud la sogs 'joms pas/_/shes rab nyon mongs de 'joms phyir/_/de phyir shes rab bcom par bshad/_/ces so/_/yang na/_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs
[\[149b.2\]]pa ste/_/drug po de la ldan zhes brjod/_/ces bya ba 'di dang ldan pas bcom ldan 'das so/_/'di ltar shin tu rnam par dag pa'i ye shes shar bas nyon mongs pa'i gzhan dbang med pa'i phyir dbang phyug phun sum tshogs pa nyid do/_/me long lta bu'i ye shes thob
[\[149b.3\]]pas blta bas chog mi shes pa'i gzugs la sogs pa ston pa'i phyir dang /_'di ltar yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa zhes pa la sogs pa'i grags pa thob pas gzugs
[\[149b.4\]]phun sum tshogs pa dang grags pa dang yang ldan pa'o/_/mnyam pa nyid kyi ye shes mthar phyin pa yon tan thams cad kyi rten yin pas yid bzhin gyi nor bu bzhin 'gro ba ma lus pa'i nye bar 'tsho ba yin pa'i phyir dpal ldan no/_/so sor rtog pa'i ye shes thob pas
[\[149b.5\]]shes bya'i sgrib pa la sogs pa shin tu bsal nas don ma lus pa'i snang ba'i ye shes thob pa ni ye shes dang ldan pa'o/_/bya ba sgrub pa'i ye shes thob pas thams cad nyid sgrub par byed pa ni brtson 'grus dang ldan pa'o/_/gzhan la de lta bu'i yon tan yod pa ma yin
[\[149b.6\]]pa 'di ltar gyur pas brjod pas phyin ci ma log par gyur pa'o/_/bcu bdun pa'i mthar 'di skad ces bka' stsal to zhes bya bar 'chad par 'gyur te/_de nyid kyi phyir de nyid las thos so zhes bya bar blta bar bya'o/_/'dis ni ston pa phun sum tshogs pa bstan to/_/gang
[\[149b.7\]]du gnas nas thos she na/_de bzhin gshegs pa thams cad kyi/_/zhes bya ba la sogs pa gsungs te/_de bzhin nyid gnyis su med pa'i ye shes kyi ngo bo de'i bdag nyid du gshegs pa ni de bzhin gshegs pa ste gtsor chos kyi sku bstan to/_/kun rdzob tu yang sprul pa la
[\[150a\]]
[\[150a.1\]]sogs pa'i gzugs nyid kyis ji ltar rnam grangs gang gis 'jig rten pa la snang ba'i dngos po de nyid mi rtag pa la sogs pa'i ngo bo nyid kyis gshegs pa dang ldan pa dang yongs su spyod pa dang ldan pa dang /_yongs su gsung ba dang ldan pa zhes bya
[\[150a.2\]]ba ni/_de bzhin gshegs pa ste/_ngag gi lam thams cad las 'das kyang tshig gi spyod yul lta bu dang /_bya ba dang bcas pa lta bur tha snyad byed do/_/de kho na nyid du ni yul gyi dngos po med pas gang du yang ma gshegs pa'o/_/de bzhin gshegs pa yang yin la/_thams cad
[\[150a.3\]]kyang yin pas de bzhin gshegs pa thams cad de rnam par snang mdzad la sogs pa'o/_/de rnams kyi sku la sogs pa yang rigs gsum gyi bdag nyid yin pa'i phyir dang /_nyan thos la sogs pa'i yul ma yin pa'i phyir gsang ba yang yin no/_/de rnams kyi snying po rdo rje ni mi phyed pa'i
[\[150a.4\]]ye shes kyi bdag nyid rdo rje sems dpa'o/_/de nyid dam pa bde ba'i ngo bo nyid kyi dga' ba'i gnas yin pa'i phyir dang /_/bag chags dang bcas pa'i nyon mongs pa'i phung po 'joms pas btsun mo'i b+ha ga ste/_sku gsung thugs kyi snying po rnam par dag pa'i rang bzhin grangs ji lta
[\[150a.5\]]ba bzhin du steng dang 'og tu gnyis dang gcig pa ni gru gsum pa'i rnam pa'o/_/sa bcu gsum pa'i rang bzhin chos 'byung ba'i phyag rgya'o/_/'og dang steng du gnyis pa dang /_gcig gi gru gsum gyi rnam pa zhes kha cig 'dod do/_/'di skad bstan par 'gyur te/_lnga dang
[\[150a.6\]]gsum dang gcig gi rigs kyi bdag nyid kyi rang gi ngo bo dang rjes su mthun pa'i chos 'byung gi nang gi gzhal yas khang du 'dod chags la spyod pa'i gdul bya'i sems can rjes su gzung ba'i ched du 'khor chen po dang bcas pa'i bcom ldan 'das gang gi tshe bzhugs pa dang ldan pa
[\[150a.7\]]de'i tshe/_'di skad bdag gis thos pa zhes bya'o/_/de yang gsungs pa/_gnyis su med par mnyam par rnam par rgyal ba las/_b+ha ga bcom ldan sangs rgyas te/_/de na 'dod chags sun mi dbyung /_/gang gzhan dam tshig gsum po rnams/_de nyid 'di yi
[\[150b\]]
[\[150b.1\]]nang du 'dus/_/zhes so/_/'dir yang sangs rgyas zhes bya ba ni rdo rje 'chang ste/_sangs rgyas rdo rje 'dzin par bshad/_/ces gsungs pa'i phyir ro/_/de yang gsungs pa bco brgyad pa las/_longs spyod bzhi dang yang dag ldan/_/rig pa'i skyes bu rdo rje can/_/
[\[150b.2\]]sku gsung thugs kyi dbye ba yis/_/gru gsum rnams su bsgom par bya/_/zhes so/_/mang po'i tshig ni ston pa'i dus su phyogs bcu na brtan pa dang /_g.yo ba'i dngos po thams cad kyi rdul phra rab so so'i nang du chud pa'i chos kyi 'byung gnas kyi nang gi gzhal yas khang
[\[150b.3\]]du dkyil 'khor pa'i lha dang bcas pa dang /_rig pa dang gnyis su med pa'i rang bzhin gyi bcom ldan 'das snang ba'i phyir ro/_/ye shes zhabs kyis kyang 'di'i don kun du bzang po las gru gsum gyen du gnas pa zhes bya ba la sogs pa bstan to/_/bzhugs zhes bya ba ni rnam pa sna
[\[150b.4\]]tshogs pa'i thabs kyis gdul bya'i 'gro ba rnams kyi yid 'phrog pa dang ldan pas zhes bya ba'i don to/_/'dod pa'i khams su 'dod pa'i 'dod chags la sogs pa la lhags par chags pa rjes su gzung ba'i phyir/_/de lta bu'i gnas su sems ting nge 'dzin du 'gyur te/_sems mnyam
[\[150b.5\]]par gzhag pa yang yang dag pa ji lta ba bzhin du so sor rtogs par nus so zhes bya ba la/_gnas phun sum tshogs pa bstan to/_/bcom ldan 'das kyi che ba'i bdag nyid dang /_phan pa chen po mdzad pa dang /_dbang po dang bcas par shes par bya ba'i phyir 'khor
[\[150b.6\]]'dus pa chen po nye bar bstan par 'dod pas/_brjod kyis mi lang ba'i yang brjod kyis lang zhes bya ba gsungs pa ni thams cad las 'das pa grangs kyi bye brag go/_/des brjod kyis mi lang ba du rnams she na gsungs pa/_sangs rgyas kyi zhing zhes bya ba la sogs pa ste/_
[\[150b.7\]]brjod kyis mi lang ba grangs kyis rnam par bcad par mi nus pa'i phyir brjod kyis mi lang ba'i yang brjod kyis mi lang ba ste/_thams cad kyis grangs las 'das pa zhes bya ba'i don to/_/de nas sangs rgyas kyi zhing zhes bya ba la sogs pa ni dpe tsam du bstan pa'o/_/yang na
[\[151a\]]
[\[151a.1\]]brjod kyis mi lang ba dag ni sangs rgyas bcom ldan 'das rnams kyi yon tan dang gzugs dang nus pa la sogs pa ste/_'dir bstan par mi nus pa'i phyir ro/_/de rnams kyis kyang 'jig rten pa'i grangs kyis bstan par mi nus pa'i phyir/_sangs
[\[151a.2\]]rgyas kyi zhing zhes bya ba la sogs pa gsungs so/_/gang yang don dam pa chos kyi rang bzhin gyis brjod bya dang rjod byed las 'das pa'i ngo bo rnam par bshad pa ni der 'dir skabs ma yin pa nyid kyis ji lta ba bzhin du ma yin no/_/da ltar ni byang chub sems dpa' rnams kyi
[\[151a.3\]]rang gi ngo bo bstan pa ni ma yin te 'on kyang phal che ba'o/_/chos kyi dbyings 'di ni byang chub sems dpa' rnams kho na'i ma yin pa nyid de/_'on kyang dngos po thams cad kyi thun mong ba'i ngo bo nyid kyi phyir 'dis ni byang chub sems dpa'i che ba'i bdag nyid du mi 'gyur ro/_/chos
[\[151a.4\]]dang gang zag la bdag med par rtogs pa las sangs rgyas bcom ldan 'das te de'i zhing ni gang du skye ba bstan pa ste/_stong gsum gyi stong chen po'i 'jig rten gyi khams de mnyam du 'jig cing mnyam du chags par grags te/_de yang chos mngon pa las/_gling bzhi dang
[\[151a.5\]]ni nyi zla dang /_/ri rab dang ni 'dod lha dang /_/tshangs pa'i 'jig rten stong la ni/_/stong ni spyi phud yin par 'dod/_/de stong la ni stong gnyis pa/_/bar ma'i 'jig rten khams yin no/_/de stong la ni stong gsum ste/_/mnyam du 'jig cing chags pa yin/_/zhes gsungs so/_/
[\[151a.6\]]'dir sangs rgyas kyi zhing zhes bya ba ni spyi'i tshig las sangs rgyas kyi zhing thams cad bzung ngo /_/yang na sangs rgyas thams cad kyi so so'i zhing 'jig rten gyi khams dpag tu med pa rnams so/_/thams cad kyi thams cad du sems can gyi don byed pa la so so'i nus pa la bar chad med
[\[151a.7\]]pa'i phyir ro/_/sangs rgyas kyi zhing rnams na 'am/_sangs rgyas kyi zhing na ri rab rnams te/_de rnams kyi rdul phra rab ni thams cad las phra ba'i yan lag ste/_de yang mnyam pa'i byang chub sems dpa' rnams so/_/byang chub ni rdo rje 'chang chen po nyid do/_/de nyid
[\[151b\]]
[\[151b.1\]]rnam pa thams cad mngon par rdzogs par byang chub pa'i ngo bo nyid kyi phyir ro/_/gang yang bco brgyad pa las/_/mi 'jig rnam par mi shes pa/_/brjod du med dang rtog bral ba/_/sangs rgyas byang chub ye shes 'di/_/zhes gsungs so/_/yang de nyid las gsungs pa/_/
[\[151b.2\]]mi 'jig skye ba med gang yin/_/mgon po de nyid yin par brjod/_/ces so/_/de la sems dpa' zhes bya ba ni sems te/_gang rnams kyi yin pa de la de skad ces bya'o/_/bstan pa'i bsam pas sems can gyi phung po chen po'i don byed pa'i phyir sems dpa' chen po ste/_
[\[151b.3\]]de rnams dang lhan cig ces bya ba'i don to/_/byang chub sems dpa' rnams kyi bya ba yongs su mthar ma phyin pa'i phyir 'dir bstan pa la gtso bor gsungs pa dang /_rgyu dang 'bras bu'i rim pa ston pas gang rnams med na lha'i rnal 'byor dang dkyil 'khor mi rdzogs pa dang /_lha de dag
[\[151b.4\]]thams cad kyi bdag nyid du gyur pa rnams las re zhig byang chub sems dpa' rnams dang por gsungs pa/_dam tshig rdo rje zhes bya ba la sogs pa la/_dam tshig rdo rje ni rdo rje 'chang ste/_de'i rgyu mthun pa'i phyir yid kyi skye mched byin gyis brlab pa 'dir kun du bzang por gsungs
[\[151b.5\]]so/_/yid bzhin nor bu dam tshig dang /_/de bzhin zhes bya ba dang po'i tshig las/_don yod pa dang rgyu mthun pa'i phyir sgrib pa thams cad rnam par sel ba yin no zhes kha cig 'dod do/_/sku rdo rje la sogs pa'i sgras rnam par snang mdzad la sogs pa'i rgyu mthun pa'i
[\[151b.6\]]sa'i snying po dang /_'jig rten dbang phyug dang /_/phyag na rdo rje rnams dang /_/lus la sogs pa'i byin gyis brlab pa'i rang bzhin sku rdo rje la sogs pa yang gsungs so/_/ting nge 'dzin rdo rje zhes bya ba ni mnyam pa nyid kyi ye shes kyi bdag nyid rin chen bdag po ste/_
[\[151b.7\]]byang chub sems dpar skabs kyi tshig las de'i rgyu mthun pa nam mkha'i snying po'o/_/rgyal ba rdo rje zhes bya ba ni nyon mongs pa thams cad las rgyal ba ni sgrib pa thams cad rnam par sel ba'o/_/de yang dgongs pa las gsungs pa/_/rig pa'i skyes bu'i rgyu mthun pa/_/
[\[152a\]]
[\[152a.1\]]kun du dam tshig ces bya'o/_/sa snying 'jig rten dbang phyug dang /_/de bzhin phyag na rdo rje gzhan/_/rnam snang mdzad dang snang mtha' yas/_/mi bskyod rgyu mthun gsum 'di rnams/_/mkha' snying sgrib pa rnams sel nyid/_/ting 'dzin rgyal ba'i ming
[\[152a.2\]]dag can/_/rin chen don grub rgyu mthun pa/_/dgongs pa las ni bshad pa'o/_/zhes so/_/dam tshig rdo rje la sogs pa'i sgra 'jug pa'i rgyu mtshan ye shes zhabs kyis mdzad pa'i kun du bzang po'i sgrub thabs kyi rim pa la brten nas dam tshig rdo rje la sogs pa'i sgras sa'i snying po la
[\[152a.3\]]sogs pa bstan to/_/zhes 'dir la la dag 'dod do/_/de'i 'dod pa ni sbyar bar dka' ba'i rtog pa skye ba ma gtogs par cung zad kyang dgos pa med de/_/de gang yang khas mi len no/_/ye shes zhabs kyi sgrub thabs kyi rim pa nyid kyis rgyud thams cad kyi don ston pa ma yin no/_/
[\[152a.4\]]la la ni rgyal ba rdo rje zhes bya ba 'dis kun du bzang po dang gshin rje mthar byed la sogs pa ston par byed do/_/dam tshig dang sdom pa la gnas pa rnams kyis bla na med pa'i sku la sogs pa rdzogs la/_de yang ting nge 'dzin med par mi 'byung ngo /_/ting nge 'dzin yang nyon
[\[152a.5\]]mongs pa las rgyal ba dang bral ba la med do/_/zhes bstan pa'i phyir dam tshig rdo rje la sogs pa'i sgra 'dis 'di rnams bstan gyi rang gi ming gis ni ma yin no/_/'byung ba rnams ni 'byung ba las gyur pa rnams la gtso bo yin pas na sa rdo rje la sogs pa nas rlung rdo rje'i
[\[152a.6\]]mthar thug pa ste/_dge ba'i 'bras bu yang dag par 'dzin pa dang /_tshim pa dang /_mi dge ba nges par bsregs pa dang /_bsod nams dang ye shes kyi tshogs bsags pa'i rgyus sa la sogs pa'i rang bzhin spyan la sogs pa bzhir bstan to/_/nam mkha' rdo rje zhes bya
[\[152a.7\]]ba ni 'byung ba rnam par dag pa'i skabs las dmigs pa med pa'i ye shes chos 'byung gi gzugs can rten dang brten par gyur pa'i dngos po ma lus pa'i rang bzhin lha'i 'khor lo'i skabs 'byed pa'i phyir nam mkha'i rdo rje'o/_/lha nyid du bstan pa'i phyir 'di yang byang chub sems dpa'
[\[152b\]]
[\[152b.1\]]rnams kyi nang du bstan to/_/gang yang bco brgyad pa las/_mkha' dbyings dam tshig de nyid ni/_/rdo rje 'dzin pa nyid du dran/_/zhes gsungs so/_/de ni nam mkha'i dbus te nam mkhar ro/_/rdo rje ste rten dang brten par gyur pa de bzhin gshegs pa rnams 'dzin pa ni 'dir
[\[152b.2\]]'jug pa'i rgyu mtshan no/_/chos rnams gzugs brnyan dang sgra brnyan gyi rang bzhin du rtogs pa dang /_mi g.yo ba dang /_mi stong ba dang dga' ba dang /_dmigs pa dang /_chos kyi dbyings mngon du byed pa'i rang bzhin gzugs rdo rje la sogs pa nas chos kyi dbyings rdo rje'i
[\[152b.3\]]mthar thug pa ni gzugs kyi skye mched la sogs pa rnam par dag pa'i ngo bo ni gzugs rdo rje la sogs pa rnams su bstan to/_/thams cad nyid byang chub kyi rang bzhin yin pa'i phyir dang /_byang chub sems dpa' rnams dang /_rang gi shes pa dang tha mi dad pa'i shes bya'i
[\[152b.4\]]dkyil 'khor la dmigs pas sems dpa' chen po ste/_thabs dang shes rab kyi bdag nyid ces bya ba'i don to/_/'di bdag la sogs pa zhes bya ba ni de dag gtso bor gyur pa'i rang bzhin byang chub sems dpa' rnams dang lhan cig ces bya ba'i don to/_/der byang chub sems
[\[152b.5\]]dpa' 'ba' zhig yod pa ma yin te/_de de bzhin gshegs pa yang gsungs pa/_mi bskyod pa zhes bya ba la sogs pa la/_'dzin pa la sogs pa'i rnam pa dang bral bas chos kyi dbyings kyi rang bzhin nyid kyi mi mthun pa'i phyogs thams cad kyis g.yo bar mi nus pas mi
[\[152b.6\]]bskyod pa'o/_/snying po dang /_khong stong med pa dang /_mi phyed pa dang /_'byed pa'i mtshan nyid byang chub kyi sems kyi rang bzhin yin pa'i phyir rdo rje yang yin la mi bskyod pa yang yin pas rdo rje mi bskyod pa'o/_/glo bur gyi dri ma thams cad spangs pas rang bzhin gyis
[\[152b.7\]]'od gsal ba'i phyir ye shes gzhan gyi rten nyid kyis rnam par snang bas gdul bya'i 'gro ba rnams kyi rgyud la skal ba ji lta ba bzhin du snang ba me long lta bu'i ye shes kyi bdag nyid bcom ldan 'das rnam par snang mdzad do/_/dmigs su med pa'i thugs rje la sogs pa'i bdag
[\[153a\]]
[\[153a.1\]]nyid kyis rgyud gzhan dang tha dad par mi 'dzin pa yin pa'i phyir dga' bas rgyas pas mnyam pa nyid kyi bdag nyid rin po che zur dgu pa yin la de nyid rtog ste/_mtshan ma gang la yod pa de la de skad ces bya'o/_/shes bya thams cad la phyin ci ma log pa'i
[\[153a.2\]]so sor rtog pa'i ye shes kyi bdag nyid rtag tu mi gnas pa'i mya ngan las 'das pa'i ngo bo nyid kyis tshe dpag tu med pa ste/_snang ba mtha' yas so/_/'gro ba ma lus pa la phan pa bskyed pa'i rgyus don yod pa dang /_'gro ba'i don rdzogs par grub pa 'di ni bya ba sgrub pa'i ye shes kyi
[\[153a.3\]]bdag nyid don yod grub pa'o/_/de dag la sogs pa zhes bya ba ni de'i bdag nyid rnams kyis longs spyod rdzogs pa'i sku rnam par gnas pa'o/_/nam mkha'i dbyings thams cad dang mnyam pa zhes bya ba ni nam mkha'i khams dang mnyam par dpag tu med pa rnams so/_/'di rnams
[\[153a.4\]]kyang bar mtshams med par gang bar gsungs pa 'di lta ste zhes bya ba ni go sla'o/_/de ltar na phyi dang nang rnam par dag pa'i dkyil 'khor pa nyi shu rtsa lngar 'gyur te/_gshin rje mthar byed la sogs pa yang 'dir 'byin pa'i stobs kyis 'byung ba'i phyir dang /_dad pa la sogs
[\[153a.5\]]pa nyid kyang 'di rnams kyi bya ba'i dbang las 'grub te/_'di ltar dad pas dgug pa dang /_brtson 'grus kyis gzhug pa dang /_dran pas brtan pa dang /_ting nge 'dzin gyis dga' bar byed pa'o/_/dad pa la sogs pa phung po'i nang du gtogs pa nyid de phung po la sogs pa rnam
[\[153a.6\]]par dag pa'i rang bzhin gyis lha rnams so/_/de yang gsungs pa/_mdor na phung po lnga rnams ni/_/sangs rgyas lngar ni rab tu grags/_/rdo rje skye mched nyid dag kyang /_/byang chub sems dpa'i dkyil 'khor mchog_/ces so/_/gzhan yang khro bo bcu ni ye shes
[\[153a.7\]]bcur 'byung ba'i bdag nyid kyis rnam par shes pa'i phung por bsdus pa nyid do/_/'on kyang srung ba'i 'khor lo la sogs pa rnams la nges pa'i yul nyid kyis dkyil 'khor pa ma yin no/_/de la phung po rnam par dag pa ni de bzhin gshegs pa rnams so/_/sa'i snying po
[\[153b\]]
[\[153b.1\]]la sogs pa dang /_gzugs rdo rje la sogs pa ni skye mched rnam par dag pa'o/_/spyan la sogs pa ni khams rnam par dag pa'o/_/gshin rje mthar byed la sogs pa ni dad pa la sogs pa rnam par dag par bstan par khong du chud par bya'o/_/de'i phyir phung po la
[\[153b.2\]]sogs pa rnams rang gi snang ba las tha mi dad pa'i lha'i gzugs kyis nges par de kho na nyid blang bar bya'o/_/de bzhin du yang gsungs pa/_gzugs la sogs pa stong nyid nam mkha' dang mnyam bsgom/_/phyogs gcig de ni mu stegs pa rnams yin par grags/_/
[\[153b.3\]]sangs rgyas pas ni rnam dag gnyis med rnal 'byor sbyor/_/gzugs la sogs las tha dad mi smra de nyid du/_/gzugs la sogs pa lngar ni nges par bstan pa yi/_/phung po gang zhig de nyid 'dir ni de bzhin gshegs/_/lha mo bzhi ni nges par khams rnams
[\[153b.4\]]yin gyur pa/_/gang zhig la sogs bzhi ni don dam par 'gyur yin/_/skye mched du ni gnas par rab tu grags pa gang /_/byang chub sems dpa' ma lus don du brten zhes bya'o/_/gsang ba 'dus pa'i dkyil 'khor du ni 'dir gsungs pa/_gang zhig phung po
[\[153b.5\]]khams dang skye mched la sogs kun/_/stong nyid mtshan ma med dang smon med ngo bo yin/_/thog ma med cing 'jig med nges par da ltar yin/_/rang bzhin stong pa ma lus don gyi ngo bo de/_/the tshom med par de ni mchog gi byang chub sems/_/zhes so/_/'dir
[\[153b.6\]]phung po'i tshul la re zhig mig la sogs pa la rten cing gzugs la sogs pa la dmigs nas mig gi rnam par shes pa la sogs pa skye ba gzugs la sogs pa nges par snang ba de la rnam par dag pas rnam par snang mdzad do/_/de'i rten dang dmigs pa rnam par
[\[153b.7\]]dag pa ni sa'i snying po la sogs pa dang /_gzugs rdo rje la sogs pa'i byang chub sems dpa' rnams so/_/reg bya'i phyogs gcig rnam par dag par gyur pa ni spyan la sogs pa bzhi yin no/_/gshin rje mthar byed la sogs pa ni 'du byed kyi phyogs
[\[154a\]]
[\[154a.1\]]gcig yin par blta'o/_/gzhan du na 'di rnams kyi so so'i rnam par dag pa med par 'gyur te/_phung po'i rnam par dag pa nyid kyis rnam par dag pa'i phyir ro/_/tshor ba dang /_'du shes dang /_'du byed dang /_yid kyi rnam par shes pa rnam par dag pa
[\[154a.2\]]ni rin chen tog dang /_snang ba mtha' yas dang /_don yod grub pa dang /_mi bskyod par gsungs so/_/rnam par shes pa'i tshul la yang yul dang yul can dang sa la sogs pa'i bag chags rnam par dag pa kun gzhi'i rnam par shes pa'i phyogs gcig tu gyur pa ni byang chub sems
[\[154a.3\]]dpa' rnams so/_/bag chags lhag ma rnam par dag pa kun gzhi'i rnam par shes pa'i bdag nyid ni rnam par snang mdzad do/_/nyon mongs pa can gyi yid dang /_rnam par rtog pa'i sems dang sems las byung ba dang /_'jug pa'i rnam par shes pa lnga po rnam par
[\[154a.4\]]dag pa ni rin chen tog la sogs par 'gyur ro/_/gang yang kun du bzang po las gsungs pa/_/sems can don dang bdag dang rnam rtog dang /_/'jug pa'i rnam par shes pa rnam par dag pa yang /_/zhes so/_/sems can don zhes bya ba ni phung po gcig go/_/yang
[\[154a.5\]]gi sgras ni sems las byung ba gzung ste/_de rnam par dag pa don yod grub pa'o/_/gzhan du na/_gzugs dang tshor ba dang ni 'du shes dang /_/'du byed dang ni rnam par shes bshad pas/_/rnam par snang mdzad la sogs bde gshegs rnams/_/zhes pa dang 'gal
[\[154a.6\]]bar 'gyur ro/_/yang na dri za'i grong khyer dang 'dra ba tsam gyis dngos po thams cad gnas pas/_ji srid mi mthun pa'i phyogs sgro btags pa de bkag pa nyid kyis de'i gnyen por gyur pa'i stong pa nyid dang tha mi dad pa rnam par snang mdzad la sogs pa rnam par dag
[\[154a.7\]]par yang dag par brtags pa/_zhal gsum phyag drug gi dkyil 'khor pa'i lha'i rnam pa'i gzugs kyis brtags pa zhes bya ba ni thug pa med pa ma yin no/_/da ni bla ma la rag las pa dngos grub rnams yin te/_des na slob dpon med par mi bya'o zhes bstan
[\[154b\]]
[\[154b.1\]]par bya ba'i ched du dkrugs pa'i rim gyis mngon par rtogs pa'i rim pa la sogs pa gsungs pa/_de nas zhes bya ba la sogs pa nas thugs kar zhugs so/_/zhes bya ba'i bar ni gsol ba 'debs pa gnyis pa dang 'brel to/_/de bzhin gshegs pa thams cad kyi
[\[154b.2\]]gzugs kyis sems can gyi khams thams cad sbyang ba'i don du tshig bzhi pa gsungs so/_/de nas zhes bya ba la sogs pa la/_de bzhin gshegs pa thams cad gcig tu bsdus par gyur pa'i phyir/_rnam par snang mdzad ni rdo rje 'dzin pa nyid do/_/'dod chags chen po
[\[154b.3\]]zhes bya ba ni dam pa'i bde ba'i ngo bo can phun sum tshogs pa thams cad kyi rten du gyur pa bcom ldan 'das su brjod do/_/de yang gsungs pa/_'dod chags chen po bcom ldan 'das/_/thams cad dngos grub rjes chags phyir/_/zhes so/_/de bzhin gshegs pa
[\[154b.4\]]thams cad kyis len cing 'thob par byed de/_ting nge 'dzin gang gis mngon du byed pa zhes bya ba'i don to/_/sangs rgyas thams cad kyang bdag mnyam par 'dod pa thabs dang shes rab snyoms par 'jug pa'i gnas pa zhes bya ba'i tha tshig go/_/yang na de bzhin gshegs pa
[\[154b.5\]]thams cad kyi 'dod chags chen po ni thabs dang shes rab gnyis su med par chags pa'i mtshan nyid do/_/de nyid kyi tshul ni thabs dang byed pa ste/_ting nge 'dzin gang la sems rtse gcig pa de la snyoms par 'jug pa zhes bya'o/_/dkrugs pa'i rim pa yang dang por
[\[154b.6\]]'dod chags chen po'i ting nge 'dzin nyams su myong ba ston to/_/'di nyid nyon mongs pa'i chags pa spangs pas dam pa'i bde ba zag pa med pa sgrub pa la thabs chen po dang /_bde ba ni 'dod pa'i khams kyi gdul bya'i 'gro ba rnams kyi gzung ba'i ched du'o/_/de yang dpal
[\[154b.7\]]sangs rgyas thams cad mnyam par sbyor ba las gsungs pa/_sgyu ma dag ni thams cad las/_/bud med sgyu ma khyad par 'phags/_/zhes so/_/bla na med pa'i mchod pas mchod par bya ba dang /_chos thams cad mnyam par bstan pa'i ched du de bzhin gshegs
[\[155a\]]
[\[155a.1\]]pa rnams bkod pa nam mkha'i phyogs su gnas pa de sgyu ma'i bde ba'i sgra chos kyi brdas bkug la/_ji lta ba bzhin du nyid kyi sku phung po la sogs pa'i bdag nyid la chu dang 'o ma bzhin du nges par gzhug go/_/de'i rjes la mchog tu rjes su chags pas zhu bar
[\[155a.2\]]gyur nas/_lan gyi mchod pa'i don 'byung ba'i phyir gsungs pa/_de nas zhes bya ba la sogs pa la/_de bzhin gshegs pa thams cad kyi sku dang gsung dang thugs kyi bdag po ste/_de skyed par byed pa'i phyir ro/_/de mnyes par byed pa'i don du yin te rig ma la zhugs
[\[155a.3\]]pas skyed pa lhag pa'i bud med yon tan phun sum tshogs pas dga' ba skyed pa'i phyir/_nyid kyi sku bud med kyi gzugs zhes te/_nyid kyi sku ni rang gi gzugs so/_/bud med kyi gzugs su sprul pa ni rang gi rigs dang /_rjes su mthun pa'i gzugs bud med kyi lha'i rnam
[\[155a.4\]]par byin gyis brlabs te/_de'i phyir gsungs pa/_la la zhes bya ba la sogs pa la/_sangs rgyas ni rnam par snang mdzad de/_spyan dang gzugs rdo rje'i rnam par byung ba'o/_/de bzhin du mi bskyod pa la sogs pa'i yang phyung ste/_bcom ldan 'das kyi rig ma'i
[\[155a.5\]]nang du zhugs par blta'o/_/gang yang bco brgyad pa las/_'dod chags chen po'i tshul zhes bya ba la sogs pas 'di'i don gsal bar byed do/_/gnyis su med pa mnyam pa nyid rnam par rgyal ba las kyang gsungs pa/_de nas bcom ldan 'das phyag na rdo
[\[155a.6\]]rjes de bzhin gshegs pa de rnams rang gi ba spu'i bu gar bcug nas/_thams cad mnyam pa nyid kyi ye shes 'byung ba'i byin gyi rlabs zhes bya ba'i ting nge 'dzin la snyoms par zhugs so/_/snyoms par zhugs pa'i rjes thogs la yang bcom ldan 'das phyag na rdo rjes
[\[155a.7\]]de bzhin gshegs pa'i rang gi gzugs rnams bud med kyi gzugs su byin gyis brlabs nas de nyid kyi ba spu'i bu ga nas 'thon par gyur to/_/de nas btsun mo de dag thams cad kyis ye shes chen po'i rin po che de la mchod pa thams cad bkod pas yang dag par mchod
[\[155b\]]
[\[155b.1\]]nas nam mkha' gang bar snang bar byas te/_sku dang gsung dang thugs rnams la gnas par gyur to zhes so/_/bdag nyid kyi dngos po lha mor sprul nas de bzhin gshegs pa rnams kyis yang dag par mchod pa ni lha mo dgur gyur pa'o/_/chos kyi dbyings kyi rdo rje ma ni rdo rje
[\[155b.2\]]'dzin pa'i rgyu mthun pa'i phyir 'dir mi srid do/_/de brjod pa rnam par snang mdzad la sogs pa de bzhin gshegs pa rnams ji ltar rang rang bud med kyi gzugs kyis phyung ste/_ji lta ba bzhin du phyi'i mchod pa 'di rnams kyis yang dag par mchod nas/_rdo rje 'dzin pa la
[\[155b.3\]]gsang ba'i mchod pas mchod pa'i ched du rig ma la thim par gyur to zhes so/_/sangs rgyas kyi zhing rnam par sbyangs pa las mngon par rdzogs par byang chub par gyur te/_rnam par sbyang ba yang 'di ltar rten dang brten pa'i dbye bas rnam pa gnyis so/_/de la rten spyod pa ni/_
[\[155b.4\]]bco brgyad pa las/_chos 'byung ba ni ji ltar bsgom/_/zhes dris nas/_longs spyod bzhi dang yang dag ldan/_/zhes bya ba la sogs pa dang /_mi g.yo ba dang mtshungs par 'khor/_/zhes bya ba'i bar du'o/_/rtsa bar yang yi ge b+h+rUM gyis gnas bsgoms te zhes bya
[\[155b.5\]]ba la sogs pas de dang de'i rnam par dag pa bstan to/_/de yang dkyil 'khor zhes bya ba mchod rten te/_tshogs ni phun sum tshogs dang ldan/_/nye bar rdzogs pa mkhan po dang /_/gsang ba gsol la sogs las thob/_/drod ni dkyil 'khor nyid dang ldan/_/cho ga
[\[155b.6\]]bzhin du bla mas brtag_/dam tshig dam tshig nyid ni thob/_/dngos grub thams cad kyang ni thob/_/ces bya ba'i tshig las dam tshig sbyin pa la sogs pas brten pa rnam par sbyang ba'i phyir brtan pa'i sems kyis bsam gtan gyi dkyil 'khor gsungs pa/_de nas zhes
[\[155b.7\]]bya ba la sogs pa la thog ma dang tha ma med pa'i chos kyi dbyings kyi rang bzhin nyid kyi phyir mi mthun pa'i phyogs rnams kyis mi bskyod pas mi bskyod pa ni bcom ldan 'das rdo rje 'dzin pa'o/_/btsun mo'i b+ha ga ni 'di rang snang ba'i pad+ma'o/_/gru bzhi ni gnyis su med
[\[156a\]]
[\[156a.1\]]pa'i ye shes kyi ngo bo yin pa'i phyir sangs rgyas dang sangs rgyas ma yin pa mnyam pa nyid kyis phyi rol gru bzhi pa'o/_/gsum pa las/_'od zer sna lnga kun du khyab/_/kun nas yongs su zlum por ni/_/zhes bya bas nang gi 'phar ma bstan to/_/rdul med
[\[156a.2\]]pa zhes bya ba ni kun nas nyon mongs pa med pa'o/_/nyon mongs pa ni dri mar byed pas rdul te/_des dkyil 'khor gyi de kho na nyid brjod pa'i sa bon tsam bstan to/_/de gang yin zhe na gsungs pa/_dam tshig chen po'i dkyil 'khor zhes bya ba la/_dam tshig chen po ni rdo rje
[\[156a.3\]]sems dpa' ste de'i dkyil 'khor ram dam tshig ster bar byed pa'i phyir ro/_/de yang gsungs pa/_dkyil 'khor gzhug cing dbang bskur ba/_/dam tshig dkyil 'khor zhes bya ba/_/gang zhig mdor bsdus gsungs pa ni/_/dkyil 'khor mkhas pa bdag nyid
[\[156a.4\]]che/_/zhes so/_/yang na dam tshig ni byang chub kyi sems te/_de las byung ba'i phyir de skad ces bya'o/_/la la dag 'dir mi bskyod pa bdag por 'dod pa de ni bden pa ma yin te/_'dir ni sems can rnams 'dod chags chen po'i tshul la zhen pa'i ched du sprul pa
[\[156a.5\]]yin la/_mi bskyod pa sprul pa ni zhe sdang la spyod pa'i sems can sbyang ba'i phyir ro/_/rdo rje 'dzin pa ni de bzhin gshegs pa thams cad kyi ye shes kyi rang bzhin yin pa'i phyir de'i dkyil 'khor gyi sems can thams cad sdud par byed par rigs so zhes so/_/byin gyis brlab pa
[\[156a.6\]]zhes bya ba ni ye shes kyi bdud rtsi yongs su gyur pa las de bzhin gshegs pa thams cad kyis sprul pa'i don to/_/gsal ba zhes bya ba ni yid kyi rang bzhin gyis thog ma med pa'i phyir ram/_de bzhin gshegs pa ma lus pa'i yon tan 'byung ba'i rgyu nyid kyis thams cad mkhyen
[\[156a.7\]]pa'i ye shes kyi rnam pa thob pas gsal ba'o/_/de'i ngo bo nyid ces bya ba ni sngar gleng gzhi'i 'khor dang mtshungs pa 'am/_de bzhin gshegs pa thams cad kyi bdag nyid byang chub kyi sems su gyur pa'i phyir bdag po'i rang bzhin no/_/kha dog du ma dang ldan pa nyid kyi phyir
[\[156b\]]
[\[156b.1\]]sna tshogs gzugs so/_/yang na thabs dang shes rab kyis snang bar gyur pas dran pa dang dbang po la sogs pa mchog tu bde ba'i rang bzhin bsgoms pa'i mthus gang rnams skyes pa'i chos sna tshogs blo'i rang bzhin gang la yod pa de la de skad ces bya'o/_/sangs rgyas sprin
[\[156b.2\]]gyis kun du khyab/_/ces bya ba ni de bzhin gshegs pa la sogs pa'i dkyil 'khor pa rnams kyis khyab pa ste/_rten tsam ma yin zhes bya ba'i don to/_/'od zer 'phro ba mang po 'khrug_/ces bya ba ni 'od zer du ma dang ldan pa'o/_/gdan rnams nye bar ston pa na/_
[\[156b.3\]]de bzhin gshegs pa rnams kyi bzhugs pa'i nges pa gsungs pa/_gsal ba zhes bya ba la sogs pa la/_gsal ba ni gzugs brnyan 'byung ba'i phyir me long lta bu'i ye shes kyi bdag nyid rnam par snang mdzad do/_/de'i gdan yang de'i bdag nyid kyi phyir de skad ces bya'o/_/
[\[156b.4\]]gang yang bcu bzhi pa las gsungs pa/_rnam par snang mdzad gzugs chen po/_/zla ba'i dkyil 'khor la bsgom bya/_/zhes so/_/'di'i don ni rnam par snang mdzad dang por byas nas rang gi gdan dang bcas pa'i de bzhin gshegs pa thams cad kyis khyab pa zhes bya'o/_/
[\[156b.5\]]de'i phyir de bzhin gshegs pa thams cad kyi gnas ni dkyil 'khor te/_dkyil 'khor gyi ming gi rnam grangs yin pa'i phyir dkyil 'khor gyi sgrar brjod do/_/de bzhin du yang gsungs pa/_de nyid bcu bsdus pa las/_ltas dang khyab bdag de bzhin rten/_/rig
[\[156b.6\]]pa rigs dang sdig pa sel/_/bde 'byung dang yang skye gnas ni/_/sngags rnams kyi gsang rten dang yang /_/ri dang grong dang dam tshig dang /_/khyim dang grong khyer gzhi dang ni/_/'di rnams dkyil 'khor rnam grangs nyid/_/de rnams yongs su grags pa yin/_/zhes
[\[156b.7\]]so/_/de yang bsgom par bya ba nyid de las dang po ba rnams kyis goms pa'i don du 'dod do/_/sems brtan pas yang yid kyis sprul pa'i dkyil 'khor du nor med pa'i snod dang ldan pa'i 'gro ba rnams dbang bskur yang nyes pa med do/_/gang yang gsungs pa/_rgyal
[\[157a\]]
[\[157a.1\]]bas la lar de nyid 'dod/_/yid kyis yang dag dkyil 'khor bya/_/dam pa'i dkyil 'khor bya ba la/_/bla ma slob ma yon tan lhag_/yang dag snying rje'i dbang son pas/_/rnam par g.yeng ba'i sems kyis min/_/rdzas la sred pas
[\[157a.2\]]ma yin te/_/mi brtan rtsom pa po yi yang /_/gtso bo rnams kyang gnang ma yin/_/dam tshig phyir yang de ma mthong /_/don min zhi ba'i phyir yang min/_/ngal ba 'ba' zhig tu ni zad/_/phyis ni 'gyod par 'gyur ba yin/_/'dod pa yin yang don mi 'dod/_/mi
[\[157a.3\]]mkhas pas ni brtags pa'o/_/yid kyi dkyil 'khor zhes bya ba/_/mkhas pa rnams kyis de nyid mthong /_/zhes bya'o/_/bzhag par gyur to zhes bya ba la/_sems can thams cad ces blta bar bya ste/_de dbang bskur ba'i don gyi phyir 'dir sprul pa'o/_/dkyil
[\[157a.4\]]'khor du gzhug pa yang dbang ma bskur ba rnams la dam tshig mi bstan pa'i phyir dbang gsungs pa/_de nas zhes bya ba la sogs pa la/_byang chub kyi sems rdo rje zhes bya ba ni thabs dang shes rab kyi bdag nyid kyi ye shes byang chub kyi sems so/_/de nyid rdo rje ste gang mi
[\[157a.5\]]phyed pa 'di bcom ldan 'das rdo rje 'dzin pa'o/_/de yang gsungs pa bco brgyad pa las/_/thog ma tha ma med zhi ba/_/dngos dang dngos med zad pa'i gtso/_/stong nyid snying rje mi phyed pa/_/byang chub sems zhes bya bar bshad/_/ces so/_/thugs la zhes bya ba
[\[157a.6\]]ni thugs ka'i rdo rje lte ba la rgyal ba rnam pa lnga dbang bskur ba'i don gyis zhugs so/_/la la dag gsang ba'i rdo rje zhes 'dod do/_/dbang bskur ba ni bcu bdun pa las/_de nas bcom ldan 'das phyag na rdo rje de bzhin gshegs pa 'dod pa thams cad la longs spyod pa'i
[\[157a.7\]]dpal zhes bya ba'i ting nge 'dzin la snyoms par zhugs so zhes bya ba la sogs pas nges par khong du chud par bya'o/_/da ni de nas zhes bya ba la sogs pa la/_de nas zhes bya ba nas/_yang dag par gnas par gyur to zhes bya ba'i mthar thug pa'i tshig gnyis
[\[157b\]]
[\[157b.1\]]pas gsol ba gdab pa gnyis pa dang 'brel to/_/mngon par byang chub pa rnam pa lnga dang 'brel ba mngon par byang chub pa rnam pa gnyis gsungs pa/_de bzhin gshegs pa thams cad ni gang las mngon par te/_thams cad chos dang /_longs spyod rdzogs pa dang /_sprul
[\[157b.2\]]pa'i ngo bo yin la/_'byung ba ni skyes pa ste ting nge 'dzin gang las so/_/de yang stong pa nyid dang /_snying rje'i bdag nyid kyi rdo rje ste de la snyoms par zhugs pa'o/_/thabs dang shes rab kyi bdag nyid dbyangs dang gsal byed las 'byung ba zla ba gnyis kyi gzugs mngon du
[\[157b.3\]]byed pa zhes bya ba'i don to/_/de yang gsungs pa/_rtog pa thams cad bsdus pa las/_sra zhing brtan la khong stong min/_/mi chod pa dang mi phyed mtshan/_/mi tshig pa dang mi 'jigs pas/_/stong nyid rdo rje zhes byar brjod/_/ces so/_/'gro drug 'khor
[\[157b.4\]]lo spong bar byed/_/nyes byed thams cad gcod byed pa/_/byang chub sems gang rdo rje ste/_/nyon mongs thams cad 'joms pa'o/_/zhes bya'o/_/yang na thams cad de nyid kyi rnam pa la mos pas de bzhin gshegs pa thams cad stong pa nyid du ro gcig pas byang
[\[157b.5\]]chub kyi sems rdo rje'o/_/de yang gsungs pa/_dgongs pa las/_gang dang gang gi dngos po las/_de dang de ni stong par rtogs/_/de bzhin nyid mthong 'brel pa ni/_/thams cad rigs pas de bzhin gshegs/_/zhes so/_/shes rab kyi pha rol tu phyin
[\[157b.6\]]pa sum brgya pa las kyang gsungs pa/_kye rab 'byor de bzhin gshegs pa zhes bya ba ni de bzhin nyid do zhes bya ba'i tshig las so/_/de zil gyis gnon pa ni ting nge 'dzin las bslang ba ste/_gang sems so sor rtog pa la sogs pa zla ba gnyis kyi gzugs kyis te/_de
[\[157b.7\]]gang la yod pa de la de skad ces bya'o/_/de la snyoms par zhugs pa'i bcom ldan 'das kyis gang gyur pa gsungs pa/_'di zhes bya ba la sogs pa la bcu gcig pa las/_yi ge b+h+rUM gyis gnas bsgom ste/_/rdo rje gsum 'byung bsgom par bya/_/zhes bya ba'i tshig las
[\[158a\]]
[\[158a.1\]]chos 'byung ba'i nang du chud pa'i gzhal yas khang gi nang gi yul lo/_/de bzhin gshegs pa thams cad rdo rje'i ngo bor gnas par gyur to zhes bya ba ni/_dbyangs dang gsal byed las zla ba gnyis kyi ngo bo nyid kyis gnas so zhes bya ba'i don to/_/de yang gsungs
[\[158a.2\]]pa/_gsang ba'i thig le las/_sdug cing snying po dag pa che/_/nam mkha' bzhin du dri ma med/_/thams cad gnas ngan len las grol/_/rnam par rtog pa spangs pa'i mchog_/nyon mongs kun gyi dri ma dag_/sngar gyi mthong ba'i zla ba bzhin/_/sangs rgyas kun gyi yon tan
[\[158a.3\]]'di/_/a la sogs pa'i gzugs kyis 'jug_/snying rje chags las yang dag gyur/_/sems can rjes su 'dzin par byed/_/dge ba'i chos kyis yang dag gang /_/nyon mongs kun las nges par snod/_/zla ba'i dkyil 'khor dbus su ni/_/byang chub zla ba gnyis
[\[158a.4\]]pa'o/_/'dir yang sangs rgyas yon tan rnams/_/ka sogs gzugs kyis yang dag 'jug_/ces so/_/de nas zhes bya ba la sogs pa nas gyur to zhes bya ba'i bar gyis tshig lnga pa gsungs pa/_de nas zhes bya ba la sogs pa la/_de nas zhes bya ba ni dbang bskur
[\[158a.5\]]ba'i rjes la'o/_/thams cad ces bya ba ni gang dkyil 'khor der zhugs pa'o/_/rdo rje sems dpa'i byin rlabs kyis/_/zhes pa ni/_mchog gi dbang bskur ba thob pas de bzhin gshegs pa thams cad kyi bde ba dang yid bde ba thob par gyur pa na sku rdo rje la sogs pa
[\[158a.6\]]'am/_de'i rgyu thob pas so/_/de nas zhes bya ba la sogs pa la/_de nas zhes bya ba nas/_yang dag par gzigs par gyur to zhes bya ba'i bar gyis tshig gsum pa gsungs pa la/_de nas zhes bya ba ni zla ba gnyis gcig gi dngos por gyur pa'i rjes la'o/_/
[\[158a.7\]]de bzhin gshegs pa thams cad kyang yin la sku rdo rje la sogs pa yang yin te de rnams kyi dam tshig ni rgyu ste/_dpal rdo rje sems dpa'o/_/gang gi phyir hUM las byung ba'i rdo rje nor bu dmar po dang 'dra ba de nyid kyi rdo rje mi phyed pa'o/_/gang la ting nge 'dzin de mngon du byed
[\[158b\]]
[\[158b.1\]]pa ste/_de bzhin du yang gsungs pa/_bcu gsum pa las/_nam mkha'i dbyings kyi dbus gnas par/_/rdo rje rtse lnga kha bzhi pa/_/rnam pa kun gyi mchog ldan pa'i/_/rdo rje sems dpa' rnam par bsgom/_/zhes so/_/'di zhes bya ba ni 'chad par 'gyur ba'o/_/rig pa'i
[\[158b.2\]]skyes bu chen po'i gzugs/_/zhes bya ba ni rig pa ni shes rab ste de dang lhan cig pa'o/_/gang gis grong khyer 'gengs byed pa/_/de phyir skyes bu zhes brjod do/_/zhes bya ba rdo rje bdud rtsi'i tshig las skyes bu ni thabs yin la/_de'i gzugs ni lus te thabs dang shes rab gnyis su
[\[158b.3\]]med pa zhes bya ba'i don to/_/de bzhin gshegs pa thams cad kyi sngags kyi byin gyis brlabs pa zhes bya ba la/_de bzhin gshegs pa thams cad nyid sngags te/_de rnams kyis byin gyis brlabs pa ni rdul phra rab so so'i nang du gnas pa ji lta ba bzhin du gyur pa'o/_/de
[\[158b.4\]]ltar byin gyis brlabs pa zhes pa ni rdzogs par byed pa'i zhes bya ba'i don to/_/de nyid ces bya ba ni gang zil gyis gnon pa'i ting nge 'dzin la snyoms par zhugs pa de yin no/_/zhal gsum pa zhes bya ba ni dkar po dang /_nag po dang dmar po'i rnam pa zhes bya ba'i don to/_/lha
[\[158b.5\]]rnams kyi phyag dang zhal dang mtshan ma'i rnam par gzhag pa ni ye shes zhabs kyis kun du bzang po las ji ltar nye bar bstan pa de bzhin du khong du chud par bya'o/_/de la dkar po dang /_ser po dang /_dmar po dang /_ljang gu rnams kyi zhal g.yas pa nag po'o/_/nag po dang dkar
[\[158b.6\]]po dag gi g.yon pa dmar po'o/_/ser po la sogs pa'i dkar po ste/_sku yang rtsa ba'i zhal gyi kha dog go/_/phyag g.yas kyi gnyis pa la rtsa ba'i mtshan ma'o/_/thams cad kyi g.yas dang cig shos kyi mtshan ma dang bral ba'i steng du 'khor lo blta bar bya'o/_/gang
[\[158b.7\]]gi mtshan ma ma gsungs pa de ni man ngag gis sgyu 'phrul dra ba las shes par bya ste/_gang gi phyir 'dir ye shes zhabs kyis 'jam dpal gyi mtshan ma gsungs pas so/_/la la ni rdo rje 'dzin chen po nag por 'dod de/_de ni bden pa ma yin te le'u gsum pa las/_rnam par snang
[\[159a\]]
[\[159a.1\]]mdzad kyi rjes la rdo rje 'dzin pa smos pa ni de kha dog gi don nyid do/_/gzhan du na thams cad kyi bdag po yin pa'i phyir de dang por bstan par 'gyur ro/_/bco lnga pa las gsungs pa/_de ni de ma thag tu yang /_rnam par snang mdzad 'od 'dra zhing /_/rdo rje sems
[\[159a.2\]]dpa' rgyal po che/_/sangs rgyas sku gsung rdo rje 'dzin/_/zhes so/_/sdom pa bla ma las gsungs pa/_/mchog tu mi 'gyur grub pa'i phyir/_/thams cad las ni rnam par dag_/gsang ba'i de nyid dkar ba'i phyir/_/zla ba'i rdo rje kha dog 'dzin/_/zhes so/_/yang gsungs pa/_
[\[159a.3\]]gsang ba stug po gsungs pa las/_/rdo rje sems dpa' rgya chen mchog_/sgeg pa'i longs spyod rol bar mdzad/_/sku ni zla ba dri med mtshungs/_/sna tshogs las kyi dbye ba yis/_/zhes so/_/de nas zhes pa la sogs pa nas rnyog ma med ces bya ba'i bar gyi tshig drug pa
[\[159a.4\]]gsungs pa/_de nas zhes bya ba ni bde ba dang yid bde ba thob pa'i rjes la'o/_/mi bskyod pa la sogs pa zhes bya ba ni mi bskyod pa'i rigs dang ldan pa'i byang chub sems dpa'o/_/de'i dus nyid na sangs rgyas thob par 'gyur ba'i phyir de skad ces brjod pa ste/_de kho na nyid du ni ma yin no/_/gzhan du na
[\[159a.5\]]sems can thams cad sangs rgyas pa rnams la bstan pa 'bras bu med par 'gyur ro zhes gzhan dag 'dod do/_/gzhan ni de lta ma yin te/_ston pa'i dus dang nye ba nyid shin tu skal ba dang ldan pa'i phyir dbang bskur ba la sogs pas de bzhin du gyur pa'o/_/gang yang skal ba dang mi ldan
[\[159a.6\]]pa'i phyir nye ba ma yin pa de rnams kyi don du 'di ston pa yin pa des na ci'i phyir don med pa yin/_ci ste de ltar na byams pa la sogs pa yang sangs rgyas par 'gyur te/_de'i dus na yang dag par byung ba'i phyir ro zhe na nyes pa yod pa ma yin te/_tshul 'dis de rnams kyang yang dag par rdzogs par 'dod do/_/
[\[159a.7\]]gang yang bco brgyad pa las gsungs pa/_de nas byams pa la sogs pa byang chub sems dpa' sems dpa' chen po rnams de bzhin gshegs pa thams cad kyi dbang bskur bas sku dang gsung dang thugs kyi gsang ba bstan pa las dngos po thams cad kyi ji lta ba dang /_dus ji lta ba bzhin du
[\[159b\]]
[\[159b.1\]]mthong zhing thos la khong du chud nas zhes so/_/'dir gsungs pa'i chos rtogs pa nyid sangs rgyas zhes khas blangs pa'i phyir ro/_/mi bskyod pa la sogs pa bzhin du byams pa la sogs pa yin na/_chos thams cad lkog tu ma gyur pa des na the tshom med pa'i phyir bco brgyad pa las gsungs
[\[159b.2\]]pa'i zhus pa dang lan brjod par mi 'gyur bar smra bar nus pa ma yin te/_ma 'ongs pa'i gdul bya'i 'gro ba rnams rjes su gzung ba'i ched du de rab tu 'jug pa'i phyir ro/_/mang du smra ci dgos de'i phyir de kho na nyid du de bzhin gshegs pa nyid du skyes pa zhes bya'o/_/thugs ka nas zhes
[\[159b.3\]]bya ba ni chos 'byung gi nang du chud pa'i gzhal yas khang nas so/_/ched du brjod pa zhes bya ba ni ma bskul bar brjod pa ste/_lhag par rtogs pa'i don gsal bar byed pa'i tshig go/_/ched du brjod do zhes bya ba ni smra ba dang ldan pa ste/_dga' bas 'phangs pa'i sems kyis rang gis rtogs pa
[\[159b.4\]]ma dris par de ltar gsal bar mdzad pa dang ldan pa zhes bya ba'i don to/_/e ma ho zhes bya ba la sogs pa e ma ho zhes bya ba ni ngo mtshar to/_/hi zhes bya ba ni gang gi phyir gyi don te/_gang gi phyir byang chub sems ni rab 'jug pa ste/_'dod chags la sogs pa'i thabs kyis byang chub
[\[159b.5\]]rdzogs par byed pa'i phyir ro/_/de ni ngo mtshar te/_'dod chags la sogs pa ni ngan 'gro'i rgyu yin pa'i phyir ro/_/de bzhin gshegs pa kun gyi zhes bya ba ni byang chub sems dpa' la sogs pa ni 'di la ma srid do/_/gsang ba ni rang gi rig pa'i ngo bos gzhan la mi gsal ba'i phyir ro/_/
[\[159b.6\]]de bas na rtags med pas rtogs pa las 'das pa yin pas rtog ge pa rnams kyi spyod pa la ma yin pa'i phyir ro/_/de yang gsungs pa/_rtog ge'i yul yang ma yin la/_/de bzhin nyan thos rnams kyi yang /_/gang zhig mgon pos gsungs pas ni/_/so sor bdag nyid
[\[159b.7\]]rtog spyod yul/_/zhes so/_/khams gsum la mi brten pa'i phyir yang gnas med la/_rnyog pa med pa'i tshig la dri ma'i gnas ma yin zhes bya ba'i don to/_/thos pa 'dod pa rnams kyis gsol ba gdab pa sngon du song zhing bsnyen bkur byas nas dam pa'i chos mnyan par bya'o/_/
[\[160a\]]
[\[160a.1\]]zhes bya ba la sogs pa bstan pa'i ched du de nas zhes bya ba la sogs pa la/_de nas zhes bya ba nas yang dag par bstan du gsol zhes bya ba'i bar gyis dang po gsungs pa/_de nas zhes bya ba ni 'dod chags chen pos 'dul ba'i 'gro ba rnams 'dus pa'i rjes
[\[160a.2\]]la'o/_/yang 'dus nas zhes bya bas ni mngon par byang chub pa'i dus la ltos nas yang zhes bya ba'i don to/_/de bzhin gshegs pa rnams kyis sam/_de bzhin gshegs pa thams cad nyid mchod pa ste/_gzugs rdo rje la sogs pa 'di las spros pa mtha' yas pa sna tshogs pa'i
[\[160a.3\]]mchod pa'i yo byad sprul pa'o/_/de nyid dam tshig ste mi 'da' ba'i phyir ro/_/de kho na nyid ni rigs lnga'i bdag nyid kyis phyin ci ma log pa'i phyir ro/_/mchod pa thams cad kyi mchog tu gyur pa'i phyir rin po che 'am/_zag pa med pa'i bde ba'i rjes su mthun pa'i phyir dga' ba rgyas pas so/_/
[\[160a.4\]]sprin zhes bya ba ni bar med par nam mkha' thams cad khyab par byed pa'o/_/yang dag par mchod nas gsol ba gdab pa de bstan pa'i phyir/_de nyid bcom ldan 'das bshad du gsol zhes bya ba ni de kho na nyid ni phyin ci ma log pa ye shes kyi bdag nyid rigs lnga'o/_/rdo rje snying po
[\[160a.5\]]'dus pa yin/_/zhes bya ba ni rdo rje ni mi byed pa dang /_'byed pa'i phyir gnyis su med pa'i ye shes so/_/de nyid gang rnams kyi snying po yin pa de la de skad ces bya'o/_/rdo rje snying po rnams bsdus pa ni dngos po rnams phung po gcig tu gyur pa gang la yod pa de ni bcom ldan 'das
[\[160a.6\]]te spros pa med pa'i bdag nyid rdo rje can no/_/nyan thos pa la sogs pa la mi srid pa'i phyir de bzhin gshegs pa kun gyi'o/_/snod dang mi ldan pa rnams la mi bstan pa'i phyir gsang ba'o/_/de gang yin zhe na/_gsungs pa/_gsang ba 'dus pa zhes bya ste/_'dus pa ni
[\[160a.7\]]tshogs pa ste de bzhin gshegs pa thams cad gcig tu gyur pa'o/_/gsang ba'i ngo bos byung bas na gsang ba las byung ba ste/_rigs gsum gyi bdag nyid do zhes bya ba'i don to/_/gang yang bco brgyad pa las/_de nyid rigs lngar bstan pa yin/_gsang ba'i rigs ni gsum du
[\[160b\]]
[\[160b.1\]]bshad/_/ces bya ba dang /_sangs rgyas thams cad ces bya ba tshogs pa 'dus pa yin par brjod ces bya'o/_/'di skad gsungs pa yin te/_rigs lnga dang /_gcig dang /_gsum gyi bdag nyid kyis bcom ldan 'das rdo rje 'chang chen po sgrub par byed pa'i thabs yang dag par ston
[\[160b.2\]]cig pa'o/_/yang na de kho na nyid ni thabs dang shes rab kyi bdag nyid phyin ci ma log pa'i thams cad mkhyen pa'i ye shes so/_/rdo rje de nyid gnyis su med pa'i mthar phyin pa rnams te snying por gyur pa'o/_/sangs rgyas kyi chos thams cad mdor bsdus par gyur pa'i phyir btus pa'i ngo bo
[\[160b.3\]]nyid do/_/de bzhin gshegs pa thams cad gcig pa'i ngo bo'i phyir 'dus pa'o/_/'dod chags chen po'i ting nge 'dzin las yang dag par byung ba'i phyir gsang ba las byung ba zhes bya'o/_/de ltar rdo rje 'chang chen po rdzogs par byed pa'i thabs ston cig ces gsungs pa yin no/_/da ni
[\[160b.4\]]de nas zhes bya ba sogs pa mngon par 'dod pa'i don zhus pa gsal bar bya ba'i phyir legs so legs so zhes gsungs pas na/_byis pa rnams kyis ma rtogs pas/_/'di la smod par ma gyur cig_/ces ston par mi spro ba nyid du ston par byed pa ni 'on kyang zhes rtogs te/_de bzhin gshegs
[\[160b.5\]]pa thams cad ces bya ba ni/_de bzhin gshegs pa'i rigs nges pa can gyi byang chub sems dpa' rnams so/_/dus gsum gyi de bzhin gshegs pa thams cad dang mnyam pas da lta ba nyid kyi de bzhin gshegs par khong du chud par bya ste/_byang chub kyi sems bskyed pa nyid kyi phyir
[\[160b.6\]]ces bya ba'i tshig las so/_/gang zhig de bzhin gshegs pa'i ye shes thob pa ni ma yin te/_de rnams nyon mongs pa'i bag chags ma lus pa spangs pa'i phyir the tshom med cing de bzhin gshegs pa thams cad la ma mthong ba dang ma thos pa dang yongs su ma shes pa dang /_mngon du ma byas
[\[160b.7\]]pa med par khas blangs pa'i phyir ro/_/de bzhin gshegs pa'i ye shes la tha dad pa med de gang yang gsungs pa/_dbyig gnyen gyi zhal snga nas/_tshogs dang chos kyi sku dang ni/_/'gro ba'i don ni spyod pa yis/_/sangs rgyas thams cad mnyam pa nyid/_/sku tshe rigs
[\[161a\]]
[\[161a.1\]]dang tshad kyis min/_/zhes so/_/de'i phyir pha rol tu phyin pa'i tshul la sogs par grub pa'i de bzhin gshegs pa rnams de'i tshig tu 'gyur ro zhes/_gang de skad zer ba de ni mi rigs so/_/gzhan rnams lta smos kyang ci dgos zhes pa ni rigs shin tu ma nges pa ste/_
[\[161a.2\]]shin tu yang zhes pa'i don to/_/de bzhin du yang gsungs pa/_bdag gi chos ni mngon par rtogs/_/de nyid zab mo mthong ba yin/_/log par rtog pa'i spyod yul can/_/byis pa rmongs pas mi shes pa'o/_/zhes so/_/'dis ni skal ba dang mi ldan pa'i 'gro ba rnams la dam
[\[161a.3\]]pa'i chos bstan par bya ba ma yin no zhes bslab pa'o/_/snang ba rdo rje 'char ba las gsungs pa/_'di dag rim gyis smin byas na/_/'bad pas dad pa bskyed bya ste/_/mna' la sogs pa byin nas kyang /_phyi nas 'di nyid bstan par bya/_/gzhan du slob dpon dag gi ni/_/nyes pa
[\[161a.4\]]chen por gyur pa nyid/_/'dzin pa'ang dmyal bar 'gyur ba yin/_/de yang dam tshig mi bsrung phyir/_/zhes so/_/'di ni thun mong ma yin te/_/sems can mchog gis bsgrub par bya/_/zhes bya bar shes nas rgyu chen po nyid kyis ngo mtshar thob pa'o/_/'bras bu nyid kyis rmad
[\[161a.5\]]du gyur pa thob pa'o/_/gang zhes bya ba la sogs pas ston pa'i thabs gsungs pa/_'di lta bu'i yon tan khyad par can zhes bya ba ni da ltar gyi dad pa la sogs pa'i yon tan dang ldan pas de bzhin gshegs pa'i ye shes 'dzin par nus pa'i 'khor lo'o/_/de bzhin
[\[161a.6\]]gshegs pa thams cad kyi sku dang /_gsung dang /_thugs kyi gsang ba gsum gyi bdag nyid kyi ngo bo gdul bya snod dang mi ldan pa rnams la ston par mi spro ba'o/_/de'i tshe de bzhin gshegs pa thams cad kyis byin gyis brlab pa mdzad nas zhes bya ba ni de bzhin gshegs pa'i gzugs su
[\[161a.7\]]mdzad de snod nyid du mdzad la/_bcom ldan 'das kyis bstan du gsol/_ji ltar de la bya ba bslab pa gsungs pa/_de bzhin gshegs pa zhes bya ba la sogs pa la de bzhin gshegs pa thams cad kyi rdo rje'i dam tshig ni rdo rje 'chang chen po'o/_/de 'byung ba'i gnas ni bskyed
[\[161b\]]
[\[161b.1\]]pa'i gnas te/_byang chub kyi sems kyi mtshan nyid do/_/des byin gyis brlab pa mdzad nas zhes bya ba ni sngar gyis bstan du gsol zhes pa dang 'brel lo/_/gang gi phyir sngon du de kho na nyid ma mthong bas rgya che ba'i chos ston pa la mos par mi byed de dkyil 'khor du 'jug pa la sogs
[\[161b.2\]]pa'i rim pas de kho na nyid rtogs pa la mos par bya zhes bya bar dgongs so/_/'di skad bstan pa yin te/_rang gi rig ma'i pad+ma'i lte ba la gnas pa'i 'khor lor de bzhin gshegs pa thams cad bcug pa/_sngon du song ba'i dbang bskur ba la sogs pa byin pa de dag snod du byas nas
[\[161b.3\]]yang dag par bstan du gsol zhes so/_/ci'i phyir zhe na/_gsungs pa/_de bzhin gshegs pa thams cad kyi/_/zhes bya ba la sogs pa la/_de bzhin gshegs pa thams cad kyi bde ba dang /_yid bde ba ni lus dang sems kyi bde ba myong ba'o/_/bar du zhes bya bas bsgom
[\[161b.4\]]pa'i khyad par gyis sangs rgyas dang rdo rje 'dzin pa la sogs pa yin par gsungs so/_/ye shes ni shin tu rnam par dag pa la sogs pa'o/_/mngon par shes pa ni drug ste/_lha'i mig gi mngon par shes pa dang /_lha'i rna ba'i mngon par shes pa dang /_gzhan gyi sems shes
[\[161b.5\]]pa'i mngon par shes pa dang /_rdzu 'phrul rnams mngon par shes pa dang /_sngon gyi gnas rjes su dran pa'i mngon par shes pa dang /_zag pa zad pa'i mngon par shes pa yang ngo /_/gzhung 'di tsam gyis ni rang gi don rdzogs par byed pa'i phyir sbyor ba dang po'i ting nge 'dzin gyi mdo tsam
[\[161b.6\]]zhig gsungs so/_/rang gi don phun sum tshogs pa snying rje dang ldan pas gzhan gyi don bya ste/_gzhan gyi don gtso bor dkyil 'khor rgyal po mchog gi ting nge 'dzin gsungs pa/_de nas zhes bya ba la sogs pa la gsol ba btab pa mkhyen nas zhes bya ba ni gsol ba btab
[\[161b.7\]]pa'o/_/ye shes ni shin tu rnam par dag pa'i ye shes te/_de nyid rang bzhin gyis 'od gsal ba'i phyir dang /_ma rig pa'i mun pa'i gnyen po'i phyogs yin pa'i phyir/_sgron ma ste sgron ma bzhin no/_/de nyid rdo rje ste mi phyed pas so/_/gang gi phyir ting nge 'dzin de la snyoms par zhugs pa ni thugs
[\[162a\]]
[\[162a.1\]]rdo rje 'byin pa'i rnam pa la sems rtse gcig tu mdzad ces bya ba'i don to/_/'di zhes bya ba ni blo la gnas pa'o/_/shin tu gdug cing drag rnams la/_/zhi bar nye bar rigs ma yin/_/zhes bya ba'i tshig gis khro bas 'dul ba'i gdul bya'i phyir bcos ma'i khro ba las nye bar
[\[162a.2\]]byung ba zhe sdang gi thugs rnam par dag pa mi bskyod pa'o/_/de nyid rigs te gzhan rnams skyed pa'i rgyu'i phyir ro/_/sngags kyang de kho na nyid gsal bar byed pa ste/_sgra'i ngo bo nyid yin pa'i phyir ro/_/de yang sngags ni sngags zhes brjod pa ste/_de kho na nyid bskul bar gsungs zhes so/_/
[\[162a.3\]]mchog ces bya ba ni mtha' yas pa'i rigs bsdus pa'i phyir te/_mchog gi rigs ni rnam pa brgya/_/zhes bya ba'i tshig las so/_/de bas na mdor bsdus pa ston pa'i phyir snying po'o/_/'dod pa'i 'bras bu ster bar byed pas na snying po'o/_/nyid kyi sku dang gsung dang thugs rdo rje
[\[162a.4\]]las zhes bya ba ni de sku la sogs pa'i mdzad pa'i phyir ram/_de'i bdag nyid yin pa'i phyir te phyung ngo zhes bya bar sbyar ro/_/badzra d+h+r-ika ces bya ba la bcom ldan 'das kyis sngags thams cad bco brgyad pa las bshad pa/_de'i phyir de rnams kyi don de nyid las shes par bya'o/_/mi
[\[162a.5\]]bskyod pa nyid phyag rgya chen po rang snang ba dang yang dag par ldan pa'i phyir sbyor ba'o/_/de yang /_thabs dang shes rab snyoms par 'jug pa/_rnal 'byor pa zhes pa ni bshad par bya zhes gsungs so/_/des mtha' yas pa'i rigs sprul pas zhe sdang la spyod pa'i sems can ma lus pa thar
[\[162a.6\]]pa thob pa'i phyir go 'phang ste/_des 'gro ba rnams kyi don mdzad pa zhes bya ba ni lhag ma'o/_/thar pa yang dag par thob par bya ba'i phyir go 'phang zhes gsungs so/_/nag po dkar po dmar po'i rnam par bzhugs so zhes bya ba ni rdo rje 'dzin pa'i sku dang gsung dang thugs ni zhe sdang la spyod pa
[\[162a.7\]]rjes su gzung bar bya ba'i phyir rang gi gzugs kyis gnas pa'o/_/de'i gzugs kyis ni ma yin te/_nag po dang dkar po dang /_dmar po'i rnam pa zhes khyad par du byas pa'i phyir dang /_'di rigs pa gang yin te/_byang chub sems dpa'i dkyil 'khor la yang dkyil 'khor
[\[162b\]]
[\[162b.1\]]gyi gtso bo'i bdag po dang /_de bzhin gshegs pa rnams ni dngos su rgyu dang 'bras bur gyur pa'o/_/mi snang bar gyur pa nyid yin na/_dkyil 'khor gyi bdag po nyid gtso bo yin par 'gyur ro/_/des na des dbang bskur bar de bzhin gshegs pa rnams 'gyur ba yin no/_/'byin
[\[162b.2\]]pa'i dkyil 'khor de ji ltar yang byang chub sems dpa' nyid du 'gyur zhe na/_de lta bu'i gzugs kyi ting nge 'dzin mngon du byed pa'i phyir yin te/_spyan la sogs pa 'don pa la rnam par snang mdzad la sogs pa'i ting nge 'dzin mngon du byed pa bzhin no/_/ting nge 'dzin gcig gis kyang
[\[162b.3\]]thams cad 'byin pa yin na/_spyir rgyu dang 'bras bur mi 'gyur te/_rigs gcig pa nyid du thal bar 'gyur ro/_/des na dkyil 'khor thams cad kyi bdag nyid gcig pa'i dbang bskur bas na mang po smra ci dgos/_gti mug la spyod pa'i sems can rnams rjes su gzung ba'i phyir
[\[162b.4\]]gsungs pa/_de nas zhes bya ba la sogs pa la/_'dis rtogs par byed cing shes par byed pas dam tshig ste/_dngos po ma lus pa'i gzugs brnyan 'char ba'i gnas yin pas me long lta bu'i ye shes so/_/de bzhin gshegs pa thams cad kyi dam tshig 'byung ba rdo rje zhes bya
[\[162b.5\]]ba ni rdo rje ltar gang la mi byed pa'i ting nge 'dzin yod pa de la de skad ces bya'o/_/rtog pa'i dra ba thams cad dang bral bas 'jig tshogs la lta ba la sogs pa'i gnyen po yin pa'i phyir chos thams cad mi rtog pa'i ngo bo gti mug ni rnam par snang mdzad do/_/de nyid rigs zhes bya ba la sogs pa ni
[\[162b.6\]]snga ma bzhin te/_de nyid bcom ldan 'das zhes pa ni gang mi bskyod pa'i gzugs kyis gnas pa de'o/_/spyan sngar bzhugs so zhes bya ba ni dbus kyi dkyil 'khor gyi shar gyi re'u mig la brten pa'i pad+ma dang zla ba'i dkyil 'khor la bzhugs so zhes bya ba'i don to/_/sred pa dang nga rgyal la
[\[162b.7\]]spyod pa rjes su gzung ba'i phyir gsungs pa/_de nas zhes bya ba la sogs pa la/_rin po che ni mnyam pa nyid kyi ye shes te/_gang de las 'byung bas rin chen 'byung ba'o/_/de nyid mi phyed pas na dpal te phyag rgya chen po la sogs pa'i ngo bo phun sum tshogs pa gang la yod pa'i ting nge
[\[163a\]]
[\[163a.1\]]'dzin la dmigs pa'o/_/yid bzhin gyi nor bu zhes bya ba ni mnyam pa nyid kyis sems can thams cad la ji ltar 'dod pa'i don ster bar byed pa'i phyir ro/_/de nyid rigs zhes bya ba la sogs pa ni snga ma bzhin no/_/rin chen tog gi phyag rgya chen po'i nam mkha'i gnas
[\[163a.2\]]zhes bya ba'i tshig las 'di'i don ni khyab par byed pa'i phyir dang /_thogs pa med pa'i phyir dang /_rnam par rtog pa med pa'i phyir nam mkha' bzhin du gnas te sprul pa rnams kyis zhes bya'o/_/'dod chags la spyod pa'i sems can rjes su gzung bar bya ba'i phyir gsungs pa/_de
[\[163a.3\]]nas zhes bya ba la sogs pa las/_de bzhin gshegs pa thams cad kyi 'dod chags ni so sor rtog pa'i ye shes kyi gzhag pa/_dmigs pa med pa'i snying rje chen po'i rang bzhin te/_de las byung ba ni snang ba mtha' yas so/_/de nyid ni rdo rje zhes bya ba la sogs pa ni snga ma bzhin
[\[163a.4\]]te/_thams cad du so sor song ba'i thabs dang shes rab phan tshun shin tu chags pa'i rdo rje 'dod chags so/_/de nyid rigs zhes bya ba la sogs pa ni snga ma bzhin no/_/'jig rten dbang phyug ces bya ba la sogs pa la/_'jig rten pa la gzigs par byed pas na de'i dbang
[\[163a.5\]]phyug ste/_dngos po mtha' dag phyin ci ma log pa so sor rtogs pa'i bdag po yin pa'i phyir ro/_/de'i phyir yang rig pa ste/_'dis thams cad shes shing rig pas shes rab yin la de'i bdag po ste/_thabs dang shes rab kyi ngo bo zhes bya ba'i don to/_/phyag rgya chen po zhes bya ba
[\[163a.6\]]la sogs pa ni snga ma bzhin no/_/phrag dog gis nyams pa'i sems can rjes su gzung bar bya ba'i phyir gsungs pa/_de nas zhes bya ba la sogs pa la/_gdon mi za ba ni 'bras bu dang bcas pa'o/_/dam tshig ni sems can thams cad kyi don nges par rdzogs par byed pa bya ba grub
[\[163a.7\]]pa'i ye shes thob pas gang la yod pa de don yod par grub pas de skad ces bya'o/_/dam tshig 'gugs pa zhes bya ba ni dam tshig ni bza' ba la sogs pa'o/_/'gugs pa ste dam tshig nyams pa rnams kyi rgyud la ji lta ba bzhin du skyed par byed pa'i phyir dam tshig 'gugs pa'o/_/
[\[163b\]]
[\[163b.1\]]de la sngags kyi spyod pa la rjes su 'jug pa rnams la spyi'i dam tshig las nyams pa bshad par bya ste/_skyabs gsum yongs su spangs pas kyang /_/byang chub sems ni rnam spangs dang /_/rgyal ba'i sras la sdang ba dang /_/de la dad pa spangs pa dang /_/lus ngag yid kyis kyang smod pa/_/
[\[163b.2\]]de nyid ched du bsam pa yis/_/bla ma mchod 'os smad pa dang /_/slob dpon la ni ma gus dang /_/mtshams med lnga ni byed pa dang /_/de dang nye lnga byung ba dang /_/mu stegs gshed byed grogs byed dang /_/brtags pa'i lha la phyag 'tshal dang /_/chags pas de yi yon tan
[\[163b.3\]]sgrogs/_/gdug pa'i sems kyis smod byed dang /_/de yi bya ba'i rjes su dga'/_/de nyid la yang mngon dga' dang /_/chos 'dod pa dang de bzhin du/_/dam tshig chos kyi sbyin bdag dang /_/dam tshig shes dang dam chos nyan/_/de rnams la yang smod pa dang /_/bla ma mchod
[\[163b.4\]]'os 'phags pa dang /_/rgan pa'i phyag sogs len pa dang /_/sku gzugs ras ris mchod rten dang /_/lha yi khang pa dag dang ni/_/dam pa'i chos ni glegs bam dang /_/byang chub shing dang shing gcig gi_/grib ma dag la brnyas pa yis/_/mnan pa nyid dang 'goms pa dang /_/
[\[163b.5\]]sems can phyag rgya mtshon cha rnams/_/mtshan ma la sogs zos pa dang /_/rmongs pas 'goms par gyur pa dang /_/bza' dang phreng ba la sogs la'ang /_/'goms sam brdzis par gyur pa dang /_/sngags pa ma yin smra ba dang /_/rig pa dang ni sman chen la/_/phur bus
[\[163b.6\]]gdab dang bcad pa dang /_/mi gtsang sogs pa ldan pa yis/_/sngags dang phyag rgya la rab 'jug_/'di gnyis dam pa min las la/_/blo yi sog dang sbyor ba dang /_/bsod nams ma yin bcu po las/_/gcig kyang spong bar mi 'dod dang /_/byed dang bstan la 'khu ba
[\[163b.7\]]dang /_/log pas 'tsho ba brten pa dang /_/rang gi dbang bskur la 'das dang /_/dge slong la sogs 'tshe ba dang /_/bdag nyid dang ni gzhan rnams kyi/_/bsod nams bar du gcod byed pa/_/bzhon pa mnan dang khyogs dang ni/_/pad+ma 'goms dang brdzis pa dang /_/ltung
[\[164a\]]
[\[164a.1\]]ba las ni mi ldang dang /_/nyon mongs skyed las lhag gnas dang /_/slob dpon gyi ni lung med par/_/sngags dang phyag rgya yongs 'dzin dang /_/dbang bskur ba ni ma blangs shing /_/cho ga rtogs pa med pa dang /_/rjes gnang med pa bsgrub bya yi/_/las dang dngos grub
[\[164a.2\]]rnams spangs dang /_/sred pas zil gyis mnan pa yis/_/dkyil 'khor sogs la 'jug pa dang /_/dam tshig thob par ma gyur dang /_/dam tshig las ni nyams pa dang /_/nga rgyal gyis ni sems bcom dang /_/the tshom dag dang bcas pa dang /_/dam tshig la ni ma gus dang /_/mu
[\[164a.3\]]stegs can la sngags dang ni/_/phyag rgya'i tshul ni ston pa dag_/gal te ched du bsam pas byang /_/mdor na dam tshig rnams la ni/_/rtag tu nyams pa nyid du 'gyur/_/gang yang rgyud kyi khyad par dang /_/sgrub pa'i thabs kyi khyad par las/_/dam tshig sdom pa bshad pa
[\[164a.4\]]rnams/_/de las 'das kyang nyams par 'gyur/_/zhes gsungs so/_/don yod par grub pa nyid dam tshig thams cad skyed par byed pa la gtso bo yin no/_/de yang gsang ba'i thig le sogs pa las gsungs pa/_las kyi rigs mchog chen po la/_/sdom pa thams cad
[\[164a.5\]]ldan par ni/_/yang dag nyid du gzung bar bgyi/_/mchod pa'i las kyang ci nus bya/_/zhes bya'o/_/ye shes zhabs kyis kyang 'di la dgongs te/_dam tshig gso ba kun du bzang po'i sgrub thabs las/_/dam tshig nyams la snying ga'i zla bar ni/_/snying pos sna tshogs rdo rje ji bzhin
[\[164a.6\]]bsam/_/dpal ldan dam tshig rdo rje rnal 'byor pas/_/'gro ba rang bzhin gyis dag rnams bsams la/_/sna tshogs pad+ma'i 'dab ma'i dbus su ni/_/sngon bzhin rim pas dbang bskur kun du blang /_/zhes so/_/de nyid rigs zhes bya ba la sogs pa ni snga ma bzhin no/_/
[\[164a.7\]]'di rnams kyi bya ba'i sgo nas ming gzhan gsungs pa gdug pa can thams cad la rnam par sdang bas na/_zhe sdang ste mi bskyod pa'o/_/gzung ba la sogs pa yang dag par rig pa med pas gti mug ste rnam par snang mdzad do/_/bdag med pa'i chags pas sems can thams
[\[164b\]]
[\[164b.1\]]cad 'tshed pas na 'dod chags te snang ba mtha' yas so/_/phan par byed pa la ma ltos par thams cad ster bas na yid bzhin gyi nor bu ste rin chen 'byung ba'o/_/sprul pa sna tshogs pas 'gro ba rnams gdul ba'i ched du nye bar 'gro bas na dam tshig ste don yod grub pa'o/_/
[\[164b.2\]]gang yang gsungs pa/_zla gsang thig le las/_thams cad ngan song gsum po 'jigs/_/zhe sdang phyir na rnam par dag_/des na rdo rje can rgyal che/_/zhe sdang zhes ni brjod par bya/_/rnam par rmongs phyir sems can kun/_/ngan song rnams la 'jigs pas na/_/rtag pa nyid ni thug pa
[\[164b.3\]]mchog_/des na gti mug ces gsungs pa'o/_/chags byed sems can thams cad kyi/_/thabs dang shes rab tshul gyis kyang /_/pad can pad+ma sad pa las/_/de nyid 'dod chags zhes ni gsungs/_/'dod pa'i phyir na sems can kun/_/sbyin pa'i sprin ni bde chen pos/_/
[\[164b.4\]]des na 'dod pa 'dod chen can/_/nam mkha' bde bas yang dag bsdus/_/phrag dog la sogs thob pa dang /_/phrag dog don yod rdo rje blo/_/sna tshogs pad+ma 'byed pas na/_/de nyid sna tshogs chen po yin/_/zhes so/_/des ni 'di nyid legs par bstan pa yin te/_snying rje chen po'i bdag
[\[164b.5\]]nyid kyis/_/gdug dang drag po rab tu 'joms/_/rdo rje rigs chen 'jig rten la/_/zhe sdang me ni zhi bar mdzad/_/mi bden lta ba rmongs pa che/_/'dam du bying ba'i khams gsum pa/_/de bzhin gshegs pa'i rigs kun gyi/_/gdon par bya phyir kun du gnas/_/chos la bdag
[\[164b.6\]]med chags pa yi/_/chags pas 'gro ba 'tshed par byed/_/pad+ma chen po'i rigs dag pa/_/nam mkha' bzhin du yang dag gnas/_/ser sna'i dri ma bsal nas ni/_/bsam pa thams cad yongs rdzogs pa/_/yid bzhin nor bu'i rigs ni mchog_/'byor pa'i
[\[164b.7\]]phyir ni yang dag gnas/_/gzhan gyi phun sum tshogs la khro/_/'gro ba yun ring blta bas bsregs/_/phrag dog dri ma bsal nas gnas/_/las kyi rigs ni de bzhin no/_/dpal ldan gsang ba 'dus rgyud du/_/snying rje dkris pa'i sems dang ni/_/smon
[\[165a\]]
[\[165a.1\]]lam dbang du gyur pa yis/_/byang chub rdo rje can gyis gsungs/_/zhes so/_/rigs lngar rtogs pa 'di rnams kyis/_/zhes pa ni/_'dir mdor bsdus nas rgyu'i dngos pos rigs lnga zhes bya ste/_rnam pa lnga'i dbye bas so/_/de yang zla gsang thig le las
[\[165a.2\]]gsungs pa/_/'di ltar de yi de nyid gcig_/de yis lnga nyid ji ltar yin/_/rgyu yi dbye bas phye ba yin/_/'bras bu la ni rigs dbye min/_/zhes bya'o/_/'dod dang thar pa rab sgrub pa/_/zhes bya ba la 'dod pa ni gzugs la sogs pa'i yul lo/_/de rnams kyi ji lta ba bzhin du nye bar
[\[165a.3\]]bstan pas so/_/thar pa ni mi gnas pa'i mya ngan las 'das pa sgrub par byed pa de la de skad ces bya'o/_/de yang gsungs pa bdun pa las/_sdug bsngal nges par dka' ba yis/_/brten kyang 'grub par mi 'gyur gyi/_/'dod pa'i longs spyod thams cad la/_/brten
[\[165a.4\]]na myur du 'grub par 'gyur/_/zhes so/_/de nyid thabs dang shes rab gnyis su med pa'i dngos po goms pa las/_/zhe sdang rdo rje la sogs pa'i rang bzhin gyi chos lnga thar pa bskyed par ston to/_/de yang gsungs pa/_'khor ba zhi ba'i bdag nyid do/_/nyon mongs byang
[\[165a.5\]]chub yan lag 'gyur/_/de phyir thabs chen ldan pa las/_/de bzhin gshegs pa bsam mi khyab/_/ces so/_/'jigs pa la sogs pa la rjes su gzung bar bya ba'i phyir/_/mA ma kI sprul pa gsungs pa de nas zhes bya ba la sogs pa la de bzhin gshegs pa thams cad kyi
[\[165a.6\]]rdo rje ni shin tu rnam par dag pa'i ye shes te/_de ni de'i bdag nyid kyis 'dzin par mdzad pa'i phyir mi bskyod pa de la de skad ces bya'o/_/de'i rjes su mnyes par byed pa ni dbu la 'dzin pa la sogs pa'i mtshan nyid do/_/de nyid dam tshig ste gang gis de bzhin du dmigs pa'i ting
[\[165a.7\]]nge 'dzin de la de skad ces bya'o/_/yang na dkyil 'khor gyi bdag po nyid la ston pa'i dngos po mi snang ba'i bdag nyid du byed pas mnyes pa ste lhag ma ni snga ma bzhin no/_/'di zhes bya ba sngags dang lha dag tha mi dad pa'i mA ma kI gsungs pa'o/_/rdo rje 'dzin pa ni mi bskyod pa ste/_
[\[165b\]]
[\[165b.1\]]de nyid de'i ngo bo yin pa'i phyir btsun mo'i mchog gam sgra rdo rje la sogs pa la ltos nas rigs kyi gtso bor gyur pa'i phyir ro/_/shar zhes bya ba ni rnam par dbye ba med par bstan pa dang po'i don yang yin te/_'di'i don ni rdo rje'i rigs 'di gtso bor gyur pa'i phyir dang por gdon pa yin te/_
[\[165b.2\]]grwa ni rang gi gnas su zhugs par gyur pa'o/_/grwa ni shugs kyis bden bral zhes 'brel to/_/gang gi de ma thag tu spyan lho'i grwar chad par 'gyur te/_le'u bzhi pa las kyang de shar gyi zhes bya ba gsungs pa de'i phyir thams cad du shar lho nyid du 'gyur ro/_/gang gi phyir bris pa'i
[\[165b.3\]]dkyil 'khor ni rdul tshon tsam tha dad par khas blangs pa'i phyir ro/_/mA ma kI der lho phyogs su bshad par bya ste/_'dir ni grwa tsam du gsungs pa de'i phyir lho'i grwa nyid du rigs pa yin no/_/lhag pa ni ji ltar gsungs pa bzhin du gnas pas thams cad legs par gnas pa'o/_/
[\[165b.4\]]yang na shar gyi grwa gang la yin pa de la shar gyi grwa zhes bya ste/_nub phyogs yin no/_/de bzhin du yang dgongs pa lung ston pa las gsungs pa/_zhe sdang dga' ma zhes bya ba/_bdag po de bzhin gshegs pa yi/_/zhal gsum pa yi gzugs kyis ni/_/bden bral du ni rnam
[\[165b.5\]]par gnas/_/zhes so/_/nad la sogs pa nye bar zhi bar bya ba'i phyir spyan ma gdon pa gsungs pa/_de nas zhes bya ba la sogs pa la de bzhin gshegs pa thams cad ni rnam par snang mdzad do/_/de'i rjes su mnyes par byed/_/ces bya ba la sogs pa thams cad snga ma
[\[165b.6\]]bzhin no/_/lho'i grwa zhes bya ba ni gsungs pa'i rigs pas me'o/_/gsungs pa dgongs pa las/_mo ha ra ti zhes brjod de/_dga' ma de bzhin gshegs pa yi/_/gsang ba 'dus pa'i sbyor ba yis/_/me yi mtshams su rnam par gnas/_/zhes so/_/kha cig las/_
[\[165b.7\]]spyan dang mA ma kI dag ni/_/shar dang lho yi zur du'o/_/zhes bya ba'i tshig yod de 'dir de go sla ba nyid do/_/nyam chung ba rnams rgyas par bya ba'i phyir gos dkar mo'i ting nge 'dzin gsungs pa/_de nas zhes bya ba la sogs pa la/_de bzhin gshegs pa thams cad kyi 'dod
[\[166a\]]
[\[166a.1\]]chags 'dzin pa ni snang ba mtha' yas so/_/de'i rjes su chags par byed pa la sogs pa ni snga ma bzhin no/_/nub phyogs kyi grwa zhes bya ba rlung ngo /_/rnam par snang mdzad la sogs pa dbang du bya ba'i phyir/_sgrol ma'i rnal 'byor gsungs pa/_de nas zhes bya
[\[166a.2\]]ba la sogs pa la/_de bzhin gshegs pa thams cad kyi sku la sogs pa ni las kyi rigs yin pa'i phyir don yod par grub pa'o/_/de'i spyi bor 'dzin pa la sogs pa'i sna tshogs pa'i phyir rim pas slu ba de/_rang gi dbang du byed pa gang la yod pa de la de skad ces bya'o/_/
[\[166a.3\]]yang na dkyil 'khor gyi bdag po nyid rang gi lus la nang du zhugs pa ste lhag ma ni snga ma bzhin no/_/de ni byang phyogs kyi grwa zhes bya ba ni dbang ldan du'o/_/de bzhin gshegs pa thams cad kyi btsun mo'i mchog phun sum tshogs pa zhes bya ba la/_de bzhin gshegs pa
[\[166a.4\]]thams cad ni mi bskyod pa la sogs pa ste/_de nyid btsun mo rnams sam de rnams kyi yin te/_mchod pa la sogs pa btsun mor gyur pas so/_/de rnams kyi phun sum tshogs pa 'dir grub pa zhes bya ba'i don to/_/mi mthun pa'i phyogs thams cad zlog pa'i phyir dang /_
[\[166a.5\]]srung ba dang 'gugs pa la sogs pa'i ched du khro bo rnams gsungs pa/_de nas zhes bya ba la sogs pa la/_rnam par snang mdzad rdo rje zhes bya ba ni rnam par snang mdzad la dmigs pa'i phyir ro/_/de bzhin gshegs pa thams cad kyi dkyil 'khor byin gyis brlab pa ni sgo
[\[166a.6\]]skyong ba nyid kyis bsrung ba'i phyir ram/_ye shes dkyil 'khor nye bar byed pas gshin rje mthar byed de de la de skad ces bya'o/_/de bzhin gshegs pa thams cad ni rnam par snang mdzad do/_/de'i de nyid drag shul bsgrub pas sam/_/khro bo'i gzugs yin pa'i phyir skrag
[\[166a.7\]]par byed pa'o/_/shes rab mthar byed kyi dbang du byas nas gsungs pa/_de nas zhes bya ba la sogs pa las/_de bzhin gshegs pa thams cad kyi mngon par byang chub pa ni shin tu rnam par dag pa'i chos kyi dbyings kyi bdag nyid mi bskyod pa ste lhag ma ni snga ma bzhin no/_/
[\[166b\]]
[\[166b.1\]]dkyil 'khor byin gyis rlob pa ni 'dir gzhug pa dang yang dag par bsrung ba dag go/_/rdo rje dam tshig ni mi bskyod pa ste/_lhag ma ni snga ma bzhin no/_/pad+ma mthar byed kyi dbang du byas te gsungs pa/_chos rin po che 'byung ba zhes bya ba la chos rin po che ni/_gsung rab yan lag
[\[166b.2\]]bcu gnyis la sogs pa'i mtshan nyid do/_/de'i 'byung gnas ni skye ba'i gnas yin pas snang ba mtha' yas yin te/_gsung rdo rje'i rang bzhin yin pa'i phyir ro/_/'dod chags 'chang ba'i dkyil 'khor byin gyis brlab pa zhes bya ba ni snying rje'i bdag nyid yin pa'i phyir bcing ba'i
[\[166b.3\]]rang bzhin gyis so/_/de bzhin gshegs pa thams cad kyi/_/gsung ni snang ba mtha' yas te/_/de'i rnam pa ni kha dog la sogs pa'i rnam pa dang ldan pa'i phyir ro/_/bgegs mthar byed gnon pa gsungs pa/_de nas zhes bya la sogs pa la/_de bzhin gshegs pa thams
[\[166b.4\]]cad kyi sku la sogs pa rdo rje ni mi bskyod pa'o/_/sku dang gsung dang thugs kyi rnam pa zhes bya ba ni mi bskyod pa'i kha dog la sogs pa dang ldan pa'i phyir ro/_/'di yang mnyes pa la sogs pa'i byed pas/_de bzhin gshegs pa thams cad kyi dkyil 'khor byin gyis rlob pa zhes khong du
[\[166b.5\]]chud par bya'o/_/sdom pa gsungs pa/_de bzhin gshegs pa thams cad ces bya ba la sogs pa la/_de bzhin gshegs pa thams cad kyi sku dang gsung dang thugs mnyes par byed pa'i rang bzhin gyi dkyil 'khor la bsgom pa la sogs pa'i bdag nyid dgug pa la sogs
[\[166b.6\]]pa las mi 'da' bas dam tshig sems dpa'o/_/'di tsam gyis ni gshin rje mthar byed la sogs pa'i mdzad pa gsungs pa'o/_/gzugs rdo rje la sogs pa mchod pa'i rang bzhin yin pa'i phyir 'dir dgod par bya zhes pa khong du chud par bya'o/_/de yang gsungs pa bdun
[\[166b.7\]]pa las/_gzugs rdo rje la sogs pa yi/_/lha nyid du ni rtag tu bsgom/_/zhes so/_/bco brgyad pa las kyang gsungs pa/_gzugs kyi rdo rje la sogs drug_/rdo rje bdag po zhes byar dran/_/sku gsung thugs kyi rdo rje las/_/bdag nyid chen po kun du dbyung /_/
[\[167a\]]
[\[167a.1\]]zhes so/_/sa'i snying po la sogs pa'i 'byin pa med pas med pa yin ste/_de'i phyir 'dir dkyil 'khor bcu dgu nyid do/_/de la dad pa dang /_brtson 'grus dang /_dran pa dang /_ting nge 'dzin gyi rang bzhin rnam par thar pa'i sgo gzhi gshin rje mthar byed la
[\[167a.2\]]sogs pa khro bo bzhi'i ngo bos ma dad pa dang le lo dang brjed ngas pa dang /_rnam par g.yeng ba dang bral nas shes rab kyis thar pa'i grong khyer du 'jug pa'i phyir gzugs brnyan gyi sbyor bas bde bar gshegs pa'i gzugs yang dag par mthong ba'i phyir phyag gi me long la lha'i gzugs
[\[167a.3\]]yang dag par bstan to/_/lha'i gzugs mthong ba thob par 'dod pas/_chos rnams gzugs brnyan lta bu ste/_/dag cing gsal la rnyog pa med/_/ces bya ba la sogs pa bstan pa'i chos sgra rdo rje ma bstan pa las thos nas de rnams la bdag med par mos pa ni dri'o/_/de la
[\[167a.4\]]gong nas gong du mos pa ni ro'o/_/des kyang snang ba thob pa dang /_snang ba mched pa dang /_de kho na nyid kyi phyogs gcig la rab tu 'jug pa bar chad med pa'i ting nge 'dzin gyi mtshan nyid nges par 'byed pa'i cha bzhi la reg pa ni reg bya'o/_/de nas thams cad du 'gro ba stong pa nyid
[\[167a.5\]]kyi mtshan nyid byang chub sems dpa'i sa dang po mngon du byed pa ni chos kyi dbyings so/_/de nas skad cig ma gnyis pa la sogs pa'i mtshan nyid bskyed pa'i dga' ba'i rang bzhin ni spyan la sogs pa'i lha mo'i rang bzhin no/_/de nas rab tu dga' ba las ji ltar mthong ba'i chos kyi dbyings
[\[167a.6\]]bsgoms pas gti mug dang /_yid bzhin gyi nor bu dang /_'dod chags dang /_dam tshig gi rigs rtogs pas me long lta bu la sogs pa'i ye shes 'char ba'i phyir ro/_/de bzhin gshegs pa thams cad kyi sku dang gsung dang thugs rdo rje rtogs par mdzad nas rdo rje 'chang chen po nyid
[\[167a.7\]]yin no/_/des grub pa'i phyir na gzhan 'dir bsgom par mi bya zhes bya ba'i don to/_/de'i phyir kun du bzang po'i sgrub thabs las/_dad dang brtson 'grus rnam par dag pa dang /_/de bzhin dran dang bsam gtan rnam dag pa 'ang /_/sgo bzang srung bar byed pa'i ngo bo nyid/_/shes rab rnam
[\[167b\]]
[\[167b.1\]]dag ma lus yul du snang /_/mtshan ma med pa'i dga' ba rnam dag pa/_/ma lus lha mo'i tshogs kyi ngo bo nyid/_/sems can don dang bdag dang rnam rtog dang /_/'jug pa'i rnam shes rnam par dag pa yang /_/me long la sogs dri med ngo bo bas/_/sangs rgyas thams
[\[167b.2\]]cad kyi ni rang bzhin te/_/de bzhin nyid ni rnam dag sbyor ba yis/_/'khor lo'i gtso bo 'dir ni rnam par gnas/_/zhes so/_/de bzhin gshegs pa thams cad kyi sku la sogs pa'i bdag nyid dam bdag po yin pa'i phyir/_de bzhin gshegs pa thams cad kyi sku dang gsung
[\[167b.3\]]dang thugs kyi gsang ba'i gsang ba ni bcom ldan 'das rdo rje 'chang ba'o/_/de'i phyir rdzogs pa zhes bya bar sbyar ro/_/'di gang gi yul yin zhe na/_dpal gsang ba 'dus pa las zhes bya ba ni/_rgyud gzhan du rab tu bkag pa yang 'di la mchog tu 'bad pas skye ba 'di la bde blag tu mi
[\[167b.4\]]gnas pa'i mya ngan las 'das pa thob pa'i phyir rgyud thams cad kyi gtso bo yang yin pas 'di dang por dpal gyi sgra'o/_/thams cad ces bya ba la sogs pa ni de bzhin gshegs pa thams cad kyi ting nge 'dzin gyis sprul pa'i dkyil 'khor du dbang bskur byin pa la sogs pa'i snod dang
[\[167b.5\]]ldan par byed pas de bzhin gshegs pa thams cad kyi ting nge 'dzin gyi dkyil 'khor byin gyis brlab pa'o/_/de nyid gdul bya'i 'gro ba rnams la 'gebs pa dang chos mthun pas le'u'o/_/brjod par bya ba de nyid du len pas zhes bya ba ni le'u ste gzhung yongs su gcod pa'o/_/
[\[167b.6\]]dang po ni thog mar bstan pa'o/_/rdzogs so zhes bya ba ni yang dag par gzung bar zhes bya ba'i don to/_/dpal gsang ba 'dus pa'i dka' 'grel rgyal bas byin pas mdzad pa las/_le'u dang po'i bshad pa'o//_//rtogs pa dang ldan pa rnams ni 'bras bu don du gnyer
[\[167b.7\]]bas 'jug ste/_dang po rnam pa thams cad kyi mchog dang ldan pa'i 'bras bur gyur pa bcom ldan 'das nges par bstan nas/_de nyid sku la sogs par mngon par zhen pa bsal bas shes rab kyi rang bzhin du gsal bar bya ba'i phyir byang chub kyi sems kyi le'u gsungs pa/_de nas
[\[168a\]]
[\[168a.1\]]zhes bya ba la sogs pa la/_de nas zhes bya ba ni gdul bya'i skye bo snod du byas pa la sogs pa'i rjes thogs la'o/_/thog ma dang tha ma med pa'i chos kyi dbyings kyi ngo bo nyid kyis brtan pa'i phyir snying po'o/_/sprul pa'i sku la sogs pa'i rang bzhin yin pa'i phyir
[\[168a.2\]]sku dang gsung dang thugs so/_/ye shes kyi sku'i bdag nyid yin pa'i phyir mchog gam 'gro ba thams cad kyi rten du gyur pa'i phyir ro/_/'di byang chub sems dpa' rnams kyi yang ma yin nam zhe na ma yin te/_gsungs pa de bzhin gshegs pa kun zhes so/_/gzhan rnams kyi spyod
[\[168a.3\]]yul ma yin pa'i phyir gsang ba'o/_/'di gang yin zhe na/_byang chub kyi sems te/_mi 'jig rnam par mi sems dang /_/brjod bya ma yin rnam rtog min/_/dge ba'i chos kyi sems kyi phyir/_/byang chub sems ni ye shes so/_/gang yang gsungs pa/_thog ma tha ma med zhi ba/_/
[\[168a.4\]]dngos dang dngos med zad pa'i gtso/_/stong nyid snying rje mi phyed pa/_/byang chub sems zhes bya bar bshad/_/ces so/_/thams cad kyi mchog tu gyur pa'i phyir bla na med pa'o/_/de bzhin gshegs pa thams cad kyis gsol ba btab pa'i rjes la mkhyen cing zhes bya ba gsungs te/_
[\[168a.5\]]byang chub sems dpa' rnams kyi don du bdag la 'di rnams kyis gsol ba btab pa yin gyi rang gi don du ni ma yin zhes bshad nas te/_de bzhin gshegs pa rnams kyis ma mthong ba dang /_ma thos pa dang /_yongs su ma shes pa dang /_mngon du ma byas pa med do zhes bya ba ni
[\[168a.6\]]grub pa'i mtha'o/_/sems kyis yongs su rtogs pa zhes bya ba ni chos thams cad dmigs pa dang bral ba'i de bzhin nyid ces bya ba dang /_ji ltar sku la sogs par 'gyur zhes bya ba ni yid kyis brjod pa'o/_/sems nyid mi gsal ba'i phyir rna ba'i rnam par shes pa la sogs pa
[\[168a.7\]]ni ma yin no/_/de rnams la zhes pa ni gang rnams kyi don du de bzhin gshegs pa rnams kyis gsol ba btab pa la'o/_/bskyed par bya ba de gang yin zhe na gsungs pa sems lus lta bu zhes bya ba ni ji ltar lus 'di gcig dang du ma la sogs pa dang bral ba'i rang bzhin stong pa nyid
[\[168b\]]
[\[168b.1\]]kyi gzung ba la sogs pa'i ngo bo dang bral ba de bzhin du gnyis su med pa'i rnam pas 'jug pa rnam pa med pa'i rang gis sems bskyed cig ces bya bar sbyar ro/_/lus sems lta bu zhes bya ba ni cha shas kyi rdzas la sogs pa de kho na nyid du med pa'i phyir lus dang sems kyi rang bzhin nyid do/_/
[\[168b.2\]]zhes khyed kyis nges par gzung bar bya ste sems las gzhan lus med do zhes rtogs par bya'o zhes bya ba'i don to/_/de ltar lus dang sems dag mnyam pa nyid du bstan nas/_de dag nyid ngag dang mnyam par gsungs pa sems tshig don du brjod pa lta bu zhes bya ba ni/_ji ltar tshig
[\[168b.3\]]tu brjod pa ni ngag 'jug pa ste/_rten cing 'brel bar 'byung ba'i phyir gdod ma nas skye ba med pa'i rang bzhin no/_/de ltar sems kyang rgyu dang 'bras bus stong pa nyid kyi phyir rtag tu rang gi rig pa tsam du 'jug go/_/de yang gsungs pa/_dngos po rang las ma skyes dang /_/gzhan las
[\[168b.4\]]ma skyes gnyis las min/_/yod min med min gnyis ka min/_/de ni gang las skye bar 'gyur/_/zhes so/_/yang gsungs pa/_rtag tu rten cing 'brel 'byung phyir/_/rang bzhin 'da' bar dka' ba yin/_/zhes so/_/de'i phyir ngag dang lus kyang mnyam pa nyid du khong
[\[168b.5\]]du chud par bya ste lus dang sems rang bzhin tha mi dad pa'i phyir ro/_/'dis 'di skad bstan pa yin te/_chad pa la sogs pa'i lta ba bsal nas ji skad gsungs pa bzhin du chos bdag med par mnyam pa nyid kyis sku la sogs pa'i ngo bo gcig pa nyid du blta'o/_/yang na khyed
[\[168b.6\]]kyis sems skyed cig ces spyir bya ba la sbyor ba'o/_/bya ba gsungs pa/_lus lta bu ni lus zhes te/_rnam par dpyad na rang rig pa tsam las ma gtogs pa gzhan lus kyi rnam pa cung zad kyang yod pa ma yin te/_rang rig pa tsam de nyid du lus la ltos zhes bya ba'i don to/_/
[\[168b.7\]]sems ji ltar blta bar bya zhe na gsungs pa/_sems sems lta bu zhes bya ba ni sngon po la sogs pa snang ba las ma gtogs pa gzhan sems nye bar dmigs pa med pa dang /_snang ba yang rtog pa las skyes pas de bzhin du rang gi ngo bo ma yin pa'i phyir/_/sems kyang rtog pa
[\[169a\]]
[\[169a.1\]]thams cad kyi dri mas stong pa nyid kyis rang rig pa mthar phyin pa nyid do/_/tshig tu brjod pa zhes bya ba ni/_lus dang sems rang gi ngo bo sgra brnyan gyi sgra dang mnyam pa nyid du skyed cig ces bya ba'i don to/_/'dis ni tshig kyang bdag med par gsungs te/_lus la sogs
[\[169a.2\]]pa tha mi dad pa'i rang bzhin yin pa'i phyir ro/_/kha cig las ngag tshig tu brjod pa zhes brjod pa'i tshig de la ngag kyang sgra brnyan dang 'dra bar sgra dngos po med par rtogs shig ces bya ba'i don to/_/de bzhin du bcu gsum pa las gsungs pa/_/sku yi rdo rje rdzogs byang chub/_/dngos
[\[169a.3\]]dang dngos med rnam dpyad pa/_/gsung gi rdo rje rdzogs byang chub/_/sgra dang sgra min rnam dpyad pa/_/thugs kyi rdo rje rdzogs byang chub/_/gnas pa'i rdo rje rnam dpyad pa/_/zhes so/_/byang chub sems dpa' rnams kyis 'di'i rtog pa bsgrub pa gsungs pa/_de nas zhes bya
[\[169a.4\]]ba la sogs te/_byang chub sems dpa' sems dpa' chen po de rnams kyi rdo rje 'chang gi rang bzhin de bzhin gshegs pa thams cad kyi sku la sogs pa nam mkha' lta bur sbyar nas rang bzhin med pa nyid rtogs pas ched du brjod pa 'di gsungs so/_/'di zhes bya ba la sogs pa la/_
[\[169a.5\]]kun du bzang po zhes bya ba ni 'dod chags la sogs pa la spyod pa rnam par dag pa ston pa po'i don dam pa nyid du de bzhin nyid gcig gi ngo bo nyid kyis skye ba med pa'o/_/kun rdzob tu gdul bya'i skye bo'i dbang gis rmi lam bzhin du 'dir skye bar bsgrags te bstan to/_/gang skye ba
[\[169a.6\]]med pa las tha mi dad pa nyid skye ba med pa zhes bya ba ni ngo mtshar ro/_/da ni 'di gang rigs ma nges pa'i dbang du byas na spyi'i byang chub kyi sems 'di gsungs la/_de nyid ma 'ongs pa'i rigs nges pa'i ched du rdo rje sems dpa' la sogs pa'i dbye ba drug bstan te rang gi ngo bo la ni dbye ba med do/_/
[\[169a.7\]]gang yang gsungs pa/_sangs rgyas sangs rgyas thams cad las/_/'di ni rang byung bcom ldan 'das/_/gcig pu de ni lhag pa'i lha/_/sangs rgyas rdo rje 'dzin la sogs/_/gdul bya'i dbang gis mdzad pa dran/_/zhes so/_/de la re zhig de bzhin gshegs pa
[\[169b\]]
[\[169b.1\]]thams cad kyi ye shes kyi ngo bo yin pa'i phyir dpal rdo rje 'chang gi byang chub kyi sems nye bar dgod pa gsungs pa/_de nas zhes bya ba la sogs pa la de bzhin gshegs pa thams cad kyi mngon par byang chub pa ni shin tu rnam par dag pa la sogs pa'i ye shes lnga'o/_/de'i tshul
[\[169b.2\]]ni thabs te rdo rje 'chang gi ting nge 'dzin to/_/de nyid rdo rje ste mi phyed pa'i ting nge 'dzin gang la snyoms par zhugs pa ni rdo rje 'chang la dmigs pa sems rtse gcig tu mdzad nas de nas byang chub kyi sems gsungs so zhes bya ba'i don to/_/dngos po med la sgom pa med/_/zhes bya ba ni/_
[\[169b.3\]]dngos po gang la don zhes bya ba ni dngos po ste/_gnyis kyi rnam pa'i sems so/_/dngos po de med pas na dngos med de gnyis su med pa'i rnam pa'i sems so/_/de la med pa yin te rnam par rtog pa thams cad kyi dri ma dang bral ba'i ye shes la'o/_/sgom pa ni gang zhig
[\[169b.4\]]rdo rje 'chang snang ba'i mtshan nyid do/_/gang gi phyir don dam pa med pa ste/_de'i phyir 'gro ba'i don du so sor snang ba'i dngos po rdo rje 'chang ba la sogs pa'i gzugs so/_/don dam par skye ba med pa nyid kyis dngos po med par 'gyur ro/_/des na dngos po ni dngos po med par mi
[\[169b.5\]]'gyur ro/_/'dis bzung ba la sogs pa'i rnam pa dang bral bas na gang de bsgom par bya ba ste/_de yang sgom pa dmigs su med pa ste/_rang rig pa tsam gyi de kho na nyid ces bya ba'i tha tshig go/_/yang gsungs pa/_gang la sgom byed cung zad med/_/bsgom pa cung zad
[\[169b.6\]]yod ma yin/_/bsgom par bya ba nyid kyang med/_/de ni 'di nyid bsgom par brjod/_/ces bya'o/_/yang na dngos po rnams la tshad mas gnod pa nyid kyis dngos po med pa nyid la gang bsgom pa chos thams cad stong pa nyid ces pa de'i mngon par zhen pa de'i ngo bo yod pa de/_stong
[\[169b.7\]]pa nyid kyi dngos po zhes nges par bzung ba'o/_/der lan yang gsungs pa/_bsgom pa nyid ni bsgom pa min/_/zhes bya ba la sogs pa la/_gang yang dngos po stong pa nyid du mngon par zhen pa'i rang bzhin bsgom par brjod na de yang rigs pa ma yin te/_gang gi phyir rang
[\[170a\]]
[\[170a.1\]]nyid dngos po med pa yin na gang las de'i stong pa nyid du 'gyur te/_chos can yod pa las chos su 'gyur zhes bya ba'i rigs pa las/_de'i phyir zhes pa nye bar bsdu ba'o/_/gang gi phyir 'di ltar de'i phyir dngos po dngos por mi 'gyur te de'i phyir dngos po dang dngos po
[\[170a.2\]]med par mi 'gyur ro zhes bya'o/_/de yang gsungs pa/_stong pa nyid du bsgom bya min/_/mi stong pa yang bsgom bya min/_/stong nyid mi spong rnal 'byor pas/_/mi stong pa yang spang mi bya/_/stong dang mi stong gang 'dzin pa/_/brjod kyis mi lang rtog pa skye/_/rtog pa yongs su
[\[170a.3\]]spangs pas na/_/de phyir 'di la gnyis ni spangs/_/zhes so/_/de'i phyir bsgom par bya ba dang /_sgom pa yang med do zhes bya bar gsungs pa/_sgom pa dmigs su med pa'o/_/zhes so/_/gang gi phyir dngos po dang dngos po med pa dang /_dngos po'i dngos po med pa bsgom
[\[170a.4\]]par bya ba ma yin pa de'i phyir sgom pa yang med do/_/'dis ni dngos po thams cad nye bar dmigs pa gsal bar bshad pas smon par bya ba dang /_smon par byed pa dang /_smon lam mi dmigs pas bar chod pa'i 'bras bu bkag pas rang gi sems nyid mngon par byang chub pa yin
[\[170a.5\]]par bstan to/_/de yang gsungs pa/_sems nyid dngos grub chen po ste/_/sems nyid thub pa chen po yin/_/sems nyid yid bzhin nor bur brjod/_/sems nyid bde ba chen po yin/_/zhes gsungs so/_/yang na dngos po thams cad rnam pa thams cad du dmigs
[\[170a.6\]]su med pas na bsgom par bya ba yod pa med pa ste/_chos can la brten nas chos gnas pa'o/_/gang yang rtog pas sbyar ba'i dngos po yang bsgom pa ma yin te/_de yang de kho na nyid ma yin pa la brten nas bsgom pa ma yin zhes bya ba'i don to/_/de'i phyir dngos po nyid
[\[170a.7\]]gnyis su med pa'i ye shes kyi mtshan nyid de thams cad stong pa nyid kyi phyir med par 'gyur te/_'di'i yang rang bzhin du grub pa'i phyir sgom pa tha dad pa dmigs su med pa gang gis de bsgom par bya'o/_/de yang gsungs pa thams cad gsang ba las/_dngos po min pa bsgom
[\[170b\]]
[\[170b.1\]]pa min/_/sgom pa nyid ni bsgom pa min/_/sgom pa dang ni dngos po med/_/rang gi sems kyis yongs su brtags/_/zhes so/_/sku la sogs pa skye ba med pa'i ngo bo nyid kyis rnam par snang mdzad kyi byang chub kyi sems nye bar dgod par gsungs pa/_de nas zhes bya ba
[\[170b.2\]]la sogs pa la/_de bzhin gshegs pa thams cad kyi mngon par rtogs pa ni me long lta bu'i ye shes te/_'dis shes par bya ba de kho na nyid ji lta ba bzhin du mngon par rtogs par byed pa ni shes par byed pas so/_/de nyid rdo rje zhes bya ste/_gang la rnam par snang mdzad
[\[170b.3\]]kyi rnam pa'i ting nge 'dzin la snyoms par zhugs nas gsungs so zhes bya bar 'brel to/_/dngos po thams cad ni bdag la sogs par brtags pa ste/_de rnams la tshad mas gnod pa'i phyir de dang 'brel to/_/'o na ni phung po la sogs pa'i ngo bor 'gyur ro zhe na/_phung po
[\[170b.4\]]zhes bya ba la sogs pa la phung po ni gzugs la sogs pa lnga'o/_/dbang po dang yul dang rnam par shes pa'i dbye bas khams bco brgyad do/_/dbang po dang yul gyi dbye bas skye mched bcu gnyis so/_/gzung ba ni yul lo/_/'dzin pa ni rnam par shes pa'o/_/de rnams
[\[170b.5\]]kyis stong pa'i phyir phung po dang khams dang skye mched dang gzung ba dang 'dzin pa rnam par spangs pa'o/_/ci'i phyir zhe na/_chos bdag med pa mnyam pa nyid pas zhes te/_chos rnams ni phung po la sogs pa'o/_/bdag med pa ni rnam par dpyad na rang bzhin med pa'o/_/
[\[170b.6\]]de'i ngo bo nyid kyis gang mnyam pa nyid gcig pa'i ngo bo'i sems rgyur gyur pas so/_/rang gi sems ni mthar phyin pa'i rang bzhin no/_/rgyu dang 'bras bu stong pa nyid kyi gzhan gyi dbang dang bral ba'i phyir ro/_/gdod ma nas ma skyes pa'o/_/brtags pa'i ngo bo stong pa nyid kyi rang
[\[170b.7\]]bzhin zhes bya'o/_/yang na dngos po thams cad dang bral ba zhes bya ba ni ma rig pa'i dbang las byung ba'i dngos po ste/_sna tshogs pa'i bdag nyid du brtags pa'o/_/de dang bral ba'i phyir dngos po thams cad dang bral ba de gnyis su med pa'i ye shes so/_/de ltar na phung po la
[\[171a\]]
[\[171a.1\]]sogs pa rnam par dag pas grub pa yin na ji ltar sangs rgyas dang byang chub sems dpar 'gyur zhe na/_gsungs pa phung po zhes pa la sogs pa ste/_phung po la sogs pa'i rang bzhin sangs rgyas dang byang chub sems dpa' rnams kyi gzung ba dang 'dzin pa nyid
[\[171a.2\]]don dam par med pas so/_/des na chos bdag med pa mnyam pa nyid pas/_/rang gi sems thog ma nas skye ba med pa stong pa nyid kyi rang bzhin nyid/_/'di ni de bzhin gshegs pa la sogs pa'i ngo bos snang ba'o/_/ci ste gzung ba dang 'dzin pa dang bral ba'i gang zag
[\[171a.3\]]gzhan gyi ngo bor yod pa de ni bdag cag la sogs pas re zhig mngon sum gyis rtogs pa ma yin no/_/gzhan du na de kho na nyid mthong bas grol bar thal bar 'gyur bas so/_/'bras bus kyang mig la sogs pa bzhin dpog pa ma yin te/_gnyis su med pa'i ye
[\[171a.4\]]shes la 'bras bu med pa'i phyir gnyis kyis rnam par snang ba yang /_ri bong gi rwa dang mtshungs pa'i phyir dngos po ma yin no zhe na skyon yod pa ma yin te/_'dzin pa bkag nas nang gi rtog pa'i ngo bo ma bkag ste/_'di ltar gang rnam par shes pa las tha dad pa lta bu sngon po
[\[171a.5\]]la sogs pa'i rtog pa de rnam par dpyad mi bzod pas yod pa'i ngo bo ma yin no/_/des na rnam par shes pa las gzung ba yod pa ma yin pa'i phyir de la ltos pa'i yang rtog pa'i ngo bo byed pa po yang med de/_byed pa po dang las phan tshun ltos pa dang bcas pa'i phyir ro/_/rtog
[\[171a.6\]]pa'i ngo bo ni phan tshun ltos pa dang bcas pa ma yin te/_rang gi ngo bo nyid de bzhin du skyes pa'i phyir ro/_/de'i phyir de nyid kyi ngo bo rang rig pa tsam du rnam par gnas te ji skad du brjod pa gzung 'dzin dang bral ba'i phyir gnyis su med pa brjod par bya ste chos can bkag pas ma
[\[171a.7\]]yin no/_/thams cad kyi de kho na nyid mthong ba'i phyir grol bar thal bar 'gyur ba med de/_de nyid gzung ba yang ma bzung ba dang 'dra ba ste/_'khrul pa'i sa bon dang ldan pas de bzhin du ma rtogs pa'i phyir ro/_/gzhan dag ni de lta bur gyur pa yang chos kyi de kho na nyid du khas
[\[171b\]]
[\[171b.1\]]mi len pa rnam par shes pa ni dngos po 'dzin pa spangs pa yin te/_yang dag par rdzogs pa'i grong khyer du 'jug pa'i phyir yang dag pa'i kun rdzob kyi lam la brten pa zhes so/_/sems kyi chos thams cad skye ba med pa'i sgo nas mi bskyod pa'i byang chub kyi sems gsungs pa/_de nas
[\[171b.2\]]zhes bya ba la sogs pa la/_de bzhin gshegs pa thams cad kyi mi zad pa'i chos kyi dbyings kyi ye shes te/_mi zad par mdzad pas zhes bya'o/_/de nyid rdo rje ste ting nge 'dzin gang la mi bskyod pa'i rnam pa yod pa de la de skad ces bya'o/_/dngos po 'di rnams ma skyes pas/_/
[\[171b.3\]]zhes bya ba ni/_mi bskyod pa la sogs pa'i ngo bos so/_/gang gi phyir zhe na/_gsungs pa/_chos dang chos nyid med pa ste/_/zhes bya ba la sogs pa la/_rnam par shes pa'i mtshan nyid rnam par shes par byed pa dang /_rnam par shes par bya ba de kho na nyid kyis med par byed pa'i
[\[171b.4\]]phyir yongs su gcod par byed pa'i rnam par shes pa med do/_/de'i mtshan nyid kyang skye ba med pa ste/_de'i phyir 'di thams cad mtshan gzhi dang mtshan nyid stong pa nyid gnyis su med pa'i ye shes tsam mo/_/'o na ji ltar zhe sdang gi rigs bskyed pa yin zhe na gsungs pa/_nam
[\[171b.5\]]mkha' zhes bya ba la sogs pa la/_dper na nam mkha' thogs par byed pa'i rdzas dang bral ba tsam sna tshogs pa med pa nyid du rnam par gnas pa yang bum pa'i nam mkha' la sogs pa'i sgras so sor snang ba bzhin nye bar bstan te/_de bzhin du zhe sdang gi rigs kyang blta bar bya'o/_/
[\[171b.6\]]'di zhes bya ba ni gsungs ma thag pa'i kun rdzob dang /_don dam pa'i byang chub kyi sems so/_/byang chub tshul zhes bya ba ni yang dag par rdzogs pa'i byang chub thob par byed pa'i thabs so/_/mi mthun pa'i phyogs thams cad kyis skyob par mi nus pa'i phyir bstan pa'o/_/tshor ba la
[\[171b.7\]]sogs pa skye ba med pa'i phyir rin chen 'byung ba'i byang chub kyi sems gsungs pa/_de nas zhes bya ba la sogs pa la/_de bzhin gshegs pa thams cad kyi bdag med pa ni mnyam pa nyid kyi ye shes so/_/de nyid rdo rje ste mi phyed pas so/_/rin chen 'byung ba'i rnam pa can
[\[172a\]]
[\[172a.1\]]gyi ting nge 'dzin gang la yod pa de la de skad ces bya'o/_/chos rnams thams cad dngos med cing /_/zhes bya ba ni 'di rnams kyi dngos po med pa ste/_ji ltar brtags pa'i dngos po med pa ste/_rin po che'i rigs kyi lha'i bdag nyid kyi dngos po rnams so/_/gang
[\[172a.2\]]gi phyir zhe na gsungs pa/_chos kyi mtshan nyid rnam par spangs/_/zhes bya ba ni skye ba la sogs pa spyi'i mtshan nyid dang /_nyams su myong ba la sogs pa khyad par gyi mtshan nyid rnam par spangs pa ste/_rang bzhin dmigs su med pa'i phyir ro/_/ji ltar rin po che'i rigs skyed ce na
[\[172a.3\]]gsungs pa/_bdag med chos las kun du 'byung /_/zhes bya ba ste/_chos bdag med pa ni mnyam pa nyid kyi ye shes nyid de nam zhig na bdag sangs rgyas su gyur nas sems can thams cad kyi don bya'o zhes/_smon lam dang lhan cig pa las gdul bya'i so sor snang
[\[172a.4\]]ba'i stobs kyis byung ba'o/_/rtog pa thams cad skye ba med pa'i phyir/_snang ba mtha' yas kyi byang chub kyi sems gsungs pa/_de nas zhes bya ba la sogs pa la/_ye shes ni so sor rtog pa'i ye shes so/_/'od zer dang ldan pa ni 'od chen po dang ldan pas sgron ma ste
[\[172a.5\]]gsal bar byed pas sgron ma'o/_/ye shes nyid shes bya mtha' dag gi sgrib pa'i mun pa sel bas 'od zer sgron ma'o/_/de nyid snang ba mtha' yas kyi rnam pas rdo rje ste mi phyed pa'o/_/gang la ting nge 'dzin de mngon sum du mdzad pa de la de skad ces bya ba'i don to/_/ma skyes
[\[172a.6\]]pa'i chos rnams la zhes bya ba ni/_snang ba mtha' yas la sogs pa dmigs pa'i mtshan nyid rnams la rnam par dpyad pa mi bzod pa'i phyir de kho na nyid kyis ma skyes par yod pa rnams la'o/_/ngo bo med ces bya ba ni snang ba mtha' yas la sogs par yod pa med pa'o/_/
[\[172a.7\]]sgom pa yang med ces bya ba ni chos rjes su 'jug pa'i sems kyang med ces bya ba'i don to/_/'o na ji ltar snang ba mtha' yas bskyed pa yin zhe na gsungs pa/_nam mkha' zhes bya ba la sogs pa la dngos po med pa yang nam mkha' ste/_ji ltar gnas te sgra dang
[\[172b\]]
[\[172b.1\]]lhan cig tu 'brel par rtogs pa yin la de bzhin du de rnams kyang bskyed pa de kho na nyid ma yin par khong du chud par bya'o/_/yang na nam mkha' dang lhan cig tu rkang pa la sogs pa'i sbyor bas thogs pa med pa'i ngo bo de bzhin du snang ba mtha' yas la sogs pa'i mtshan nyid du dngos
[\[172b.2\]]por bsgrags pa ste/_gzung ba la sogs pa'i rnam pa ni ma yin pa'i don to/_/sems las byung ba thams cad skye ba med pa'i rang bzhin gyis don yod grub pa'i byang chub kyi sems gsungs pa de nas zhes bya ba la sogs pa la/_de bzhin gshegs pa thams cad zil
[\[172b.3\]]gyis gnon pa ni/_sems las byung ba'i chos thams cad dmigs su med pa ste bya ba grub pa'i ye shes te sangs rgyas kyi ming yang sgrib pa yin zhes bya ba'i tshig las so/_/de nyid rdo rje ste don yod par grub pa'i ngo bos brtan pa ting nge 'dzin gang la yod pa de la de skad ces bya'o/_/rang
[\[172b.4\]]bzhin 'od gsal zhes bya ba la/_rang bzhin ni ngo bos dmigs su med pa'i ye shes kyi rang bzhin snang ba'i ngo bo yin pa'i phyir 'od gsal ba'o/_/don yod grub pa la sogs pa chos kyi ngo bo nyid de rgyu gsungs pa/_gdod nas dag pa ste/_rtag tu nyon mongs pa dang /_nye ba'i
[\[172b.5\]]nyon mongs pa'i dri mas nyon mongs pa med pa'i phyir ro/_/de nyid ji lta bu zhe na gsungs pa/_nam mkha' bzhin zhes bya ste nam mkha' bzhin du rang bzhin med pa'i phyir cung zad dang sbyor ba ma yin zhes bya ba'i don to/_/des na byang chub med cing mngon rtogs med pa ste gnyis su
[\[172b.6\]]med pa'i ye shes kyi gnas skabs la gnyis yang dag par mi rigs pa'i phyir ro/_/'dis rgyu dang 'bras bu'i dmigs pa gsal bar 'gyur ro/_/de yang gsungs pa/_dngos dang dngos med rnam sbyangs pas/_/zad pa mya ngan 'das par 'dod/_/ces so/_/da ni byang
[\[172b.7\]]chub sems dpa' rnams kyis rtogs nas sems dad pas ched du brjod pa'i sngon du song ba'i bstod pa gsungs pa/_de nas zhes bya ba la sogs pa la/_de bzhin gshegs pa thams cad kyi sku dang gsung dang thugs kyi gsang ba ni bcom ldan 'das rdo rje 'dzin pa'o/_/de'i chos ni phung
[\[173a\]]
[\[173a.1\]]po la sogs pa rnams so/_/da rnams kyis de kho na nyid kyi yi ge rnams ni rang gi ngo bo rtogs par byed pa'i tshig rnams so/_/e ma ho sangs rgyas zhes bya ba la sogs pa la/_ston pa po dang bstan par bya ba dang /_bstan pa rnyed par dka' bar ston pa'o/_/sangs rgyas
[\[173a.2\]]byung yang 'di lta bu'i chos nyid bdag cag rnams kyis nam yang thos pa med do zhes bya ba ni ngo mtshar du gyur pa dang rmad du gyur pa thob pa'o/_/bcu bdun pa las kyang 'di'i chos bstan pa sngon byung ba rnams kyis kyang sngar bstan pa ma yin zhes bya ba la sogs pas ston pa yin no/_/dag pa de
[\[173a.3\]]nyid don dag ston/_/zhes bya ba la sogs pa'i tshigs su bcad pa phyed kyis byang chub sems dpa' la phyag 'tshal nas/_bdag med chos zhes bya ba la sogs pa tshigs su bcad pa gsum gyis sku dang gsung dang thugs kyi dbye bas yang de la phyag byas pa'o zhes gzhan dag 'dod
[\[173a.4\]]do/_/dag pa ni gnyis pa med pa ste de kho na nyid ni chos kyi dbyings kyi rang bzhin no/_/gang gi don de la de skad ces bya ste mi bskyod pa'o/_/phyin ci ma log pas dag pa ste/_me long lta bu'i ye shes kyi mthus so/_/gang la don yod pa de la de skad ces bya ste rnam par snang mdzad do/_/
[\[173a.5\]]bdag med chos las yang dag byung ba ni rin chen tog ste/_mnyam pa nyid kyi ye shes kyi bdag nyid yin pa'i phyir ro/_/dngos po mtha' dag yang dag pa ji lta ba bzhin so sor rtog pa'i ngo bo nyid yin pa'i phyir gdul bya thams cad kyi sangs rgyas byang chub rdzogs mdzad pa ste snang ba
[\[173a.6\]]mtha' yas so/_/dgra dang bshes la sogs pa tha dad par mi rtog par 'gro ba ma lus pa'i don rdzogs par mdzad pas na rnam par mi rtog pa'i don yod grub pa'o/_/de tsam gyis ni byang chub kyi sems rdo rje ye shes lnga'i rang bzhin du gsungs so/_/dmigs pa med pa'i
[\[173a.7\]]byams pa chen pos rang bzhin mA ma kI'i rnam pas 'gro ba rnams la phan pa dang bde ba skyed pa'i phyir dmigs su med pa'o/_/zhi ba la sogs pa'i las kyis 'jig rten ma lus pa rjes su gzung ba'i phyir spyan gyi rnam pas kun du bzang po'o/_/sems can thams cad kyi
[\[173b\]]
[\[173b.1\]]chos dang lus dang don rgyas par byed pas dga' ba bskyed pas gos dkar mo'i rnam pa kun gyi don to/_/dbang du byed pas sgrol ma'i rnam par rdzogs pa'i byang chub la sems can rnams sbyor bar byed pas/_byang chub sems ni rab bskor ba'o/_/sa'i snying po la sogs pa dang /_
[\[173b.2\]]sku rdo rje la sogs pa'i dbye bas byang chub ni rnam pa thams cad mkhyen pa nyid de/_'di la spyod pa yod pas byang chub spyod pa yin no/_/dam pa'i shes rab kyi rang bzhin gzugs rdo rje la sogs pa'i ngo bos nyon mongs pa thams cad kyi ri bo gcod par byed pa'i phyir rdo rje che'o/_/dad pa la
[\[173b.3\]]sogs pa'i rgyu mthun pa las gshin rje mthar byed kyi rnam pas de bzhin gshegs pa thams cad kyi bsod nams dang ye shes kyi tshogs skyed par byed pas de bzhin gshegs pa'i thugs so/_/brtson 'grus mchog tu gyur pas nyon mongs pa mtha' dag gi dri ma bsal ba'i phyir dag
[\[173b.4\]]pa'i rang bzhin gyi gzhan gyis mi thub pa'i ngo bo'o/_/rnam par dag pa'i dran pa'i rang bzhin gyis 'chi ba'i 'jigs pa bsal nas sku la sogs pa dang tha mi dad par 'dzin pa'i phyir pad+ma mthar byed kyi ngo bo sku dang gsung dang thugs rdo rje 'dzin no/_/pad+ma'i ting nge 'dzin gyi rang bzhin gyis
[\[173b.5\]]rnam par g.yeng ba la sogs pa bgegs mtha' dag gi gnyen por gyur pa'i phyir/_mthar thug pa'i sangs rgyas dang byang chub la sems can rnams khrid par byed pa bdud rtsi 'khyil pa'i ngo bos sangs rgyas dang byang chub rab tu ston pa'o/_/'ang zhes pas srung ba'i 'khor lo la dbang
[\[173b.6\]]ba'i khro bo'i tshogs kyi ngo bo dang dpa' bo rdo rje la sogs pa du ma'i rang bzhin gyis snang ba la yang /_byang chub sems la phyag 'tshal lo/_/zhes khong du chud par bya'o/_/de ltar lha mtha' dag gi bdag nyid du gyur pa byang chub kyi sems kyi ngo bo can rdo rje 'chang chen po la phyag 'tshal ba'i gzhi
[\[173b.7\]]byas pa yin no zhes gzhan dag zer ro/_/dpal gsang ba 'dus pa'i dka' 'grel rgyal bas byin pas mdzad pa las le'u gnyis pa byang chub kyi sems kyi le'u'i bshad pa'o//_//byang chub kyi sems bsgom pa sngon du 'gro ba'i lha [(]dgong [,]dgongs [)]pa rdzogs pa'i byang chub bskyed
[\[174a\]]
[\[174a.1\]]par bya ba'i phyir byang chub kyi sems bstan pa'i rjes la rdo rje bkod pa'i le'u gsungs pa/_de nas zhes bya ba la sogs pa la/_de bzhin gshegs pa thams cad ni rnam par snang mdzad la sogs pa'o/_/de rnams kyi spro ba ni sprul pa du ma mdzad pa'o/_/de nyid
[\[174a.2\]]sprin te nam mkha' ma lus par khyab par byed pa'i phyir ro/_/bsdus nas dkyil 'khor pa'i lha'i rnam pas rnam par brtags pa'i phyir bkod pa'o/_/'di zhes bya ba ni rtsom pa'o/_/rdo rje bkod pa zhes bya ba la rdo rje ni byang chub kyi sems so/_/de nyid ni rnam par snang mdzad
[\[174a.3\]]la sogs pa'i khyad par gyis brtags pa'i ting nge 'dzin yin te/_de brjod par bya ba gang la yod pa de la de skad ces bya ste/_de gsungs so zhes bya bar sbyar ro/_/oM shU n+ya tA dz+nyA na badzra swa b+hA ba At+ma ko\u0f85haM/_zhes bya ba ni/_byang chub kyi sems brtan par byed pa'i sngags so/_/de la
[\[174a.4\]]oM zhes bya ba ni khas len pa ste/_de ltar 'di yin zhes bya ba'i don to/_/rnam par rtog pa thams cad yang dag pa ma yin pa'i phyir shU n+ya tA dz+nyA na ste de nyid dbyer med pas na badzra'o/_/de'i swa b+hA ba ni rnam par rtog pa med pa'o/_/de'i At+ma rang bzhin gang la yod pa de a haM ste
[\[174a.5\]]bsam gyis mi khyab pa'i ye shes kyi rang bzhin nga yin zhes bya ba'i tha tshig go/_/yang na dngos po rnams thog ma nas skye ba med pa'i phyir dang /_rtog pa dang bral ba'i phyir dang /_sgyu ma lta bu nyid kyi phyir yang oM zhes bya ba ste yi ge'i brdas me long lta bu'i ye shes su gsungs so/_/
[\[174a.6\]]shU n+ya tA zhes bya ba ni mnyam pa nyid kyi ye shes so/_/dz+nyA na zhes bya ba ni so sor rtog pa'i ye shes so/_/badzra zhes bya ba ni spro ba bstan pa'i phyir bya ba grub pa'i ye shes so/_/swa b+hA ba At+ma ko zhes bya ba ni/_chos rnams kyi rang bzhin nyon mongs pa med pa'i ngo bo yin pa'i phyir shin
[\[174a.7\]]tu rnam par dag pa'i ye shes so/_/a haM zhes bya ba ni/_ye shes lnga'i bdag nyid rdo rje 'chang chen po'i ngo bos bdag nyid nges par bstan pa'o/_/de ltar ye shes lnga'i bdag nyid du bdag nyid nges par byas nas/_rang gi lhag pa'i lha bsgom par bya'o zhes ston to/_/de yang
[\[174b\]]
[\[174b.1\]]dgongs pa las gsungs pa/_oM zhes bya ba dang por ldan/_/gnyis pa shU n+ya tA zhes bya/_/gsum pa de bzhin dz+nyA na'o/_/bzhi pa badzra zhes bya'o/_/swa b+hA ba At+ma ko lnga/_/drug pa a haM zhes su brjod/_/de ltar de bzhin gshegs pa'i sku/_/
[\[174b.2\]]skye bo mchog la bstan pa yin/_/zhes so/_/rten sngon du song ba'i brten pa rnam par gzhag pa'i phyir rten gyi dkyil 'khor nye bar bstan pa gsungs pa/_nam mkha' zhes bya ba la sogs pa la/_nam mkha'i dbyings ni chos kyi 'byung gnas dang rdo rje btsun mo'i b+ha ga zhes bya ste/_
[\[174b.3\]]don gzhan ma yin no/_/de'i dbus su gnas pa ni ji ltar 'gyur ba yin pa de bzhin du bsgom pa yin no/_/sangs rgyas kyi dkyil 'khor zhes bya ba ni des skyed pa'i phyir ro/_/gang yang gsungs pa/_bcu gsum pa las/_nam mkha'i rdo rje dbus gnas par/_/chos kyi
[\[174b.4\]]snang mdzad sku mchog las/_byung ba sku gsum dam tshig ste/_bsam gnas stan du de rab brtag_/ces so/_/de'i phyir ye shes zhabs kyis kyang /_/b+h+rUM gyi 'khor lo las byung rig bcas pa'i/_/rnam par snang mdzad yan lag yang dag 'byung /_/zhes so/_/'dis
[\[174b.5\]]ni dkyil 'khor thams cad kyi gsang ba gsungs so/_/'od zer sprin ni sprul pa rnams so/_/bkod pa chen po ni re re las mtha' yas pa sprul pa gang la yod pa de'i 'od kyi sprin gyi tshogs chen po'o/_/des na 'di nyid kyi khyad par gzhan bstan pa gsungs pa/_sangs
[\[174b.6\]]rgyas 'bar ba 'od mnyam med/_/zhes bya ba ni sangs rgyas kyi rnam pas 'bar ba gang la yod pa de sangs rgyas 'bar ba ste/_des na de nyid dang 'od mnyam pa med pa'o/_/'od zer sna lngas kun du khyab/_/ces bya ba ni ma rig pa'i mun pa thams cad sel bar byed pa dang /_chos
[\[174b.7\]]mthun pas ye shes lnga'i bdag nyid rnam par snang mdzad la sogs pa ste/_de rnams kyis dkar po la sogs pa'i 'od zer gyi rtse mo la ston pa dang ldan pa'i phyir ro/_/gang yang gsungs pa/_ye shes zhabs kyis kyang /_thub dbang 'od kyis dkyil 'khor sna tshogs pa'i/_/
[\[175a\]]
[\[175a.1\]]'od kyis phyogs mtshams ma lus kun du khyab/_/ces bya'o/_/kun nas yongs su zlum por te/_/zhes bya ba ni zlum por te/_'di yang snying po'i dkyil 'khor du gsungs so/_/phyi'i ni yang gru bzhi nyid do/_/gleng gzhi'i le'u las dam tshig chen po'i dkyil
[\[175a.2\]]'khor gru bzhi zhes bya bas 'di'i mtshan nyid bstan pa'i phyir phyi'i khyams zlum po mi srid do/_/de lta bas na bsgom pa'i dkyil 'khor la rim pa gcig pa gsal lo/_/'dod pa'i yon tan lnga yis khyab/_/ces bya ba ni 'dod par bya ba ste/_dam pa'i bde ba skyed pa'i rgyu yin
[\[175a.3\]]pa'i phyir dang lha'i gzugs kyi yon tan du byed pa goms par bya ba'i phyir/_'dod pa'i yon tan lnga ni gzugs rdo rje la sogs pa'o/_/des khyab pa ni rang rang gi gnas su rnam par gnas pa dang ldan pa'o/_/mchod pa rnam lngas brgyan pa zhes bya ba ni khyams la brten pa'i
[\[175a.4\]]mchod pa'i lha mo'i gzugs rnams kyis brgyan pa'o/_/'dis ni dkyil 'khor pa nyid thams cad bstan pa yin la lhag ma ni ye shes sgron ma zhes bya ba la sogs pa la gleng gzhir bstan pa'i phyir ro/_/de ltar na rten dang brten pa dang bcas pa bstan pa'o/_/da ni de bzhin
[\[175a.5\]]gshegs pa thams cad kyi dkyil 'khor la re zhig gtso bo rnams bskyed pa'i kha dog dang mtshon cha nges par bstan pa gsungs pa/_bsgoms nas su zhes bya ba la sogs pa la/_de ltar bstan ma thag pa'i dkyil 'khor la mdor bsdus nas bsgom par byas nas so/_/
[\[175a.6\]]gzugs ni dbus su bsgom par bya/_/zhes bya ba ni bdag po'i sku'i dkyil 'khor gyi dbus su ji lta ba bzhin du rdo rje 'chang chen po/_yongs su gyur pa la sngon du song ba can bsgom par bya zhes pa'i don to/_/gang gsungs pa bcu gsum pa las/_sangs rgyas gzugs ni rab
[\[175a.7\]]bsgoms nas/_/rnam par snang mdzad rab tu bsgom/_/zhes bya ba la sogs pa gsungs pa'i tshig gis so/_/rnam par snang mdzad la sogs pa gzugs tha dad pa nyid ston to/_/phyag rgya chen po zhes bya ba ni kha dog dang mtshan ma ldan pa'i phyir ro/_/sku gsung thugs kyis mtshan
[\[175b\]]
[\[175b.1\]]pa'o/_/zhes bya ba ni sku rdo rje la sogs pa byin gyis brlab pa'o/_/'dis kyang yan lag bzhi bsgom pa'i sa bon gsungs te/_yan lag bzhi'i rim pa rdzogs par byed pa zhes bya ba'i tha tshig ste/_'di yang 'chad par 'gyur ba kun la sbyor ro/_/sku gsung thugs kyi rdo rje
[\[175b.2\]]zhes bya ba ni rdo rje 'chang chen po'o/_/mi bskyod pa zhes bya ba ni zhe sdang rdo rje'o/_/tshogs gnyis dang ni ldan pa yis/_/zhes bya ba ni/_bsod nams dang ye shes kyi tshogs kyi rgyu mthun pa thabs dang shes rab snyoms par 'jug go zhes bya ba'i don to/_/'di yang snga ma dang phyi ma dag
[\[175b.3\]]tu 'brel ba'o/_/'od byed ces bya ba ni ji lta ba bzhin so sor rtog pa'i ye shes kyi ngo bo nyid yin pa'i phyir mi shes pa'i mun pa sel ba'o/_/sangs rgyas dkyil 'khor zhes bya ba ni/_sangs rgyas bdag po'i dkyil 'khor la'o/_/rdo rje 'dzin pa'i dkyil 'khor yang sangs rgyas
[\[175b.4\]]kyi dkyil 'khor te/_sangs rgyas rdo rje 'dzin par brjod/_/ces bya ba'i tshig las so/_/'dis ni 'dir byang chub sems dpa' bdag po'i dkyil 'khor yod do zhes bstan pa yin te/_yang gsungs pa bcu drug pa las/_rdo rje 'dzin mchog gang yin pa/_/dbus su gzugs
[\[175b.5\]]ni legs bris pa/_/de yi dkyil 'khor gnas su 'gyur/_/sku gsung thugs kyi gsung las byung /_/zhes so/_/thams cad las mchog yin pa'i phyir/_'dir dang por rdo rje 'dzin par bstan pa thob pa ma yin nam gang rnam par snang mdzad dang mi bskyod pa dag gi bar du
[\[175b.6\]]nye bar bstan zhe na/_de'i kha dog dang mtshan ma la sogs pa'i don du'o/_/des na 'di'i rdo rje rtse dgu pa ma yin no/_/rnam par gtsigs pa'i rnam pa yin pa'i phyir na rnam par gtsigs pa'i ste sku'o/_/gdug pa rnams kyis bzod par mi nus pa'i sngags smra ba ni 'jigs
[\[175b.7\]]pa'i tshig go/_/bdud rnams thams cad 'joms par byed pa'i dgongs pa mnga' ba'i phyir 'jigs pas te thugs kyis so/_/shel ni rdo'i bye brag go/_/zla ba ni ri bong can no/_/de dag gi 'od ni dang ba dang dkar ba ste zla ba'i 'od 'dra bar rnam par snang mdzad bsam zhes
[\[176a\]]
[\[176a.1\]]pa'i don to/_/phyag na 'khor lo zhes bya ba ni 'khor lo la sogs pa'i mtshan ma dang ldan pa'o/_/ral pa'i cod pan gyis brgyan zhes bya ba ni thams cad kyi khyad par ro/_/'dzam bu'i chu bo'i gser 'od 'dra zhes bya ba ni/_rnam par dag pa'i gser dang mtshungs
[\[176a.2\]]pa ste rin chen 'byung ldan bsgom par bya'o/_/rtse mo dgu pa rdo rje che/_/zhes bya ba ni rin po che cha dgu pa la rdo rje che zhes bya ba ste/_de'i zhes bya ba ni rin chen 'byung ba'o/_/marka ta yi 'od 'dra ba/_/zhes pa ni kha dog ljang gu'o/_/rdo rje 'bar bas rnam par brgyan/_/zhes bya ba ni mi
[\[176a.3\]]phyed pa'i 'bar bas yongs su bskor ba'o/_/phyag na rin chen rab bsgoms pa/_/zhes bya ba ni/_de ltar rin chen dbang phyug yongs su rdzogs pa'o/_/kun du 'bar ba'i sprin zhes bya ba ni 'od zer phyogs thams cad du khyab pa'o/_/'di'i don ni rin chen dbang phyug 'od zer dpag
[\[176a.4\]]tu med pa 'phro ba bsgom ste/_de yi phyag tu bsgom par bya/_/zhes so/_/pad+ma rA ga'i 'od 'dra ba/_/zhes bya ba ni 'od zer shin tu dmar po dang ba'i rang bzhin yin pa'i phyir ro/_/'dod chags 'bar ba mnga' ba zhes bya ba ni/_dmigs pa med pa'i snying rje chen pos chags pa'i rang
[\[176a.5\]]bzhin yin pa'i phyir ro/_/'od zer sna lnga'i 'od 'dra ba/_/zhes bya ba ni kha dog ljang gu don yod grub par blta'o/_/gang yang gsungs pa gleng gzhi'i le'u las ljang gu nag po dkar po'i tshul gyis so/_/zhi ba zhes bya ba ni zhi ba dang sgeg pa'i gzugs can te/_'di yang mi
[\[176a.6\]]bskyod pa ma gtogs pa thams cad kyi khyad par ro/_/lha rdzogs pa rnams la rnam par byang bar mngon par zhen pa bsal ba'i phyir chos kyi dbyings ni byin gyis brlabs pa gsungs pa/_de nas zhes bya ba la sogs pa la/_d+harmA rnams kyi d+hA tu ni de bzhin nyid do/_/swa b+hA ba At+ma
[\[176a.7\]]ste gang la yod pa de ni a haM ste de bzhin du'o/_/dang po sbyor ba rdzogs nas/_/sems brtan pa'i rnal 'byor pas dkyil 'khor sprul pa la sogs pa bya ste/_gang yang gsungs pa/_de kho na nyid bsdus pa las/_blo ni brtan 'gyur rnal 'byor pas/_/dkyil 'khor
[\[176b\]]
[\[176b.1\]]mchog ni bri bar bya/_/zhes so/_/sems brtan par bya ba'i phyir phra mo'i rnal 'byor sgom pa gsungs pa/_lnga zhes bya ba la sogs pa la/_ye shes lnga'i bdag nyid yin pa'i phyir kha dog dkar po la sogs pa dang ldan pa'o/_/sna'i rtse mo zhes bya ba ni man ngag las pad+ma'i sna ste/_
[\[176b.2\]]mtshan ma'i nang du rang gi lha'i dkyil 'khor dang bcas pa'o/_/gang yang 'chad par 'gyur ba las/_'gro dang mi 'gro yungs kar las/_/zhes so/_/nan tan gyis zhes bya ba ni rnam par g.yeng ba med pa'i sems kyis so/_/rnal 'byor pa'i sa zhes bya ba ni thabs dang
[\[176b.3\]]shes rab snyoms par 'jug pas so/_/rtag par zhes bya ba ni mtshan ma byung gi bar du'o/_/gang yang gsungs pa de kho na nyid bsdus pa las/_rdo rje phra mo bde reg pa/_/mtshan ma nam zhig byung ba na/_/ji srid nam mkha'i spyod yul du/_/mtshan ma rnams kyang spro bar
[\[176b.4\]]bya/_/zhes so/_/mtshan ma thob pa'i mtshan nyid bco brgyad pa las/_smig rgyu lta bu dang po ste/_/zhes bya ba la sogs pas ston to/_/de nyid 'dir dge ba dang mi dge ba'i mtshan ma rnal 'byor pas shes par bya'o/_/gang gsungs pa de bzhin gshegs pa'i dam tshig gi de
[\[176b.5\]]kho na nyid las rdo rje phra mo'i ting nge 'dzin gyis gang la mtshan ma byung ba ste/_'das dang da ltar ma 'ongs pa'i/_/de la mthong dang thos pa shes/_/de la mkha' gnas blo ldan gyis/_/dkar dang ser 'dra'i dkyil 'khor mthong /_/'od zer phreng ba ngo mtshar gyur/_/rigs 'di'i kha dog
[\[176b.6\]]dbye ba yis/_/des na blo ldan bdag nyid kyang /_/yid la brtags par dkar dang dag_/gang zhig nag po mi dge bstan/_/dmar po chags pa rab tu gsungs/_/ser po rgyas par de bzhin no/_/rmongs pa zhes bya cho ga min/_/sprin gyis bsgribs pas mkhas pa
[\[176b.7\]]yis/_/zhes so/_/brtan pa zhes pa ni bsgoms pas brtan par gyur pa'o/_/spro zhes bya ba ni spro bar bya'o/_/mchog rab ni thams cad las mchog tu gyur pa'i phyir sangs rgyas zhes bya ba'i don to/_/'di ji lta bu yin zhe na gsungs pa/_bar med par nam mkha'
[\[177a\]]
[\[177a.1\]]khyab pas sprin te sprin bzhin no/_/khyad par ci zhe na gsungs pa/_'khor lo zhes bya ba la sogs pa la/_shubs 'dzin pa ni ral gri'o/_/mtshan ma yang dag spro bar bya/_/zhes kha cig zer ro/_/sangs rgyas 'ba' zhig ma yin par gsungs pa/_byang
[\[177a.2\]]chub sems dpa'i sprin chen zhes bya ba ni spyan la sogs pa'i sprul pa yang spro bar bya zhes bya ba'i don to/_/'di skad gsungs pa yin te/_gang sems brtan pas dkyil 'khor sprul par 'dod pa yin no/_de'i tshe rang gi rig ma'i pad+ma'i rlung du ji lta ba bzhin lha'i 'khor lo rdzogs
[\[177a.3\]]par byas nas de nas cho ga bzhin du gdon par bya'o/_/phra mo'i rnal 'byor bsgoms pas mtshan ma thob pas sangs rgyas rjes su dran pa bsgom par bya bar ston to zhes kha cig zer ro/_/spros pa bsdus pa'i rnam par gzhag pa gsungs pa/_nam mkha'i zhes bya ba la sogs pa la/_
[\[177a.4\]]chos 'byung gi nang du chud pa'i gzhal yas khang de'i dbus su gnas pa ji lta ba bzhin du yin no/_/de bzhin rdo rje'i dkyil 'khor bri bar bya/_/zhes bya ba ni bsdus nas mi bskyod pa'i dkyil 'khor bsgom par bya zhes bya ba'i don to/_/bri bar bya zhes bya ba'i tshig gi sgra'i rdul tshon gyi
[\[177a.5\]]dkyil 'khor pa'i lha rnams bkod pa yang ji lta ba bzhin du bya zhes bstan pa'o/_/gsang ba'i dkyil 'khor zhes bya ba ni sangs rgyas thams cad kyi yon tan 'byung ba'i rgyu yin pa'i phyir gzhal yas khang ste/_de'i dbus su gnas pa ji lta ba bsgom par bya ste de ni gong 'og gnyis
[\[177a.6\]]kar sbyar ro/_/'khor lo'i dkyil 'khor zhes bya ba ni rnam par snang mdzad bdag po yin pas so/_/pad+ma'i dkyil 'khor 'dra ba zhes bya ba ni bdag po dang mtshungs pa'i nyams yin pa'i phyir ro/_/de nyid kyi phyir 'chad par 'gyur te/_chags pa thams cad 'dod chags bdag_/ces
[\[177a.7\]]bya'o/_/'di skad bstan pa yin te/_dkyil 'khor thams cad la rang gi bdag po dang bcas pa'i nyams dang ldan pa de ltar dkyil 'khor pa thams cad bsgom par bya zhes bya ba'i don to/_/bzlas pa bsgom pas zhes bya ba ni lha sgom pa dang 'byin pa'i sngags brjod pa ste/_de
[\[177b\]]
[\[177b.1\]]yang dkyil 'khor thams cad kyi thun mong ngo /_/rin chen brtson pas zhes bya ba ni rin chen 'byung ba'i rnal 'byor dang ldan pa zhes bya ba'i don to/_/'dis ni dkyil 'khor thams cad la bdag po'i rnal 'byor sngon du song bas lha rnams dbyung bar bya zhes ston par byed do/_/nam mkha'
[\[177b.2\]]nye bar zhes bya ba ni thams cad du sbyar bar bya'o/_/sbyor ba'i sgra smos pas 'di ltar shes par bya ste/_ji lta ba bzhin du thabs dang shes rab snyoms par 'jug pa'i pad+ma'i nang du dkyil 'khor rdzogs par byas nas dbyung bar bya zhes bya ba'i don to/_/gzhan dag na re/_'dir rnam
[\[177b.3\]]par snang mdzad kyi gdan zla ba yin la/_de bzhin gshegs pa gzhan rnams kyi nyi ma yin no zhes zer te/_de ni rigs pa ma yin te/_drug pa las/_nam mkha'i dbyings kyi dbus gnas par/_nyi ma'i dkyil 'khor bsgom par bya/_/zhes bya bas mi bskyod pa'i gdan nyi
[\[177b.4\]]ma yin par gsungs so/_/de'i rjes su 'brangs shing man ngag dang lhan cig pas rin chen 'byung ldan la sogs pa'i yang gdan de nyid yin par shes par bya'o/_/gsal ba'i dkyil 'khor dbus gnas par/_/zhes bya ba 'dis rnam par snang mdzad kyi gdan zla ba yin par
[\[177b.5\]]lan du mar gsungs so/_/'di dag sangs rgyas rab kyi mchog_/ces bya ba ni mi bskyod pa la sogs pa'i dkyil 'khor dang bcas pa'o/_/ci'i phyir zhe na/_sku zhes bya ba la sogs pa la sku la sogs pa sgrub par byed pa dam pa yin pa'i phyir ro/_/de ci'i phyir zhe na/_dkyil
[\[177b.6\]]'khor zhes bya ba la sogs pa la/_rdo rje las byung ba yis zhes bya ba ni gnyis su med pa'i ye shes las nges par skyes pa'o/_/thams cad mkhyen pa'i tshul thob pa/_/zhes bya ba la/_thams cad mkhyen pa'i tshul yod pa ni thams cad mkhyen pa gsum pa thob par
[\[177b.7\]]byed pa'i rgyu'o/_/yang na mchog tu zag pa med pa'i bde ba'i ngo bo nyid ni thams cad mkhyen pa'i tshul thob pa ste/_thams cad la mchog tu gyur pa'i rdo rje 'dzin pa'i go 'phang thob pa zhes bya ba'i don to/_/de yang gsungs pa/_dkyil 'khor snying po bsdus pa ste/_/zhes bya
[\[178a\]]
[\[178a.1\]]ba dang /_de nyid bcu bsdus pa las kyang gsungs pa/_shin tu rdzogs pa thob pa yis/_/rdzogs pa bdud rtsi yi ni gnas/_/ye shes snying por gyur pa'i phyir/_/dkyil 'khor yongs su brjod par bya/_/zhes so/_/des na 'di sgom par byed pa yang de
[\[178a.2\]]lta bu'i yon tan dang ldan par bstan to/_/rdo rje bkod pa las dmigs pa'i ting nge 'dzin gyi le'u ste/_de la ni brjod par bya ba nyid du len par byed pa ste/_yongs su gcod par byed pa de la de skad ces bya'o/_/lhag ma ni bshad pa nyid do/_/dpal gsang ba 'dus pa'i dka'
[\[178a.3\]]'grel rgyal bas byin pas mdzad pa las le'u gsum pa'i bshad pa'o//_//da ni ji lta ba bzhin slob dpon gyi go 'phang thob nas rgyud thams cad kyi don yang dag par rtogs pa dang /_phra mo'i rnal 'byor goms pas sgom pa la sems brtan par gyur pas kyang /_
[\[178a.4\]]dngos grub bsgrub par bya ba'i phyir ram slob ma bsdu ba'i phyir/_dkyil 'khor byed pa snang ba nyid do/_/gang yang gsungs pa/_dkyil 'khor dag dang mi ldan na/_/sngags kyi dngos grub dam pa med/_/ji ltar rlung dang bral ba yis/_/'gro dang 'ong ba la sogs med/_/dkyil 'khor
[\[178a.5\]]dman par gyur pa dang /_/dam tshig kyang ni spangs pa dang /_/gsang ba'i de nyid mi shes na/_/bsgrubs kyang ci yang mi 'grub bo/_/zhes so/_/snang ba rdo rje 'char ba las kyang gsungs pa/_dkyil 'khor
[\[178a.6\]]dag tu ma zhugs shing /_/dbang bskur ba yang ma thob la/_/byang chub sems dpa'i brtul zhugs dang /_/mtshan ma rnam pa sna tshogs ni/_/sbyin mi bya bar gang gsungs pa/_/de'i phyir dkyil 'khor bri bar bya/_/zhes so/_/de nas bdag dang gzhan la bstan par nus pa'i dkyil 'khor yid kyis sprul par mi nus par rdul tshon gyi dkyil 'khor bri
[\[178a.7\]]bar nye bar bstan pa gsungs nas/_de nas zhes bya ba la sogs pa la/_bstod pa'i rgyal po 'dis zhes bya ba ni 'chad par 'gyur ba'i yang dag pa'i yon tan brjod nas gsol ba btab pa'o/_/de bzhin gshegs pa kun zhes bya ba ni/_de bzhin gshegs pa thams cad kyi
[\[178b\]]
[\[178b.1\]]byin gyis brlabs pa'i phyir ro/_/zhi ba zhes bya ba la sogs pa tshig gsum gyis chos dang /_sprul pa dang /_longs spyod rdzogs pa'i sku'i rang bzhin go rims bzhin du thugs kyi dkyil 'khor dang /_sku'i dkyil 'khor dang gsung gi dkyil 'khor gsungs so/_/zhes kha cig
[\[178b.2\]]zer ro/_/chos kun bdag med pa yi mchog_/ces phye la/_de bzhin gshegs pa kun zhes bya ba la sogs pa'i tshig phye nas/_tshig rnam pa lngas ye shes lnga'i bdag nyid kyi dkyil 'khor du gsungs so zhes gzhan dag 'dod do/_/bshad du gsol zhes bya ba ni nye
[\[178b.3\]]bar bstan pa ste/_'dir ni spyir gsol ba 'debs pa'o/_/sku'i dkyil 'khor la sogs pa'i dbye bas khyad par du gsungs pa/_mtshan rnams thams cad ces bya ba la sogs pa las/_mtshan rnams thams cad yongs su rdzogs/_/zhes bya ba ni gru bzhi pa la sogs pa'i
[\[178b.4\]]mtshan nyid thams cad dang ldan pa'o/_/mtshan min thams cad rnam par spangs/_/zhes bya ba ni phra ba dang /_sbom pa dang /_yon po dang /_chad pa la sogs pa'i nyes pa dang bral ba'i ri mo'o/_/kun du bzang po zhes bya ba ni bod pa'o/_/sku'i mchog ces bya ba ni/_rnam par snang
[\[178b.5\]]mdzad bdag po yin pas so/_/zhi ba'i chos ni mchog las byung ba zhes bya ba la/_zhi ba'i chos thams cad brtags pa'i dmigs pa med pa gang la yod pa'i so sor rtog pa'i ye shes de la de skad ces bya'o/_/de'i phyir mchog nyid ni gtso bos so/_/yang dag par 'byung
[\[178b.6\]]ba ni de'i rgyu mthun pa'i phyir ro/_/ye shes spyod pa rnam sbyong ba/_/zhes bya ba ni thams cad mkhyen pa'i ye shes rdzogs par byed pa'i phyir spyod pa yin la/_sngags kyi tshul du bstan pa'i rnam par dag pa skyed par byed pa ste/_der zhugs pa tsam gyis rdzogs pa'i byang chub kyi
[\[178b.7\]]sgrib pa'i dri ma spangs pa thob pa'i phyir ro/_/gsung gi mchog ces bya ba ni gsung gi dkyil 'khor yin pa'i phyir ro/_/sems can kun gyi sems chen po/_/zhes bya ba la/_sems can thams cad kyi sems chen po ni spros pa thams cad dang bral ba'i ye shes so/_/de nyid
[\[179a\]]
[\[179a.1\]]'dir gsungs pa/_dag cing zhes bya ba ni bag chags dang bcas pa'i nyon mongs pa'i dri ma rnams kyis kun nas nyon mongs pa med pa'i phyir/_ci'i phyir zhe na gsungs pa/_rang bzhin dri ma med ces bya ba ni rang bzhin gyis yongs su dag pa'i thugs te/_dri ma
[\[179a.2\]]rnams ni sgro brtags pa las byung ba'i phyir ro/_/de ltar na shin tu rnam par dag pa'i ye shes kyi bdag nyid kyi dkyil 'khor bstan pa yin no zhes gsungs pa yin no/_/yang na sems can gyi sgras 'dir rdzas kyi tshig ste/_phyi'i dngos po thams cad la tshad mas gnod pa'i phyir/_
[\[179a.3\]]sems can thams cad nyid sems chen po ste/_chen po nyid ni dngos po thams cad la khyab pa'i phyir ro/_/'dis ni gzung ba med par bstan to/_/de bas na 'dzin pa yang med pas bstan par bya ba'i phyir gsungs pa/_dag pa zhes bya ba ni gnyis su med pa 'ba' zhig ste/_yang
[\[179a.4\]]dag par rig pa tsam mo/_/'di ci'i phyir zhe na gsungs pa rang bzhin dri ma med pa zhes bya ba ni gzung ba la sogs pa de kho na nyid la rtag tu med pa'i phyir zhes bya ba'i don to/_/'dis ni 'di skad bstan pa yin te/_ji ltar bcom ldan 'das 'di la dkyil 'khor bri ba la/_de
[\[179a.5\]]bzhin gshegs pa thams cad kyis gsol ba btab pa ltar rdul tshon gyi dkyil 'khor nges par bri ba la'ang slob ma brtag pa'i rdo rje la sogs pa'i gzugs rdo rje slob dpon dpal ldan bdag po'i rnal 'byor pa la rtag pa nyid du gsol ba gdab par bya zhes so/_/bsam gtan gyi
[\[179a.6\]]dkyil 'khor sprul pa'i dus su yang de ltar de bzhin gshegs pa rjes su chags pa'i ting nge 'dzin la gnas pa'i rnal 'byor pa de la de bzhin gshegs pa thams cad kyis gsol ba 'debs pa zhes khong du chud par bya'o/_/de nas zhes bya ba la sogs pa la de nas zhes bya ba
[\[179a.7\]]ni/_gsol ba btab pa'i rjes la'o/_/ston pa zhes bya ba ni/_yang dag par rdzogs pa'i byang chub kyi bstan pa ston pas so/_/sa 'og sa steng sa bla'i rang gi rang bzhin yin pa'i phyir/_'jig rten gsum mo/_/'dod pa dang /_gzugs dang gzugs med pa'i rang bzhin
[\[179b\]]
[\[179b.1\]]yin pa'i phyir khams gsum pa ste/_'jig rten pa dang rang gi lung las grags pas de dag gi khyad par gnyis so/_/'jig rten gsum mchog ni sangs rgyas bcom ldan 'das rnams so/_/de rnams kyi rdo rje mchog ste/_me long lta bu'i ye shes la sogs pa'i rang
[\[179b.2\]]bzhin yin pa'i phyir/_'jig rten gsum mchog rdo rje mchog go/_/'jig rten gsum mchog ni/_tshangs pa la sogs pa'i gsum la ste/_khro bo la sogs pa'i sprul pas ston cing phan pa las sbyar bas na/_'jig rten gsum mchog ston pa pos so/_/nyams dga' bas zhes
[\[179b.3\]]bya ba ni mthong ba tsam gyis kyang phan pa skyed par byed pa'i phyir ro/_/de bzhin gshegs pa kun gyi thugs/_/zhes bya ba ni de bzhin gshegs pa thams cad kyi thabs dang shes rab kyi bdag nyid kyi thugs so/_/yon tan thams cad kyi tshogs kyi rten nyid kyi snying po len pas dkyil
[\[179b.4\]]'khor ro/_/dkyil 'khor rab 'dra ba zhes bya ba ni/_byang chub kyi sems kyi rgyu mthun pa'i phyir ro/_/de yang gsungs pa/_byang chub sems kyang dkyil 'khor yin/_/zhes so/_/thugs kyi dkyil 'khor bstan par bya ba'i phyir gsungs pa/_de nas zhes bya ba la sogs
[\[179b.5\]]pa la/_thugs kyi rdo rje rab 'dra ba/_/zhes bya ba ni rdul mtshon gyi dkyil 'khor gsum po 'di yang /_ye shes kyi dkyil 'khor dang mtshungs te/_de'i yon tan dang /_rnam par smin pa dang /_dbyibs la sogs pa mtshungs pa'i phyir ro/_/de yang gsungs pa/_sangs rgyas
[\[179b.6\]]thams cad las/_rdo rje sems sogs lha rnams kyi/_/'khor lo mngon sum mthong ba las/_/bsod nams rtag pa ci 'dra ba/_/phyis bris pa yang de bzhin no/_/zhes so/_/dkyil 'khor gyi thig gdab pa'i cho ga nye bar bstan pa'i phyir gsungs pa/_sar pa zhes
[\[179b.7\]]bya ba la sogs pa la/_sar pa ni gzhan du yongs su longs ma spyad pa'o/_/legs par bkal ba zhes bya ba ni/_ye shes kyi thig skud du bya ba'i phyir legs par bsgril ba'o/_/dkyil 'khor nyis 'gyur gyis ring ba dang sgo'i nyi shu cha'i sbom ni tshad ma'o/_/rab tu mdzes
[\[180a\]]
[\[180a.1\]]pa ni mdud pa med pa dang /_lhod pa ma yin pa'o/_/shes rab can zhes bya ba ni dkyil 'khor gyi cho ga shes pa dang ri mo'i las la mkhas pa'o/_/lus dang sems ni bsgoms pa yis/_/zhes bya ba ni sku la sogs pa'i dkyil 'khor du sku rdo rje la
[\[180a.2\]]sogs pa bsgom pa sngon du song bas bri bar bya zhes pa'i don to/_/gang gsungs pa bco brgyad pa las/_sku gsung thugs kyi rdo rje yis/_/sku gsung thugs kyi dkyil 'khor du/_/sku gsung thugs kyi rgyas btab pa/_/ri mo'i dkyil 'khor brtag par bya/_/zhes so/_/
[\[180a.3\]]khru bcu gnyis zhes bya ba ni/_rten cing 'brel bar 'byung ba yan lag bcu gnyis rnam par dag pa'i rang bzhin yin pa'i phyir phyogs so so zhing khru bcu gnyis so/_/de yang gsungs pa dgongs pa las/_/thugs kyi dkyil 'khor thig gdab pa/_/rten 'brel yan lag bcu
[\[180a.4\]]gnyis so/_/zhes so/_/ngos re re la khru gsum gsum yin no/_/zhes kha cig zer ro/_/gru bzhi zhes bya ba la sogs pa phyi'i dkyil 'khor gyi rnam pa gsungs so/_/sgo bzhi zhes bya ba ni/_'khor lo'i brgyad cha gcig gi sgo bzhi dang ldan pa'o/_/de'i dbus su 'khor
[\[180a.5\]]lo zhes bya ba ni de'i phyed pa'i dkyil 'khor gzhan de'i dbus su bri bar bya ste/_'khor lo'i dkyil 'khor zhes ni brjod/_/ces bya ba'i tshig las so/_/rab tu zlum zhes bya ba ni/_zlum pa'o/_/yongs su zhes bya ba ni thams cad de rnam par snang mdzad la sogs pa'i gnas kyis
[\[180a.6\]]'di yongs su bskor ba yin zhe na kha cig 'chad de/_de'i gzhung gi khyad par gyi mtshan nyid ma gsungs pas 'di yang gru bzhi pa la sogs pa rigs shing de nang gi yongs su bskor ba'i phyir rta babs med par 'gyur ba'o/_/de nas phyag rgya dgod par bya/_/zhes pa ni de nas
[\[180a.7\]]nus pa ji lta ba bzhin du bris pa'i dkyil 'khor rdzogs pa la gnas ji lta ba bzhin du nyi ma dang zla ba'i gdan bris la ci rigs par mi bskyod pa la sogs pa'i mtshan ma bri bar bya'o/_/las kyi cho ga mthong ba yis/_/zhes bya ba ni/_gang zhig 'dir ma gsungs pa'i cho ga
[\[180b\]]
[\[180b.1\]]spyi rgyud kyi rjes su 'brangs nas sbyar bar bya'o/_/de yang gsungs pa/_gang dag tu ni rang nyid kyis/_/las kyi cho ga rnams med pa/_/de ni ci yi rgyud dag la/_/gsungs pa'i cho ga mkhas pas brten/_/zhes so/_/cho ga yang dkyil 'khor gyi cho ga rgyas par blta bar bya ste
[\[180b.2\]]'dir mi ston no/_/de nas zhes bya ba la sogs pa la/_phyag rgya dgod par bya ba'i phyir gnas kyi nges par gsungs pa yin te/_de'i dkyil 'khor gyi dbus su rang gi gnas su gnas pa'i mi bskyod pa'i mtshan ma rdo rje 'bar ba nag po rtse lnga pa bri bar bya'o/_/'dis rnam par
[\[180b.3\]]snang mdzad la sogs pa'i 'ang rang rang gi gdan la sogs pa'i mtshan ma bri ba gsungs pa/_shar zhes bya ba la sogs pa la/_'di'i don ni 'khor lo rtsibs brgyad pa dang /_rin po che cha dgu pa ljang gu dang /_/pad+ma dmar po 'dab ma brgyad pa dang /_ral gri nam mkha'i mdog can sngo
[\[180b.4\]]bsangs te/_shar la sogs pa'i phyogs su de bzhin gshegs pa'i gnas kyi rim pa ji lta ba bzhin du bri bar bya zhes so/_/spyan la sogs pa'i mtshan ma dgod pa gsungs pa/_spyan zhes bya ba ni mig gi rnam pa'o/_/dbus na sprin dang mnyam pa'i 'od/_/ces bya ba ni/_
[\[180b.5\]]sprin bzhin nag po dbus na mnyam pa ste/_zlum po'i 'od yod pa de la de skad ces bya ste/_mig 'bras nag po zhes bya ba'i don to/_/kha cig ni spyan zhes bya ba spyan gyi mtshan ma'i skabs yin pas de'i mtshan ma bri bar bya zhes zer te/_dbus na sprin gyi nang gi chu'i rang bzhin nyid kyis
[\[180b.6\]]dkar po'o/_/de dang mtshungs pa'i 'od mdzes pa yod pas dbus na sprin dang 'dra ba'i 'od de dkar po zhes bya ba'i don to/_/de yang brgyud pa las 'ongs pa ma yin no/_/shar gyi grwa zhes bya ba ni me'i mtshams so/_/mA ma kI yi rigs 'byung ba/_/zhes bya ba ni mi bskyod
[\[180b.7\]]pa'i rdo rje bri bar bya'o/_/lho phyogs zhes bya ba ni bden bral lo/_/sdong bu dang bcas pa'i ut+pal ste pad+ma dmar po'o/_/nub phyogs zhes bya ba ni rlung du'o/_/ut+pal ni sngon po'o/_/kha cig ni ser sngo zhes zer ro/_/byang phyogs zhes bya ba ni dbang ldan gyi
[\[181a\]]
[\[181a.1\]]grwa'o/_/tho ba 'bar ba 'od gsal ba/_/zhes bya ba ni 'bar ba dang ldan pa'i 'od rdo rje tho ba shar phyogs kyi sgo la gnas par bya'o/_/rdo rje 'bar ba 'od bzang ba/_/be con zhes bya ba ni mi phyed par 'bar bar snang ba'i be con lho phyogs su bri bar bya'o/_/mi mthun pa'i
[\[181a.2\]]phyogs thams cad gcod par byed pa dang /_chos mthun pas ral gri bzhin 'bar ba de rnams kyi ye shes kyi snang ba byed pas ral gri 'bar ba 'od byed pa ste/_'bar ba dang bcas pa'i pad+ma dmar po nub phyogs su bri bar bya zhes bya ba'i don to/_/rdo rje 'khyil ba rdor can gyi/_/zhes bya
[\[181a.3\]]ba la/_rdo rje 'khyil pa zhes bya ba ni rnam par dbye ba med par bstan pa grub pa'i gcig gis tshig phyis pa'i phyir ro/_/'di'i don ni/_rdo rje 'khyil ba ni bgegs mthar byed kyi rdo rje bri bar bya'o/_/ji ltar yin zhe na gsungs pa rdo rje can gyi zhes bya ba/_ji ltar mi bskyod pa'i rdo rje kha
[\[181a.4\]]gyes pa sngon po 'od bzang po ste/_de bzhin du 'di yang yin no zhes bya ba'i don to/_/yang na rdo rje 'khyil pa zhes bya ba spyi'i tshig gis nyi ma yang bzung bar 'gyur te/_de yang dbang bskur ba'i ming 'di yin pa'i phyir ro/_/gang yang de kho na nyid bsdus pa las bar snang la rgyu ba'i lha
[\[181a.5\]]thams cad kyi bdag po la ming sbyin par bya'o/_/'di lta ste bdud rtsi 'khyil pa ni rdo rje 'khyil pa zhes gsungs pa/_de'i phyir 'dis bye brag tu byed de rdo rje can zhes pas so/_/gnyis su med pa'i ye shes kyi bdag nyid mi bskyod pa'i rgyu mthun pa zhes bya ba'i don to/_/kha cig
[\[181a.6\]]na re/_rdo rje'i steng du rdo rje bri/_/zhes zer ro/_/gzhan ni sna tshogs rdo rje zhes zer ro/_/mtshan ma dang /_bskyed pa dang /_'byin pa'i sngags la sogs pa nges par bstan pa las gzugs rdo rje la sogs pa'i yang 'dir go rims bzhin du me long dang /_pi wang dang /_
[\[181a.7\]]dri'i dud dang /_ro'i snod dang /_gos sna tshogs dang /_chos kyi 'byung gnas zhes bya ba'i mtshan ma ste/_me dang /_bden bral dang /_rlung lha dang /_dbang ldan dang /_rtsa ba'i sgo'i byang dang /_lho phyogs su go rims bzhin du dgod par bya'o/_/sa'i snying po la sogs pa'i ni 'dir
[\[181b\]]
[\[181b.1\]]dkyil 'khor pa ma yin pa'i phyir med pa'o/_/'dir rnam par snang mdzad ma gtogs pa'i sangs rgyas rnams dang khro bo rnams kyi gdan nyi ma yin la gzhan rnams ni zla ba'i gdan yin no zhes khong du chud par bya'o/_/yongs su gsal bar shes zhes bya ba ni kun nas
[\[181b.2\]]gsal ba ste/_bri ba la sogs pa'i las mthar phyin par shes par byas nas/_mchod par bya ba zhes bya ba ni cho ga bzhin du bdag po'i rnal 'byor dang ldan pas 'dir nges par ji lta ba bzhin du gsang ba dang cig shos kyis mchod pa bya ba'o/_/lus dang ngag sems mchod
[\[181b.3\]]pa yis/_/zhes bya ni rang rang gi dkyil 'khor du sku rdo rje la sogs pa'i dkyil 'khor pa dang bcas par mchod par bya'o/_/de la sku'i dkyil 'khor du re zhig gsang ba'i mchod pa nye bar bstan pa gsungs pa/_bcu drug ces bya ba la sogs pa la/_stong pa nyid bcu drug gi rang
[\[181b.4\]]bzhin/_/shes rab kyi pha rol tu phyin pa'i ngo bo yin pa'i phyir lo brgyad gnyis pa'o/_/de yang gsungs pa/_dgongs pa las/_nang la sogs pa'i dbye ba yis/_/stong pa nyid phyir bcu drug la'o/_/skye ba med par gnas gang yin/_/btsun mo zhes ni brjod par bya/_/zhes
[\[181b.5\]]so/_/rab tu mdangs bzang zhes bya ba ni mdzes pa la sogs pa'i yon tan dang ldan pa'o/_/yang na mdangs bzang zhes bya ba ni ming gis phyogs gcig bstan pas zla ba'i mdangs bzung ste/_dper na lhas byin dang /_byin pa zhes bya ba bzhin te/_de'i 'od can gyi rnam pa
[\[181b.6\]]yin pa'i phyir dkar mo'o/_/de ltar gsung gi dkyil 'khor du gos dkar mo'i tshul du mos par bya'o/_/de'i lo'i nges pa ni brgyad pa las/_na chung gzhon nu mig yangs ma/_/gzugs bzang gzhon pas brgyan pa ste/_/lo grangs nyi shu lnga lon rnyed/_/byol song las
[\[181b.7\]]ni rab tu brtag_/ces bya ba'i tshig las so/_/thugs kyi dkyil 'khor la yang bdun pa las/_bud med brtan pa'i sems ldan pa/_/lo grangs bcu gnyis lon pa la/_/zhes 'chad do/_/dri dang me tog phreng gis 'khrugs/_/zhes bya ba ni dri zhim pas byugs
[\[182a\]]
[\[182a.1\]]pa dang /_me tog mang po dang ldan pa'o/_/dri ni rnam par snang mdzad de/_/'di'i mtshon pa yin pa'i phyir 'dir de bzhin gshegs pa thams cad blta bar bya'o/_/me tog ni btsun mo dgu dang nam mkha'i khams so/_/dri la sogs pa nyid dang /_me tog rnams
[\[182a.2\]]kyang ste/_de rnams kyis 'khrugs pa ni rdul phra rab so so la zhugs pas mchod rten du gyur pa ste rnam par snang mdzad la sogs pa dang /_spyan la sogs pa dang /_gzugs rdo rje la sogs pa kun du byin gyis brlabs pa zhes bya ba'i don to/_/dri dang me tog ces bya ba ni bdud rtsi lnga'i nye bar
[\[182a.3\]]mtshon pa'i don 'di dag yin no/_/'dis mnyam par 'khrugs zhes bya ba ni dam tshig dang ldan pa thob pa zhes bya ba'i bar du'o/_/'di dag don gsum po 'di 'khyud nas nges par bstan par khong du chud par bya'o/_/de'i dbus zhes bya ba ni dkyil 'khor gyi dbus su blos gnas pa'o/_/
[\[182a.4\]]byin gyis brlabs zhes bya ba ni rigs lnga'i tshogs dang ldan pa ji srid kyi bar du byas pa'o/_/mA ma kI zhes bya ba ni/_thugs kyi dkyil 'khor la'o/_/yon tan ska rags zhes bya ba ni skal ba dang ldan pa'o/_/spro ba la sogs pa ni 'dir dkyil 'khor du bsgrub par gsungs pa yin te/_
[\[182a.5\]]de yang bla ma'i man ngag las shes par bya ste bdag gis 'dir ma bris pa'o/_/bshang ba zhes bya ba la sogs pa ni phyi'i mchod pa bstan pa'o/_/'di'i don ni bshang ba la sogs pa'i dam tshig pad+ma'i snod du bzhag la/_cho gas ye shes kyi bdud rtsir byas nas/_dkyil 'khor pa
[\[182a.6\]]dang bcas pa'i dkyil 'khor gyi bdag po la dbul bar bya'o/_/des kyang tha mal pa'i rnam par rtog pa'i gnyen por gyur pa nyid kyis nges par bya ste/_tha mal pa'i rnam par rtog pa ni byang chub la 'ching ba'i phyir ro/_/gang yang gsungs pa/_rdo rje rtse mo las/_'jig rten na ni
[\[182a.7\]]gang zag bzhi/_/bskal pa bye ba brgyar yang ni/_/cung zad mngon par brtson byas kyang /_/cho ga yis kyang 'grub mi 'gyur/_/gang zhig sems ni ma skyes kyang /_/the tshom yod pa nyid kyang yang /_/snang ba thob pa mi byed de/_/ma dad pas ni mi 'grub bo/_/zhes so/_/
[\[182b\]]
[\[182b.1\]]gzhan yang dngos po thams cad dang mnyam pa nyid rtogs pas sangs rgyas nyid de/_tshogs pa'i 'bras bu 'di bsam gyis mi khyab pa'i cho ga'i ngo bos blta bar bya'o/_/'on kyang yongs su ma smin pa'i sems can rnams la bstan par mi bya'o/_/de yang snang ba rdo rje 'char ba las gsungs
[\[182b.2\]]pa/_las dang po yi sems can la/_/rab tu 'bad de sba bar bya/_/phyi nas don ni go ba na/_/dogs pa med par bstan par bya/_/zhes so/_/nus pa ma thob pas kyang 'di goms par byed pa na gsang ste bstan par bya'o/_/de bzhin du yang gsungs pa/_ji ltar 'phrigs par mi 'gyur
[\[182b.3\]]bar/_/mdor na thams cad bya ba ste/_gal te 'phrigs par gyur pa na/_/sangs rgyas kyis kyang mi 'grub po/_/sems can kun gyi dang ba yi/_/sems ni zhi zhing 'od gsal ba/_/sna tshogs dngos pos gos pa med/_/sems zhes bya ba de nyid dngos/_/de ltar 'dod pa'i
[\[182b.4\]]cho ga shes/_/nye bar longs spyod de kho na/_/gzhan du dge la spro ba yis/_/sngags rnams thams cad 'grub mi 'gyur/_/de phyir sngags pas khyad par gyi/_/yan lag mchog las blang bar bya/_/gzhan du dge las byung ba yi/_/rdo rje sems dpa' mnyes mi 'gyur/_/nye bar longs spyod
[\[182b.5\]]mnyam spyod pas/_/thams cad nye bar longs spyod bya/_/gal te gzhan du rmongs pa'i bdag_/mnar med nges par 'tshed par 'gyur/_/zhes so/_/dpal gsang ba 'dus pa'i dka' 'grel rgyal bas byin pas mdzad pa las le'u bzhi pa'i bshad pa'o//_//de lta bu'i
[\[182b.6\]]dkyil 'khor du dbang bskur zhing rjes su snang ba thob pas mi rtog pa'i spyod pa dang ldan pa ni 'dir snod yin par nye bar bstan pa'i phyir/_spyod pa'i le'u gsungs pa/_de nas zhes bya ba la sogs pa la/_de bzhin gshegs pa thams cad kyi sku dang gsung dang thugs rdo rje ni rdo rje 'dzin pa ste/_de'i
[\[182b.7\]]bdag nyid yin pa'i phyir sku rdo rje la sogs pa rnams kyi'o/_/rgyal po zhes bya ba ni/_gdul bya'i 'gro ba rnams kyi rgyud la skal ba ji lta ba bzhin du snang bar byed pas rnam par snang mdzad do/_/dngos po thams cad kyi chos nyid kyis mnyam pa nyid kyi mchog sgro ma btags pa'i rang bzhin yin
[\[183a\]]
[\[183a.1\]]pa'i phyir sku mchog ste rin chen 'byung ba'o/_/so sor rtog pa'i ye shes las byung ba'i snying rje chen pos mngon par brlan pas khams gsum gyi sems can khas blangs pa'i phyir snang ba mtha' yas te gnas kyi dbang phyug go/_/spyod pa kun ni sems can ma lus pa/_/
[\[183a.2\]]'dul ba'i ched du cho gas 'jug pa'o/_/de'i mchog ni gtso bo ste bya ba grub pa'i ye shes kyi rang bzhin yin pa'i phyir/_/gang gi de yin pa'i spyod pa kun mchog ni don yod grub pa'o/_/chos don zhes bya ba la/_chos ni sems can la sogs pa rnams
[\[183a.3\]]te/_de rnams kyi don gyi rang bzhin yin gyi chos kyi dbyings kyi ye shes kyi bdag nyid mi bskyod pa'o/_/gang gi phyir chos kyi dbyings las ma gtogs pa'i chos med do zhes bya ba'i tshig las so/_/de ltar rigs lnga'i bdag nyid bcom ldan 'das kyis rigs lnga la brten pa gsungs pa
[\[183a.4\]]ni spyod pa'i mtshan nyid do/_/sbyin pa la sogs pa'i ngo bo las spyod pa mchog ste/_rnal 'byor gyi spyod pa'o/_/de'i don ni de bzhin nyid de/_de'i rang bzhin bcom ldan 'das kyis gsungs so zhes kha cig zer ro/_/rnam par mi rtog don las byung /_/zhes bya ba ni thabs
[\[183a.5\]]dang shes rab gnyis su med pa'i ye shes las byung ba'o/_/'dod chags la sogs pa'i rigs zhes bya ba ni snang ba mtha' yas la sogs pa'i rigs so/_/dngos grub mchog ces bya ba ni sangs rgyas nyid la sogs pa'i mtshan nyid do/_/sgrub par byed pa ni rnal
[\[183a.6\]]'byor pa rnams las skyed par byed pa'o/_/ci'i phyir zhe na gsungs pa/_theg pa'i mchog ni bla na med/_/ces bya ba ni/_shin tu mngon par brtson par skye ba 'di la sangs rgyas nyid thob par byed pa'i phyir 'dir bla na med pa ste rdzogs pa'i byang chub kyi lam mo/_/'di skad
[\[183a.7\]]bstan pa yin te/_gnyis su med pa'i ye shes dang ldan pa nyid kyis sku rdo rje la sogs pa'i dngos grub yin la des na 'di'i don du gnyer ba rnams kyis rtag tu gnyis su med pa'i ye shes la rnam par gnas par bsgom par bya'o/_/des na/_rnam par mi rtog don las byung /_/
[\[183b\]]
[\[183b.1\]]zhes bya ba ni gnyis su med pa'i ye shes la rnam par gnas pas 'dod chags drag po la sogs pa'i nyon mongs pa yang dag par dkrugs pa de dag gis kyang sangs rgyas nyid 'grub par byed pa zhes bya'o/_/'di'i rgyu gsungs pa/_theg pa'i mchog ni bla na med/_/ces so/_/
[\[183b.2\]]shes rab thugs byung dngos grub la/_/rigs la sogs pa'i nges pa ci/_/zhes pa'i bsam pa gsungs pa/_/gtum po zhes bya ba la sogs pa la/_gtum po rab tu grags pa nyid de mtha' skyes so/_/smyig ma mkhan zhes bya ba ni/_gtum pa'i bye brag nyid de mda'i las
[\[183b.3\]]byed par zhes bya bar rab tu grags so/_/sogs pa zhes bya ba'i sgras ni zhags pa la sogs pa yang gzung ngo /_/de rnams ji lta bu zhe na gsungs pa/_gsod pa zhes bya ba la sogs pa la/_gsod don ni rgya la sogs pa rnams kyis yin la/_don du ni 'tsho bar byed
[\[183b.4\]]pa'i don yin la/_sems dpa' ste gsod don gnyer sems dpa'o/_/mtshams med la sogs zhes bya ba ni/_pha dang ma dang dgra bcom pa gsod pa dang /_dge 'dun gyi dbyen byed pa dang /_de bzhin gshegs pa la ngan sems kyis khrag phyung ba ste shi ma thag tu dmyal
[\[183b.5\]]bar 'gro ba'i rgyu'i phyir mtshams med pa lnga'o/_/sogs pa'i sgras ni mtshams med pa dang nye ba la sogs pa yongs su gzung ba ste/_de la mtshams med pa dang nye ba ni/_ma dgra bcom ma sun byas nas/_/byang chub sems dpa' nges gnas dang /_/slob pa gsod dang
[\[183b.6\]]dge 'dun gyi/_/'du ba'i sgo ni 'phrog pa dag_/mtshams med pa dang cha 'dra ste/_/lnga pa mchod rten 'jig pa yin/_/zhes bya ste/_'di las gzhan mi dge ba bcu la sogs pa'i las byed pa de las bzlog nas ting 'dzin gyi nus pas nges par nyams su myong ba'i las
[\[183b.7\]]kyang spangs te/_'grub pa ni rdzogs pa'i byang chub ster bar 'gyur/_/las rnams cung zad kyang chud za ba med pa yin no zhes pa ni/_de'i gnyen po'i phyogs kyi ting nge 'dzin dang bral ba'i dbang du byas nas gsungs pas 'gal ba med do/_/yang ni sgras chos dang ldan pa dang /_
[\[184a\]]
[\[184a.1\]]tshul khrims rnam par dag pa dang /_'phags pa'i yul dang /_rigs su skyes pa 'ba' zhig gis 'grub pa ma yin gyi rigs dma' bas kyang ngo /_/gang gis kyang mi 'grub ce na/_gsungs pa/_snying nas slob dpon smod pa zhes te/_dam chos
[\[184a.2\]]klog pa sbyin pa dang /_/'chang byed gdams ngag ston pa dang /_/dbang bskur ba dang las byed pa/_/de rnams slob dpon zhes gsungs so/_/zhes bya'o/_/de bas na 'dir ni bla ma nyid slob dpon gyi sgras gsungs so/_/de bzhin du yang gsungs pa/_nges par bstan par yang dag
[\[184a.3\]]sbyor/_/gzhan rnams dag ni spyod la 'dzud/_/slob ma slob dpon sgra yis ni/_mkhas pa rnams kyis yang dag bstan/_/zhes so/_/de la smod pa lhur byed pa ni/_brnyas pa la sogs pa byed pa ste/_de rang gi rgyud la shin tu snod dang mi ldan par byas pas 'grub par
[\[184a.4\]]mi 'gyur te/_bla ma ni phan 'dogs pa'i zhing dang /_yon tan gyi zhing nyid kyis dkon mchog gsum la sogs pa'i ngo bo nyid do/_/gang snang ba rdo rje 'char ba la sogs pa/_mi shes pa yi rab rib ni/_/ye shes spyan gyis rnam par sbyong /_/bla ma sangs rgyas bla ma chos/_/bla ma dge
[\[184a.5\]]'dun bla ma pha/_/chos kyi sbyin bdag gtso bo ste/_/yid bzhin nor bu bla na med/_/ces so/_/sdig pa chen po byed pa bsal bar bya ba'i phyir gsungs pa srog gcod pa zhes bya ba la sogs pa la/_gsad pa'i bsam pas srog chags rnams kyi tshe med par byed pa ni srog gcod
[\[184a.6\]]pa'o/_/gzhan slu ba'i bsam pas ji ltar gnas pa'i dngos po'i tshig go ba rnams la gzhan du ston par byed pa ni brdzun du smra ba'o/_/gzhan gyi rdzas su shes pas rku ba'i blos brkus te/_gzhan gyi rdzas la mngon par dga' ba ni ma byin par len pa'o/_/yul la shin tu chags
[\[184a.7\]]pa'i sems kyis rtag tu 'dod pa lhur byed pa'o/_/'di'i don ni 'di yin te/_thabs dang shes rab kyi ye shes dang ldan pa gzhan la phan pa lhur byed pas mi dge ba bcu'i las kyi lam yang cho ga bzhin du bstan par bya'o/_/de bzhin du yang gsungs pa/_dug gis dug ni
[\[184b\]]
[\[184b.1\]]sel bar byed/_/sman pas ji ltar bstan pa ltar/_/bya ba ru ni thub pas gsungs/_/sdug bsngal yin yang gzhan phan la/_/gang la dug ni phan gyur na/_/de la dug ni sbyin par bya/_/gang la phan par mi 'gyur na/_/de la mchog kyang sbyin mi bya/_/zhes so/_/des na byed
[\[184b.2\]]pa la ngan song mi srid de/_phan pa'i bsam pa yin pa'i phyir sman pa nyid zug rngu sel bar byed pa la sogs pa bzhin no/_/de gsungs pa/_sems dge ba la nyes pa med/_/snying rjer ldan pas brtse bar bya/_/zhes so/_/bshang ba zhes bya ba la sogs pa la/_bshang ba dang gci
[\[184b.3\]]ba dag kha zas su byed pa ni/_bya ba ste thabs yin pa'i phyir gang rnams kyi don du bshang ba dang gci ba zas su byed pa ste/_bza' ba dang mi bza' ba'i spyod pas stong pa zhes bya ba'i don to/_/'di skad bstan pa yin te/_rnam par rtog pa las ma gtogs pa'i mi gtsang ba la sogs pa
[\[184b.4\]]gzhan cung zad yod pa ma yin no/_/des na 'dod pa dang mi 'dod pa'i kha zas la mngon par zhen pa med pa'i blos/_rdzogs pa'i byang chub bsgrub pa'i skal ba dang ldan par 'gyur ro zhes bya'o/_/de bzhin du yang gsungs pa/_rang bzhin gyis ni yongs su dag pa'i dngos/_/'dod dang
[\[184b.5\]]mi 'dod rnal 'byor pas mi brtag_/kun du rtog las skyes pa 'di dag ni/_/dngos pos ma brtags gcig pu nyams dga' ba'o/_/zhes so/_/thams cad la mnyam pa'i sems nyid kyi dbang du byas nas gsungs pa/_ma zhes bya ba la sogs pa la/_gal te 'di rnams
[\[184b.6\]]dam tshig dang sdom pa la gnas pa thabs dang shes rab kyi ye shes la mkhas pas de'i tshe de rnams dang lhan cig tu rig pa'i brtul zhugs spyad kyang nyes pa yod pa ma yin te/_gnyis su med pa'i ye shes kyi rnal 'byor pas 'jig rten pa'i tha snyad bor ba'i phyir ro/_/de yang gsungs
[\[184b.7\]]pa/_gang dang gang gis bcings pa yis/_/drag pa'i las kyi skye bo rnams/_/thabs dang bcas na de nyid kyis/_/dngos po 'ching las grol bar 'gyur/_/zhes so/_/dam tshig chen po de kho na nyid las kyang gsungs pa/_thabs dang shes rab mngon ldan pa'i/_/dam
[\[185a\]]
[\[185a.1\]]tshig nga yis bstan pa yin/_/gzhan du'ang rab tu byed pas na/_/de nyid bgrod byar 'dod ma yin/_/zhes so/_/zla gsang thig le las kyang gsungs pa/_/thabs dang shes rab sems kyis ni/_/mi bya ba ni ci yang med/_/rtag tu dogs pa med gyur pas/_/'dod pa lnga ni spyad
[\[185a.2\]]par bya/_/zhes so/_/'gal ba'i spyod pa 'di la ngan song du 'gro ba'i nus pa med de bstan pa'i dus byas pa'i khyad par las gzhan du byas pas sngags la sogs pas nye bar sbyangs pa'i dug gi nus pa rlag par byed pa bzhin no/_/de bzhin du gsungs pa/_mkhas pas sdig pa chen po
[\[185a.3\]]byas kyang rnam smin myur du 'byang /_/mi mkhas sdig chung byas kyang 'og tu 'gro bar 'gyur/_/lcags kyi gong bu chung yang chu yi gting du 'gro/_/de nyid snod du byas na che yang steng du 'phyo bar 'gyur/_/zhes so/_/'di dag kyang legs par gsungs pa yin te/_dge slong tshur
[\[185a.4\]]shog ces bzhin sngags pas 'grub/_/de nyid mthong ba'i stobs las rtogs par bya/_/bsam gyis mi khyab rgyu dang 'bras bu'i dngos/_/gser 'gyur rtsis lcags gser du 'gro ba bzhin/_/sangs rgyas yum zhes bya ba ni/_shes rab kyi pha rol tu phyin ma ste/_shes rab kyi pha
[\[185a.5\]]rol tu phyin pa ni yum zhes bya ba'i tshig las te/_de yang gsal bar ma bshad do/_/de lta bu'i las byed pa ci'i phyir sdig pa ma yin zhing sangs rgyas nyid kyang 'grub par 'gyur zhe na gsungs pa/_de'i don ni rnam par mi rtog blo can zhes bya ba ni ma la sogs pa'i rtog pa dang bral
[\[185a.6\]]bas so/_/de ltar na phyugs la sogs pas sangs rgyas nyid du 'gyur ba ma yin nam zhe na gsungs pa/_blo can zhes te/_thabs dang shes rab gnyis su med pa'i ye shes dang ldan pa des na/_gnyis su med pa'i ye shes la gnas pa 'di nyid la rjes su gnang ba yin gyi/_
[\[185a.7\]]gzhan rnams la ma yin par khong du chud par bya'o/_/yang na sems can rnams gzhug par bya ba'i dgongs pas 'di gsungs pa yin te/_'di'i don ni gtum po ni zhe sdang mang po rnams so/_/ma ni len pa ste ji lta ba bzhin du rang gi rigs las skyes pa nyid du 'dzin pas na
[\[185b\]]
[\[185b.1\]]mi bskyod pa'o/_/de nyid smyig ma mkhan te rang gi rigs skyed par byed pa'i phyir ro/_/sogs pa'i sgras rnam par snang mdzad la sogs pa gzung ngo /_/gsod pa ni gang zag dang chos la bdag med pa'i ye shes te/_sems can du lta ba la sogs pa 'joms par byed pa'i phyir ro/_/
[\[185b.2\]]de nyid don yin te blang bar bya ba yin pa'i phyir ro/_/des na don te sems can rnams rdzogs pa'i byang chub kyi lam la 'jug par byed pas mtshan nyid de la de skad ces bya'o/_/mtshams med lnga zhes bya ba ni/_dad pa la sogs pa'i dbang po lnga ni mtshams med pa lnga'o/_/rdzogs pa'i byang chub
[\[185b.3\]]la mtshams med par gnas pa'i phyir ro/_/sogs pa'i sgras ni dam tshig la sogs pa skyong ba dang /_sbyin pa la sogs pa gzung ngo /_/sdig pa chen po byed pa yang /_/zhes bya ba ni gnyis su med pa'i ye shes mthong ba'i chos thams cad la skur pa 'debs pa'o/_/srog gcod pa
[\[185b.4\]]zhes bya ba ni/_shin tu rnam par dag pa'i ye shes bsgoms pas phung po rnams la mngon par chags pa med pa'o/_/sems can zhes bya ba chags par brjod de ming dang gzugs la chags pa'o/_/brdzun du smra ba dga' ba zhes bya ba ni so sor rtog pa'i ye shes goms pas chos
[\[185b.5\]]thams cad dngos po med pa brjod kyis mi lang ba dag gi spyod yul ma yin pa zhes bya bar nye bar ston pa'o/_/gzhan gyi nor la dga' ba zhes bya ba ni me long lta bu'i ye shes ston pa po'o/_/rtag tu 'dod la dga' ba zhes bya ba ni mnyam pa nyid kyi ye shes kyi rnal 'byor pa'o/_/bshang
[\[185b.6\]]dang gci ba zas byas don/_/zhes bya ba ni zas su byed pas na zas te/_sems yul rnams las zlog pa'o/_/bshang dang gci ba dag ni yul dang dbang po dag ste bza' ba ni bshang ba dang gci ba'i zas so/_/de'i byed pa ni bya ba ste rjes su bsgrub pa'o/_/gang rnams kyis de
[\[185b.7\]]nyid las gzhan mi phyed pa'i don de la de skad ces bya ste/_bya ba grub pa'i ye shes goms pas gzung ba dang 'dzin pa la mngon par zhen pa bsal ba'i ched du 'jug pa zhes bya ba'i don no/_/de yang gsungs pa/_dgongs pa las/_phung po rnams ni rang bzhin med/_/gang zhig 'di
[\[186a\]]
[\[186a.1\]]bsgom rnal 'byor pas/_/srog gcod pa ni de yin te/_/theg pa mchog la gnas pa'o/_/gang zhig phyi nang rten 'brel gyur/_/shes pa gnyis po ston pa po/_/de ni brdzun smra dga' ba ste/_/gnas med gnas pa'i rnal 'byor pa'o/_/rdzogs sangs rgyas kyi ye shes gang /_/
[\[186a.2\]]de ni rdzas su brjod par bya/_/de 'phrog ngang tshul gang yin pa/_/gzhan gyi nor la chags par 'dod/_/de bzhin nyid gcig rang bzhin la/_/de bzhin gnyis med rnal 'byor pas/_/'dod la dga' ba'i sems can de/_/mchog dang gtso bo sgrub byed la/_/bshang ba zhes bya yul
[\[186a.3\]]du bshad/_/gci ba zhes bya dbang por bshad/_/bza' ba dngos po med pa'o/_/zhes so/_/ma la sogs pa ni 'dir sku gsum gyi rang bzhin gyi shes rab spyan ma la sogs pa'i lha mo'o/_/chags par bya zhes bya ba ni bsgom par bya zhes bya ba'i bar du'o/_/de ni gsungs pa/_shes
[\[186a.4\]]rab pha rol phyin pa'i yum/_/chos sku gcig pa'i mtshan nyid de/_/gnyis med de bzhin nyid sbyor bas/_/rang bzhin med grangs 'dod spyod pa'o/_/longs spyod rdzogs dang mnyam gang yin/_/de ni sring mo zhes su 'dod/_/sgrub par byed pas sgom pa yang /_/sprul sku'i
[\[186a.5\]]gzugs can bu mo de/_/de ni 'dod par brjod par bya/_/yang dag ma sring bu mo'o/_/zhes so/_/'dir don gzhan la tshig gzhan ston pa ni thugs rje chen pos sems can rnams gzhug par bya ba'i phyir bcom ldan 'das kyis bstan pa'o/_/legs par goms par byas
[\[186a.6\]]pa'i gnyis su med pa'i ye shes la ji lta ba bzhin du yin gyi/_las dang po pa'i ched du drang ba'i don nyid do/_/'dir de nyid gsungs pa/_rnam par mi rtog blo ldan pa/_/de ni sangs rgyas nyid 'grub 'gyur/_/zhes so/_/'dir gsungs pa/_dpal sde'i
[\[186a.7\]]zhal snga nas/_'di ni dpa' bo nyams 'di nyid yin te/_/tsham tshom sems can ngan pa'i bdag nyid yin/_/sdig pa'i sngags nyid kyis ni nag po sbrul/_/skul bar byed pas nges pa nyid yin no/_/zhes so/_/de ni sgra ji lta ba bzhin du mngon par zhen pa dngos po'i rang bzhin ma rig
[\[186b\]]
[\[186b.1\]]pa ngan song du mi ltung bar bya ba'i phyir sgrib pa thams cad rnam par sel ba la sogs pa rnams kyis ngo mtshar la sogs pa bskyed nas mi 'gal ba'i chos nyid rtogs pa'i ched du gsungs pa/_de nas zhes bya ba la sogs pa la/_sgrib pa thams cad ni 'dod pa la 'dun pa dang /_gnod
[\[186b.2\]]sems dang /_rmugs pa dang gnyid dang /_rgod pa dang /_'gyod pa dang /_the tshom gyi bdag nyid rnams rnam par sel bas na sgrib pa thams cad rnam par sel ba'o/_/ngo mtshar du gyur zhes bya ba ni/_ngan song gi rgyu las kyang sangs rgyas nyid yang dag par 'byung ba'i phyir ro/_/
[\[186b.3\]]rmad du gyur pa zhes bya ba ni 'di sngar ma mthong ba dang ma thos pa'i phyir ro/_/yang na ngo mtshar dang rmad du byung ba'i sgra 'di dag rnam grangs so/_/tshig ngan pa gsung zhes bya ba ni/_ngan song gi rgyu nyid du rtogs pa'i phyir ro/_/de skad ma zer cig ces bya ba ni/_sgra thos pa tsam
[\[186b.4\]]gyis stong par ma byed cig ces bya ba'i don to/_/ci'i phyir mi bya zhe na/_'di zhes bya ba la sogs pa la/_chos nyid ni chos rnams kyi rang bzhin te/_de yang rnam par spyad na rang bzhin med pa'o/_/de'i phyir dag pa ste/_kun nas nyon mongs pa'i dri mas gos pa med pa'o/_/snying
[\[186b.5\]]po ye shes can zhes bya ba ni mngon sum du byas pa ste/_bdag med pa gnyis so/_/'di ni nyan thos la sogs pa las khyad par du byas pa'o/_/snying po chos ni chos kyi dbyings kyi ye shes so/_/de nyid don du gnyer bas na don zhes bya'o/_/de las yang dag par byung ba ni/_'di'i
[\[186b.6\]]rang bzhin zhes bya ba'i don to/_/byang chub spyod pa'i gnas 'di yin/_/zhes bya ba la 'di'i don te byang chub spyod pa'i rten yin no/_/rigs pas rtogs par byas kyang de'i tshig gi go don ma rtogs pa yin te/_chung ngu dang 'bring dang chen po'i 'jigs pa'i dbye bas 'jigs pa
[\[186b.7\]]dang /_skrag pa dang /_brgyal bar 'gyur ba gsungs so/_/de nas de'i tshe zhes bya ba la sogs pa la/_nam mkha' dang mnyam pa gnyis su med pa'i zhes bya ba ni/_nam mkha' dang mnyam pa ni/_chos thams cad las tha mi dad pa'i ngo bo de'i ngo bo gnyis su med pa ste/_
[\[187a\]]
[\[187a.1\]]thabs dang shes rab kyi bdag nyid kyi thugs gang la yod pa'i ting nge 'dzin de la de skad ces bya'o/_/de'i 'od kyis rig pa tsam gyis zhes bya ba ni/_bsgom pa'i rim pa la ma ltos par de kho na nyid rtogs pa'i phyir ro/_/grub pa'i dngul chu'i sbyor bas lcags gser
[\[187a.2\]]du 'gyur ba bzhin dri ma mtha' dag bsal ba'o/_/rang rang gi stan la gnas par gyur to zhes bya ba ni/_gang de kho na nyid la smad pas rang gi sa la nyams de dang de la gnas pa'o/_/yang na ye shes des thob pa rnam par snang mdzad la sogs par bsgrubs nas/_rang rang gi gdan zla ba
[\[187a.3\]]dang /_nyi ma'i gdan rnams la gnas par gyur to zhes bya ba'i don to/_/'od kyis reg pa zhes bya ba'i khyad par man ngag las shes par bya'o/_/e ma ho chos kyi don 'byung ba zhes bya ba ni chos rnams kyi don so sor rtogs pas brjod bya dang rjod byed kyis stong pa'o/_/de la yang dag par
[\[187a.4\]]byung ba ni/_gdul bya'i 'gro ba'i dbang gis gang la skyes pa gang la gsung rdo rje yod pa de la de skad ces bya'o/_/chos don dag pa bdag med pa/_/zhes bya ba ni/_chos rang bzhin gyis dag pa'i don bdag med pa ste/_rang bzhin med par gang la yod pa de la de skad ces bya'o/_/chos kyi rgyal po zhes
[\[187a.5\]]bya ba ni gsung rdo rje'i sgo nas bos nas phyag byas pa'o/_/sku'i sgo nas gsungs pa/_sku zhes bya ba la sogs pa la/_dngos po thams cad dmigs pa med pa'i phyir ro/_/sku la sogs pa shin tu dag pa'o/_/ci'i phyir zhe na gsungs pa/_nam mkha' dang ni mnyam pa'i
[\[187a.6\]]gnas/_/zhes bya ba ni nam mkha' dang mnyam pa chos thams cad la gnas te/_gnas pa gang la yod la de la de skad ces bya'o/_/de nas thog ma dang tha ma med pa'i ngo bo nyid kyi phyir 'gyur ba med pa dang /_rtog pa thams cad kyi yul ma yin pa'i phyir snang ba med pa yang ma yin
[\[187a.7\]]no/_/mi gnas pa'i ngo bos 'jigs pa med pa'i ngo bo yin pa'i phyir rdo rje ste sku rdo rje gang la yod pa de la de skad ces bya'o/_/thugs ni de bzhin gshegs pa'i gtso/_/zhes bya ba ni/_byang chub kyi sems yin pa'i phyir ro/_/dus gsum dag gi lam du byung /_/dbyings
[\[187b\]]
[\[187b.1\]]gyur pa zhes bya ba ni 'das pa la sogs pa'i dus su theg pa gsum la gnas nas nyan thos kyi byang chub la sogs pa thob pa'i rgyur gyur pa'i phyir ro/_/de lta bas na thugs rje chen po'i ste/_thams cad mkhyen pa'i ye shes sdud par byed pa'i phyir ro/_/chos kyi dbyings kyi
[\[187b.2\]]ngo bo nyid kyis nam mkha' dang mnyam pa ste thams cad du khyab pa'i phyir dang /_rtag tu gnas pa'i yang phyir nam mkha'i lam mo/_/da ni rigs gsum gyi dbye bas/_rang gi don phun sum tshogs pa la bstod pa gsungs nas gzhan gyi don phun sum tshogs pa la bstod pa
[\[187b.3\]]gsungs pa/_nam mkha'i sku las yang dag byung /_/zhes bya ba ni/_nam mkha' bzhin du brtags pa'i snying pos sku'i sgo nas thams cad du sprul pa bstan pa'i phyir ro/_/nam mkha'i gsung ni rab ston pa/_/zhes bya ba ni/_zhen pa med pa'i don gsal bar byed pa'i phyir
[\[187b.4\]]ro/_/rnam par mi rtog pa'i ro gcig pa nyid kyis rtag tu thams cad la zhen pa med pa'i phyir nam mkha' lta bu'i thugs te chos kyi mchog go/_/spyod pa'i gnas la phyag 'tshal bstod pa'o/_/'dis ni rnam par mi rtog pa'i spyod pa sngon du song ba nyid gnyis su med pa'i dngos grub
[\[187b.5\]]bsgrub par bya ba yin no zhes gsungs pa yin no/_/kun du spyod pa zhes bya ba ni kun nas spyod pa ste/_sems can thams cad kyi rab tu spyod pa rnams la rjes su bsgrub pa'o/_/gang yang gsungs pa/_sems can kun la gang spyod pa/_/kun du spyod pa zhes bshad do/_/zhes so/_/
[\[187b.6\]]de rtogs par byed pa'i phyir le'u la yang de skad ces bya'o/_/dpal gsang ba 'dus pa'i dka' 'grel rgyal bas byin pas mdzad pa le'u lnga pa'i bshad pa'o//_//de ltar rnam par mi rtog pa'i spyod pa la gnas pas byang chub tu sems bskyed pa la sogs pa'i
[\[187b.7\]]rim pas lha'i rnal 'byor rdzogs pa'i rnal 'byor pas thugs la sogs pa byin gyis brlab par bya ba'i phyir gsungs pa/_de nas zhes bya ba la sogs pa la/_thugs la sogs pa byin gyis brlabs pa'i don du mi bskyod pa la sogs pa'i ting nge 'dzin la dmigs nas bya
[\[188a\]]
[\[188a.1\]]zhes bstan pa'i dus su/_mi bskyod pa la sogs pa'i sgras ston pa po gsungs so/_/de bzhin gshegs pa thams cad kyi sku dang gsung dang thugs ni mi bskyod pa'o/_/de ni gsang ba'i rdo rje ste/_thugs rdo rje'i gzugs can gang la yod pa'i ting nge 'dzin de la snyoms
[\[188a.2\]]par zhugs nas/_thugs rdo rje la sogs pa byin gyis rlob pa'o zhes bya ba ni ji lta ba bzhin du rdzogs pa la thugs rdo rje brtan par bskyed pa'i phyir ro/_/de ltar sku la sogs pa byin gyis brlab pa la sogs pa la yang ci rigs par brjod par bya'o/_/rdul dang bral ba'i gnas ni bag chags dang
[\[188a.3\]]bcas pa'i nyon mongs pa'i dri ma spangs pa'i me long lta bu'i ye shes su gyur pa rnam par snang mdzad do/_/de nyid rdo rje ste sku rdo rje'i ngo bo gang la yod pa de la ting nge 'dzin de la snyoms par zhugs nas zhes sbyar ro/_/de bzhin gshegs pa thams cad mnyam pa nyid mi gnyis pa ni so sor rtog
[\[188a.4\]]pa'i ye shes kyi ngo bo tha mi dad pa snang ba mtha' yas zhes bya ba'i tha tshig go/_/de nyid rdo rje ste gsung rdo rje'i ngo bo gang la yod pa'i ting nge 'dzin de la snyoms par zhugs pa'o/_/rdo rje gsum ni sku dang gsung dang thugs rdo rje'o/_/de bzhin gshegs pa las byung bas de bzhin gshegs pa'o/_/
[\[188a.5\]]gsang ba ni rigs gsum gyi bdag nyid yin pa'i phyir sba bar bya'o/_/gnas ni rang dang gzhan gyi don phun sum tshogs pa rnams kyi yang dag par brten pa yin pa'i phyir ro/_/gnas kyi rnam par bsgom par bya ba la/_gnas ni sa bon gyi ye shes so/_/rnam par sgom pa ni bskyed pa ste/_
[\[188a.6\]]gang la de yod pa de la de skad ces bya'o/_/'di ni bya ba'i khyad par te/_sa bon gyi yi ge las rdzogs pa yin pas ji lta ba bzhin du rang skyed par byed de byin gyis brlab par bya zhes bya ba'i don to/_/'di'i zhes bya ba ni gsungs ma thag pas thugs la sogs pa'i byin gyis rlob pa'i sngags
[\[188a.7\]]kyis so/_/ji lta bur gyur pa yin zhe na gsungs pa/_sngags kyi mtshan nyid kyis ni shin tu mtshon byas la/_/zhes bya ba ste lam ngan pa thams cad las yid skyob par byed pas na sngags te/_gnyis su med pa'i ye shes so/_/de'i mtshan nyid ni gzung ba la sogs pa dang bral
[\[188b\]]
[\[188b.1\]]ba'o/_/des mtshon pa ni ldan pa'o/_/yang na sngags ni de rnams kyi yi ge hUM la sogs pa sa bon gyi yi ge ste sngags nyid mtshan nyid de/_des chos rnams kyi de kho na nyid bstan pa'i phyir ro/_/'di ltar rgyu dang dpyod pa dang bral ba'i phyir dngos po 'di thams cad sgyu ma lta bu'o zhes bya ste hUM ngo /_/
[\[188b.2\]]thog ma nas skye ba med pa'i phyir chos thams cad rdul dang bral ba zhes bya ba ni a'o/_/thog ma nas zhi ba'i phyir dang /_skye bas stong pa des chos thams cad dang 'chi ba dang bral ba ni oM ste lhag ma ni snga ma bzhin no/_/kha cig ni thugs kar zla ba la gnas pa'i mtshan ma la gnas pa'i
[\[188b.3\]]sa bon gyi mtshan ma zhes zer ro/_/thugs rdo rje la sogs pa rdzogs pa rnams kyi dbang bskur ba'i rjes la ji lta ba bzhin rang snang ba'i rig ma bskyed pa dang /_lhan cig gnyis su med pa'i snyoms par 'jug pa'i sgo nas gsang ba'i mchod pa bya ba'i phyir gsungs pa/_de nas zhes bya
[\[188b.4\]]ba la sogs pa la/_sgron ma ni 'dis gsal bar byed pas na sgron ma'o/_/ye shes ni chos thams cad mnyam pa nyid kyi mtshan nyid de ye shes sgron ma'o/_/de ni rdo rje ste mi phyed pa'i phyir ro/_/gang la ting nge 'dzin yod pa de la snyoms par 'jug pa ni thabs dang shes rab gnyis su
[\[188b.5\]]med pa'i snyoms par 'jug pa byas nas zhes bya ba'i don to/_/phyi'i mchod pa nye bar bstan pa'i phyir gsungs pa/_de nas zhes bya ba la sogs pa la/_rtag tu 'dod pa'i yon tan lngas/_/sangs rgyas cho ga bzhin du mchod/_/ces bya ba ni 'di'i cho ga ni pad+ma'i nang du rang gi
[\[188b.6\]]sa bon gyi 'od kyis bkug pa la sogs pa'i kun du bzang po'i sgrub thabs kyi cho ga las gsungs pa bzhin du shes par bya'o/_/yang na mchod pa dang mchod par bya ba dang /_mchod par byed pa'i mngon par zhen pa med pas mchod par bya zhes bya ba'i don to/_/gang yang gsungs
[\[188b.7\]]pa/_dgongs pa lung bstan pa las/_/gzugs dang sgra dang de bzhin dri/_/ro dang reg bya'i chos rnams te/_/rang bzhin med par byas nas kyang /_/rtag tu sangs rgyas mchod pa mchog_/ces so/_/dpal snang ba rdo rje 'char ba las kyang gsungs pa/_ji srid gzugs
[\[189a\]]
[\[189a.1\]]la longs spyod pa/_/gzugs brnyan chos kyi go 'phang gnas/_/ji srid sgra la longs spyod pa/_/sgra brnyan go 'phang la gnas bya/_/ji srid dri la longs spyod pa/_/sgyu ma'i chos kyi go 'phang gnas/_/ji srid ro la longs spyod pa/_/shes rab ye shes go 'phang
[\[189a.2\]]gnas/_/ji srid reg la longs spyod pa/_/chos kyi dbyings kyi go 'phang gnas/_/zhes so/_/mchod pa rnam pa lnga rnams kyis/_/zhes bya ba ni zla ba dang nyi ma la sogs pa dang /_phyi'i me tog dang spos la sogs pa rnams kyi'o/_/'dis ni 'di skad gsungs pa yin te/_sbyor ba dang
[\[189a.3\]]po tsam sgom pa pos kyang gsang ba dang /_/cig shos kyi mchod pa byas nas bsgom par bya zhes bya ba'i don to/_/da ni rdo rje gsum gyi sngags kyi gsang ba nye bar bstan pa'i phyir gsungs pa/_de nas zhes bya ba la sogs pa la/_sngags la dmigs pa ni gtad pa ste/_de kho na nyid
[\[189a.4\]]spyod par byed pa zhes bya ba'i bar du'o/_/sngags ni sngags zhes bya bar brjod/_/de nyid bskul bar smra ba'o/_/zhes bya ba'i tshig las so/_/dpal bde ba rtogs pa las kyang gsungs pa/_ma skyes pa dang snang ba med/_/mtshon bya mtshan nyid rnam par spangs/_/gsang ba'i don ni
[\[189a.5\]]rtogs byed pas/_/'dis na sngags zhes bya bar brjod/_/ces so/_/sngags la dmigs pa ji ltar yin pa de bzhin du lus dang ngag dang yid la zhes rkyen 'khrugs pas gsum pa'i don la bdun pa ste yid kyis kyang ngo /_/sku rdo rje la sogs pa'i ngo bos lus la sogs pa'i dran pas
[\[189a.6\]]rnam par gzhag pa'o/_/bsgrub par bya ba ni bskyed par bya ba ste dngos grub rab mchog go/_/yid ni dga' zhing mgu ba yis/_/zhes pa ni mngon par 'dod pa'o/_/des na de'i rjes su dran pa mngon par bya ba de'i phyir 'di gsungs pa/_sems zhes bya ba la sogs pa la/_
[\[189a.7\]]sems pa dmigs pa ni gzung ba la sogs pas stong pa nyid rang rig pa tsam du'o/_/sems la dmigs pa bzhin bdag med pa gang la yod pa de la de skad ces bya'o/_/gang yin zhe na gsungs pa/_ngag dang lus kyang rnam par bsgom pa'o/_/dbyibs la sogs pa med
[\[189b\]]
[\[189b.1\]]pa'i phyir ngag dang lus kyang rang rig pa tsam gyi ngo bo'o/_/nam mkha' bzhin du mnyam pa'i gnas/_/zhes bya ba ni nam mkha' dang mnyam pa de bzhin nyid de'i bdag nyid yin pa'i phyir de la brten pa'o/_/de'i phyir sbyor ba rnam pa gsum bsgrub par bya zhes bya ba ni sku rdo rje la sogs pa gsum
[\[189b.2\]]yang dag par sbyor ba ste thabs dang shes rab gnyis su med pa nyid do/_/'di nyid rig pas rtogs par bya ba'i ched du gsungs pa/_lus zhes bya ba la sogs pa la/_gang gi phyir lus la sogs pa sku rdo rje la sogs pa'i ngo bor brtags pa'i rang bzhin sku la sogs pa'i rang bzhin de kho na nyid ma
[\[189b.3\]]yin no/_/de'i phyir sngags kyi lus su sbyor ba la/_byang chub med cing sgom pa med pa ste/_sku dang ldan pas mchog tu sbyor ba ni sku'i sbyor ba ste thabs dang shes rab snyoms par 'jug pa'o/_/gsang sngags ni hUM yig la sogs pa byas pa'i lus su sbyor bas te de'i ngo bos byang chub pa ma yin
[\[189b.4\]]te/_byang chub ni rtog pa thams cad zad pa'i phyir ro/_/de gsungs pa/_de kho na nyid bsdus pa las/_/de ni gzugs can ma yin gzugs med min/_/bden pa ma yin brdzun min mi gtsang min/_/'di ni sangs rgyas byang chub ye shes te/_/'di rtogs pa las rgyal bar 'gyur ba
[\[189b.5\]]yin/_/zhes so/_/yang gsungs pa/_'od gsal rtog las rnam par grol/_/'dod chags la sogs nyes dri bral/_/bzung 'dzin med pa'i sems dpa' mchog_/de nyid myang 'das go 'phang brjod/_/ces so/_/des na sgom pa yang don dam pa yod pa ma yin pa des na
[\[189b.6\]]'bras bu la dmigs pa bsal ba zin no/_/mjug bsdu ba gsungs pa/_rnam par spyad ces bya ba la sogs pa la/_gsungs ma thag pa'i lus la sogs pa'i mtshan nyid rtog pa la gnas te/_sgyu ma lta bur mos pa byas nas/_cho ga bzhin du thabs dang shes rab gnyis su
[\[189b.7\]]med pa'o/_/sngags kyis brtags pa'i ting nge 'dzin ni sngags las byung bar bsgom par bya'o zhes kha cig go/_/yang na/_sngags la dmigs pa'i lus zhes bya ba ni snying ga'i sa bon gyi 'od zer las byung ba'i mchod pa'i lha mo'i tshogs kyis so/_/ngag ces bya ba ni/_rdo rje
[\[190a\]]
[\[190a.1\]]thugs 'dzin zhes bya ba la sogs pa yang dag par bskul ba'i gsung ngo /_/yid la bskul ba zhes bya ba ni/_de bzhin gshegs pa rnams kyi thugs yang dag par bskul ba'o/_/des kyang byin gyis brlabs nas byang chub sgrub par byed do/_/de lta na yang blo yis
[\[190a.2\]]tha dad par bya ba ma yin no zhes gsungs pa/_sems zhes bya ba la sogs pa la/_sems yang dag par rig pa ni dmigs pa gang yin pa ste/_gsungs ma thag pa'i rim pas dmigs pa'o/_/de'i ngo bo ni bdag med pa'o/_/de'i rjes la ngag gi zhes bya ba ni byin gyis brlab pa'i
[\[190a.3\]]sngags so/_/lus kyang rnam par sgom zhes bya ba ni/_lus kyi rnam pas sku dang gsung dang thugs rdo rje rnam par bsgom pa ste byin gyis brlab cing bskyed par bya'o/_/sbyor ba rnam gsum bsgrub par bya/_/zhes bya ba ni/_sku la sogs pa thabs dang shes rab tu sbyor ba'o/_/nam mkha'
[\[190a.4\]]bzhin du mnyam pa'i ngo bor ro/_/gang la lus la sogs pa dmigs pa ste/_rtag pa'i rang bzhin mi dmigs pa'o/_/de bas na sngags kyi lus su sbyor ba ni tha mi dad pa'i rgyur gyur pa'o/_/byang chub med cing sgom pa med pa ni de'i rang bzhin nyid du gyur zhes bya bar dgongs so/_/
[\[190a.5\]]sngags kyis brtags pa zhes bya ba ni/_gsungs ma thag pa'i rnam pas/_sngags kyis byin gyis brlab par bya/_/zhes bya bar kha cig 'chad de/_de ltar na 'di'i don ni lan gnyis su bzlas par 'gyur te/_gang gi phyir 'di'i don bcu pa las/_rang sngags skyes bu bsgoms
[\[190a.6\]]pa yis/_/zhes bya bas drag shul sgrub par byed pa zhes bya bas 'chad pa na ston to/_/phra mo'i rnal 'byor bsgoms pas sems brtan cing ting nge 'dzin thams cad mnyam par gsal bar gyur pa'i phyir le'u gsum pa las gsungs pa'i phra mo'i rnal 'byor sgom pa'i rim pa
[\[190a.7\]]gsungs pa/_de nas zhes bya ba la sogs pa la rdo rje 'dzin zhes bya ba la sogs pa'i tshig lngas bcom ldan 'das ye shes lnga'i bdag nyid du gsungs so/_/nam mkha'i dbyings kyi dbus gnas par/_/zhes bya ba ni chos 'byung gi nang du chud pa'i gzhal yas khang gi dbus kyi
[\[190b\]]
[\[190b.1\]]gdan la gnas pa'o/_/sangs rgyas sku zhes bya ba ni rdo rje 'dzin pa chen po ste/_sangs rgyas rdo rje 'dzin par gsungs/_/zhes tshig gsungs pas so/_/phra mo'i rnal 'byor zhes bya ba ni rigs pa ma yin pa'i rang bzhin gyi ting nge 'dzin gyi ngo bo nyid kyi phyir ro/_/yungs kar zhes bya ba ni de
[\[190b.2\]]tsam gyi thig le'o/_/'gro dang mi 'gro yungs kar la/_/zhes bya ba ni brtan pa dang g.yo ba'i bdag nyid rdo rje 'dzin pa'o/_/ji ltar bsgom par bya zhe na gsungs pa/_bsgom par bya zhes bya ba la sogs pa la/_ye shes ni rdo rje 'dzin pa chen po'o/_/de'i gnas ni sa bon gyi yi ge ste/_
[\[190b.3\]]sa bon yi ge gnas zhes bshad/_/ces bya ba'i tshig las so/_/de nyid nyams dga' ba ste rnam pa thams cad kyi mchog ldan pa'o/_/gsang ba'i rdo rje 'dzin par sgom pa ste lhag pa'i lha ni gsang chen te zhes bya ba'i tshig las so/_/ye shes kyis brtags zhes bya ba ni byang chub kyi
[\[190b.4\]]sems las yang dag par byung ba'i phyir ro/_/'di skad bstan pa yin te/_snying ga'i sa bon las byung ba'i sangs rgyas rnams kyis 'gro ba ma lus pa rdzogs pa'i sangs rgyas su byas nas rang la 'gro ba ma lus pa bcug ste/_zla ba zhu ba'i ngo bo nyid kyis rig ma'i pad+ma'i nang du gzhug par
[\[190b.5\]]byas la/_de'i pad+ma'i sna'i rtse mor rin po che kha dog sna lnga pa dang mtshungs pa'i thig le yungs kar tsam gyi nang du gcig pu'am/_dkyil 'khor gyi 'khor lo rang gi sa bon las byung ba'i rdo rje 'chang chen po dga' ba bskyed pa'i cho gas gnas par bsgom par bya zhes bya'o/_/lha thams
[\[190b.6\]]cad sgom pa'i rnal 'byor pas mngon pa'i dga' ba'i thig le rang gi mtshan ma'i nang du bsam par bya zhes kha cig zer ro/_/da ni rigs kyi dbye bas phra mo'i rnal 'byor bstan pa'i phyir re zhig lha'i rnal 'byor gsungs pa/_nam mkha'i zhes bya ba la sogs pa la/_sangs rgyas
[\[190b.7\]]gzugs ni rnam bsgoms nas/_/de yi steng du gnas gzhag go/_/zhes bya ba ni lha mo'i glus bskul ba'i rjes thogs la mi bskyod pa'i sa bon nyi ma la gnas pa bsgom par bya'o/_/rdo rje sems dpa'i yang sa bon de nyid do/_/gang yang gsungs pa bco lnga pa las/_hUM ni rab tu 'bar
[\[191a\]]
[\[191a.1\]]dang bcas/_/rdo rje 'bar ba rab tu bsgom/_/phyag na rdo rje'i rigs la ni/_/gdug pa thams cad 'jigs par bshad/_/ces gsungs so/_/'di ni nye bar mtshon pa ste thams cad rang gi gdan la gnas pa'i rang gi sa bon blta bar bya'o/_/'khor lo'i dkyil
[\[191a.2\]]'khor zhes bya ba ni rnam par snang mdzad kyi dkyil 'khor ro/_/spyan gyi tshul du sbyor ba la/_/zhes bya ba ni kha dog dang mtshan ma la sogs pa rnams kyis spyan gyi rjes su 'brangs nas rang snang ba dang yang dag par ldan pa'i bdag nyid bsgom par bya'o/_/sbyor ba rtogs par bya ba'i phyir
[\[191a.3\]]gsungs pa/_rdo rje pad+ma rnam par bsgom/_/zhes pa ni g.yas g.yon du gnas pa ma yin zhes bya ba'i don to/_/'di ni snga ma dang phyi ma gnyis ka la yang sbyar ro/_/dang po'i sbyor ba zhes bya ba ni/_bsnyen pa la sogs pa nas rjes su chags pa'i ting nge 'dzin gyi bar du'o/_/'di
[\[191a.4\]]yang snga ma dang phyi ma gnyis kar sbyar ro/_/pad+ma rA ga'i 'od 'dra ba/_/zhes bya ba ni dmar po dri ma med pa ste/_'di yang lha thams cad kyi rang gi kha dog nye bar mtshon pa'o/_/'od kyi dkyil 'khor zhes bya ba ni don yod grub pa'i dkyil 'khor ro/_/sangs rgyas go 'phang
[\[191a.5\]]spro zhes bya ba ni/_rang snang ba'i chu skyes su dkyil 'khor sprul zhes bya ba'i don du cho ga bzhin du sangs rgyas rnams sa bon las bskyed par bya'o/_/zhi ba zhes bya ba ni zla ba zhu ba las yang dag par byung ba'i phyir ro/_/'khor ni khyad par zhes bya ba ni/_sa bon de las dkyil
[\[191a.6\]]'khor pa mtha' dag gi lha'i gzugs yongs su gyur pa bsgom par bya zhes bya ba'i tha tshig go/_/'di ni snga ma la yang sbyar bar bya'o/_/de ltar na dang po'i sbyor ba rnam par bsgom par byas nas/_dkyil 'khor rgyal po mchog bsgom pa sngon du song bas phra mo'i rnal 'byor bsgom
[\[191a.7\]]par bya ba gsungs pa/_sngon po zhes bya ba la sogs pa la/_nas kyi 'bru tsam zhes bya ba ni chu zheng nas kyi tshad do/_/'khor lo la sogs pa khyad par du zhes bya ba ni/_mtshan ma zlum po rnams pad+ma dang 'dra bar blta bar bya ste/_ring po rnams ni rdo rje bzhin no/_/'bras bu gsungs pa/_
[\[191b\]]
[\[191b.1\]]dngos grub ni byang chub kyi rgyu dkyil 'khor gyi 'khor lo la sogs pa'o/_/de ji lta bur gyur pa yin zhe na gsungs pa/_thams cad ces bya ba la sogs pa la/_dngos grub thams cad ni phyag rgya chen po la sogs pa'o/_/de nyid yon tan te goms par bya ba'i phyir ro/_/de rnams
[\[191b.2\]]kyi gzhi ni gnas so/_/de bsgoms pa'i stobs las phyag rgya chen po mngon du byed pa'i phyir ro/_/de yang gsungs pa/_de kho na nyid bsdus pa las/_de la sogs pa gang cung zad/_/mnyam par gzhag pas bsgom par bya/_/de dag thams cad brtan pa yin/_/ting nge 'dzin ye
[\[191b.3\]]shes kyis brtags pa'o zhes so/_/spro zhes bya ba la sogs pas ni mtshan ma phra mo'i nang du dkyil 'khor bsgom par bya bar ston to/_/chos kyi gnas rnams rab tu spro/_/zhes pa ni chos thams cad de phung po dang /_khams dang /_skye mched do/_/gnas ni rten to/_/gang gi
[\[191b.4\]]de bzhin gshegs pa la sogs pa'i tshig 'byin pa ste spro bar bya zhes bya ba'i don to/_/'di skad gsungs pa yin te/_phra mo'i rnal 'byor brtan pa'i mtshan ma thob nas de'i 'od zer las sprul pa'i de bzhin gshegs pa la sogs pa rnams spro bar bya zhes bya ba'o/_/da ni phra mo'i
[\[191b.5\]]rnal 'byor gyi sngon du bsnyen pa la 'jug pa'i cho ga gsungs pa de nas zhes bya ba la sogs pa la/_thams cad de nyid don ston pa/_/zhes bya ba ni rdzogs pa'i byang chub kyi lam phyin ci ma log pa ston pa'i phyir ro/_/spyod pa kun mchog rdzogs sangs rgyas/_/zhes bya ba ni/_spyod pa thams
[\[191b.6\]]cad kyi mchog tu gyur pa ni sngags kyi spyod pa'o/_/des rdzogs sangs rgyas te bla na med pa'i ye shes mngon du byed pa'o/_'dis ni bsod nams dang ye shes kyi tshogs rdzogs pa dang snying rje dang shes rab dang ldan pa'i bcom ldan 'das bstan to/_/de ston pa ni phyin ci ma log
[\[191b.7\]]pa nyid yin par ston to/_/gzugs dang sgra dang ror ldan pa/_/zhes bya ba ni rnal 'byor dang rjes su mthun pa ji ltar rnyed pa'i yul gyis cho ga bzhin du mchod pa'o/_/shes rab can zhes bya ba ni de kho na nyid rig pas so/_/gsang ba'i de kho na nyid mchod chen gyi zhes bya ba ni/_
[\[192a\]]
[\[192a.1\]]rigs gsum gyi spyan la sogs pa rnams kyi ji lta ba bzhin du gsang ba'i mchod pa byas nas bsgom par bya zhes bya'o/_/de yang gsungs pa/_de kho na nyid bsdus pa las/_sku ni sku yi rang bzhin dang /_/thugs ni thugs kyi rang bzhin dang /_/gsung ni gsung gi rang
[\[192a.2\]]bzhin gyis/_/mchod pas mchod pa thob pa yin/_/zhes so/_/dngos grub 'bras bu thob pa yis/_/zhes bya ba ni dngos grub 'bras bu don du gnyer ba'o/_/sha yang kha zas don du gnyer/_/zhes bya ba ni lus 'tsho bar bya ba'i don du ste/_ji skad gsungs pa'i sha la sogs pa cho ga bzhin
[\[192a.3\]]du nye bar longs spyod pa'o/_/zas gzhan dag ni bza' mi bya/_/zhes bya ba ni bza' bar bya ba thams cad der mos pa nyid kyis bza' bar bya zhes bya ba'i don to/_/yang na mig la sogs pa rnams kyis lan cing 'dzin pas zas te yul lo/_/de rnams kyi bya ba byed pa ni nye bar len pa dang
[\[192a.4\]]khas len pa zhes bya ba'i tha tshig go/_/don gyi sgra ni/_'dir ldog par bya ba'i tha tshig go/_/yul la mngon par zhen pa zlog par byed pa'o/_/sha chen dag ni rab brtags nas/_/zhes bya ba ni/_gang zag dang chos la bdag med par bsgom par bya zhes bya ba'i don to/_/ci'i phyir zhe na
[\[192a.5\]]gsungs pa/_zas gzhan dag ni bza' mi bya/_/zhes bya ba la/_ni'i sgra ni rgyu ste/_gang gi phyir bdag med pa las gzhan gyis dmigs pa la chags pa dang bral bar bya ba ma yin te/_des na 'dir bdag med pa nyid bsgom par bya'o/_/de nyid rdo rje rtse mo las/_chos dang gang zag bdag med
[\[192a.6\]]pa/_/'dus byas rnams ni 'khrul pa tsam/_/blo dang ldan pas so sor rtogs/_/'dus byas thams cad la mi rmongs/_/zhes so/_/yang gsungs pa/_bde ba dam pa rtogs pa las/_/gang zhig dngos po thams cad nyams/_/sha zhes rab tu bstan pa yin/_/dmigs pa
[\[192a.7\]]med pa'i sbyor ba yis/_/bza' ba nyid du brjod par bya/_/zhes so/_/sangs rgyas rnams ni mnyes par 'gyur/_/zhes bya ba ni de'i bka' la yang dag par gnas pa'i phyir ro/_/'di lta bu yi sbyor ba yis/_/zhes bya ba ni phra mo'i rnal 'byor bsgom pa'i mtshan nyid kyis so/_/
[\[192b\]]
[\[192b.1\]]myur du sangs rgyas thob par 'gyur/_/zhes bya ba ni sems dbang du byas pa la ting nge 'dzin skyed pa la nus pa thob pa'i phyir ro/_/'dod khams dbang phyug 'jig rten na/_/zhes bya ba ni/_dmyal ba yi dgas dud 'gro dang /_/mi rnams dang ni lha rigs drug_/'dod pa'i khams
[\[192b.2\]]so/_/de la 'dod pa'i khams dbang phyug ni gtso bo ste/_thabs dang shes rab kyi ting nge 'dzin gyi stobs kyis 'dod pa las rgyal nas sems can gyi don la rab tu gnas pa'i phyir ro/_/go 'phang las ni byed par 'gyur/_/zhes bya la go 'phang ni ye shes kyi zhi ba la sogs
[\[192b.3\]]pa'i don du las thams cad byed de/_sems brtan pa'i phyir yid tsam gyis thams cad byed do zhes bya ba'i don to/_/lus ngag sems las 'da' ba'o/_/zhes bya ba ni/_sku rdo rje la sogs pa nyid thob nas tha mal pa'i lus la sogs pa las 'da' bar byed do zhes bya bar 'brel to/_/
[\[192b.4\]]dpal gsang ba 'dus pa'i dka' 'grel rgyal ba byin pas mdzad pa las le'u drug pa'i bshad pa'o//_//bya ba dang ldan pa nyid bsgoms pa las 'bras bu phun sum tshogs par 'gyur bas/_de nas zhes bya ba la sogs pas spyod pa'i le'u bstan te/_de yang gsungs
[\[192b.5\]]pa/_tshul khrims la gnas skyes bu yis/_/ting 'dzin shes rab bsgom par bya/_/sdom pa yang dag bsrungs pa yis/_/myur du sdug bsngal zad par 'gyur/_/zhes so/_/dam tshig chen po'i de kho na nyid ces bya ba ni/_rigs lnga'i bdag nyid rdo rje 'dzin pa'o/_/de'i sngags
[\[192b.6\]]kyi spyod pa ni 'dir 'jig rten pa'i lugs thams cad las 'das pa'i dam tshig dang sdom pa la spyod pa'o/_/gang yang bco brgyad pa las gsungs pa/_'jig rten spyod las rnam grol ba/_/gang bshad dam tshig sdom pa ste/_/rdo rje kun gyis bsrungs pas na/_/sngags kyi
[\[192b.7\]]sbyong ba zhes bshad do/_/zhes so/_/de'i mchog mngon par byang chub pa ni yang dag pa'i rjes su bsgrub pa rtogs par byed pa gang la yod pa'i le'u de gsungs so/_/'dod pa'i longs spyod thams cad la'ang /_/zhes bya ba la 'dod pa ni gzugs la sogs pa'i yul te 'dod par
[\[193a\]]
[\[193a.1\]]bya bas na 'dod pa zhes bya'o/_/de rnams la nye bar longs spyod pa ni nyams su myong ba'i bye brag go/_/de bstan par bya ba ni gzugs rdo rje la sogs pa'i ngo bo rjes su myong bar bya bas so/_/ji ltar 'dod pa zhes bya ba ni 'dod pa las mi 'da' bas so/_/de
[\[193a.2\]]bzhin du yang gsungs pa/_snang ba rdo rje 'char ba las/_/rtag tu rnal 'byor pa rnams kyis/_/dam tshig lnga ni bsten par bya/_/gang zhig sems dang mi mthun pa/_/dam tshig de ni rnam par spang /_/zhes so/_/rang gi phyir mi 'dod pa dmigs pa la sems skyo ba yin la/_
[\[193a.3\]]sems skyo ba ni de kho na nyid rig pa ma yin no/_/de yang dpal snang ba rdo rje 'char ba las gsungs pa/_de yi bde ba ting nge 'dzin/_ting nge 'dzin las don bzhin rig_/ces so/_/des na 'di nyid du 'chad par 'gyur te/_lus ngag sems ni bder gnas na/_/byang chub mtha'
[\[193a.4\]]dag thob par 'gyur/_/zhes bya ba'o/_/da ni 'dod pa la nye bar longs spyod pa'i cho ga gsungs pa/_rang gi lha'i zhes bya ba la sogs pa la/_rang gi lha'i rnal 'byor gyi bdag dang gzhan zhes pa ni dkyil 'khor pa'o/_/rnal 'byor pas rang gi lha dang dkyil 'khor gyi 'khor lo
[\[193a.5\]]las gzhan mi rtogs pa'o/_/yang na gzhan gyi pha rol te/_mchod par bya ba rnams rang gi lha'i gzugs su dmigs pa las mchod par bya'o/_/zlog pa'i sgo nas gsungs pa/_dka' thub ces bya ba ni rang gi sha gcod pa la sogs pa'o zhes bya ba ni lo ma dang /_nas dang /_sre da dang /_
[\[193a.6\]]zla bar smyung ba'i zas la sogs pa byed pa'o/_/dka' ba zhes bya ba ni me lnga dang bsnun pa bsten pa la sogs pa spyod pa'o/_/bsten kyang grub par mi 'gyur zhes bya ba ni sdug bsngal gyi rgyu nyid kyis 'di ting nge 'dzin gyi yan lag ma yin pa'i phyir ro/_/de yang gsungs pa/_sdug
[\[193a.7\]]bsngal gyis ni sems g.yengs pas/_/g.yengs pas dngos grub gzhan du 'gyur/_/zhes so/_/slong mo bza' zhing mi bzla ste/_/slong la dga' bar mi bya'o/_/zhes bya ba ni gcig la slong ba dang /_du ma la slong ba 'dzin pa'i nges pa rnal 'byor pas mi bya ste/_ji
[\[193b\]]
[\[193b.1\]]ltar rnyed pa'i kha zas kyis lus 'tsho ba'i ched du bya zhes bya ba'i don to/_/sngags kyi yan lag ma nyams bzlas/_/zhes bya ba ni/_dngos po thams cad las tha mi dad par 'jug pa'i yan lag gi lus rang gi lha'i lus su bsgyur ba las ji lta ba de bzhin du bzlas par bya ste/_dngos
[\[193b.2\]]po thams cad kyi rang bzhin du bdag nyid mos par bya zhes bya ba'i don to/_/yang na yan lag bzhi'i rnal 'byor rdzogs pa dang ldan pas grong gi chos mtha' dag ma spangs pa ste/_yan lag ma nyams par bzlas zhes bya'o/_/dus min 'chi ba zhes bya ba ni che'i 'du byed
[\[193b.3\]]pa'i las ma byas kyang phung po gzhan yongs su len pa'o/_/dmyal bas nges par 'tshed par 'gyur/_/zhes bya ba ni thabs ma yin pas 'bras bu 'dod pa de ni mi thob ste/_dam pa'i chos la smad na mnar med pa'i dmyal ba la sogs par 'gro ba nyams su myong bar 'gyur ro/_/
[\[193b.4\]]chos mchog mi g.yo mnyes pa dang /_/zhes bya ba ni sku gsum gyi bdag nyid rdo rje 'dzin pa nyid do/_/rdo rje gsum ni mi 'gyur ba/_/zhes bya ba'i tshig las so/_/de yang gsungs pa/_sdom pa bla ma las/_mi 'gyur dga' ba rdo rje can/_/sems can kun gyi don mtshon
[\[193b.5\]]pas/_/zhes so/_/mchog ces bya ba ni rtag tu bde ba'i rang bzhin nyid kyi phyir ro/_/ji ltar rang gi lhag pa'i lha'i rnal 'byor gyi yul bsten pas de bzhin gshegs pa mchod pa yin zhe na gsungs pa/_bsten pa zhes bya ba la sogs pa la gang gi phyir nye bar spyod pa'i cho ga
[\[193b.6\]]bzhin du yul rnams la/_ye shes don gnyer 'dod chags can te snying rje chen po dang ldan pas sangs rgyas kyi go 'phang thob par 'dod pa'o/_/rtag tu zhes bya ba ni gang dang gang gi tshe yul rnams rjes su bsten pa na'o/_/byang chub sems dpa' mnyes par bya/_/zhes bya ba ni phyi
[\[193b.7\]]dang nang gi skye mched rnam par dag pa grub pa rnams te rgyal ba'i sras po rnams mnyes par bya ba'o/_/byang chub nyi ma rnam chag bya/_/zhes bya ba la/_byang chub ni thams cad mkhyen pa gsum gyi ye shes la mun pa thams cad spangs pa'i phyir/_nyi ma ste sangs rgyas bcom
[\[194a\]]
[\[194a.1\]]ldan 'das so/_/de rnams rang gi lus la gnas pa de rnams kyis rjes su chags par byed pa ni las kyi drug pa'o/_/da ni yul rnams la nye bar spyod pa'i cho ga gsungs pa/_gzugs la zhes bya ba la sogs pa la gzugs ni mig gi yul te/_'dod pa'i bye brag
[\[194a.2\]]gis dman pa dang /_mchog la sogs pa'i rang bzhin du brtags pa'i phyir rnam gsum mo/_/phyi dang nang dang gnyis ka'i bdag nyid mi dmigs pa ste/_stong pa nyid la sogs pa'i rnam par thar pa'i sgo gsum gyi ngo bos rtogs par bya'o/_/de yang gsungs pa/_nang dang de
[\[194a.3\]]bzhin phyi dang ni/_/gnyi ga yang ni mi dmigs pa'i/_/gzugs la sogs pa rnam pa gsum/_/lha rnams la ni dbul bar bya/_/zhes so/_/mchod bya mchod pa'i bdag nyid can/_/zhes bya ba ni mchod pa la sogs pa dbyer med pa'i rang gi lhag pa'i lha'i sbyor ba dang ldan
[\[194a.4\]]pa'i gzugs nyams su myong ba las rnam par snang mdzad bsam par bya'o zhes bya ba'o/_/de nyid gsungs pa de nyid ces bya ba la sogs pa la sna tshogs zhes bya ba ni ma lus pa'i gzugs kyi rang bzhin rdo rje 'dzin pa chen po nyid do/_/rnam par snang
[\[194a.5\]]mdzad gnas ni rnam par snang mdzad rten nyid kyi gzugs kyi sku rdo rje la sogs pa'i rang bzhin nyid kyi phyir ro/_/de bzhin du sgra la rnam gsum zhes bya ba la sogs pa yang shes par bya ste/_rang rang gi rnam par dag pa'i rjes su mthun pa'i lha rnams la dbul bar rtogs par bya'o/_/chos kyi brda'i tshig gis 'dir
[\[194a.6\]]rin chen 'byung ldan la sogs pa'i sgras mi bskyod pa la sogs pa bstan to zhes bya ba ni man ngag go/_/de la sgra ni mi bskyod pa'o/_/dri ni rin chen 'byung ldan no/_/ro ni snang ba mtha' yas so/_/reg ni don yod grub pa'o/_/yid kyi yul ni rdo rje 'dzin pa chen po'o/_/de
[\[194a.7\]]nyid kyi phyir/_gzugs sgra ro la sogs pa la/_/rtag tu sems ni sbyar bar bya/_/zhes bya ba la yid kyi yul du gyur pa rdo rje 'dzin pa chen por bsgom par bya'o zhes bya ba'i don to/_/yang na thams cad kyi chos kyi dbyings kyi ngo bo nyid kyi phan tshun dbyer med pa yin te/_zhes thams
[\[194b\]]
[\[194b.1\]]cad kyi yul rnams la rdo rje 'dzin pa chen po bsgom par bya'o/_/de nyid gsungs pa/_gzugs sgra zhes bya ba smos te/_rnam par thar pa'i sgo gsum gyi rang bzhin gyi gzugs la sogs pa rnams rdo rje 'dzin pa chen por bsgom par bya ste de la de rdzogs par bya ba'i don to/_/
[\[194b.2\]]sangs rgyas sogs la dbul bar bya/_/zhes bya ba la sogs pa mdor bstan pa 'dir rgyas par ston pa gsungs pa/_yang na zhes bya ba la sogs pa la/_/rigs rnams ni 'khor los sgyur ba drug go/_/de rnams kyi rab tu dbye ba ni gzugs rdo rje la sogs pa'i mtshan nyid
[\[194b.3\]]de/_gzugs rdo rje la sogs pa'i rnam pas gzugs la sogs pa'i yul la dmigs par bya'o/_/yang na rnam par snang mdzad la sogs pa'i dbye bas yul rnams la bsgom par bya'o/_/'di skad gsungs pa yin te/_rnam par snang mdzad la sogs pa'i rnal 'byor
[\[194b.4\]]pa rnams kyis rang gi lha'i rnam par yul rnams la blta bar bya'o/_/de rnams kyis rtag tu rang gi lhar snang ba las ma gtogs pa gzhan du mi dmigs zhes bya'o/_/'dis mnyam par ma bzhag pa'i rnal 'byor bshad do/_/da ni mchod pa bya zhes bya ba la sogs pa'i
[\[194b.5\]]le'u bzhi par dkyil 'khor bsgrub pa'i phyir mdor bstan pa gsungs pa'i tshig rnams rjes su dran pa bsgoms pas rgyas par bstan pa gsungs so/_/sangs rgyas rjes su dran par sbyor ba zhes bya ba la sogs pa la/_sangs rgyas rnams kyis bris pa'i dkyil 'khor
[\[194b.6\]]la rjes su ni phyis te/_dkyil 'khor bsgrub pa'i phyir dran pa'i nges pa ni sangs rgyas rjes su dran pa'o/_/de bzhin du chos rjes su dran pa la sogs pa'i rjes su dran pa'i sgra'i don bshad do/_/de la sangs rgyas ni rnam par snang mdzad do/_/chos ni snang ba mtha' yas
[\[194b.7\]]so/_/rdo rje ni mi bskyod pa'o/_/rigs ni lhag mar gyur pas rin chen dbang phyug go/_/khro bor zhes bya ba ni gnod mdzes rgyal po de de nyid kyis mchod pa byed pa'i phyir ro/_/de yang gsungs pa/_khro bo'i rgyal pos bkug nas ni/_/sangs rgyas thams cad mchod par
[\[195a\]]
[\[195a.1\]]bya/_/zhes so/_/de la dam tshig ces bya ba ni/_don yod grub pa ste/_le'u dang por de nyid dam tshig ces bya bar bshad de/_de bzhin dam tshig ces bya ba'i tshig las so/_/lo grangs bcu drug lon pa la/_/zhes bya ba ni khyad par gyi rnam pa brjod pa'i phyir
[\[195a.2\]]brjod par yang rjes su brjod par bya ste/_slar yang don gzhan la brten nas don de nyid ni bzlas pa yin zhes bya ba'i tshig las so/_/dben pa zhes bya ba ni snod dang mi ldan pa rnams kyis stong pa'o/_/byin gyis rlabs kyi gnas gsum gyi/_/zhes bya ba ni yi ge gsum gyis byin gyis
[\[195a.3\]]brlab pa ste/_sngar bshad pa'i cho gas rang gi rig ma dang gnyis su med pa'i rnal 'byor byas la zhes bya ba'i don to/_/spyan yang zhes bya ba ni spyan nyid sku'i dkyil 'khor la ste de yang sbyor ba bsgoms pas te/_rdo rje dang pad+ma la legs par sbyang ba sngon du song ba yin pas
[\[195a.4\]]de yang gsungs pa/_yi ge hUM zhes bya ba la sogs pa la 'di skad bstan pa yin te/_yi ge hUM gis ji lta ba bzhin du rdo rje dang pad+ma bskyed de yi ge AHsa ni pad+ma'i lte ba bskyed nas ye shes rdo rje yi ge oM zhes bya ba bcu gnyis pa'i tshig gis yi ge oM gyis ni rdo rje nor bu'i cha byin gyis
[\[195a.5\]]brlab pa'o/_/gnyi ga la byang chub kyi sems gnas par bya ba'i phyir yi ge phaT ser po bsam par bya'o/_/zla ba'i 'od mtshungs pa zhes bya ba ni zhi ba'i cha byad dkar po'o/_/'bar dang bcas zhes bya ba ni/_'od dang ldan pa'o/_/de bzhin du rnam par bsgom par bya ste/_
[\[195a.6\]]sangs rgyas rjes su dran pa la sogs pa'i don du'o/_/thabs dang shes rab snyoms par zhugs pa la sogs pa bsgom par bya zhes bya ba'o/_de la zhes bya ba la sogs pas mdor bstan pa las rjes su bzlas pa byas nas so sor rab tu bstan pa gsungs so/_/rang gi khu ba'i
[\[195a.7\]]thigs pa yis/_/zhes bya ba ni rang gi rig ma dang gnyis su med pa'i sbyor ba las skyes pa'i byang chub kyi sems yin la de'i thigs pa ste/_de las gyur pa'i gzugs rdo rje la sogs pa rnams kyis ji lta ba bzhin du mchod par bya'o/_/mchod pa ston pa na/_dkyil 'khor rjes su
[\[195b\]]
[\[195b.1\]]dran pa gsungs pa/_dbang po gnyis zhes bya ba la sogs pa la/_dkyil 'khor gyi tshul du zhes bya ba ni bris pa'i dkyil 'khor gyi tshul gyis so/_/dkyil 'khor gyi 'byung gnas zhes bya ba ni/_tshig la ni dkyil 'khor rgyud pa'i bdag nyid du rtogs par bya'o/_/'dis ni
[\[195b.2\]]dkyil 'khor gyi grub pa gsang ba gsungs so/_/gsal bar ni bla ma las so/_/lus la sogs pa byin gyis brlab pa'i don du rjes su dran pa gsungs pa/_de la zhes bya ba la sogs pa la/_sku ni sku rdo rje ste/_de bzhin gshegs pa zhugs pa las rjes su dran pa yin la/_
[\[195b.3\]]de bzhin gshegs pa thams cad dang sku mnyam pa nyid du bsam mo/_/de ji ltar bsgom pa yin zhe na gsungs pa/_gang zhes bya ba la sogs pa la 'di'i don ni gsung rjes su dran pa la sogs pa la shes par bya'o/_/sku ni longs spyod rdzogs pa la sogs pa ste/_rnam par dag
[\[195b.4\]]pa'i gzugs kyi phung po la sogs pa dang ldan pa'o/_/sangs rgyas sku yi rang bzhin gyis/_/zhes bya ba ni sku rdo rje'i rnam pas so/_/bdag kyang de dang 'drar gyur cig_/ces de bzhin du gyur zhes bya bas sangs rgyas kyi skur 'dod pa'o/_/gsung rjes su dran pa gsungs pa/_
[\[195b.5\]]gang zhes bya ba la sogs pa la/_chos 'dzin pa'i mchog ni snang ba mtha' yas so/_/gsung zhes pa ni/_chos dang don dang nges pa'i tshig ngag spobs pa so sor yang dag par rig pa rnams te/_nges pa'i tshig las nye bar mtshon pa'i phyir ro/_/thugs rjes su dran pa
[\[195b.6\]]gsungs pa/_thugs rjes yin zhes bya ba la sogs pa la/_kun du bzang po zhes bya ba ni byang chub kyi sems rdo rje'o/_/gsang ba zhes bya ba ni nyan thos la sogs pa'i spyod yul ma yin pa nyid kyi phyir ro/_/dbang phyug phun sum tshogs pa dang ldan pa nyid kyis na dbang po yang
[\[195b.7\]]yin no/_/blo ldan zhes bya ba ni rtog pa thams cad dang bral ba'i ye shes dang ldan pa'o/_/de 'drar 'gyur zhes bya ba ni/_sems can ma lus pa thams cad kyi phun sum tshogs pa yang dag par ster bar bdag kyang gyur cig_/ces nga rgyal byed pa'o/_/sems can thams
[\[196a\]]
[\[196a.1\]]cad mnyam pa nyid rtogs par bya ba'i phyir du sems can rjes su dran pa gsungs pa/_gang yin zhes bya ba la sogs pa la/_sangs rgyas bcom ldan 'das gang rnams kyi thugs nam mkha' dang mtshungs par 'jug pa'i ngang tshul de dang 'dra bar bdag gi yang zhes bya bar
[\[196a.2\]]sbyar ro/_/ji lta bu zhe na gsungs pa/_sems can kun zhes bya ba la sogs pa la/_sems can rnams kyi lus la sogs pa'i rang bzhin nyid kyi rang bzhin med pa ste/_dpyad mi bzod pa nyid kyi phyir gnyis su med pa'i ye shes tsam zhes bya ba'i tha tshig go/_/gang yang
[\[196a.3\]]gnyis su med pa'i ye shes ni de bzhin gshegs pa'o/_/de'i phyir sems can rnams de kho na nyid du de bzhin gshegs pa rnams so/_/de bzhin du yang gsungs pa/_rgyal ba'i yum las gang /_de bzhin gshegs pa rnams kyi de bzhin nyid kyang chos rnams kyi de bzhin
[\[196a.4\]]nyid de gcig pa'i de bzhin nyid 'di la gnyis su med de/_gnyis su byar med do zhes so/_/de ltar bdag kyang de 'drar gyur cig ces/_sems can rjes su dran pa'o/_/yang na gang sems can thams cad kyi 'khor ba'i sems lus dang ngag dang sems kyi dbye bas nye bar mtshon
[\[196a.5\]]pa ni brtag pa ste/_de nyid yang dag pa ma yin pa'i kun du rtog pa dang bral ba'i de bzhin nyid ro gcig pa'i ye shes ni sangs rgyas rnams kyi'o/_/de'i phyir bdag kyang de dang 'dra bar thugs nam mkha' dang mnyam par rtogs par gyur cig ces bsams te bsgom par bya'o/_/da ni
[\[196a.6\]]de bzhin du gyur pa'i sku la sogs pa bstan pa'i don du/_sngags kyi sgo nas rjes su dran pa gsungs pa/_sku gang yin zhes bya ba la sogs pa la/_thabs dang shes rab kyi bdag nyid kyi ye shes ni sngags te/_de nyid sku rdo rje la sogs pa'i ngo bos mi phyed pa'i rdo rje gang la yod pa
[\[196a.7\]]de la de skad ces bya ste/_rdo rje 'dzin pa chen po'o/_/gang de/_gsung gi sku yang rnam bsgoms pas/_/zhes bya ba ni rgyas par 'chad par 'gyur ba'i sngags kyi don sgom pa'i bzlas pas sku la sogs pa rjes su dran pa'o/_/de'i ngo bo gzhan gyi sku gang yin pa gnyis su med pa'i
[\[196b\]]
[\[196b.1\]]ye shes tsam du ste/_de dang 'dra bar bdag gyur cig_/ces smon lam btab nas bsgom par bya'o/_/gsang ba'i de nyid mchod chen po/_/zhes le'u drug pa las mdor bstan pa rgyas par bshad pa'i phyir dam tshig ces bya ba la sogs pa la/_dam tshig ni snyoms par zhugs
[\[196b.2\]]pa'o/_/phyung ba zhes bya ba ni/_rang gi rig ma dang gnyis su med pa'i sbyor ba las spro bar bya'o/_/cho ga bzhin du btung bar bya/_/zhes bya ba ni byang chub kyi sems yang dag par phyung ste/_nam mkha'i khams thams cad yongs su bkang ste/_rdul phra rab so so snyoms par
[\[196b.3\]]zhugs pa'i de bzhin gshegs pa'i rnam pa rnams su bsgoms nas bsdus te/_rig ma'i pad+ma'i nang du gzhug go/_/ji lta ba bzhin du ye shes kyi bdud rtsi'i rnam par gyur par bltas nas/_cho ga bzhin du rab tu sbar la rang gi lus la gnas pa'i lha'i 'khor lo rang bzhin med pa
[\[196b.4\]]dmigs pas mnyes par bya ste/_rang bzhin med par gcig sbyor bas/_/mkhas pas cho ga bzhin du btung /_/zhes bya ba'i tshig las so/_/'bras bu 'dod pa zhes bya ba ni mngon par 'dod pa'i dngos grub kyi 'bras bu 'dod pas so/_/de bzhin gshegs pa'i tshogs bsad
[\[196b.5\]]nas/_/zhes bya ba 'di nyid de bzhin gshegs pa rnams kyi bsad pa ste/_gang yang rang gi rig ma'i pad+mar byang chub kyi sems zhu ba'i rang bzhin gyis rang bzhin med pa nyid do/_/de yang /_bsad pa rang bzhin med par brjod/_/bkod pa de bzhin gshegs par 'dod/_/ces
[\[196b.6\]]gsungs so/_/gsad par bya zhes bya ba ni pha dang mar gyur pa'i dbang po gnyis snyoms par 'jug pa la gnas nas 'dod chags chen po'i mes zhu bar bya ste/_de yang sbyor ba dang po'i ting nge 'dzin dang sbyar ro zhes la la dag zer ro/_/bsgom pa bsdu ba'i dus su phung po la sogs
[\[196b.7\]]pa rnams rang gi mtshan nyid kyis stong pas mi snang bar bya'o zhes dgongs nas/_de'i phyir shes rab kyi pha rol tu phyin pa rjes su dran pa gsungs pa/_rang bzhin gyis ni 'od gsal zhes bya ba ni de bzhin nyid kyi phyir ro/_/ma skyes pa zhes bya ba ni rang bzhin gyis ma skyes pa'i phyir ro/_/
[\[197a\]]
[\[197a.1\]]zag pa med pa ni kun nas nyon mongs pa med pa'i phyir ro/_/des na byang chub dang byang chub par bya ba med do/_/de'i phyir mngon par rtogs pa med pa ste skyed par byed pa'i lam mo/_/'o na 'khor ba yod de zhe na/_khams kyang med cing zhes bya ba la sogs pa la/_'dod pa'i
[\[197a.2\]]khams la sogs pa snod du gyur pa de kho na nyid du mi skye ste de'i phyir 'byung ba med de/_yang dag par na sems can gyi 'jig rten yang mi skye ba ste/_kun rdzob tu ni thams cad yod pa'o zhes bya bar dgongs so/_/bsgom pa'i gnas skabs na yang nye bar dmigs par spyod na/_
[\[197a.3\]]gnyis su med pa grub pa med de/_de'i phyir ma skyes pa'i rjes su dran pa gsungs pa/_de la zhes bya ba la sogs pa la/_rjes su dran pa zhes bya ba ni/_bsnyen pa la sogs pa yongs su rdzogs pa na rjes su dran pa'o/_/mtshan med ni gdod ma nas ma skyes pa'i phyir ro/_/mi 'gyur
[\[197a.4\]]zhes bya ba ni/_rang bzhin las rab tu nyams pa'i phyir ro/_/gnyis med ces bya ba ni/_de kho na nyid du gzung ba la sogs pa'i rang bzhin med pa'i phyir/_gnyis su med min zhes bya ba ni kun rdzob tu sgyu ma bzhin du rtogs pa'i phyir ro/_/zhi zhes bya ba ni ma lus pa'i rnam par
[\[197a.5\]]rtog pa mnyam pa nyid kyi phyir ro/_/'di yang dpes gsal bar ston pa ni/_shin tu dri med nam mkha' bzhin/_/zhes bya ba ni ji ltar nam mkha' du ba la sogs pa rnams dang /_yang dag par mi ldan pa yang ldan bzhin du mthong ste/_de bzhin du yang dag pa ma yin pa'i sgro
[\[197a.6\]]btags pa'i dbang gis sems kyang tha dad par snang ngo /_/yang na sngon gyi rjes su dran pa ni bskyed pa'i rim pa'i yul lo/_/'di ni rdzogs pa'i rim pa'i yul lo/_/'dir re zhig ting nge 'dzin gyi de kho na nyid gsungs nas/_da ni mA ma kIr shes rab can gyis byin
[\[197a.7\]]gyis brlabs la zhes le'u bzhi pa las mdor bstan pa gsungs pa/_lo grangs bcu gnyis lon pa la/_/zhes bya ba ni pha rol tu phyin pa bcu gnyis rnam par dag pa'o/_/de yang gsungs pa thams cad gsang ba'i rgyud las/_bu mo lo grangs bcu gnyis pa/_/ji ltar
[\[197b\]]
[\[197b.1\]]bshad pa'i thub mchog gis/_/pha rol phyin pa bcu gnyis mchog_/gzhan du brtag pa ma yin no/_/zhes so/_/bud med sems ni rab brtan pa/_/zhes bya ba ni rnal 'byor bsgom pas sems brtan pa'o/_/rigs kyi sbyor bas dbye ba yis/_/zhes bya ba ni rang gi rigs kyi lha dang
[\[197b.2\]]sbyor bas gnyis su med pa zhes bya ba'i don to/_/mchod par bya zhes bya ba ni sngar bzhin no/_/yang na bdag med par rnam par dag par bsgom pa nyid kyi mchod pas mchod par bya'o/_/de yang gsungs pa dgongs pa las/_rang bzhin las ni bdag nyid dag_/de ni khu ba zhes su brjod/_
[\[197b.3\]]de rnams nyid ni mchod pa'i mchog_/shes rab pha rol phyin pa 'dir/_/zhes so/_/yang gsungs pa dpal bde ba dam pa rtogs pa las/_gang zhig chos rnams ma skyes pa/_/kun rdzob khu ba'i sgra yis ni/_/de ni ma skyes rtog pa las/_/bza' ba zhes su rnam par bshad/_/
[\[197b.4\]]ces so/_/'dis ni thabs dang shes rab kyi sbyor ba nyid kyi dngos grub kyi mchog tu gyur par bshad do/_/rjes su dran pa bcu drug po 'di rnams phra mo'i sbyor ba bsgoms pas sems brtan por byas pas rig pa'i brtul zhugs spyod pas bsgom par bya'o zhes pa la la dag 'dod do/_/
[\[197b.5\]]sngar gyi rjes su dran pa drug yin no zhes pa la la dag 'dod do/_/tshe 'di nyid la zhes bya ba ni thabs kyi che ba'i bdag nyid rjes su sgrub pa dang ldan par byas pa ni dngos grub tu bshad do/_/de yang /_bya bas 'bras ster 'jig rten la/_/shes pa tsam gyis bde ster min/_/dper na
[\[197b.6\]]bud med 'dod log spyod/_bya ba med na bde ster med/_/ces gsungs so/_/gang gzhan dman par bshad pa yi/_/zhes bya ba la/_dman pa ni yongs su ma rdzogs pa'i ting nge 'dzin las skyes pa gang rnams te/_mi snang ba la sogs pa'i dngos grub kyi bye brag rnams so/_/
[\[197b.7\]]de rnams kyang de'i rnal 'byor pas 'grub pa'o/_/sgom pa med par bzlas pas dngos grub med par gsungs pa/_rdo rje mi phyed gsum zhes bya ba la sogs pa la/_lus la sogs pa'i rdo rje dang tha mi dad par bsgom par bya zhes bya ba'i don to/_/dpal gsang ba 'dus pa'i dka'
[\[198a\]]
[\[198a.1\]]'grel rgyal bas byin pas mdzad pa las le'u bdun pa'i bshad pa'o//_//tshogs gnyis rdzogs pa'i ched du bsam pa brtan pos phyi dang cig shos kyi mchod par bya'o/_/zhes bya ba la sogs pas le'u bzhi pa las mdor bstan pa/_gzugs la rnam gsum shes
[\[198a.2\]]byas nas/_/zhes bya ba la sogs pas kyang /_le'u bdun par rgyas par bstan nas/_da ni rab tu rgyas par bstan par 'dod nas pad+ma'i rigs kyi dam tshigs can gyi na tshod nges pa'i don du yang /_de nas zhes bya ba la sogs pa bshang gci'i dam tshig gi le'u gsungs pa/_mnyam
[\[198a.3\]]pa nyid kyi ye shes bsgoms pas de'i bla na yod pa la sogs pa'i/_mchod pa rdzogs pas rin chen tog_/ces smos so/_/rdo rje sems dpa' zhes bya ba la/_rdo rje ni shin tu rnam par dag pa'i ye shes so/_/de las byung ba ni/_sems dpa' ste rdo rje sems dpa'o/_/de yang thams
[\[198a.4\]]cad gsang ba'i rgyud las/_byang chub mchog gang dam tshig ni/_/ye shes 'di ni rdo rjer brjod/_/rdo rje ye shes las byung ba/_/rdo rje sems dpar de brjod bya/_/zhes gsungs so/_/de nyid rten dang brten par bcas pa'i dkyil 'khor la sogs pa'i gzugs kyi mngon sum du bya ba'i
[\[198a.5\]]phyir dang /_mi gsal ba'i gnas skabs na bgrod par sla ba'i phyir theg pa yang yin la chen po yang yin pas theg pa chen po ste lam mo/_/'dis rgyu dang 'bras bu dbye ba med par bstan to/_/de yang thams cad gsang ba'i rgyud las/_rgyu nyid ji ltar mthong ba ni/_/'bras bu de nyid de
[\[198a.6\]]bzhin no/_/zhes gsungs so/_/nam mkha' zhes bya ba ni/_nam mkha' bzhin du mi gos pa'i mtshan nyid do/_/spyod pa ni chos thams cad la zhugs pa'o/_/des 'dod chags la sogs pa'i dri ma bsal nas sems can rnams rnam par sbyong bar byed pa'o/_/kun du
[\[198a.7\]]bzang po zhes bya ba ni kun nas bzang ba ste/_dge ba 'di las yin pa'i phyir kun du bzang po'o/_/bla na med pa'i mchod pa'i rang bzhin nyid kyi phyir mchod pa'i mchog go/_/tshig lnga po 'di rnams kyis chos kyi dbyings la sogs pa ye shes kyi dbye ba spros pa'i rnam pa bstan to/_/
[\[198b\]]
[\[198b.1\]]rgyal ba zhes bya ba ni mi mthun pa'i phyogs ma lus pa las rgyal ba'i phyir ro/_/de bzhin gshegs pa thams cad kyi ye shes gcig gi ngo bo nyid kyi phyir na mchog kyang yin no/_/'dis kyang bcom ldan 'das tha mi dad pa'i rnam pa nyid du bstan to/_/gsung rdo rje'i sgo nas yang de
[\[198b.2\]]nyid du gsungs pa/_'dod chags zhes bya ba la sogs pa la/_'dod chags la sogs pa gsung dang thugs dang sku rdo rje rnams te/_rdo rje theg pa ni gnyis su med pa'i ye shes so/_/de'i mthar thug pa thabs thams cad kyis rgyas par bstan pas 'jug pa la de skad ces bya ste don yod
[\[198b.3\]]grub pa'o/_/nam mkha'i dbyings dang mtshungs pa'i mchog_/ces bya ba ni/_nam mkha'i dbyings dang mnyam pas mnyam pa nyid kyi ye shes so/_/de nyid kyi mchog ni gtso bo ste/_gang de ni rin chen 'byung ldan no/_/de bzhin gshegs pa thams cad kyi bdag nyid kyi phyir rgyal
[\[198b.4\]]ba'i gnas te rdo rje 'dzin pa chen po'o/_/de yang dpal sangs rgyas thams cad las sems can thams cad sangs rgyas dngos/_rdo rje sems dpa' rjes su dran/_/zhes gsungs so/_/sku'i sgo nas gsungs pa/_thar pa'i lam zhes bya ba la sogs pa la thar pa ni don dam
[\[198b.5\]]par zag pa med pa'i bde ba'i rang bzhin rdo rje 'dzin pa nyid rdzogs pa'o/_/de'i lam ni dkyil 'khor gyi 'khor lo la sogs pa sgom pa'i mtshan nyid do/_/de byed pa ni rten la sogs pa'i gzugs kyis rdzogs par byed pa rnam par snang mdzad do/_/theg pa gsum zhes bya ba ni byang
[\[198b.6\]]chub gsum mo/_/de'i lam ni thams cad du song ba chos kyi dbyings rtogs pa'i mtshan nyid kyi lam mo/_/der 'jug par mdzad pa ni chos kyi dbyings kyi ngo bos mi bskyod pa'o/_/chos thams cad mnyam par rtogs pas sangs rgyas ni rin chen dbang ngo /_/skal mchog ces bya ba
[\[198b.7\]]ni mdzes pa'i skal ba ni shes rab ste/_so sor rtog pa'i ye shes kyi bdag nyid gang la yod pa de ni skal mchog ste/_de'i dngos po ni skal mchog nyid do/_/de'i sbyor bas ni snang ba mtha' yas te de bzhin du bshad do/_/dag pa'i bdag ces bya ba ni thams cad du sems can thams cad
[\[199a\]]
[\[199a.1\]]kyi don rdzogs pa'i phyir/_yang gzung ba la sogs pa'i dri mas mi gos pa'i phyir dag pa'i bdag nyid don yod grub pa'o/_/mi mchog ni rdo rje 'dzin pa'o/_/dbyer med kyang gsungs pa/_byang chub sems zhes bya ba la sogs pa la byang chub kyi
[\[199a.2\]]sems ni ye shes lnga rnams so/_/de rnams kyang nyid thams cad du khyab pa'i phyir ro/_/rgyas pa'i spyan zhes bya ba ste gang gi de bzhin du rdo rje 'dzin pa chen po'o/_/sku dang gsung dang thugs zhes bya ba ni sku rdo rje la sogs pa'i gzugs rnams la yang dag par gnyis su med pa'i ye
[\[199a.3\]]shes kyi spyod pas so/_/shin tu dag pa zhes bya ba ni/_nyes pa thams cad kyis stong pa gang la yod pa de la de skad ces bya'o/_/rdo rje theg pa zhes bya ba ni 'bras bu dang bcas pa'i byang chub sems dpa'i theg pa'i rang bzhin nyid kyi phyir ro/_/'dis ni rigs gsum dang
[\[199a.4\]]ye shes lnga'i sgo nas ma spro ba'i ngo bos bcom ldan 'das la bstod pa'o/_/de nas zhes bya ba la sogs pa la/_rdo rje ni ye shes lnga rnams te/_de rnams 'dzin pas na gang gi chos kyi sku nyid kyis rdo rje 'dzin pa'o/_/de'i phyir sangs rgyas thams cad kyi ye shes su gyur pa
[\[199a.5\]]nyid kyi phyir kun dbang ngo /_/chos thams cad kyi bdag po nyid kyis gdul bya'i 'gro ba ma lus pa chags par byed pas na longs spyod rdzogs pa'i sku nyid kyi rgyal po'o/_/de'i phyir thams cad kyi don byed pa ni thams cad kyi don to/_/thams cad kyi go skabs 'byed pa'i phyir sprul pa'i
[\[199a.6\]]sku'i gzugs kyis thams cad nam mkha'o/_/de'i phyir 'di rnams kyi rang gi dbang gis 'jog par byed pa nyid kyi phyir thams cad kyi dbang phyug go/_/rtag tu mi gnas pa'i mya ngan las 'das pa'i chos nyid kyi phyir mi 'gyur che'o/_/de'i phyir thabs dang shes rab mi
[\[199a.7\]]phyed pa'i ye shes rin po che 'dzin pa nyid kyi phyir rdo rje rin chen 'dzin pa ste/_mchod pa bshad ces bya ba dang 'brel to/_/mchod pa zhes bya ba nang gi'o/_/de bzhin gshegs pa zhes bya ba ni gtso bos de bzhin gshegs pa rnams kyi dbang du byas nas 'jug pa'i phyir/_de
[\[199b\]]
[\[199b.1\]]bzhin gshegs pa rnams kyi 'di yin pas de bzhin gshegs pa'i'o/_/bla na med pa'i ye shes bskyed pa'i phyir mchog go/_/rdo rje mi phyed gsum gnas pa/_/zhes bya ba ni sku'i rdo rje la sogs pa rnams kyis mi phyed par gnas te de'i rang bzhin zhes bya ba'i tha tshig go/_/
[\[199b.2\]]sku dang gsung dang thugs skal mchog_/ces bya ba ni sku la sogs pa'i dkyil 'khor la mngon par 'dod pa'o/_/rgyal ba 'byung ba zhes bya ba ni de bzhin gshegs pa rnams 'byung ba'o/_/'dis ni mchod par bya ba dang mchod pa po dang mchod pa rnams tha mi dad pas mchod par
[\[199b.3\]]bya'o zhes ston to/_/da ni pad+ma'i rigs kyi btsun mo gsungs pa/_rnyed ces bya ba la sogs pa la gzhon nu ma zhes bya ba ni 'gro ba gzhan gyis nye bar ma spyad pa'o/_/mig yangs ma zhes bya ba ni de kho na nyid la mngon par ma zhen pa'i mig can ma'o/_/byol song las kyang
[\[199b.4\]]rab tu brtag_/ces bya ba ni/_thugs rdo rje la sogs pa rnams kyi ye shes kyi phyogs gcig nyid kyis logs su 'gro ba ste/_de dang 'dra ba zhes bya ba'i tha tshig go/_/de'i phyir thugs rdo rje la sogs pa'i rigs can rnams logs so/_/'dis ni rin chen 'byung ldan la sogs pa
[\[199b.5\]]rnams kyi dkyil 'khor la 'di'i na tshod kyi rigs kyi dbye bas mchod par bya'o zhes bstan pa yin no/_/de yang le'u bdun pa las/_rigs kyi dbye ba'i sbyor ba yis/_/rang gi khu bas mchod par bya/_/zhes so/_/gzhan dag ni gal te cho ga bzhin du ma rnyed na/_/de'i tshe ji srid du
[\[199b.6\]]khu ba srid pa de gzung bar brjod do/_/'di'i gzhung la na tshod nges par gsungs pa don med par 'gyur ro/_/kha cig ni klu mo sogs pa las zhes kha cig 'dod de 'dir ni khyad par med par gsungs pa na/_klu mo la sogs pa grub pas tshig lhag pa'o/_/gtsang zhing zhes bya ba ni
[\[199b.7\]]sa yongs su gzung ba la sogs pa'i cho gas legs par yongs su gzung ba'o/_/rnam par dben pa'am zhes bya ba ni bgegs thams cad kyi rgyu dang mngon par bral ba'o/_/la la dag skal ba dang mi ldan pa'i 'gro ba rnams dang bral ba'o zhes 'dod do/_/sa'i phyogs zhes bya
[\[200a\]]
[\[200a.1\]]ba ni bsgom pa'i gnas so/_/rgyal ba bdag las skyes zhes bya ba ni rnal 'byor pa'o/_/bdun pa'i don gyi tshig la ni gzhal yas khang gi khyad par te/_de rnam par snang mdzad kyi sku las byung ba nyid kyi phyir ro/_/nyes pa thams cad zhi ba nyid kyi phyir dang /_dge ba
[\[200a.2\]]skye ba nyid kyis zhi ba dang /_zhi ba ni rdo rje 'dzin pa chen po'o/_/de'i gnas su ni chos 'byung ba'i gnas su chud pa'i gzhal yas khang la ste/_rgyu mtshan gyi bdun pa'o/_/bshang ba la sogs pa rnams kyi dgos pa'i dkyil 'khor gyi sa la dang po nyid cho ga ji lta ba bzhin du
[\[200a.3\]]sbyangs pa'i bshang ba la sogs pa rdzas lnga rnams kyis byug par gsungs pa'o/_/'am gyi sgras 'bar ba la sogs pa'i nus pa dang bral ba'i rnal 'byor pa rnams kyis tsan+dan la sogs pas sam/_tsan+dan la sogs pa dang bsres pa'i rnam par snang mdzad la sogs pa
[\[200a.4\]]rnams kyis sam/_bsgoms pas byug par shes par bya'o/_/rtag par zhes bya ba ni rgyun mi 'chad pa'o/_/yang na rtag pa'i tshig la mchod pa nye bar mtshon pa'i phyir 'dir rnam par snang mdzad gzung bar rtogs par bya'o/_/da ni gsungs pa'i rig ma legs par sbyang bar
[\[200a.5\]]gsungs pa/_nu ma'i bar nas zhes bya ba la sogs pa ni spyi gtsug mtha' nas brtsams te/_nu ma'i phyogs kyi bar du yi ge oM gyis rnam par snang mdzad kyi rang bzhin du bsgom par bya'o/_/de bzhin du snying ga nas lte ba'i bar du yi ge hUM gis mi bskyod pa'i rang bzhin no/_/lte
[\[200a.6\]]ba nas gsang ba'i bar du swA las rin chen 'byung ldan gyi rang bzhin no/_/gsang ba la yi ge AHlas snang ba mtha' yas kyi rang bzhin no/_/gsang ba nas rkang mthil gyi bar du yi ge hA las don yod grub pa'i rang bzhin ni go rims bzhin du bsgom par bya ba'i don to/_/
[\[200a.7\]]da ni mchod pa'i gnas gsungs pa/_nam mkha' zhes bya ba la sogs pa la/_ye shes rgya mtsho zhes bya ba ni/_phyin ci ma log pa'i ye shes ma lus pa 'byung ba'i mtshan nyid kyi phyir me long lta bu'i ye shes kyi bdag nyid rnam par snang mdzad do/_/de yang le'u bcu gcig
[\[200b\]]
[\[200b.1\]]pa las gsungs pa/_de 'dir ye shes snying po hUM zhes bya bas so/_/bdag nyid zla ba'i dbus gnas par/_/zhes bya ba ni zla ba'i gdan la 'dug pa'o/_/snying gar zhes bya ba ni snying ga'i sa bon te/_'dir snying ga'i sgras snying gi sa bon la 'jug ste/_dper na khri 'bod
[\[200b.2\]]ces bya ba lta bu'o/_/bsdu ba dag kyang rab tu bya/_/zhes bya ba ni spros pa'i de ma thag tu'o/_/'di yang sangs rgyas rjes su dran pa la sogs pa la yang blta bar bya'o/_/b+ha gar ling+ga bzhag nas ni/_/zhes bya ba la sogs pa ni 'dir yang sbyar bar bya'o/_/des ni 'di skad
[\[200b.3\]]gsung bar 'gyur te/_chos kyi 'byung gnas kyi nang du sna tshogs pad+ma dang /_sna tshogs rdo rje la ji lta ba bzhin du rnam par snang mdzad bsams nas spro ba dang bsdu ba'i rim gyis rim pa gnyis pa'i dkyil 'khor bsgom pa'o/_/la la dag 'dis rang snang ba'i rig ma rdzogs pa
[\[200b.4\]]de'i snying gar ye shes sems dpa' bsgom par yang gsung bar 'dod do/_/gzhan dam tshig sems dpa'i snying gar thams cad du zla ba'i dkyil 'khor can gyi ye shes sems dpa' bsgom par 'dod do/_/'di yang 'brel pa ma yin te/_gang gi phyir phyi rol gyi rig ma
[\[200b.5\]]legs par sbyang ba'i skabs nyid du rang snang ba legs par sbyangs pa ste de yang rgyas par gsungs pa nyid do/_/snying gar ye shes sems dpa' zhes bya ba'i tshig gis le'u bcu gnyis par ye shes sems dpa'i gnas gsung bar 'gyur ro/_/gzhan yang /_dregs pa
[\[200b.6\]]yi ni kha dog dbye/_/ro yis de bzhin snying po'o/_/zhes bya ba'i tshig dang /_zhi la zhi ba'i sems su bya/_/zhes bya ba'i tshig las dam tshig sems dpa' bzhin du ye shes sems dpa' yang gdan dang rnam par rtog par byed do/_/rin chen sna bzhi'i rang bzhin zhes
[\[200b.7\]]bya ba ni thugs kyi dkyil 'khor la shar dang lho dang nub dang /_byang gi phyogs su rnam par snang mdzad la sogs pa'i rang bzhin rnams shel dang pu sha rA ga dang /_pad+ma rA ga dang /_margata de/_rin po che bzhi rnams kyi rang bzhin nyid kyi phyir rin chen sna bzhi'i rang bzhin no/_/sku'i
[\[201a\]]
[\[201a.1\]]dkyil 'khor la sogs pa la 'di rnams ji ltar rigs par sbyar ro/_/mchod rten la zhes bya ba ni gzhal yas khang ngo /_/ye shes rgya mtsho zhes bya ba ni sngar bstan pa'i rnam par snang mdzad do/_/dus gsum gyi zhes bya ba la 'das pa la sogs pa'i de
[\[201a.2\]]bzhin gshegs pa rnams la mchod pa'i don to/_/gnas zhes bya ba ni gnas bsam par bya'o/_/mchod pa'i sprin rnams spro zhes bya ba ni de bzhin nyid du rdzogs pa'i dkyil 'khor gyi dbus su sngar legs par byas pa'i btsun mo dang bcas pas dkyil 'khor rjes su
[\[201a.3\]]dran pa'i sgom pa'i de ma thag tu rang gi ba spu'i bu ga nas nam mkha' khyab pa'i mchod pa'i tshogs spro'o zhes bya ba'i don to/_/de bzhin du 'dir yang 'chad de/_bdag po'i phyag rgya yang bsgoms nas/_/zhes bya ba la sogs pa'o/_/mchod pa gsal bar gsungs pa pad+ma zhes
[\[201a.4\]]bya ba la sogs pa la/_pad+ma ni shes rab dang ut+pal ni thabs so/_/rnam pa lngar zhes bya ba ni gzugs la sogs pa'i dbye ba las de nyid gzugs la sogs pa'i yul rnams thabs dang shes rab kyi bdag nyid gzugs rdo rje la sogs pa'i gzugs su bsgoms te/_dbul
[\[201a.5\]]bar bya zhes bya ba dang 'brel to/_/dzA ti rnam gsum shes byas nas/_/zhes bya ba ni khrus mkhan mo dang /_gar mkhan mo dang /_gtum mo'i rigs kyi dbye bas dang /_kha dog dkar po dang /_dmar po dang /_nag po'i dbye ba ji ltar gsungs pa'i na tshod pa'i dbye bas kyang rnam pa
[\[201a.6\]]gsum mo/_/ji lta ba bzhin du rdzogs par bya ste/_sku rdo rje la sogs pa'i lha rnams la dbul bar bya'o/_/ji ltar dbul bar bya zhe na/_me tog kar+Ni ka ra dang /_zhes bya ba la sogs pa gsungs te/_spyan la sogs pa'i ngo bo zhes bya ba ni man ngag las yin no/_/la la
[\[201a.7\]]dag 'dir ji ltar grags pa'i pad+ma la sogs par 'dod do/_/mchod pa'i dkyil 'khor bstan par bya ba'i phyir gsungs pa/_dpag tshad brgya'i khyon zhes bya ba la sogs pa la/_brgya smos pa ni rgyas par nye bar mtshon pa'i don to/_/'khor lo'i dkyil 'khor zhes bya ba ni/_
[\[201b\]]
[\[201b.1\]]nang gi dkyil 'khor zlum po zhes bya ba'i don to/_/de yi nang du 'khor lo ni/_/kun nas yongs su zlum po zhes bya ba'i tshig las so/_/rigs zhes bya ba la sogs pas de la gnas ji lta ba bzhin de bzhin gshegs pa rnams bsgom par bya ba gsungs so/_/rig pa'i lha mo
[\[201b.2\]]rnams dgod pa gsungs pa/_pad+ma zhes bya ba la sogs pa la 'dir phyag mtshan dang lha dag gi dbye ba med par bstan pa'i phyir pad+ma la sogs pa'i sgras lha nyid bstan to/_/'di rnams kyis nye bar mtshon pa'i don gyi phyir dkyil 'khor pa thams cad dgod par blta ba'o/_/
[\[201b.3\]]dpag tshad bye ba'i tshad tsam la/_/zhes bya ba ni phyi'i dkyil 'khor te/_de'i phyir gsungs pa/_grub zhi zhes bya ba la sogs pas so/_/gzhan ni 'khor lo'i dkyil 'khor ni rnam par snang mdzad kyi dkyil 'khor ro/_/pad+ma la sogs pa'i sgras snang ba mtha' yas la sogs
[\[201b.4\]]pa'i dkyil 'khor bstan to zhes 'chad do/_/'khor lo'i gnas su ral gri brjod do/_/la la dag ni rin po che'o/_/kha cig ni ut+pa la'i sgras rin po che brjod do/_/la la dag ral grir brjod do/_/'di yang thams cad dka' ba dang 'brel ba'i phyir ji lta ba bzhin du ma yin no/_/
[\[201b.5\]]de bzhin du dkyil 'khor pa thams cad gsal bar shes nas mchod par bya ba gsungs pa/_'dod pa'i yon tan lnga rnams kyis/_/zhes bya ba la sogs pa ni/_'dod pa'i yon tan lnga ni bshad zin to/_/phyi rol gyi mchod pa nye bar bstan pa gsungs pa/_rin chen na bza' la sogs pa/_/
[\[201b.6\]]zhes bya ba la sogs pa'i sgra las dpag bsam gyi shing la sogs pa gzung ngo /_/mchod pa rnam lnga'i mchog rnams kyis/_/zhes bya ba la sogs pa ni go sla'o/_/rin chen 'byung gnas na chung mchog_/ces bya ba ni btsun mo thams cad kyi yon tan rin po che thams cad
[\[201b.7\]]'byung ba'i gnas su gyur pa ste/_bud med kyi yon tan thams cad dang ldan zhes bya ba'i don to/_/de'i phyir gtso bo ste btsun mo thams cad kyi gtso bo'o/_/rin chen kun la dbul bar bya/_/zhes bya ba ni sangs rgyas thams cad la zhes bya ba'i don to/_/sgrub chen zhes bya
[\[202a\]]
[\[202a.1\]]ba ni bsgrub pa'i don du'o/_/rin chen sna bdun gyi zhes bya ba ni/_glang po che dang /_rta dang khyim bdag dang /_'khor lo dang /_btsun mo dang /_blon po dang /_nor bu ste/_rin po che rnams kyi'o/_/sbyin pa'i phyir zhes bya ba ni sbyin pa'i pha rol tu phyin pa
[\[202a.2\]]yongs su rdzogs pa don du gnyer ba'o/_/bdag po'i phyag rgyar mnyam gzhag la/_/zhes bya ba la sogs pa gsungs pa la ni rang gi dkyil 'khor la rang gi bdag po'i phyag rgya ma dang bcas pa yang dag par sbyor ba rnam par bsgom par byas nas ji lta ba bzhin rig pa'i
[\[202a.3\]]lha mo bton nas de yang rang ji lta ba bzhin du sangs rgyas thams cad dang lhan cig tu kun du ldan par bsgom par bya'o zhes rgyas par bstan to/_/'dod chags blo can zhes bya ba ni 'dod chags chen po la shin tu zhen pa'i sems kyis so/_/ji ltar dbul bar bya zhe na
[\[202a.4\]]gsungs pa/_nam mkha'i zhes bya ba la sogs pa la dkyil 'khor bkod pa zhes bya ba ni dkyil 'khor rnams kyi tshogs te/_dkyil 'khor thams cad ces bya ba'i tha tshig go/_/bdag gi lus zhes bya ba ni/_rang gi lhag pa'i lha'i bdag nyid do/_/de bzhin gshegs
[\[202a.5\]]pa'i rang bzhin la/_/zhes bya ba ni de bzhin gshegs pa thams cad kyi gzugs te/_rdo rje 'dzin pa'i rnam pa zhes bya ba'i tha tshig go/_/de'i phyir bla ma zhes bya ba ni bdag por gyur pa nyid kyi phyir ro/_/da ni pad+ma'i rigs kyi sgo nas bla na med pa'i mchod pa gsungs pa/_na
[\[202a.6\]]chung zhes bya ba ni sngar bstan pa'o/_/skal ba mchog ldan zhes bya ba ni dam tshig dang sdom pa la gnas pa'o/_/la la dag ni pad+ma'i 'dab ma la reg pa la sogs pa'i yon tan dang ldan pa'i b+ha gar ldan pa'i phyir/_b+ha ga mchog ces pa la la dag 'dod do/_/bza' bar
[\[202a.7\]]bya zhes bya ba ni lce rdo rje nyid kyis blang bar bya'o/_/gang yang rdo rje bdud rtsi las/_/de phyir gnas las mi blang ste/_lag gnyis sor mos de bzhin du/_/de ltar byed na rmongs pa ste/_/blangs pa nyid kyis nyams pa'o/_/kha cig tu ni rtag tu sbyin/_/lce yis
[\[202b\]]
[\[202b.1\]]rol pas de bzhin du'o/_/zhes gsungs so/_/brtan pa'i blo ldan pas zhes bya ba ni/_mi phyed pa'i shes rab dang ldan pa rang bzhin med par mos pas bza' bar bya'o zhes bya ba'i don to/_/'di ni zhes bya ba la sogs pa le'u bzhi par gsungs so/_/sku gsung thugs kyi mchod
[\[202b.2\]]pa ste/_/zhes bya ba'i tshig ni/_de bzhin du brjod par nye bar sdud pa'o/_/sngags rnams dngos grub byed par gsungs/_/zhes bya ba ni rang gi lhag pa'i lha rdzogs par byed pa'o/_/gsang ba zhes bya ba ni skal ba dang mi ldan pa'i 'gro ba rnams la mi bstan pa'o/_/ye shes
[\[202b.3\]]rdo rje can gyi zhes bya ba ni gnyis su med pa'i ye shes dang ldan pa'i sangs rgyas zhes bya ba'i tha tshig go/_/dpal gsang ba 'dus pa'i dka' 'grel rgyal bas byin pas mdzad pa las le'u brgyad pa'i bshad pa'o//_//de ltar thabs dang shes rab kyi ye shes dang ldan pa'i
[\[202b.4\]]de bzhin gshegs pa mchod pa lhur byed pas rang gi dam tshig bsrung ba zhes le'u lnga par mdor bstan pa'i ched du/_le'u dgu pa gsungs pa/_de nas zhes bya ba la sogs pa la 'di mang du bshad do/_/sku dang gsung thugs yang dag sbyor/_/zhes bya ba ni/_sku la sogs
[\[202b.5\]]pa rnams kyi yang dag par sbyor ba ste/_thabs dang shes rab snyoms par zhugs pa'o/_/de nyid rdo rje gsum ste/_sku la sogs pa'i rdo rje yin zhing mi phyed dkyil 'khor ni de bzhin nyid du ro gcig pa'i ngo bo nyid kyi phyir ro/_/longs spyod ces bya ba'i tshig la ni/_longs spyod
[\[202b.6\]]ni bdag gir goms par gyur pa ni/_de nyid rdo rje gsum mi phyed pa'i dkyil 'khor bshad pa'o/_/dam pa zhes bya ba ni gzhan de dang 'dra ba mi 'thad pa'i phyir ro/_/nyams dga' ba zhes bya ba ni/_yid dang rjes su mthun pa zhes bya ba'i don to/_/gsang ba zhes bya ba ni
[\[202b.7\]]brtags pa'i yul ma yin pa nyid kyis gzhan la mi bstan pa nyid kyi phyir ro/_/sangs rgyas ye shes can gyis zhes bya ba ni dbang mchog dang ldan pa'i shes rab kyi rnal 'byor pa rnams kyi ste/_sangs rgyas kyi ye shes ni me long lta bu la sogs pa'i ye shes lnga po gang rnams
[\[203a\]]
[\[203a.1\]]rnam par snang mdzad la sogs pa de rnams kyis zhes pa'i don to/_/de bstan par bya ba'i phyir gsungs pa/_sangs rgyas dkyil 'khor bsgom par bya/_/zhes bya ba la sangs rgyas ni mi bskyod pa'i dkyil 'khor te/_sangs rgyas rdo rje 'dzin par brjod/_/
[\[203a.2\]]ces bya ba'i tshig las so/_/rdo rje dkyil 'khor zhes bya ba'i tshig ni go bar sla ba'o/_/de nyid mi bskyod pa zhes bya ba ni/_srid pa dang zhi bas mi bskyod pa'i phyir ro/_/rdo rje yang sngags kyi ngo bo nyid kyis mi phyed pa dang 'byed pa nyid kyi phyir ro/_/lag tu zhes bya ba ni/_chos thams cad
[\[203a.3\]]mi dmigs par len par nus pa'i sems so/_/rdo rje zhes bya ba ni chos thams cad stong pa nyid de de yang gsungs pa/_mi tshig pa dang mi shigs pa/_/stong pa nyid ni rdo rjer brjod/_/ces bya ba'i tshig las so/_/'od 'phro ba mang po zhes bya ba ni/_sna tshogs pa'i sprul pa'i
[\[203a.4\]]rten yin pa nyid kyi phyir ro/_/'od zer zhes bya ba ni/_rang bzhin gyis 'od gsal ba nyid kyi phyir ro/_/'od zer sna lngas rab tu brgyan/_/zhes bya ba ni ye shes lnga'i bdag nyid do/_/sangs rgyas zhes bya ba ni bden pa ma yin par sgro btags pa las byung ba'i
[\[203a.5\]]phung po lnga zhes bya ba'i don to/_/phung po lnga ni mdor bsdus nas/_/sangs rgyas lngar ni rab tu bsgrags/_/zhes bya ba'i tshig las so/_/sangs rgyas bcom ldan 'das ni ma yin te/_de bzhin gshegs pa ni chos kyi dbyings kyi ngo bo nyid kyis gnod pa thams cad dang bral ba'i
[\[203a.6\]]phyir ro/_/de yang /_'dren pa rnams ni chos kyi sku/_/zhes gsungs so/_/dus gsum 'byung ba zhes bya ba ni/_'das pa la sogs pa'i sku la sogs pa brtags pa las byung ba'o/_/bsgoms nas zhes bya ba ni thabs dang shes rab kyi ting nge 'dzin la dmigs pa'o/_/rdo rje ni nges par 'byed
[\[203a.7\]]pa'i shes rab kyis so/_/de yang gsungs pa/_dag pa'i blo ni zla ba 'dra/_/rdo rje zhes ni rtogs par bya'o/_/zhes gsungs so/_/phye mar brlag ces bya ba ni/_brtags pa dang bral zhes bya ba'i don to/_/de yang dgongs pa las/_'khor bas mi bskyod pa yi ming /_/
[\[203b\]]
[\[203b.1\]]de yi sngags ni rdo rje ming /_/sems ni lag pa zhes bya ste/_/rang bzhin med pa rdo rje gcig_/phun sum tshogs pas sangs rgyas rnams/_/sku dang gsung dang thugs su phyung /_/de nyid sems can kun du grags/_/phye mar brlag pa rang bzhin med/_/ces gsungs
[\[203b.2\]]so/_/de'i phyir gsungs pa/_sku dang gsung thugs longs spyod pa/_/rdo rje phye mar rlag par byed pa'o/_/yang gsungs pa/_dpal bde ba dam pa rtogs pa las/_phung khams skye mched rang bzhin gyis/_/gang gnas gang dag de nyid mos/_de rnams thams
[\[203b.3\]]cad yongs su brtags/_/lha zhes su ni yang dag bshad/_/gang zhig sems kyis ma mtshon pa'o/_/zhes gsungs so/_/thams cad gsang ba las kyang gsungs pa/_gsang ba mchog ni rnal 'byor pa/_/ye shes ting nge 'dzin ni mchog_/yi ge haM dang hUM med
[\[203b.4\]]cing /_/rigs dang sngags dang shes pa med/_/ces so/_/bsam gtan mchog ni zhes bya ba ni dmigs pa med pa'i ye shes so/_/thugs kyi dngos grub mchog thob 'gyur/_/zhes bya ba ni/_mi bskyod pa nyid rdzogs par byed pa'o/_/'dis zhes bya ba ni/_
[\[203b.5\]]de ma thag tu gsungs pa'i stong pa nyid kyi ye shes kyi rdo rje ste bdag dang gzhan gyi rgyud la gnas pa'i 'jig tshogs la lta ba la sogs pa rnam par 'jig pa'o/_/'bras bu gsungs pa'o/_/skye bar 'gyur zhes bya ba la sogs pa la 'di skad brjod de/_bsam gtan rdo rje'i
[\[203b.6\]]sbyor ba 'dis/_/gang sku dang gsung dang thugs mi dmigs pa'i mtshan nyid stong pa nyid kyi ting nge 'dzin bsgom par 'gyur te/_de rnams mi bskyod pa'i sangs rgyas kyi zhing du skye bar 'gyur zhes so/_/'di bsgom pas ni rigs thams cad la rtog pa thams cad nges par spang bar
[\[203b.7\]]gsungs pa/_'di ni rigs thams cad kyi rgya mtsho las zhe sdang gi rigs kyi dam tshig tu shes par bya'o/_/de yang gsungs pa/_rnam rtog rnams la khyad par ci/_/dge ba'am gal te mi dge ba/_/reg na me yis tshig par byed/_/tsan+dan sbar ba yod pas kyang /_/zhes
[\[204a\]]
[\[204a.1\]]so/_/de'i phyir gnyis su med pa la dmigs pas nges par lha bsgom par bya'o/_/yang na zhe sdang rdo rje'i sbyor bas rang gi dkyil 'khor la gnas nas 'bar ba'i rdo rjes 'byin pa'i cho gas sprul pa'i sangs rgyas la sogs pa rnams bcom nas snang ba med
[\[204a.2\]]par bya'o/_/bsam gtan mchog de bsgom pa yis/_/zhes bya ba ni dngos po 'di rnams ma skyes pa'i zhes bya ba la sogs pa'i tshigs su bcad pa bstan pa'o/_/de bzhin du le'u bco brgyad pa las/_zhe sdang 'khor lo bskyed nas su/_/zhes bya ba nas/_mi yi bud med smos ci
[\[204a.3\]]dgos/_/zhes bya ba'i bar gyi tshig gis 'di'i don gsal bar ston to/_/'dis ni las kyi tshogs gsungs pa/_man ngag gis bshad par bya ste/_rdo rje mi bskyod ces bya ba ni rang gi dkyil 'khor la gnas pa shin tu khro ba zhe sdang rdo rje'o/_/lag tu rdo rje zhes bya ba ni lag pa g.yas
[\[204a.4\]]par ro/_/yang na bde ba ster ba'i rgyu'i phyir lag pa ni gsang ba'i rdo rje'o/_/de la rdo rje zhes bya ba ni hUM gi yi ge las byung ba 'bar ba'i rdo rje'o/_/'od 'phro mang po zhes bya ba ni bsgrub par bya ba gzhag pa'i gnas/_rlung gis bskul ba'i me'i dkyil 'khor gyi 'od zer gyi tshogs so/_/
[\[204a.5\]]'od zer sna lngas rab tu gang /_/zhes bya ba ni rdo rje la sngon po la sogs pa'i 'od zer gyis brgyan pa'o/_/sangs rgyas kyang zhes bya ba ni shin tu bar gsungs so/_/yang na sangs rgyas zhes bya ba la sogs pa 'dis drag shul bsgrub pa la yang 'di'i rab tu sbyor ba ni cho ga ji lta ba bzhin
[\[204a.6\]]du rtogs par bya'o zhes bstan to/_/'di skad du gsung bar 'gyur te/_bsgrub par bya ba ngan song la mngon par phyogs pa thabs gzhan gyis bzlog par mi nus pa rnams la ji lta ba bzhin du kha sbyar phye nas/_skyabs med pa rnams mdun du rlung dang me'i dkyil 'khor
[\[204a.7\]]la gnas pa bsams nas/_snying rje dang ldan pas/_dngos po 'di rnams ma skyes pas/_/zhes bya ba la sogs pas mngon du byas nas khro bo'i tshig gi sngags 'don cing /_'od zer 'bar ba'i phreng ba rang gi ba spu'i bu ga nas phyung ste/_sangs rgyas thams cad bskul
[\[204b\]]
[\[204b.1\]]nas bkug la 'bar ba'i thog gi phreng ba bzhin du gsad par bya ba'i mgo bor bab par bsam par bya zhing snying gar rdo rje brdeg go/_/bsam gtan mchog ces bsgoms nas ni/_/zhes bya ba ni de'i 'od zer gyis lus thal bar byas pa rnams kyi rnam par shes pa 'od
[\[204b.2\]]kyi phung po bzhin du bltas te/_yi ge hUM la sogs pas ji lta ba bzhin du mi bskyod pa'i gzugs su sprul la raM gyi yi ge las byung bar ra skyes dang 'dra ba'i shing rta'i steng du chu skyes dang nyi ma la gnas pa 'og tu yaM las rlung gi dkyil 'khor gyis bteg par bsgoms la/_de nas badzra
[\[204b.3\]]d+h+r-ika gi sngags kyis mngon par dga' ba'i 'jig rten gyi khams su btang nas khams gsum gyi chos kyi rgyal po'i stan la bzhag ste/_de bzhin gshegs pa thams cad kyis dbang bskur ba dang byin gyis brlab pa bsgoms pas de bzhin du de rnams mi bskyod pa'i sangs rgyas kyi zhing
[\[204b.4\]]du skye'o/_/yang na rang snang ba'i chu skyes kyi nang du sngar gyi bzhin du bsgrub bya bsgoms nas rang gi snying ga las sngags kyi phreng ba rang gi zhal nas phyung nas rang snang ba'i zhal du zhugs te/_'bar ba'i rdo rje'i tshogs dang 'dra ba bsgrub par bya ba'i mgo bo la lhung bas rang gi lha'i nga rgyal
[\[204b.5\]]brtan pa dang ldan pas 'bar ba'i gsang ba'i rdo rje snga ma bzhin bya'o/_/lhag ma ni bshad zin to/_/de nas zhes bya ba la sogs pas gti mug gi rigs kyi dam tshig gsungs pa/_ye shes thar pa rab bsgrub pa/_/zhes bya ba ni ser sna rnam par dag pa'i thabs rjes su bsgrubs pas
[\[204b.6\]]sangs rgyas nyid rdzogs par byed pa'o/_/dam tshig ni 'dir gzhan gyi nor 'phrog pa'o/_/de'i de kho na nyid ni rang gi ngo bo nyid ji lta ba bzhin du rtogs pa ste ji lta bar de bya'o/_/'khor lo'i dkyil 'khor zhes bya ba ni rnam par snang mdzad kyi dkyil 'khor ro/_/rdo rje'i dkyil 'khor
[\[204b.7\]]gyi tshig la ni mi phyed pa'i don to/_/rnam par snang mdzad rab bsgoms te/_/zhes bya ba ni rang gi dkyil 'khor gyi bdag po'o/_/sangs rgyas thams cad ces bya ba ni dkyil 'khor pa rnams so/_/ji ltar bsgom zhe na gsungs pa/_kun zhes bya ba la sogs pa la yon
[\[205a\]]
[\[205a.1\]]tan rin po che thams cad 'byung ba'i phyir rin po che kun ni byang chub kyi sems so/_/de'i mchog gi sbyor ba ni/_thabs dang shes rab gnyis su med pa'i ngo bo nyid do/_/des rdo rje'i gzugs ni zhes bya ba ni gnyis su med pa'i ye shes kyi gzugs brnyan lta bu'i
[\[205a.2\]]sangs rgyas dang byang chub sems dpa' zhes bya ba'i don to/_/rab tu brtag ces bya ba ni/_thabs dang shes rab snyoms par 'jug pas ji lta ba bzhin du phyung ste/_rang gi dkyil 'khor la rang rang gi gnas rnams su gzhag par bya zhes bya ba'i don to/_/de la ji ltar bya zhe na
[\[205a.3\]]gsungs pa/_phrogs pas zhes bya ba la sogs pa la lus la sogs pa la mngon par zhen pa spang bar bya zhes bya ba'i don to/_/de yang dgongs pa las/_ye shes sku ni mngon rdzogs pa/_/gang zhig rnam smin dngos med pas/_/de nyid nor ni 'phrog par byed/_/sangs rgyas
[\[205a.4\]]byang chub rab tu gang /_/zhes gsungs so/_/de bzhin mngon sum du byas pa'i ting nge 'dzin gyis bla na med pa'i sku rab tu thob pa las sems can thams cad kyi 'dod pa'i don ster ba nyid kyis yid bzhin gyi don nor bur 'gyur ro/_/ji lta bu zhe na gsungs pa/_nor zhes bya ba la
[\[205a.5\]]sogs pa la phyin ci ma log pa dngos po thams cad kyi rang bzhin gyi snang ba me long lta bu'i ye shes 'dir nor ro/_/de nyid rgya mtsho ste thams cad mkhyen pa'i yon tan rin po che 'byung ba'i gnas nyid kyi phyir ro/_/lhag ma ni go sla'o/_/yang na rnam par snang mdzad kyi rnal 'byor
[\[205a.6\]]pas rang gi dkyil 'khor gyi dbus su gnas te/_pad+ma rA ga la sogs pa ma lus pa'i rin po che'i rgyan gyis brgyan pa'i sangs rgyas dang /_byang chub sems dpa' thams cad sprul la/_de rnams kyi nor thams cad 'phrog pa ni ji lta ba bzhin du lus la sogs pas bya zhes
[\[205a.7\]]bya'o/_/la la dag rang gi dkyil 'khor la gnas pa'i rnam par snang mdzad rang gi rig ma dang gnyis su med par gyur pa rnam par bsgom par bya ste/_ji lta ba bzhin du sangs rgyas thams cad ston nas/_de rnams ni nor dbrog par bya ba la gzhug ste de nyid rnam par nges
[\[205b\]]
[\[205b.1\]]pa bskyed de/_in+d+ra nI la la sogs pa'i rin po che'i rnam par nges pa ni rin po che thams cad kyi sbyor ba'o/_/'khor lo la sogs pa ni rang gi phyag mtshan in+d+ra nI la la sogs pa'i rin po che'i gzugs kyis rab tu brtags nas/_de'i 'od zer rnams kyis nor gyi bdag po ma
[\[205b.2\]]mthong bar ji ltar phrogs nas len pa zhes par 'dod do/_/rdo rje gzugs ni rnam bsgoms zhes bya ba ni de rnams kyang mdun du sangs rgyas kyi rnam par mos par byas nas/_dngos po thams cad rnam spangs pa'i/_/zhes bya ba la sogs pa'i nga rgyal dang ldan pa'o/_/rdo rje gsum zhes bya ba
[\[205b.3\]]ni lus kyis ji lta ba bzhin rdo rje'i 'od zer gyi tshogs kyis so/_/ngag gis oM AHdzi na dzika che ge mo'i dra bya A kaR+Sha ya hUM dzaHzhes pa'i sngags kyis so/_/sems kyis bkug par sgom pa lhur byed pas ji lta ba bzhin du nor dgug par bya'o/_/de nas ser sna can de rnams de'i
[\[205b.4\]]rjes la ji lta ba bzhin du rnam par snang mdzad du byas nas cho gas dbang bskur ba rnams yid bzhin gyi nor bu bzhin du lan du phan pa la mi ltos par nor rnams thams cad sbyin pa por 'gyur ro/_/de nas zhes bya ba la sogs pa pad+ma'i rigs kyi dam tshig gsungs pa/_'dod chags
[\[205b.5\]]thar pa rab bsgrub ces bya ba ni/_'dod chags rnam par dag pa las thar pa rdo rje 'dzin pa chen po'i go 'phang bsgrub pa ni rnal 'byor pa'i rgyud las rdzogs par byed pa gang yin pa de ni de skad ces bya'o/_/rab tu 'jug ces bya ba ni tshig la rab tu 'jug par byed par bshad do/_/dag pa
[\[205b.6\]]zhes bya ba ni dri ma rnams kyi gnas med pa'i phyir ro/_/chags pa thams cad rnam par gcod pa'i phyir/_dmigs pa med pa'o/_/pad+ma'i dkyil 'khor zhes bya ba ni snang ba mtha' yas kyi dkyil 'khor ro/_/tshe dpag med ni rab bsgoms te/_/zhes bya ba ni dkyil 'khor
[\[205b.7\]]gyi dbus su'o/_/sangs rgyas thams cad ces bya ba ni bshad zin to/_/bud med lta bur sbyor ba ni/_/zhes bya ba ni rang gi lha mo dang bcas pas bsgom par bya'o/_/dam tshig bzhi yi sbyor ba yis/_/zhes bya ba ni stong pa nyid la sogs pa rnam par thar pa bzhi'i rang
[\[206a\]]
[\[206a.1\]]bzhin thabs dang shes rab gnyis su med pa'i sbyor ba las byung ba ye shes brtan pa'i dngos po des so/_/longs spyod rdzogs pa dang chos kyi sku rnam pa gnyis kyi rtog pa ma yin pa'i dbang po gnyis te/_de'i sbyor bas de bzhin nyid bsgom zhes bya ba'i don to/_/de yang
[\[206a.2\]]dgongs pa las/_chos dang longs spyod yang dag sbyor/_/dbang po gnyis ni rab sbyor bas/_/sbyor ba bzhi yi snyoms 'jug gis/_/de bzhin nyid ni nyer longs spyod/_/ces so/_/yang na phyag rgya chen po la sogs pa'i sbyor ba'i stobs kyis de bzhin gshegs pa la sogs pa
[\[206a.3\]]thams cad kyi btsun mo phrogs nas rang gi rig ma'i nang du chud par byas la rang gi lha'i nga rgyal gyis ma skyes pa'i chos rnams la zhes bya ba la sogs pa'i tshigs su bcad pa'i don mngon sum du byas nas gnyis su med pa'i sbyor bas nye bar longs spyod do/_/de bzhin du
[\[206a.4\]]phyi rol gyi bud med rnams dang /_gzhan gyi don dang bstan pa'i don du bltas nas nye bar spyod do/_/'on kyang ji lta ba bzhin du dgug pa la sogs pa'i cho ga byas nas sems kyis spros te/_spyan la sogs pa phyung nas des snga ma bzhin du de bzhin gshegs pa la
[\[206a.5\]]sogs pa la yang dag par sbyar te phyis de rnams las phrogs nas rang snang ba'i gzugs su gyur pa la nye bar longs spyad par bya'o/_/tha mi dad pa'i ye shes thob par byed pa'i phyir 'di rdo rje'i tshul lo/_/sku gsum thob par byed pa'i phyir mchog go/_/sku gsum zhes bya ba la sku rdo
[\[206a.6\]]rje la sogs pa'i rnal 'byor pas kyang de'i bya ba gsungs so/_/de nas zhes bya ba la sogs pas don yod grub pa'i rigs kyi dam tshig gsungs pa/_rdo rje'i tshig gi brdzun smra ba/_/zhes bya ba la brdzun ni ngag kun rdzob tu bstan pa'o/_/de nyid rdo rje ste gnyis su med pa'i ye
[\[206a.7\]]shes so/_/des thob par bya ba'i thabs nyid kyi phyir tshig go/_/de rnams kyi slu ba ni/_gang zhig chad par lta ba bsal la kun rdzob tsam du thams cad yod de/_'dir khyad par gyi tshig smras nas mngon du bya ba zhes bya ba'i don to/_/yang na don dam par ma byung ba'i
[\[206b\]]
[\[206b.1\]]phyir/_brdzun ni 'khrul pa'i chos dngos po thams cad ces bya ba brdzun gyi tshig go/_/de nyid gnyis su med pa'i ye shes gsal bar byed pa ni rdo rje'i tshig gis te/_de rnams kyi slu ba ni brtag pa'i chos thams cad spangs pa'o/_/rgyal ba zhes bya ba ni rnam par snang mdzad la
[\[206b.2\]]sogs pa la nye bar dmigs pa'o/_/rgyal ba zhes kun gyi gnas zhes bya ba ni/_g.yo ba dang mi g.yo ba'i rdul phra rab kyi nang gi dkyil 'khor rnams so/_/la la dag spyan la sogs pa'i gzugs su 'dod do/_/thams cad du ro gcig pa nyid du bsgom par bya zhes bya ba'i don
[\[206b.3\]]to/_/yang na rang gi dkyil 'khor pa rnams brdzun pa'i tshig gis 'drid par byed do/_/'dir man ngag ni ji lta ba bzhin du don yod grub pa'i dkyil 'khor la gnas pas dkon mchog gsum la sogs pa la phan pa mthong nas rang bzhin gyis 'od gsal ba'i chos la
[\[206b.4\]]mos pas gzhan bslu bar bya ba'i phyir brdzun gyi tshig smra ba ste/_de yang thams cad gsang ba'i rgyud las/_gzhan dag bde ba'i don phyir dang /_/slob dpon bde ba'i rgyu yi ni/_/dkon mchog gsum la phan pa'i phyir/_/mkhas pas brdzun yang smra bar bya/_/zhes gsungs so/_/
[\[206b.5\]]de de bzhin du smra ba ni/_brdzun ma yin par smra ba ste gzhan la 'khu ba dang bral ba'i phyir ro/_/de bzhin du yang /_bden par smras kyang gnod 'gyur na/_/gang zhig smras pas brdzun nyid de/_/bden dang mi bden gang zhig don/_/gang zhig gzhan don byed pa bden/_/zhes
[\[206b.6\]]gsungs so/_/dam tshig dkyil 'khor zhes bya ba ni 'jug pa'i rgyu mtshan gyis rin po che tog gi dkyil 'khor ro/_/kun zhes bya ba la sogs pas dkyil 'khor pa gsungs so/_/rtsub pa'i ngag la sogs pa zhes pa ni rtsub pa ni thams cad mi dga' ba ste/_gzung ba
[\[206b.7\]]la sogs pa'i mngon par zhen pa med pa'i tshig go/_/sogs pa'i sgras phra ma la sogs pa gzung ngo /_/phra ma ni sems can rnams lam ngan pa las 'byed pa'o/_/tshig 'khyal ba ni rnam par dag pa'i yul la longs spyod pa la bsngags pa'o/_/yang na bstan pa
[\[207a\]]
[\[207a.1\]]la sogs pa'i don du mthong nas chos rnams thams cad dngos med cing /_/zhes bya ba la sogs pa'i tshigs su bcad pa nges par byas nas/_rin chen 'byung ldan gyi dkyil 'khor la gnas nas tshig rtsub mo smras pa'o/_/dper na skyes pa dang bud
[\[207a.2\]]med sbyor ba la shin tu rjes su chags pa'i phyir ngag rtsub mo dang phra ma dang tshig 'khyal ba la sogs pa smra'o/_/de bzhin du lha rnams nyid lhur smra bar bsgom par bya'o zhes la la dag 'dod do/_/de ltar mi dge bcu'i las kyi lam spyad kyang de kho na nyid rig
[\[207a.3\]]pas/_ngan song du lhung ba med de rgyud yongs su dag pa'i phyir ro/_/de yang las kyi sgrib pa rnam par dag pa'i mdo las/_sems nyon mongs par gyur pa las sems can rnams nyon mongs pa'o/_/sems rnam par dag pa las rnam par dag ces gsungs so/_/
[\[207a.4\]]sngar nam mkha' gnyis su med pa'i ye shes kyi ting nge 'dzin gyis the tshom thams cad spangs kyang ma 'ongs pa'i spros pa go ba'i gdul bya'i 'gro ba rjes su gzung ba'i don du chos kyi de nyid ma rig pa bzhin du byang chub sems dpa' rnams kyis de bzhin gshegs pa rnams
[\[207a.5\]]la zhus pa 'di ci'i slad du zhes bya ba la sogs pa gsungs so/_/de bzhin gshegs pa rnams kyis kyang de rnams kyi bsam pa mkhyen nas mi shes pa bzhin du 'gegs te/_de dag ces bya ba la sogs pas de rigs pas 'gal ba med pa nyid du rtogs par byed do/_/
[\[207a.6\]]de bzhin gshegs pa'i spyod pas zhes bya ba ni de bzhin gshegs pa'i 'bras bu gtso bor 'dod pa nyid kyi phyir ro/_/de nyid gsungs pa nam mkha'i dpes so/_/dper na nam mkha' rang bzhin med pa de bzhin du chos thams cad ces bya'o/_/de yang dpal sangs rgyas
[\[207a.7\]]thams cad las/_thams cad nam mkha'i mtshan nyid de/_/nam mkha' la yang mtshan nyid med/_/ces gsungs so/_/de nyid don dam par na 'dod pa'i khams la sogs yod pa ma yin pa nyid kyi phyir de'i rang bzhin ma yin pa'i don to/_/'di lta ste zhes
[\[207b\]]
[\[207b.1\]]bya ba ni nam mkha' bzhin no/_/gang gi phyir chos thams cad rang bzhin med pa'i dngos po yin pa de'i phyir 'di ston pa ni/_khyed rnams kyis sman pa'i 'du shes la sogs pa mi bya'o zhes bslab bo/_/gang de bzhin du yin na skye ba dang 'gag par ji ltar 'gyur zhe na gsungs pa/_'di lta
[\[207b.2\]]ste zhes bya ba la sogs pa la/_'di skad gsungs pa yin te/_kun rdzob tu skye ba dang 'gag pa ste/_don dam par ni gang yang skye ba dang 'gag pa med do/_/de bzhin du yang gsungs pa/_de de rnyed nas gang skye ba/_/de ni rang bzhin gyis ma skyes/_/gang zhig rang bzhin gyis
[\[207b.3\]]ma skyes/_/de ni skye bar ji ltar 'gyur/_/zhes so/_/da ni byang chub sems dpa' de rnams kyis chos kyi de kho na rtogs pa rnyed nas ched du brjod pas rang gi rtogs pa 'bul bar byed pa'o/_/rmad byung chen po zhes bya ba ni rten cing 'brel par 'byung ba nyid kyi nyes pa med pa nyid kyi
[\[207b.4\]]phyir ro/_/nam mkha' dang ni mtshungs pa dang /_/zhes bya ba ni de kho na nyid kyi ngo bo nyid kyi sna tshogs su rtogs pa dang bral ba'i phyir ro/_/rnam par mi rtog ces bya ba ni/_rang bzhin med pa nyid kyi phyir ro/_/dag pa zhes bya ba ni rang bzhin gyis 'od gsal ba nyid kyi phyir ro/_/kun
[\[207b.5\]]rdzob tsam du zhes bya ba ni snying rje chen pos thams cad brtag pa rnams par dag pa'i don du bsgom pa la sogs pa gsungs so zhes bya ba'i don to/_/don yang yin la dam pa yin pas don dam pa'i byang chub kyi sems rdo rje'o/_/de rnam par dag pa ni de kho na nyid kyi don te
[\[207b.6\]]ji lta ba bzhin du dam tshig bzhi'i man ngag go/_/de nyid dam tshig ste/_de'i ming gang la yod pa de la de skad ces bya'o/_/dpal gsang ba 'dus pa'i dka' 'grel rgyal bas byin pas mdzad pa las le'u dgu pa'i bshad pa'o//_//ji ltar bshad pa'i dam
[\[207b.7\]]tshig la gnas pa ji lta ba bzhin rig pa'i brtul zhugs spyad pa'i rnal 'byor pas gang gi tshe sgrub pa drug gis kyang ma grub pa de'i tshe nyi ma bdun du de bzhin gshegs pa'i thugs bskul bar bya'o zhes te/_de'i phyir de bzhin gshegs pa thams cad kyi thugs bskul
[\[208a\]]
[\[208a.1\]]ba'i le'u gsungs pa/_de nas zhes bya ba la sogs pa la/_dam tshig chen po rdo rje zhes bya ba ni dpal byang chub kyi sems rdo rje ste/_thams cad skyed par byed pa nyid kyi phyir ro/_/de kho na nyid mngon par rdzogs par byang chub pa ste rigs lnga ye shes gcig gi ngo bo nyid kyi
[\[208a.2\]]phyir ro/_/de nyid sku la sogs pa'i gsang ba ste gang de la bya ba'i don to/_/de nyid ces bya ba ni/_rigs lnga'i rang bzhin nyid kyi phyir/_hUM la sogs pa'i yi ge lnga rnams so/_/sngags snying kun bsdus pa zhes bya ba ni des na thams cad kyi rigs dang /_rigs can gyi lha rnams bsdus par gyur
[\[208a.3\]]pa nyid kyi phyir ro/_/sku dang gsung thugs gsang bar grags/_/zhes bya ba ni re re zhing gsum gsum gyi ngo bo nyid yin pa'i phyir ro/_/dngos grub chen po'i tshul gyi mchog_/ces bya ba ni bla na med pa'i ye shes thob pa'i rgyu'o/_/ji lta ba bzhin du nyon mongs pa las rnam
[\[208a.4\]]par rgyal ba nus pa yod pa'i phyir/_nyon mongs kun gyi rgya mtsho gtso/_/zhes bya'o/_/yang na 'dod chags la sogs pa shin tu rnam par dag pa'i rang bzhin gyis nyon mongs pa rnams ni snang ba mtha' yas la sogs pa rnams so/_/de nyid gting dpag dka' bas zab pa'i phyir rgya
[\[208a.5\]]mtsho'o/_/de rnams kyis skyed par byed pa nyid kyi phyir gtso bo'o/_/nyon mongs pa'i bud shing sreg par byed pa nyid kyi phyir 'bar ba'o/_/gdug pa rnams la 'jigs su rung ba'i gzugs nyid kyi phyir drag po'o/_/da ni sngags kyi de kho na nyid gsungs pa/_lus zhes bya ba la
[\[208a.6\]]sogs pa la/_gang na'ang mi gnas mnyam pa nyid/_/ces bya ba ni gnyis su med pa nyid kyi phyir mi mnyam pas stong pa'o/_/'di skad gsungs pa yin te/_sku la sogs pa'i rdo rje rnams so sor sku la sogs par bsgoms pas rang bzhin med pa'i ngo bo nyid du bya'o/_/pha
[\[208a.7\]]rol tu phyin pa ni gnyis su med pa'i ye shes te de'i tshul ni gang gis de rnyed pa'o/_/des sangs rgyas nyid kyi 'bras bu rnyed par byed pa'i sa bon lnga'o/_/de nyid rdo rje ste/_gang du ting nge 'dzin mngon du byas pa dang ldan pa'o/_/rig pa du ma zhes bya ba la sogs pas
[\[208b\]]
[\[208b.1\]]zhi ba la sogs pa'i las kyi dbye bas spyan la sogs pa du ma sprul pas sems can gyi don byed par ston to/_/'dod pa'i yon tan lnga rnams kyis/_/zhes bya ba ni sems can smin par bya ba'i don du gzugs la sogs pa'i yul rnams kyis so/_/yang na sbyin pa la sogs
[\[208b.2\]]pa/_pha rol tu phyin pa lnga rnams kyis so/_/de yang gsungs pa/_bu sdug gang de 'dod yon rnams/_/sbyin sogs lnga ni sbas pa ste/_/'gro ba'i don byed 'di rnams kyis/_/'dod yon lnga yis byas pa'o/_/rdzogs par gyur to zhes bya ba la sogs pas spyan
[\[208b.3\]]ras kyis mi 'tsho ba'i rgyu gsungs pa/_yongs su rdzogs pa ni grub pa'o/_/ldan pa zhes bya ba ni nges par bzung ba'o/_/'di dag ni zhes bya ba ni sgrub pa po ste mngon par brtson pa'o/_/rgyu 'dis ni btang snyoms spyod pa ste/_spyod mod ce na lha'i byin gyi rlabs kyis
[\[208b.4\]]stong pa sgrub pa pos mi grub bo/_/de'i phyir skyes bu dam pa'i rnal 'byor pa de rnams spyan ras kyis btsa' ba'i don du sngags thams cad kyi snying po bskul ba ni de bzhin gshegs pa thams cad kyi ye shes yang dag par sad par byed pa ste/_sad par byed pa bskul bar
[\[208b.5\]]bshad/_/ces bya ba'i tshig las so/_/de bzhin gshegs pa thams cad ces bya ba ni sku rdo rje'o/_/de'i sku dang gsung dang thugs de nyid de bzhin nyid kyi ye shes las rdzogs pa'i phyir dam tshig la dmigs pa'o/_/rdo rje 'dzin pa thams cad kyi/_/zhes bya ba ni thugs rdo
[\[208b.6\]]rje'o/_/chos 'dzin pa thams cad ces bya ba ni gsung rdo rje'o/_/sku la sogs pa ni sngar gyi bzhin du sbyor ro/_/yang na ji ltar rang gi ye shes kyi phyag rgya ji lta ba bzhin du byin gyis brlab pa rdzogs pa'o/_/de'i phyir go rims bzhin du nu ma'i bar la sogs pa'i byin
[\[208b.7\]]gyis rlob par byed pa 'di ston par 'gyur ro/_/ngag gi lam nges par brjod pa zhes bya ba ni/_ngag nyid sngags kyi bdag nyid de thar pa'i grong khyer du 'jug pa'i phyir lam mo/_/yang na ngag gis rtogs par bya ba nyid kyi phyir ngag gi lam ste/_'di yod pa'i phyir
[\[209a\]]
[\[209a.1\]]ngag gi lam ni sngags so/_/ngag gi tshig ces bya ba'i tshig la ni ngag gi rang bzhin gyi tshogs zhes pa'i don to/_/de'i nges tshig ni nges par brjod pa ste/_chos thams cad ni rgyu dang bral ba zhes bya ba la sogs pa don ston pa las don gyis rjes su 'gro
[\[209a.2\]]ba'i ngag ces bya ba la sogs pa'i tha tshig go/_/de nas 'di zhes bya ba la sogs pas ni 'bras bu dang bcas pa'i nus pa bstan to/_/de'i phyir rnal 'byor pa rnams bstan par gyur te/_nges par 'di de bzhin gshegs pa thams cad bskul ba'o zhes bya ba nas so/_/bskul ba la
[\[209a.3\]]yang rang gi sngags las rdzogs pa'i rang gi lha'i nga rgyal gyis bya ste/_de'i phyir gsungs pa de nas zhes bya ba la sogs pa las/_de'i dbus su yi ge hUM zhes bya ba la/_dkyil 'khor de nyid la yi ge hUM rdo rje 'dzin pa'i rnal 'byor pas ji lta ba bzhin du zla ba'i dbus su gnas par
[\[209a.4\]]bsam mo zhes bya ba dang 'brel to/_/rang gi gzugs ni rab tu brtag_/ces pa ni ji lta ba bzhin du rgyu'i rdo rje 'dzin pa yongs su gyur pa las de nyid de'i bdag nyid kyi gzugs phan tshun du rgyu dang 'bras bur gyur pa'i phyir ro/_/rdo rje 'od zer 'bar ba che/_/zhes bya ba ni rdo rje phyag mtshan
[\[209a.5\]]'od dang bcas pa'o/_/'od zer 'phro zhes bya ba ni nam mkha'i dbyings khyab pa dang ldan pa ste/_'di ni sa bon gyi khyad par ro/_/sangs rgyas kyi zhes bya ba ni/_ye shes tsam dmigs pa'i'o/_/drangs par zhes bya ba ni de'i 'od zer gyi snang bas bskul nas bsdus te rang gi ye shes
[\[209a.6\]]la bcug nas ji lta ba bzhin du rang gi lha'i gzugs su bdag nyid rdzogs par bya ba'o/_/de bzhin du lha thams cad ji lta ba bzhin du rang gi sa bon las gyur pa lha thams cad bsgom par bya'o zhes bstan pa yin no/_/'dir rgyu'i rdo rje 'dzin pa'i sa bon dang phyag mtshan ni 'dis
[\[209a.7\]]ston pa ma yin te/_de ni rgyas par 'chad par 'gyur ba nyid kyi phyir ro/_/rang gi dkyil 'khor rang sngags kyis/_/skyed par byed pa'i tshul du 'gyur/_/zhes bya ba ni rang snang ba'i rig ma'i pad+ma'i nang du rang gi bdag po'i sa bon gcig nyid kyis gdon pa'i dkyil 'khor sprul par
[\[209b\]]
[\[209b.1\]]bya'o zhes bya ba'i don to/_/dkyil 'khor sprul pa bshad pa'i don du gsungs pa rang sngags skyes bu zhes bya ba la sogs pa la/_rang sngags skyes bu zhes bya bas ni rang gi lhag pa'i lha ston pa'o/_/gnas bzhi rnams su zhes bya ba ni sangs rgyas bzhi phyogs bzhir ro/_/
[\[209b.2\]]gzugs kyi tshul zhes bya ba ni ji ltar ston pa'i gzugs kyis so/_/de nyid gsungs pa/_zhal gsum tshul du sbyor ba yis/_/zhes bya ba ni kha dog gsum du bsgom par bya'o/_/snying ga'i dbus su song zhes bya ba ni de bzhin gshegs pa thams cad kyi snying por gyur pa nyid kyi
[\[209b.3\]]phyir rdo rje 'dzin pa'o/_/nye bar gdags pas de'i chos 'byung ba'i gzugs su nges par bstan te/_de'i nang du zhes bya ba'i don to/_/phra mo zhes bya ba ni ye shes kyi ngo bo nyid kyi phyir ro/_/de'i zhes bya ba ni dkyil 'khor gyi'o/_/yi ge zhes bya ba ni sku rdo rje la sogs pa'i yi ge
[\[209b.4\]]rnams te/_rdo rje gsum ni yi ge gsum/_/zhes bya ba'i tshig las so/_/mchog tu gyur pa'i tshig ces bya ba ni sa bon gyi yi ge hUM la sogs pa ste/_'byin pa'i sngags ni ma yin no zhes bya ba'i don to/_/rdo rje chen po rtse lnga pa/_/zhes pa ni yi ge hUM las byung ba'o/_/sbyor ba
[\[209b.5\]]zhes pa ni thabs dang shes rab gnyis su med par snyoms par zhugs pa'o/_/rdo rje gsum ni sku la sogs pa'i rdo rje rnams so/_/rdo rje kyo ba'i khyad par gyis/_/zhes bya ba la 'di skad gsungs pa yin te/_sku rdo rje la sogs pa'i bdag nyid kyi rdo rje las ji lta ba bzhin
[\[209b.6\]]du rdo rje kyo ba bsam mo/_/snying gar btab byas te zhes bya ba ni ji lta ba bzhin du gdab pa'o/_/lha rnams rab tu bskul bar bya/_/zhes bya ba ni dngos grub mngon du sbyin par byed pa'i don du'o/_/de bzhin du rigs kyi bye brag gis bskul bya'i bya ba gsungs pa/_'khor lo'i zhes bya ba la
[\[209b.7\]]sogs pa la snying ga ru ni bskul bar bshad/_/ces bya ba ni bdag po yi'o/_/zhag bdun bar du byas nas ni/_/zhes bya ba ni 'dis drag shul gyi sgrub pa'i dus nges par byas pa'o/_/'dis gtsor brdeg pa nyid bstan to/_/de'i yang bla ma'i man ngag las rgyas par shes par
[\[210a\]]
[\[210a.1\]]bya'o/_/yang na rang gi bka'i dkyil 'khor la gnas pa'i rnal 'byor pas snying gar de bzhin du nyi ma la gnas pa'i ye shes sems dpa' bsgom par byas nas de'i snying gar yi ge hUM ngo /_/de nyid yi ge mchog tu gyur pa'i tshig go/_/rdo rje zhes bya ba ni de yongs su gyur
[\[210a.2\]]pa las rdo rje chen po rtse lnga pa bsgom par bya'o/_/rdo rje gsum zhes bya ba ni/_yi ge oM gyi 'khor lo ste sku rdo rje'o/_/a'i yi ge'i pad+ma ste gsung rdo rje yi'o/_/yi ge hUM ni thugs rdo rje'o/_/rdo rje kyo ba'i khyad par gyis/_/zhes bya ba ni de'i rdo rje la sogs pa lag pas lcags
[\[210a.3\]]kyu 'dzin pa'i lha'i gzugs su bsam par bya'o/_/de'i snying gar btab byas te/_/zhes bya ba ni de'i sngags kyis bskul bas rang gi snying ga nas byung ste/_de yang bka' nod par bsams nas rdo rje kyo bas song shig thugs rdo rje'i thugs kar thob cig ces pa'o/_/yang /_lha
[\[210a.4\]]rnams rab tu bskul bar bya/_/zhes pa ni 'di skad gsungs pa yin te/_sngar bsnyen pa byas nas rig pa'i brtul zhugs spyad pa dang /_tshogs yongs su rdzogs pa sgrub pa la sogs pa la ji lta ba bzhin du bka'i 'khor lo la gnas nas khro bo rnams phyung ste 'di skad smra bar
[\[210a.5\]]bya ste/_gshegs la phyogs bcu'i 'jig rten gyi khams la gnas pa'i sangs rgyas dang byang chub sems dpa' thams cad la 'di skad smros shig che ge mo rdo rje can/_che ge mo'i yul phyogs su bzlas pa yongs su rdzogs pas sgrub pa'i dkyil 'khor 'dri yis de ru song la mchod pa
[\[210a.6\]]la sogs pa blang bar bya ba dang dngos grub la sogs pa sbyin par gyis shig ces so/_/de nas khro bo de rnams phyogs bcur song bas bka' stsal pa mthar phyin par byas nas/_slar 'ongs te de rnams kyis gnang bar smra bar blta'o/_/de nas yongs su mchod de dpral
[\[210a.7\]]ba lte ba kha dang brla gnyis dang rkang pa gsang ba snying ga la gzhug ste/_lus thams cad me 'bar ba dang 'dra ba ste/_blo dang ldan pas khro bo'i tshogs dang tha mi dad/_de nas ji lta ba bzhin du gsang ba'i mchod pa byed pa na lha mo'i tshogs byung ste/_dkyil 'khor la gnas pa
[\[210b\]]
[\[210b.1\]]rnams la dbul bar bya'o/_/de rnams dbang po gnyis kyis snyoms par 'jug pas gnas par rnam par bsams te/_bstod pa dang /_mchod pa byas nas/_rang gis kyang snyan gsan gsol bar bya'o/_/sang bdag gis bsgrub pa'i dkyil 'khor bri bar bya ste/_
[\[210b.2\]]de la khyed rnams kyis 'ongs nas mchod pa bzhes te dngos grub stsol cig_/gzhan du khyed brdzun zer ba'o/_/'di lta bu snyan gsan gsol nas ye shes kyi dkyil 'khor steng du 'degs par bya'o/_/ji ltar ston pa'i dkyil 'khor rang gi lus la bcug pa'i dkyil 'khor gyi de
[\[210b.3\]]nyid la mnyam par gzhag pa'i sems kyis nyal lo/_/de bzhin du yang lhag par gnas pa'i cho ga sngon du song ba'i dkyil 'khor bris nas dngos grub bsgrub par bya'o/_/ma grub na yang bla ma'i tshig gis gsal bar byas nas/_drag shul sgrub pa'i cho gas nyi ma bdun
[\[210b.4\]]gyi bar du de bzhin gshegs pa'i thugs bskul bar bya'o/_/'di rnams kyi don du gsungs pa/_sku rdo rje la sogs pa dang ye shes sems dpa'i rang gi ngo bo nges par bstan to zhes bya ba rtogs par bya ste/_de la rang sngags skyes bu zhes bya ba ni rang gi sa bon yongs su gyur
[\[210b.5\]]pa las thugs rdo rje la sogs pa rnams so/_/gnas bzhi rnams su gzugs kyi tshul du zhes bya ba ni snying ga la sogs pa'i gnas rnams su'o/_/gzugs kyi tshul zhes bya ba ni rang gi rnam pas so/_/'di nyid zhal gsum pa la sogs pas nges par bstan to/_/
[\[210b.6\]]snying ga'i dbus su son pa zhes bya ba ni/_man ngag las phyag mtshan gyi dbus su son pa'i phra mo'o/_/dkyil 'khor rnams ni bsam par bya/_/zhes pa ni thugs rdo rje la sogs pa bskyed pa'o/_/'di nyid kyi rgyas par bstan pa gsungs pa/_de'i zhes bya ba ni phyag
[\[210b.7\]]mtshan gyi'o/_/rtse mo lnga pa zhes bya ba ni rdo rje'i nang du song ba gzhan rdo rje rtse lnga pa phra mo'o/_/'di yang nye bar mtshon pa ste/_de bzhin du phra mo'i pad+ma la sogs pa yang bsgom par shes par bya'o/_/sbyor bas zhes pa ni de yang sku rdo rje la sogs pa thabs dang shes rab kyi ting
[\[211a\]]
[\[211a.1\]]nge 'dzin la snyoms par zhugs pa'i lha'i gzugs su gyur pa bsgom par bya'o/_/de ltar bskyed pa'i thugs rdo rje la sogs pa byin gyis brlab pa'i don du nam mkha' la gnas pa rnams ji lta ba bzhin du thugs rdo rje la sogs par bsgom par bya'o/_/lha rnams
[\[211a.2\]]rab tu bskul bar bya/_/zhes bya ba ni ji ltar rang gis bskul ba'i tshigs bcad dag gis byin gyis brlab pa'i ched du gsol ba gdab par bya'o/_/rnam par gzigs zhes bya ba ni dngos grub ster ba la mngon du phyogs par 'gyur ro/_/'jigs shing zhes bya ba la sogs pa'i sbyor
[\[211a.3\]]ba'i bdag nyid kyi che ba gsungs so/_/rmongs pas 'da' bar byas nas ni/_/zhes bya ba ni gal te de lta na yang na mngon du mi 'gyur na de'i tshe/_'dir rmongs pa'i bdag nyid ni rtog pa thams cad kun du spangs pa'o/_/de yi srog kyang der zad 'gyur/_/zhes bya ba ni 'di las lhag pa'i
[\[211a.4\]]stong pa nyid kyi ting nge 'dzin las blang ba las mi srid pa'i phyir mya ngan las 'das pa la gcig tu nges par gyur pa'i phyir ro/_/yang na rmongs pa ni ji lta ba ma yin pa'i sbyor bas drag shul sgrub pa nyid kyi phyir rmongs pa'i bdag nyid cho gas stong pa'i rnal 'byor pa de dam tshig nyams pa las
[\[211a.5\]]gdon la sogs pas nye bar 'tshe bas nyams par 'gyur te/_drag shul sgrub pa'i mtha' nyid du 'chi bar gyur te/_dngos grub ma thob pa nyid du 'chi bar 'gyur ro/_/sngags kyi skyes bu zhes bya ba ni mi bskyod pa la sogs pa rnams so/_/rdo rje gsum ni sku rdo rje la sogs
[\[211a.6\]]pa'o/_/ye shes zhes bya ba ni ye shes sems dpa'o/_/de rdzogs pa ni ji lta ba bzhin du ldan pa'o/_/ji ltar zhe na gsungs pa/_dbang po gnyis ni sbyor ba yis/_/zhes bya ba ni thabs dang shes rab kyi sbyar bas so/_/dngos po thams cad brtag par bya/_/zhes bya ba
[\[211a.7\]]ni phung po la sogs pa'i bdag nyid kyang de ltar bsgom par bya'o zhes bya ba'i don to/_/des 'di skad gsungs pa yin te/_gang la la 'dir bsgom par bya ba de rnams phyag rgya bzhis rgyas btab pa thabs dang shes rab kyi bdag nyid du bsgom par bya'o/_/gzhan du na grub pa ma
[\[211b\]]
[\[211b.1\]]yin no/_/yang na thams cad g.yo ba dang mi g.yo ba'i dngos po thams cad rang gi dkyil 'khor lha'i gzugs su bsgom par bya zhes pa'o/_/'dis kyang bskul bar 'gyur ro/_/rig ma dbang phyug ces bya ba la sogs pa la 'di skad gsungs pa yin te/_spyan la
[\[211b.2\]]sogs pa la mngon sum du byas te/_de'i rigs kyi bdag po'i sbyor ba dang ldan pas de'i pad+ma'i nang du zhugs te/_de'i ye shes kyi lha mo yongs su chags par bya ba ni de rnams shin tu dbang du gyur par blta'o/_/de ltar na/_de yang dag par bskul bar gyur pa'o/_/de nas
[\[211b.3\]]zhes bya ba la sogs pas sbyor ba gzhan gsungs te/_'di skad gsungs pa yin te/_de'i bdag po'i sbyor bas bsgrub par bya ba'i lha mo dang snyoms par zhugs pa dang /_de'i rnam pas 'jig rten gyi khams kyi rdul phra rab dang mnyam pa'i lha mo rnams spros nas dbang po gnyis kyis
[\[211b.4\]]snyoms par 'jug pas nye bar longs spyad par bya'o/_/sangs rgyas rnams ni de spro bya/_/zhes bya ba ni sangs rgyas kyi dkyil 'khor spro bar bya'o zhes bya ba'i don to/_/gzhan dag ni rig ma'i dbang phyug ces bya ba la sogs pa ni rang snang ba nye bar longs spyod par gsungs so/_/
[\[211b.5\]]'jig rten khams ni thams cad na/_/zhes bya ba la sogs pa rnams kyis rang gi 'dod pa'i lha mo'i sbyor bas rang snang ba'i nang du zhugs pa sngon du song nas/_phyi'i bud med nye bar longs spyad par bya ba gsungs so/_/dpal gsang ba 'dus pa'i dka' 'grel rgyal bas byin pas
[\[211b.6\]]mdzad pa las le'u bcu pa'i bshad pa'o//_//snying po bskul ba 'di yang yi ge gsum la sogs pas bskyed pa'i lha sbyor bas thun mong ba'i dngos grub la sogs pa yang bya'o/_/zhes rgyas par bstan par 'dod nas le'u bcu gcig pa gsungs pa'o/_/de nas
[\[211b.7\]]zhes bya ba la sogs pa la de bzhin gshegs pa thams cad kyi rdo rje ni rnam par snang mdzad la sogs pa rdzogs pa'i rgyu'i phyir yi ge oM la sogs pa'o/_/de yi phyir na skyes bu'i mchog_/ces bya ste/_de la dmigs pa'i ting nge 'dzin la 'di skad ces bya'o/_/de la
[\[212a\]]
[\[212a.1\]]snyoms par zhugs zhes bya ba dang 'brel to/_/de bzhin gshegs pa'i sngags thams cad ni sku rdo rje la sogs pa rnams kyi snying po'o/_/de nyid snying mi phyed pa'i rig ma dang bcas pa'i skyes bu bskyed pa'i gzugs kyis le'u gang du gsungs pa ste/_'di
[\[212a.2\]]gsungs so zhes bya ba ni gsungs pa dang ldan pa'o/_/rdo rje gsum yig sngags kyi mchog_/ces bya ba la rdo rje gsum gyi yi ge ni oM la sogs pa rnams so/_/de rnams nyid de bzhin gshegs pa'i rang bzhin nyid kyi phyir mchog go/_/phyag rgya chen po rnam bsgom pa/_/
[\[212a.3\]]zhes bya ba ni phyag rgya chen po rang gi 'dod pa'i lha bsgom pa ji lta ba bzhin du bskyed par bya'o/_/ye shes rdo rje dag gis bya/_/zhes bya ba ni zla ba zhu ba la sogs pa'i gzugs kyis sam/_dri za'i sems can lta bu bsgrub par bya ba'i lha'i gzugs kyis sangs rgyas rnams
[\[212a.4\]]zhugs pas so/_/byang chub thams cad thob byed pa/_/zhes bya ba ni me long lta bu la sogs pa'i ye shes rdzogs par byed pa zhes bya ba'i don to/_/de nyid gsungs pa/_yi ge oM gyis zhes bya ba la sogs pas so/_/ye shes snying po zhes bya ba ni/_me long lta bu'i
[\[212a.5\]]ye shes kyi bdag nyid do/_/de'i phyir sku'i rdo rje thob pa rnam par snang mdzad nyid thob par byed pa'o/_/byang chub bdag med pa zhes bya ba ni so sor rtog pa'i ye shes kyi bdag nyid kyi phyir snang ba mtha' yas nyid kyi rang bzhin thob par byed pa'o/_/sku dang gsung dang thugs zhes
[\[212a.6\]]bya ba ni/_rig pas thugs las gzhan med pa'i phyir thugs nyid sku la sogs pa'i ngo bo'o/_/de'i phyir rdo rje mi phyed pa gsum thob pa ni mi bskyod pa'i gzugs thob par byed pa'o zhes bya ba'i don to/_/gzhal yas khang gi gnas dang /_sa bon bshad par 'dod nas gsungs
[\[212a.7\]]pa nam mkha' rdo rje zhes bya ba la sogs pas so/_/rdo rje kun skyes zhes bya ba ni phyogs thams cad du ste/_phyogs bzhir rdo rje gang la yod pa de la de skad ces bya ste/_sna tshogs rdo rje zhes bya ba'i don to/_/der b+h+rUM yongs su gyur pa las skyes pa ste/_de'i phyir gsungs
[\[212b\]]
[\[212b.1\]]pa/_yi ge b+h+rUM bsam mo zhes bya'o/_/de la zhes bya ba ni de'i rgyu mtshan du dang por sna tshogs rdo rje la yi ge b+h+rUM bsam mo zhes bya ba'i don to/_/bzlas pa'i cho gas yi ge gsum dgod pa'i gnas skabs gsungs pa/_rdo rje dkyil 'khor zhes bya ba la sogs pa la 'di skad
[\[212b.2\]]gsungs pa yin te/_rlung dang chu dang me'i dkyil 'khor rnams la go rims bzhin du sku rdo rje la sogs pa'i sa bon gsum mo/_/kun gyi lhag ma yin pa'i phyir sa'i dkyil 'khor la gnas pa ye shes sems dpa'i sa bon dang bcas pa bkod de ji lta ba bzhin du bzlas par
[\[212b.3\]]bya'o/_/ji skad du/_rdo rje gsal chos 'khor lo ste/_/sku gsung thugs kyi rdo rjer rtogs/_/gnas su de ni brtan byas la/_/ye shes sku ni spro zhing bzlas/_/zhes gsungs so/_/yang na/_rang gi dkyil 'khor rang sngags kyis/_/skyed par byed pa'i tshul du 'gyur/_/
[\[212b.4\]]zhes bya ba le'u bcu par gsungs pa rgyas par bstan par bya ste/_ji ltar rang rnam par snang mdzad la sogs pa'i dkyil 'khor rnams bskyed pa'i sa bon gsungs pa/_rdo rje zhes bya ba la sogs pa ni mi bskyod pa'i dkyil 'khor gyi dbus su gnas pa ji lta ba yin pa de bzhin du/_yi ge
[\[212b.5\]]hUM ni rnam par bsgom par bya/_/zhes gzhan dang 'brel lo/_/lhag ma ni go sla'o/_/yi ge b+h+rUM gyis gnas bsgoms te/_/zhes bya ba la 'di skad gsungs pa yin te/_yi ge b+h+rUM gyis ji lta ba bzhin du dkyil 'khor bskyed nas cho gas sku rdo rje la sogs pa bsgom par bya ste 'ba'
[\[212b.6\]]zhig ni ma yin no/_/snying po dus gsum sangs rgyas kyi/_/zhes bya ba ni thabs dang shes rab kyi bdag nyid man ngag las ho dmar po gnyis so/_/ji lta bu zhe na gsungs pa/_thams cad kyi zhes bya ba la sogs pa la de bzhin gshegs pa thams cad kyi sku rdo rje la sogs
[\[212b.7\]]pa'i ngo bo yi ge gsum dang pha dang ma'i bdag nyid kyi rdo rje 'dzin pa'o/_/mnyes pa ni ro mnyam par rtogs pa'o/_/gang gsungs pa/_drug par rdo rje gsum gnas bsgom/_/zhes bya ba la de la sku la sogs pa'i rdo rje rnams oM zhes bya ba la sogs pas bskyed pa'i
[\[213a\]]
[\[213a.1\]]sa bon gsungs pa'o/_/sprul pa ste zhes bya ba la sogs pas ni mi phyed pa'i bsgom pa nyid yang dag par rdzogs pa'i byang chub thob pa 'di nyid yin no zhes nges par ston to/_/'di dag sangs rgyas skyes bu ste/_/zhes bya ba ni sangs rgyas kyi
[\[213a.2\]]bdag nyid do/_/de'i phyir thabs dang shes rab kyi bdag nyid sngags kyi rig pa zhes bya bar grags so/_/ji ltar na de ltar yin zhe na gsungs pa/_rdzogs pa zhes bya ba la sogs pas so/_/lha dang lha mo thams cad kyi sku la sogs pa rdzogs pa dang byin gyis brlab pa la sogs pa
[\[213a.3\]]rnams las mi 'da' ba nyid kyi phyir dam tshig dag gi yin te/_tha dad pa yongs su ma bzung ba las mi phyed pa'i ye shes bsgom pa'i rgyus zhes bya'o/_/da ni bstan pa'i sku rdo rje la sogs pa rnams kyi gnas nges pa dang byin gyis brlab pa'i cho ga ston pa na ting nge 'dzin dang rjes
[\[213a.4\]]su mthun pa'i gnas sngon du 'gro ba'i rigs gsum dang 'brel ba'i 'dra ba'i dngos grub gsungs pa/_dben zhing zhes bya ba la sogs pa la zla ba phyed kyis zhes bya ba ni phra mo'i sbyor bas bsgom pa la sogs pas dang por sems brtan pas so/_/sngags kyi dam tshig
[\[213a.5\]]bskyed ces bya ba ni/_sngags gang la gang mi bzla ba'i sbyor ba de la snyoms par zhugs zhes bya ba'i don to/_/yi ge oM ni snying gar gzhag_/ces bya ba ni sku rdo rje thugs ka'i phyag mtshan la'o/_/ji ltar dgod ce na gsungs pa/_'od zer lnga zhes bya ba la sogs pa la rnam
[\[213a.6\]]par snang mdzad nyid mchog ste/_gtso bor bsgoms pas gang rnams dkar po la sogs pa'i 'od zer gyi sprin gang la yod pa de rnams dang bcas pa'i rnam par snang mdzad spro ba la sogs pa dang ldan par dgod do zhes bya ba'i don to/_/yang na rnam par snang mdzad kyi mchog
[\[213a.7\]]ces bya ba ni bdag po ste sku rdo rje gang la yod pa de la de skad ces bya'o/_/'bras bu gsungs pa/_'di yis sangs rgyas rnams kyi sku/_/zhes bya ba ni skyes bu chen po'i mtshan sum cu rtsa gnyis dang bcas pa ji srid ting nge 'dzin thob nas rdzogs pa'o/_/'di skad gsungs
[\[213b\]]
[\[213b.1\]]pa yin te/_ji lta ba bzhin du yi ge oM gyis rang gi lha'i mgo la bskyed pa ni sku rdo rje'i thugs ka'i phyag mtshan la gnas pa'i yi ge oM gyis sku rdo rje'i tshogs phyung ste/_ji lta ba bzhin du yang dag par mchod nas/_bde ba dang bcas pa gzhan gyi dbang gi rang bzhin du bltas nas gsol ba
[\[213b.2\]]btab ste/_de rnams kyis ji lta ba bzhin du rang sku rdo rje la bcug ste bdag nyid kyi lus byin gyis brlab pa sku byin gyis brlab pa'i dus su bsgom par bya'o/_/dngos grub sgrub pa la yang dkyil 'khor bris pa'i dbus su 'dug pa'i snying ga'i sa bon las thams cad spro bar bya'o
[\[213b.3\]]zhes bya ba ni khyad par ro/_/de bzhin du gsung dang thugs rdo rje dag la yang blta bar bya'o/_/rdo rje bskal pa gsum du gnas/_/zhes bya ba ni rang 'dod pa las so/_/lnga zhes bya ba ni 'dod pa'i yon tan lnga rnams so/_/ye shes rnams zhes bya ba ni sangs rgyas rnams so/_/
[\[213b.4\]]sangs rgyas kyis ji ltar longs spyod pa de bzhin zhes bya ba'i don to/_/yang na sangs rgyas nyid ye shes kyi bdag nyid de/_bsten pa ni gus pa bya ba zhes bya ba'i don to/_/de bzhin gshegs pa thams cad kyi sku zhes bya ba ni rnam par snang mdzad de/_de nyid rdo rje 'od zer bkod pa
[\[213b.5\]]gang la ming de yod pa'i ting nge 'dzin de la de skad ces bya'o/_/ngag byin gyis brlab pa gsungs pa nam mkha' rdo rje zhes bya ba la sogs pa la/_a ni ngag gi lam la gzhag_/ces bya ba ni ngag rdo rje'i snying ga'i mtshan ma la'o/_/ngag gi lam zhes bya ba'i tshig la ni gsung rdo
[\[213b.6\]]rje'i rang bzhin du shes par bya ste/_kha dog lnga'i 'od zer dang ldan pa'i phyir kha dog lnga'o/_/so sor rtog pa'i ye shes kyi ngo bo nyid yin pa'i phyir rdo rje che'o/_/'jig rten dbang phyug bsgoms pa yis/_/zhes bya ba ni snang bar byed pas na/_'jig rten te so sor rtog pa'i ye shes so/_/de la
[\[213b.7\]]dbang mchog ni snang ba mtha' yas so/_/lhag ma ni bshad pa dang 'dra'o/_/yi ge a la sogs pa yongs su gyur pa las mgrin pa'i phyogs su ngag rdo rje dam tshig sems dpa'i gzugs bskyed la byin gyis brlab par bya'o zhes bya ba'i don to/_/de bzhin du rang rang gi gnas
[\[214a\]]
[\[214a.1\]]su thugs rdo rje la sogs pa yang shes par bya'o/_/dngos grub sgrub pa la yang rang gi sa bon gyis rang gi lha bskyed la ji lta ba bzhin bsgom pa la sogs pa bya'o/_/tshig gi dam tshig spros byed pa/_/zhes bya ba la sangs rgyas kyi gsung gi dam tshig ni g.yas su 'khyil pa'i
[\[214a.2\]]dung gi nang du chu skyes kyi 'dab ma lta bu dbyangs kyi yan lag thams cad kyi rten gyi rang bzhin nyid kyis zhal gyi dkyil 'khor khebs pas nus pa'i ljags kyi rnam pa ste/_des mdo'i sde dang /_dbyangs kyis bsnyad pa'i sde dang /_lung bstan pa'i sde dang /_tshigs su bcad pa'i sde dang /_ched
[\[214a.3\]]du brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa dang /_chos rmad du byung ba'i sde dang /_gtan la phab pa ste/_de ltar dbye ba gsung rab rin po che 'jug pa'i phyir spros par byed pa'o/_/
[\[214a.4\]]de'i phyir chos kyi tshig gi lam la gnas pa zhes bya ba ni theg pa gsum gyi lam nye bar bstan par nus pa rnyed pa'o/_/nam mkha' rdo rje zhes bya ba la sogs pas ni thugs rdo rje byin gyis brlab pa gsungs pa ste/_dam tshig chen po 'di nyid ces bya ba ni/_yi ge hUM ste rdo rje 'dzin pa'i rang
[\[214a.5\]]bzhin nyid kyi phyir ro/_/ye shes rdo rjes zhes bya ba ni thugs rdo rje la sogs pa spro bar bya'o/_/rdo rje kun dang rgyal ba'i gnas/_/zhes bya ba ni bsdus nas nang du chud pa'i rgyal ba'i tshogs te/_spro ba dang bsdu ba'i bdag nyid de dgod pa zhes bya ba'i don to/_/yang na/_nam mkha'i rdo rje'i
[\[214a.6\]]dbus nyid du/_/'khor lo sangs rgyas 'bar 'od 'dra/_/sangs rgyas 'jug pa rab bsgoms nas/_/sangs rgyas gnas dang mnyam par 'gyur/_/zhes bya ba 'di nyid du 'chad par 'gyur ba'i de ma thag nyid du blta'o/_/de la 'di'i don ni/_ye shes rdo rje zhes bya
[\[214a.7\]]ba ni rnam par snang mdzad yongs su gyur pas so/_/rdo rje kun zhes bya ba ni sna tshogs rdo rje'o/_/de la rgyal ba'i gnas zhes bya ba ni dkyil 'khor gyi 'khor lo bskyed pa zhes bya ba'i don to/_/de nyid bcu gsum par/_nam mkha'i rdo rje'i dbus gnas par/_/chos kyi snang
[\[214b\]]
[\[214b.1\]]mdzad sku mchog las/_/'byung ba sku gsum dam tshig can/_/bsams nas gdan du de rab brtag_/ces rgyas par 'chad par 'gyur ro/_/rnam par snang mdzad la sogs pa la rab tu mos pas sku la sogs pa byin gyis brlab par bya ba dang /_sku la sogs pa'i sgrub
[\[214b.2\]]pa la ni rang gi dkyil 'khor la gnas pa nyid du bya'o zhes bstan par 'dod nas/_chos dang rdo rje'i dkyil 'khor la sogs pa yang gsungs pa'o/_/sa'i snying po dang /_'jig rten dbang phyug dang /_phyag na rdo rje rnams kyi sgrub thabs kyang 'di nyid yin par shes par bya ste/_gleng gzhir sku
[\[214b.3\]]rdo rje la sogs pa'i sgra dang 'brel bar de rnams kyi rgyas par bshad pa'i phyir ro/_/'dir 'di rnams kyi sgrub thabs gzhan ni bstan pa yin no/_/'on kyang ji ltar rang rang gi k+ShiM gaM dzriM zhes bya ba'i sngags kyis sngar bsnyen pa ji lta ba bzhin du byas nas de bzhin du bsgrub par bya'o/_/
[\[214b.4\]]de bzhin du gzhan la rtogs par bya'o/_/rdo rje chen po zhes bya ba ni mnyam pa nyid kyi ye shes kyi ngo bo nyid kyi phyir nam mkha'i snying po'o/_/ye shes dkyil 'khor zhes bya ba ni bsgoms pa las byung ba rin chen 'byung ldan gyi dkyil 'khor gyi dbus su'o/_/lus rnams
[\[214b.5\]]kun la khaM zhes bya ba ni/_sprul pa dang longs spyod dang chos kyi sku dang ngo bo nyid kyi sku'i bdag nyid mgo bo dang /_lkog ma dang /_snying ga dang /_ye shes sems dpa'i gnas su yang ngo /_/la la dag lus kyi yan lag thams cad la yi ge khaM bltas nas nam mkha' dang mnyam
[\[214b.6\]]par rang bsam mo zhes zer ro/_/mkha' mnyam 'gyur zhes bya ba ni nam mkha' bzhin du rtog pa'i nyes pa thams cad kyis stong pa dang mi phyed pa'i stong pa nyid kyi ye shes te/_gang gi de'i mnyam pa rin chen 'byung ldan dang 'dra bar 'gyur ro zhes bya ba'i don to/_/mchod pa zhes
[\[214b.7\]]bya ba ni ma skyes pa'i ye shes kyi rang bzhin nyid kyi rab tu rtogs pa'i mchod pas so/_/sangs rgyas kyis kyang gzigs mi 'gyur/_/zhes bya ba ni 'di zhes yongs su dpyod par mi nus te rang rig pa mthar thug pa'i phyir ye shes la gnas pa'o/_/'dis ni mi snang ba'i sbyor ba yang
[\[215a\]]
[\[215a.1\]]lha thams cad kyi thun mong du bshad pa'o/_/sku la sogs pa'i rdo rje mi mthong bar 'gyur ba gang yin pa'i ting nge 'dzin de las byung bar 'gyur bas nam mkha'i snying po de la de skad ces bya'o/_/de'i bkod pa'i phreng ba ni spro bas sprul pa ste/_gang la yod pa de
[\[215a.2\]]la de skad ces bya'o/_/rang sngags skyes bu rab bsams la/_/zhes bya ba ni mi bskyod pa'i dkyil 'khor ji lta ba bzhin du kun du bzang po bskyed nas so/_/de'i snying gar haM yig rdo rjer grags zhes bya ba ni/_chos thams cad ni rgyu dang bral ba ste tha mi dad pa'i ye shes kyi rang bzhin
[\[215a.3\]]gyis te bsgoms nas zhes bya bar 'brel bar bya'o/_/byas nas zhes bya ba la sogs pa la spro ba la sogs pa sngon du song bas kun du bzang por 'gyur ro zhes bshad par 'gyur ro/_/'jam dpal gyi sgras 'dir kun du bzang po nyid la 'jug pa'i rgyu mtshan gsungs so/_/
[\[215a.4\]]sgra gtso bo ma yin pa'i brjod pa ni ji ltar gleng gzhir gsungs pa 'dir sgrub par byed pa de bzhin du gzhan yang bsgrub par bya bar rigs kyi dbye bas zhes ston pa'o/_/sa bcu dag la gnas pa zhes bya ba ni rab tu dga' ba dang /_dri ma med pa dang /_'od byed pa dang /_
[\[215a.5\]]'od 'phro ba dang /_sbyang dka' ba dang /_mngon du gyur pa dang /_ring du song ba dang /_mi g.yo ba dang /_legs pa'i blo gros dang /_chos kyi sprin gyi mtshan nyid sa bcu dag la gnas par 'gyur ro/_/yang na spyan la sogs pa ni 'dir sa bcu ste de rnams la gnas pa yin la de rnams ji lta ba bzhin du bsnyen
[\[215a.6\]]par bya zhes bya ba'i don to/_/byang chub sems dpa' rnams kyi ye shes ni sa bcu pa las byung ba'o/_/de dag yang dag par rtogs pa ste/_zla ba dang rdo rje rim pa'i ting 'dzin de nyid gang la yod pa de la de skad ces bya'o/_/nam mkha'i dbyings kyi dbus su bsam/_/zhes bya ba ni
[\[215a.7\]]rang gi sngags kyi skyes bu dam tshig gi dkyil 'khor gyi dbus su bsam zhes bya ba ni lhag ma'o/_/'od zer 'bar ba'i yi ge th+liM snying gar blta bar bya zhes bya'o/_/nyon mongs pa thams cad kyi zhags pa yang dag par gcod pa'i ye shes kyi mtshon cha'i sbyor ba las mchog ste sgrib
[\[215b\]]
[\[215b.1\]]pa thams cad rnam par sel ba'o/_/sku rdo rje zhes bya ba ni mi phyed pa'i ye shes kyi bdag nyid kyi sku rdo rje dang 'dra bas so/_/don yod grub pa dang 'dra bar 'gyur ro/_/byang chub sems dpa'i gzugs nyid kyi phyir 'dir thams cad kyi bdag nyid ni ma yin no/_/la la dag 'dir
[\[215b.2\]]de ma thag pa'i ting nge 'dzin gnyis kyis kyang 'jam dpal gyi sbyor bas bya bar 'dod do/_/gang gsungs pa/_sku la sogs pa byin gyis brlab pa la sogs pa la/_rang sngags skyes bu bsams nas ni/_/zhes bya ba la sogs pa gsungs pa de/_da ni mngon par shes pa'i
[\[215b.3\]]gnas skabs su bstan par bya'o/_/sangs rgyas mngon shes zhes bya ba la sogs pa ni/_sangs rgyas kyi mngon par shes pa ni zag pa zad pa'i ye shes so/_/de'i dam tshig mchog ni lha'i mi la sogs pa'i mngon par shes pa lnga'o/_/'di dag mngon du song ba nyid kyi phyir
[\[215b.4\]]sangs rgyas kyi mngon par shes pa'o/_/de'i phyir lha'i mig gis mngon par shes pa la sogs pa nyid dang ldan pa'i phyir mngon par shes pa lnga'o/_/'di ni zhes bya ba ni mngon par shes pa lnga nyid do/_/sangs rgyas mngon shes mchog bsgrub pa/_/zhes bya ba ni rigs kyis
[\[215b.5\]]mngon par shes pa drug pa rdzogs pa zhes bya ba'i don to/_/da ni mngon par shes pa rdzogs pa'i don gyi rim pa gsungs pa/_nam mkha'i dbyings zhes bya ba la sogs pa la/_rdo rje sems dpa' zhes bya ba ni mi bskyod pa'am rdo rje 'dzin pa'o/_/ye shes zhes bya ba ni shin tu
[\[215b.6\]]rnam par dag pa'i ye shes so/_/de'i bdag nyid kyi sku rdzogs par byed pa'i phyir/_de nyid yi ge oM mo/_/bsgom par bya zhes bya ba ni sku byin gyis brlab pa'i don du'o/_/ji lta bu zhe na gsungs pa/_rdo rje dam tshig gsum bsgoms pas/_/zhes bya ba ni ji lta ba bzhin lha'i
[\[215b.7\]]gzugs nyid kyis zhes bya ba'i don to/_/de yang brjod pa dam tshig sems dpa'i gzugs kyi sku rdo rje bskyed la gsungs pa'i rim pas byin gyis brlab pa la sogs pa bya'o/_/'dis cir 'gyur zhe na gsungs pa/_mi bskyod pa rdo rje gsum zhes bya ba la sogs pa la 'di skad
[\[216a\]]
[\[216a.1\]]gsungs pa yin te/_sku la sogs pa mi bskyod pa dang 'dra bar 'gyur ro/_/rnam par snang mdzad ni 'chad par 'gyur ba'o/_/rin chen bdag po re zhig gsungs pa/_nam mkha'i dbyings zhes bya ba la sogs pa la/_nam mkha' bzhin du rdo rje'i ye shes gang
[\[216a.2\]]la yod pa 'di mnyam pa nyid kyi ye shes kyi bdag nyid ni rin chen dbang ngo /_/rin chen oM ni zhes bya ba ni rin chen 'byung ldan gyi sku bskyed pa nyid kyi phyir ro/_/rdo rje gsum zhes bya ba la sogs pa ni sngar bshad pa dang 'dra'o/_/byang chub ni chos thams cad mi dmigs pa nyid rang
[\[216a.3\]]bzhin gyis dag pa'i blo'o/_/de nyid bdag med pa'i ye shes kyi gsang ba'o/_/de dang 'dra ba ni mnyam pa'o/_/gnas zhes bya ba ni bzhi ste de bzhin nyid do/_/mnyam pa nyid kyi ye shes rnyed par 'gyur ro zhes bya ba'i tha tshig go/_/snang ba mtha' yas kyi sbyor ba gsungs
[\[216a.4\]]pa/_chos kyi oM zhes bya ba ni snang ba mtha' yas kyi sku bskyed pa'i rgyu nyid kyi phyir ro/_/theg chen lam gyi zhes bya ba ni rang gis rtogs pa'i 'bras bu dang bcas pa'i byang chub sems dpa'i lam bsam pa ji lta ba bzhin du gzhan la bstan pa las bskyed pa'i rgyur 'gyur ro/_/'od
[\[216a.5\]]dpag tu med pa'i sangs rgyas kyi yon tan rnams kyi rdo rje'i mthu ste thams cad zil gyis mnan te/_'jug pa de nyid dpal te/_phun sum tshogs pa'i ting nge 'dzin gang la yod pa de la de skad ces bya'o/_/don yod grub pa'i gsungs pa/_nam mkha'i zhes bya ba la sogs pa la/_
[\[216a.6\]]ut+pal zhes bya ba ni don yod grub pa'o/_/dam tshig oM zhes bya ba ni don yod grub pa'i sku rnyed pa'o/_/sems can kun don 'byung bar 'gyur/_/zhes bya ba ni bya ba nan tan gyi ye shes thob pas sems can thams cad kyi don 'byung ba 'di las 'gyur ba de la de skad ces bya'o/_/
[\[216a.7\]]gdon mi za ba'i dam tshig de'i sku sgrub pa yi ge oM mo/_/de'i 'od zer rnams las ye shes kyi mchog nyid kyi sku byin gyis brlab pa nyid 'byung ba'i phyir sku zhes de skad brjod do/_/de ston pa'i ting nge 'dzin kyang de skad ces bya'o/_/rnam par snang mdzad kyi sku byin gyis brlab
[\[216b\]]
[\[216b.1\]]pa gsungs pa/_sku gsum oM zhes bya ba ni sku gsum tha mi dad pa'i ngo bo'i phyir ro/_/ye shes rdzogs byang chub ces bya ba ni/_me long lta bu'i ye shes nyid kyis mngon par byang chub par 'gyur ba nyid do/_/de bzhin du AHhUM zhes bya ba'i sa bon gnyis kyis go rims bzhin thams
[\[216b.2\]]cad la gsung dang thugs byin gyis brlab pa'i don du/_dam tshig sems dpa'i gzugs nyid kyis gsung rdo rje dang thugs rdo rje bskyed par bya'o/_/de bzhin du bskyed pa'i lha'i rnal 'byor pas mngon par shes pa grub pa gsungs pa/_mi bskyod pa zhes bya ba la sogs pa la/_ye shes
[\[216b.3\]]rdo rje zhes bya ba ni rnam par snang mdzad do/_/sogs pa'i sgras ni rin chen 'byung ldan la sogs pa gzung bar bya'o/_/bsgoms nas zhes bya ba ni 'di rnams kyi gang yang rung ba'o/_/mngon shes lnga zhes bya ba la sogs pa la sbyor ba yis zhes bya ba ni mngon par shes pa lnga bsgrub pa'i
[\[216b.4\]]don du mchog tu sbyor ba ste/_sa'i snying po la sogs pa'i gzugs kyis mig la sogs pa'i skye mched kyi rnam par dag pa bskyed pa'o/_/de nas/_sangs rgyas mchog gi gnas su bsgom/_/zhes bya ba ni sa'i snying po la sogs pa gang rnams la bdag po sangs rgyas mchog yod
[\[216b.5\]]pa de la de skad ces bya'o/_/'di skad gsungs pa yin te/_mi bskyod pa la sogs pa'i rnal 'byor pas mtshan ma thob nas mig dang /_rna ba dang /_sna dang /_mgo bo dang /_yid rnams las sa'i snying po dang /_phyag na rdo rje dang /_nam mkha'i snying po dang /_sgrib pa thams cad rnam
[\[216b.6\]]par sel ba dang /_kun du bzang po rnams sam/_de'i bdag po rnams so/_/lha'i mig dang /_lha'i rna ba dang /_sngon gyi gnas rjes su dran pa dang /_rdzu 'phrul dang gzhan gyi sems shes pa'i mngon par shes pa bsgrub pa'i don du ji lta ba bzhin du rdzogs par byas nas so/_/rang rang
[\[216b.7\]]gi phyag mtshan las gnas pa'i yi ge oM brtan pa'i sems kyis ji lta ba bzhin du bsgom mo/_/de bzhin du yang gsungs pa/_dril bu'i sgra bzhin ma chad pa/_/rna ba g.yon dang g.yas pa la/_/de bzhin yi ge tshig thos pa/_/sems dang bcas pas bsgom par bya/_/bsgom dang
[\[217a\]]
[\[217a.1\]]bzlas pa'i sbyor ba yis/_/mngon shes lnga ni rdzogs pa'o/_/zhes so/_/rigs kyi bye brag gis sbyor ba gzhan gsungs pa/_rtse lnga pa zhes bya ba la sogs pa la de yang gsungs pa/_rdo rje rigs la sogs pa'i rnal 'byor pas rang gi lha'i sbyor bas
[\[217a.2\]]mig la sogs pa'i gnas lngar rang gi sngags kyis rdzogs pa las rdo rje la sogs pa'i phyag mtshan 'bar ba lnga dang bcas pa bkod de ji lta ba bzhin du de bzhin du de bzhin gshegs pa rnams bskul nas byon pa de'i nang du zhugs par byas nas bsgoms na nges par lha'i mig la sogs pa'i
[\[217a.3\]]mngon par shes pa rnams mngon du 'gyur ro/_/kha cig ni rdo rje la sogs pa'i dbus su chud pa'i th+liM gyi yi ge nyid bsgom par bya ba'i mngon par shes pa bsgrub par 'chad do/_/yi ge b+h+rUM gyi de ma thag tu yang re zhig 'khor lo dang gzhal yas khang gi rnam pa gsungs pa/_rdo rje nam mkha'i
[\[217a.4\]]dbyings zhes bya ba la sogs pa la/_sangs rgyas mngon sum mthong bas na/_/de tshe dngos grub rab tu skye/_/rang nyid kyang ni mi shes pa/_/sgra nyid kyang ni des mi thos/_/sems dpa' de ni sgra la gnas/_/ting 'dzin 'bras bu thob par 'gyur/_/'di nyid kyi ni bye brag gis/_/
[\[217a.5\]]thams cad dngos grub 'bras bu 'byung /_/thob ste don yod grub pa la'ang /_/snang ba dang bcas yan lag gsal/_/zhes so/_/gang gsungs pa/_sku byin gyis brlab pa'i gnas skabs su rdo rje bskal pa gsum du gnas zhes bya ba ni de'i sbyor ba gsungs pa/_rdo rje
[\[217a.6\]]mkha' zhes bya ba la sogs pa la/_'di skad gsungs pa yin te/_rnam par snang mdzad la sogs pa'i rnal 'byor pas mgo bo dang /_lce'i rtsa ba dang /_snying gar yang zla ba'i dkyil 'khor la gnas pa'i rang gi mtshan ma la gnas pa ji ltar rang gi oM la sogs pa'i sa bon
[\[217a.7\]]gser gyi mdog lta bu bsams te/_de'i 'od zer rnams kyis sman thams cad kyi ro dang /_zla ba las bdud rtsi bkug nas bdud rtsi sbreng ba'i 'od zer gyis yan lag thams cad gang bar bdag nyid bsgom par bya'o/_/de la/_rnal 'byor 'dir gyur phyin chad ni/_/zhes bya ba ni mngon
[\[217b\]]
[\[217b.1\]]par shes pa'i bsgrub pa la sogs pa'i sbyor ba'i dus nas bstan to/_/klog pa zhes bya ba ni ji lta ba bzhin du bzlas so/_/sems kyang rung zhes bya ba ni ji lta ba bzhin bsam pa'o/_/rdo rje 'dzin par 'gyur zhes bya ba ni de'i rigs su 'byung ba nyid kyi phyir ro/_/de bzhin du yang /_
[\[217b.2\]]rang gi mtshan nyid nam mkha' bzhin/_/skad cig gis dang mi grol te/_/de bzhin sangs rgyas thams cad kyis/_/rigs skyes rnams la byin gyis brlabs/_/zhes gsungs so/_/dpal gsang ba 'dus pa'i dka' 'grel rgyal bas byin pas mdzad pa las/_le'u
[\[217b.3\]]bcu gcig pa'i bshad pa'o//_//ji lta ba bzhin du bskyed pa'i lha'i rnal 'byor gyis thig le la sogs pa bsgoms pa las mtshan ma thob pas dngos grub thams cad bsgrub par bya ba dang ji ltar gsungs pa'i sku la sogs pa byin gyis brlab pa la yang tshigs bcad kyis gsol
[\[217b.4\]]ba btab pa sngon du song bas bya'o/_/de'i phyir rdo rje'i sbyor ba dam tshig bsgrub pa'i le'u gsungs pa/_de nas zhes bya ba la sogs pa la/_rdzogs pa'i byang chub sgrub pa'i thabs la 'jug par byed pa'i phyir ston pa'o/_/de'i phyir sems can gyi rgyud sangs rgyas nyid du bskyed pa'i
[\[217b.5\]]phyir bskyed pa'o/_/de'i phyir gsungs pa/_ye shes mchog bsgrub pa zhes te/_chos thams cad rang bzhin med pa bsgoms pas byang chub kyi sems rdzogs par byed pa zhes bya ba'i don to/_/dam tshig de nyid rdo rje gsum/_/zhes bya ba ni rdo rje gsum rnams kyi dam
[\[217b.6\]]tshig ni gnyis su med pa rtogs pa'o/_/de nyid de kho na ste/_phyin ci ma log pa nyid kyi phyir ro/_/rtogs par byed pa'i tshig bka' stsal pa zhes bya ba'i don to/_/nam mkha' dang mtshungs pa'i dam tshig ces bya ba ni/_nam mkha' dang mtshungs pa'i dam tshig ni/_rang bzhin
[\[217b.7\]]med pa la sogs pa'i ngo bo dmigs pa med pa'i ye shes gang yin pa de la de skad ces bya'o/_/de'i phyir yang dag pa'i de kho na nyid du de nyid kyi ngo bos chos thams cad rdzogs pa'o/_/de nyid kyi phyir gsungs pa/_rnam par mi rtog dngos rnams la/_/zhes so/_/'di gang
[\[218a\]]
[\[218a.1\]]la zhe na gsungs pa/_gzung ba la sogs pa zhes bya ba ni 'od zer gyis bskul bas sangs rgyas spro ba dang bsdus pas sngon du song ba dang rig ma dang bcas pa rnam par snang mdzad yongs su gyur pa las so/_/sangs rgyas gnas dang 'dra bar 'gyur/_/zhes
[\[218a.2\]]bya ba ni/_rten gyi dkyil 'khor bsgom par bya/_/zhes pa'i don to/_/da ni thig le bsgom pa bshad pa mngon par shes pa rdzogs pa'i sbyor ba gzhan gsungs pa/_sangs rgyas dkyil 'khor zhes bya ba la sogs pa la 'di skad gsungs pa yin te/_rnam par snang mdzad la
[\[218a.3\]]sogs pa gang 'dod pa'i rnal 'byor la gnas la rang gi ye shes sems dpa'i thugs ka'i sa bon la ji lta ba bzhin du 'gro ba nang du gzhug ste/_sngags tsa na ka'i rus pa tsam gyi thig le'i gzugs phyi dang nang snang ba 'od zer gyi phreng ba dang ldan pa la yid rtse gcig tu gyur
[\[218a.4\]]pa bsgoms pas na nye ba'i yul du gyur pa yang mi 'dzin pas 'gog pa'i rdo rjer son pas gang gi tshe de sems rab tu skye ba de'i tshe byang chub mchog sgrub pa ste/_mngon par shes pa thob pa las te/_mi dmigs pas 'gro ba ma lus pa'i yid kyi shing rta rdzogs par byed pa'i phyir
[\[218a.5\]]yid bzhin gyi nor bu bzhin du dpal dang ldan par 'gyur ro/_/de yang gsungs pa kun du bzang po las/_snying po'i 'od zer dpag med kyis sprul pa/_/thub pas mi shes kun du nges bsal nas/_/'gro ba ma lus rdzogs sangs rgyas byas te/_/rang gi gsang sngags nang du chud
[\[218a.6\]]par bya/_/de ltar brtags nas rang snying dri med la/_/zla ba la gnas mtshan ma'i dbus gnas par/_/gsang sngags dam pa thig le'i gzugs su ni/_/rang yid 'od dang ldan par yongs su bsgom/_/sems de 'od zer dri med pas sad pa'i/_/gsung sku rdo rje lus
[\[218a.7\]]ni mchog gyur pa/_/slar yang de nyid du ni nges zhugs shing /_/ye shes bdud rtsi 'bab par bsam par bya/_/nang gi lus dang de bzhin thams cad kyang /_/de yis kun du mthar ni snang byas la/_/ba spu re re'i khung nas byung ba yi/_/tshogs kyis sna tshogs kun du gang bar
[\[218b\]]
[\[218b.1\]]bya/_/zhes so/_/yang gsungs pa/_sgra ni sems kyi gnas su thim/_/sngags kyi yi ge kun du dran/_/'byung dang 'byung bas stong pa yang /_/sangs rgyas rnams kyis bsam gtan brjod/_/rlung ni 'gog par byed pa'i lam/_/dang por bsam gtan goms par bya/_/
[\[218b.2\]]gang tshe rang gis goms pa las/_/rgyun mi 'chad par 'jug pa'o/_/sgra yi bdag nyid thams cad la/_/sgra las thams cad nyan pa ste/_/thos nas dus gsum nyan pa shes/_/gsung dang thugs las byung ba'i mchog_/gang tshe snang ba gsal bar mthong /_/nang dang phyi dang
[\[218b.3\]]dbus su ni/_/mun pa'i nang na gnas pa yang /_/de tshe ring dang mthong dka' mthong /_/sems kyi gzugs su sgro btags la/_/gang tshe mngon sum skye bar 'gyur/_/sangs rgyas rnams kyi byin rlabs las/_/ring po nas kyang gzugs rnams mthong /_/phyogs dang
[\[218b.4\]]phyogs mtshams thams cad son/_/rtogs dka' ba yang mthong ba yin/_/bde gshegs bde gshegs sras kyi mchog_/ring na gnas kyang lha de nyid/_/bskal pa'i me dang 'dra ba ru/_/'bar te rang gi me nyid kyang /_/bsam gtan las byung me mthong ste/_/rnal 'byor pa
[\[218b.5\]]yi rang lus la/_/sngags kyi yi ge nyan par nges/_/thig le'i dbus su rnam bsgoms pas/_/gang tshe gzung ba la sogs pa'i dri ma dang bral ba'i phyir/_chos rnams rang bzhin dag pa zhes bya'o/_/'o na ji ltar dngos grub sgrub pa la sogs pa yin zhe na/_gsungs pa/_
[\[218b.6\]]rol mo 'di dag rab tu bsgom/_/zhes bya ba la 'di skad gsungs pa yin te/_spros pa dang bral ba'i chos nyid la gang dngos grub sgrub pa la sogs pa ston par byed pa ni kun rdzob tu sngags kyi spyod pas 'dul ba'i 'gro ba rnams gzhug par bya ba'i phyir ro/_/sems rtse gcig pas
[\[218b.7\]]dngos grub thams cad 'grub par 'gyur bas de'i ting nge 'dzin gyi rjes su mthun pa'i gnas gsungs pa/_dgon pa chen po zhes bya ba la sogs pa ni go sla'o/_/yang na/_nam mkha'i mtshan nyid sbyor ba yis/_/phung po dgon pa chen por 'dod/_/gnas med gnas kyi
[\[219a\]]
[\[219a.1\]]sbyor ba yis/_/de bzhin nyid gnas sa phyogs so/_/longs spyod rdzogs pa'i shing zhes pa/_/sna tshogs dngos grub me tog rgyas/_/sprul pa'i yal gas yang dag mdzes/_/yang dag rdzogs pa'i byang chub 'bras/_/rin dben dngos med nyams dga' ba'o/_/
[\[219a.2\]]chos zhes bya ba der bsgrub bya/_/phung po la sogs yan lag kun/_/dngos grub thams cad bsdus pa'o/_/zhes so/_/sngon du bsnyen pa byas pas ri lu la sogs pa dngos grub bsgrub par bya ba yin par gsung bzhed nas/_'jam dpal gyi ting nge 'dzin gsungs pa/_maM zhes bya ba
[\[219a.3\]]la sogs pa la 'di skad du ston pa yin te/_/ji lta ba bzhin du yi ge maM gyis 'jam dpal gyi gzugs su bdag nyid bskyed pa'i lus la sogs pa bdag nyid rang gi ye shes sems dpa'i snying gar sa bon la yid rnam par bzhag nas yang dag par ni chos thams cad sgyu ma lta bu la sogs
[\[219a.4\]]pa mngon sum du byas nas/_spro ba la sogs pa'i rim gyis bsgoms pas mtshan ma byung ba rnyed nas/_ri lu'i grub pa yod na 'jam pa'i rdo rje dang mnyam par gyur te/_de'i yon tan rnams thob par 'gyur ro/_/dpag tshad ces bya ba ni go sla'o/_/ri lu'i sgrub pa gsungs pa/_
[\[219a.5\]]bshang ba zhes bya ba la sogs pa la/_dam tshig lnga zhes bya ba ni nyi ma dang zla ba la sogs pa rnams kyi'o/_/rdo rje mi phyed gsum las byung /_/zhes bya ba ni gang rnams la de rnams kyi ye shes lnga'i rang bzhin du byas nas zhes bya'i don to/_/lcags gsum las 'byung ldan
[\[219a.6\]]byas te/_/zhes bya ba ni ji lta ba bzhin du lcags gsum dang ldan pa'o/_/man ngag las rdzas kyi tshad gsungs pa/_gser ni man cha gsum dag la/_/phyed dang gsum gyis ra ti dang /_/ra ti gcig gi brgyad kyi cha/_/thugs kyi rdo rje bdag nyid sbyor/_/sku yi rang
[\[219a.7\]]bzhin gyi ni rdul/_de nas man cha bzhi rnams dang /_ra ti yi ni bzhi cha gsum/_/brgyad kyi cha yi bcas pa yis/_/zangs ni man cha lnga rnams dang /_/ra ti de ni phyed dang gnyis/_/gang gi ra ti brgya dang ni/_/nyi shu rtsa lnga lhag ma'o/_/rdzas gsum log pas tshang ba ste/_/
[\[219b\]]
[\[219b.1\]]la la dag gi 'dod pa'o/_/gser dang zla ba nyi ma ni/_/gsum dang bzhi dang rig byed kyi/_/tshad du byas te man cha rnams/_/ri lu bcing ba rim gyis ni/_/thub pa gsum dang mnga' bdag gi/_/ra ti lhag ma gzhan gyi gzhung /_/zhes zer ro/_/khar zhes bya ba ni shes rab kyi b+ha ga la'o/_/
[\[219b.2\]]la la dag rang gi khar ro zhes zer ro/_/de'i nang du gzhug pa ni/_de bzhin gshegs pa thams cad kyi bdag nyid 'jam dpal yongs su rdzogs pa'i dkyil 'khor gyi 'khor lo can mi phyed pas bsgoms pas de dang mtshungs par 'gyur ro/_/man ngag las kyang bshad pa rta'i sha ji
[\[219b.3\]]lta ba bzhin du sbyangs pa la sogs pa'i rim pas rdzogs pa yi ge gsum gyis bsngags nas rang gi rig ma dam tshig dang sdom pa la gnas pas zar gzhug par bya'o/_/de las byung ba'i bdud rtsi rnam pa lnga blangs nas gser dang dngul dang zangs kyi ri lu ji lta ba bzhin bcing bar bya'o/_/
[\[219b.4\]]bdud rtsi lnga yang ye shes kyi rang bzhin du brtags nas tshes bco lnga la bsgrub pa'i dkyil 'khor bris nas/_nyi ma nub pa'i dus su ji lta ba bzhin du gsang ba'i mchod pas sangs rgyas la sogs pa mchod de/_rig ma dang bcas pa'i bdud rtsi myangs te/_ri lu de tsa na ka'i rus
[\[219b.5\]]pa'i tshad dam rgya shug gi rus pa'i tshad tsam chos 'byung gi dbus su gzhug par bya ste/_rang yang dkyil 'khor gyi 'khor lo chos 'byung ba'i ra bar zhugs par lhag par dmigs nas yi ge maM bzlas te/_yang nas yang du sangs rgyas rnams mngon sum bzhin du dmigs
[\[219b.6\]]nas rdo rjes dgab pa'am/_lag pa g.yon pas dgab bo/_/ri lu'i yi ge maM las skyes pa 'bar bar mos par bsgoms te nyi ma shar gyi bar du'o/_/de nas 'bar ba 'am du ba 'am/_dro bar 'gyur te/_'bar bas ni 'jam dpal dang mnyam pa'i nyi ma 'char ka dang 'dra
[\[219b.7\]]ba'i rig pa 'dzin pa'i gtso bor 'gyur ro/_/du bas ni bde byed la sogs pa'i lhas kyang res 'ga' yang mi mthong ngo /_/dro ba 'byung ba ni rkang mgyogs kyi dngos grub thob par 'gyur ro/_/gang yang gsungs pa/_bcu gcig par/_oM ni ye shes snying po ste/_/sku yi
[\[220a\]]
[\[220a.1\]]rdo rje thob byed pa/_/zhes bya ba la sogs pa/_de la ji ltar de bzhin du sku rdo rje la sogs pa thob par 'gyur ba de ltar da ni ri lu bsgrub pa la sngon du bsnyen pa la sogs pa'i sgo nas gsungs pa rang gi sngags kyis zhes bya ba la sogs pa la 'di skad gsungs pa yin te/_
[\[220a.2\]]glus bskul ba'i de ma thag tu yi ge oM gyi sa bon dang bcas pa'i 'khor lo rtsibs brgyad par bsgoms nas/_spro ba la sogs pa'i rim gyis rnam par snang mdzad du gyur pa'i ting nge 'dzin gsum gyi bar du byas la/_ji lta ba bzhin du dam tshig dang sdom pa la gnas te/_ri lu sgrub pa'i
[\[220a.3\]]don du ji srid mtshan ma byung ba la sogs pa de srid du bsgom par bya'o/_/de nas sgrub pa la 'jug par byas te/_gang yang /_dngos grub sgrub pa'i mtshan ma mthong nas ni/_/de nyid gsum mchod byas nas rang gi sems/_/sngar bshad dkyil 'khor la ni gnas nas su/_/
[\[220a.4\]]'dod pa'i dngos grub rab tu bsgrub par bya/_/zhes gsungs so/_/de bzhin du rang gi sa bon dang mtshan ma rnams kyis gsung dang thugs rdo rje dag kyang ji lta ba bzhin du bskyed do/_/de yang nye bar mtshon pa'i don to/_/thams cad du rang gi sa bon dang /_mtshan ma la sogs
[\[220a.5\]]pa'i rim pa rnams kyis lha rnams bskyed par blta bar bya'o/_/ral gri la sogs pa'i dngos grub bstan par bya ba'i phyir gsungs pa/_rang gi sngags kyis ral gri bsgom/_/zhes bya ba la sogs pa la ral gri grub pa'i dus su ji lta ba bzhin du rang gi sa bon gyis ral gri bskyed
[\[220a.6\]]la nam zhig grub pa na de blang bar bya'o/_/de bzhin du 'khor lo la sogs pa'i dngos grub kyang blta bar bya'o/_/da ni ji skad gsungs pa'i rnam par snang mdzad la sogs pa'i rnal 'byor pas rmi lam la sogs par yang dag pa'i mtshan ma thob pa ni sngar gyi ri lu sgrub pa'i sa bon gyi khyad
[\[220a.7\]]par gsungs pa/_oM zhes bya ba la sogs pa la/_/tsa na ka yi 'bru tshod tsam/_/zhes bya ba ni ri lu thams cad kyi thun mong ngo /_/byang chub sems dpa'i 'od 'dra ba/_/zhes bya ba ni gsungs ma thag pa'i 'jam dpal la sogs pa'i rnam pa'o/_/'di nyid nyi ma 'char ba la
[\[220b\]]
[\[220b.1\]]sogs pas gsungs so/_/rdo rje sku ni 'dra ba'i 'od/_/ces bya ba'i tshig la ni de bzhin gshegs pa thams cad kyi mtshan dang ldan pa'i sku thob pa las rnam par snang mdzad bdag nyid ces bya ba'i don to/_/de bzhin du gsung dang thugs rdo rje la sogs pa dag kyang ri lu'i sgrub pa las ji ltar
[\[220b.2\]]rang gi sa bon la sogs pa'i khyad par blta bar bya'o/_/thugs gtso bo yin pa'i phyir thams cad du ri lu dang po gser gyis dkri bar bya'o/_/de bzhin du ri lu'i sgrub pa brjod nas/_'khor lo la sogs pa'i sgrub pa gsungs pa/_mkha' dbyings zhes bya ba la sogs pa la/_rnam par snang
[\[220b.3\]]mdzad rab tu bsgom/_/zhes bya ba ni ji lta ba bzhin du sa bon dang mtshan ma'i rim gyis so/_/lag tu 'khor lo rang bsgoms nas/_/zhes bya ba la 'di skad gsungs pa yin te/_sngar bsnyen pa bya bas ji lta ba bzhin du bsgrub pa'i dkyil 'khor gyi dbus su lcags rnon po'i rang bzhin nam/_
[\[220b.4\]]gser dang dngul gyi 'khor lo byang chub kyi shing gi 'dab ma la gnas pa yi ge oM gyis 'bar ba dang bcas pa bskyed la/_/ri lu bzhin du de'i nang du song ba'i de bzhin gshegs pa rnams spro ba la sogs pa'i cho gas de srid bsgom pa dang bzlas par bya ste/_ji srid 'bar ba'i bar du'o/_/
[\[220b.5\]]'dir yang sngar gyi bzhin 'bar ba la sogs pa'i dngos grub rnam pa gsum du shes par bya'o/_/de nas spyan gyi sngags bzlas shing blang ngo /_/gang gi tshe shin tu steng du 'bar ba de'i tshe/_sa'i dkyil 'khor gyi cho gas mnan te bzlog par bya'o/_/de bzhin du yi ge hUM gis lcags
[\[220b.6\]]gsum gyi rang bzhin gyi rdo rje'o/_/yi ge swAs margad dam gser gyi rang bzhin du rin po che'o/_/yi ge AHsa dkar po'am dmar po'i tsan dan gyi rang bzhin nam/_pad+ma rA ga'i rin po che'i rang bzhin nam/_zangs kyi rang bzhin pad+ma 'dab ma brgyad pa'i pad+ma'o/_/yi ge has
[\[220b.7\]]lcags rnon po'i rang bzhin nam lcags gzhan gyi rang bzhin la ral gri rdzogs par bya ste/_sngar gyi bzhin du bsgom par bya'o/_/dngos grub kyi mtshan ma mthong nas/_rang rang gi rig ma'i sngags kyis blang bar bya'o/_/rin po che yang de bzhin gshegs pa thams cad kyi rigs
[\[221a\]]
[\[221a.1\]]kyi yum nyid kyi phyir mA ma kI'i sngags kyis blang bar bya'o/_/yang na nam mkha' rdo rje ma'i sngags kyis blang bar bya ste/_oM kA ma badzri ni sid+d+hA sI bi shud+d+ha sI swa b+hA ba ga ga na ut+b+hA ba yo ge na sid+d+ha maM pa ra mak+Sha re/_ta bya thA ga ga na ut+b+hA be ga ga na bi shud+d+he/_sarba a b+hi pra ya pa ri
[\[221a.2\]]pU ra ni swA hA/_zhes bya'o/_/yang na rang gi dkyil 'khor la gnas pa'i lag pa g.yas par bzhag la rang gi sngags las byung ba'i 'khor lo la sogs rang gi rigs nang du zhugs pa sngon du 'gro ba bsgom par bya ste/_dngos grub kyi mtshan ma ma byung gi bar du'o/_/de bzhin du
[\[221a.3\]]mtshan ma gzhan gyi yang bsgrub par bya ba'i phyir gsungs pa/_rtse gsum zhes bya ba la sogs pa la/_sku rdo rje la sogs pa'i sbyor bas bsgrub par bya ba'i phyir ye shes kyi kyo ba'o/_/'di nyid rtse gsum la sogs pa rnams kyi yang khyad par ro/_/sogs pa'i sgras ni zhags pa la sogs pa yang gzung ngo /_/
[\[221a.4\]]de nyid gsungs pa/_rdo rje khyad par gyis bsgrub na/_/zhes bya ba la 'di skad gsungs pa yin te/_rdo rje la sogs pa'i sgrub pa gsungs pa'i cho gas rang 'dod pa'i lha'i sbyor ba sngon du song bas rtse gsum la sogs pa'i bsgrub pas rtse gsum gyi rig pa 'dzin pa la sogs par 'gyur ro/_/yang na
[\[221a.5\]]tshar gcod pa dang rjes su gzung ba'i las rdzogs par bya ba'i phyir stobs po che la sogs pa'i sbyor bas rtse gsum la sogs pa ji ltar gsungs pa'i cho gas bsgrub par bya ba gsungs pa'o/_/sangs rgyas la sogs pa dgug pa'i don du rdo rje kyo ba la sogs pa'i sgrub pa gsungs
[\[221a.6\]]pa/_lam gyi bzhi mdo zhes bya ba la sogs pa la/_rdo rje dgug pa zhes bya ba ni rdo rje kyo ba'o/_/sbyor gsum sngags kyis skyes bur bsam/_/zhes bya ba ni ting nge 'dzin gsum dang bcas pa rdo rje 'dzin pa chen po'i sbyor ba byas nas zhes bya ba'i don to/_/sbyor gsum rdo rje can rnams
[\[221a.7\]]kyi/_/zhes bya ba ni thugs kar ye shes sems dpa'i rang bzhin no/_/kyo ba dang zhes bya ba ni de'i snying gar yang rdo rje kyo ba phyag na 'dzin pa lha'i gzugs so/_/sku gsung thugs kyi sangs rgyas rnams/_/zhes bya ba ni sku rdo rje la sogs pas byin gyis brlab pa'o/_/kha cig ni
[\[221b\]]
[\[221b.1\]]yi ge gsum gyis rdzogs pa'o zhes 'dod do/_/rlung gi dkyil 'khor mchog gnas pa/_/zhes bya ba la 'di skad brjod pa yin te/_rdo rje 'dzin pa'i sbyor bas mtshan ma thob pas rdo rje bkug pa sgrub pa'i don du yang /_lam gyi bzhi mdo la sogs par ji lta ba bzhin du sgrub pa'i dkyil
[\[221b.2\]]'khor yongs su brtags nas/_ting nge 'dzin gsum bsgoms pa'i de ma thag tu ye shes sems dpa'i thugs ka'i zla ba la yi ge hUM gis rdo rje kyo ba bskyed nas de yongs su gyur pa las rdo rje 'dzin pa chen po lta bu rtsa ba'i phyag gis rdo rje lcags kyu 'dzin pa sku rdo rje la sogs pas byin gyis brlab pa
[\[221b.3\]]dang /_mig la sogs pa rnam par dag pa dang /_rdo rje 'dzin pa'i cod pan can khro bo'i nyams dang bcas pa de nyid du rdzogs par byas te/_ji lta ba bzhin du gdon pa byas nas mdun du rlung dang zla ba'i gdan la gnas nas bka' nod cing spro ba la sogs pa ji srid du sgom par byed pa/_
[\[221b.4\]]mngon sum du dmigs par 'gyur ba de srid du'o/_/'di nyid kyis thams cad du sangs rgyas dgug par bya'o zhes gsungs pa/_'di ni sangs rgyas dgug pa'i mchog ces so/_/'di nyid gsungs pa/_phyogs bcu zhes bya ba la sogs pas/_phyogs bcu'i dam tshig rdo rje
[\[221b.5\]]'dzin pa las spros pa'i rnam pa yang dag par byung ba rnam par snang mdzad la sogs pa'i gzugs rnams so/_/rdo rje zhes bya ba ni rdo rje lcags kyu yin la bkug nas ni bskul nas te/_byon par byas nas nye bar spyod/_/ces bya ba ni dngos grub ster ba la sogs pas so/_/la la
[\[221b.6\]]dag ni ji ltar 'dod pa'i lha'i bu mo rnams kyang 'dis dgug par bya'o zhes pa'i don/_'dir phyogs bcu la sogs pa'i gzhung dang sbyar ro/_/nam mkha'i dbyings kyi dam tshig rdo rje ni rdo rje sems dpa'o/_/de'i dgug pa'i sgrub pa zhes bya ba ni lhag ma'o/_/ji lta bu zhe na
[\[221b.7\]]gsungs pa/_rnam par snang mdzad ces bya ba la sogs pa dang /_rdo rje pad+ma zhes bya ba la sogs pa la/_sogs pa'i sgras ni rin po che la sogs pa gzung ngo /_/dam tshig dgug pa zhes bya ba ni 'di skad gsungs pa yin te/_rnam par snang mdzad la sogs pa'i ting nge 'dzin
[\[222a\]]
[\[222a.1\]]gyis sgrub pa'i 'khor lo'i lcags kyu la sogs pa rnams kyis rdo rje 'dzin pa yang dgug par ro/_/sbyor ba gzhan bshad pa/_sngon du song ba rdo rje kyo ba'i sgrub pa gsal bar bya ba gsungs pa/_rnam kun gyi zhes bya ba la sogs pa smos te/_sangs rgyas sku zhes bya ba ni
[\[222a.2\]]rdo rje 'dzin pa'i sku'o/_/sangs rgyas rdo rje 'dzin par bshad/_/ces bya ba'i tshig las so/_/lag tu zhes bya ba ni lag pa g.yas pa'o/_/sku dang gsung dang thugs zhes bya ba ni rdo rje 'dzin pa 'ba' zhig gi sbyor ba ma yin gyi/_rnam par snang mdzad kyi sbyor ba yang bya'o zhes bstan to/_/
[\[222a.3\]]'di skad gsungs pa yin te/_mtshan ma thob pa'i rdo rje 'dzin pa la sogs pa'i ting nge 'dzin gyis rang gi dkyil 'khor la gnas pa'i lag pa g.yas par dngos su lcags rnon po las brdungs pa'i lcags kyu 'am/_bsgoms pas yi ge hUM la sogs pa'i sa bon gyis rdzogs nas spro ba la sogs
[\[222a.4\]]pa de srid du bsgom par bya ste/_ji srid mtshan ma mngon sum du 'bar bar mthong ba'o/_/des gang 'dod pa ste 'gugs par byed do/_/gang gsungs pa le'u bcu gcig par/_nam mkha' dbyings kyi dbus gnas par/_/sangs rgyas dkyil 'khor dam pa bsam/_/'jig rten dbang phyug
[\[222a.5\]]rab bsgoms te/_/chos kyi oM ni bsgom par bya/_/zhes pa de ni ngag gi dngos grub la sbyor ba gsungs pa/_'di dag lta bu'i sbyor ba yis/_/zhes bya ba la sogs pa la/_'di yis zhes bya ba ni 'chad par 'gyur ba ste/_tshig las byed pa zhes bya ba ni ngag tsam nyid kyis de thams
[\[222a.6\]]cad dgug pa la sogs pa'i las byed par 'gyur ro/_/cho ga gsungs pa/_kun zhes bya ba la sogs pa la/_rdo rje sku zhes bya ba ni rang gi lha'i sku rdo rjer bdag nyid bsams nas/_rdo rje'i sbyor bas lce bsgoms nas/_/zhes bya ba la sogs pa la/_rdo rje lce ni 'jig rten dbang phyug ste/_
[\[222a.7\]]de sgom pa zhes bya ba'i don to/_/'di skad gsungs pa yin te/_mtshan ma thob pa'i rnal 'byor pa sgrub pa'i dkyil 'khor du rang gi lha'i ting nge 'dzin gsum gyi sbyor ba dang ldan pa ji lta ba bzhin du lce 'jig rten dbang phyug tu bskyed pa de'i snying gar yi ge oM 'od zer lnga'i tshogs 'phro ba la
[\[222b\]]
[\[222b.1\]]sogs pa'i rim gyis de srid du bsgom par bya ste/_ji srid du 'od zer gyi snang ba la sogs pas rtags thob par 'gyur bar ro/_/de'i phyir/_rdo rje gsung dang 'dra bar 'gyur/_/zhes bya ba ni ngag nyid rdo rje ste gsungs pa'i don la mi slu bas mi phyed pas gang rnams kyis de bzhin du brjod pa ste/_
[\[222b.2\]]sangs rgyas bcom ldan 'das rnams dang mnyam par 'gyur ro zhes te/_thogs pa med pa'i ngag tu 'gyur/_/zhes bya ba'i don to/_/kha cig ni gzhung 'di rig ma rjes su chags pa dang sbyor ro/_/gsang ba dang cig shos kyis mchod pa sngon du song bas dngos grub thams cad
[\[222b.3\]]bsgrub par bya'o zhes gsungs pa/_gsang ba gsum zhes bya ba la sogs pa la/_gsang ba gsum dam tshig ni rang gi lha mo de nyid do/_/mchod pa'i gtso bo byed pa nyid kyis mchod pa'i mchog ces bya ba ni/_byed pa'i gnyis pa zhes bya ba'i don to/_/mchod pa zhes
[\[222b.4\]]bya ba ni de bzhin gshegs pa thams cad rjes su chags par byed pa'i ngo bo'o/_/mchod nas zhes bya ba ni 'di byas nas zhes bya ba'i don to/_/rab tu bsgrub ces bya ba ni dngos grub kyi tshogs su shes par bya ste/_de'i skabs yin pa'i phyir ro/_/'di ni zhes bya ba ni ston par
[\[222b.5\]]'gyur ba'o/_/dngos grub thams cad ces bya ba ni sku rdo rje la sogs pa'i dngos grub rnams kyi'o/_/dngos grub sna tshogs bsgrub pa la dbang ba rnams kyi phyogs gcig tu gsungs pa nyid kyis gsang ba rnams kyi dam tshig bsdus pa rnams so/_/de nyid dngos grub kyi bye brag gi
[\[222b.6\]]sbyor ba gsungs pa/_sha chen zhes bya ba la sogs pa ni go sla'o/_/'di dag kyang sems can rnams bsad pa ma yin par blta bar bya ste/_snying rje rtsa ba nyid las rdzogs pa'i byang chub yin pa'i phyir ro/_/'di yang rdo rje bdud rtsi las gsungs pa/_btsan thabs kyis gsad
[\[222b.7\]]nags nas rnyed/_/sha chen yang dag zas su za/_/mdung la btsugs dang dpyangs pa dang /_/g.yul dang rgyal pos bsad pa dag_/zab cing brtan pas zas zos nas/_/nad med tshe ni 'phel bar 'gyur/_/zhes bya ba la sogs pa'o/_/yang na gnyis su med pa'i rnal
[\[223a\]]
[\[223a.1\]]'byor bsgom pa nyid dam tshig thams cad bsgrub pa ste/_gang yang dpal bde ba dam pa rtogs pa las/_khrag dang khu ba de bzhin sha_/dri chen dri chu nyid dang ni/_/gang zhig gsang ba bdag gis bshad/_/dam tshig ces bya 'bad pa yis/_/de bzhin
[\[223a.2\]]gshegs pa de thams cad/_/mi gsal ba yi tha snyad la/_/dam tshig ces ni gsungs pa yang /_/sems can la phan 'jug pas so/_/de yi sems ni khrag yin te/_/gang tshe sems can yod ma yin/_/'di yi don ni rtogs pa yis/_/khrag ces pa ni zos par 'gyur/_/
[\[223a.3\]]zas su za ba khrag chen po/_/de ni snang ba mtha' yas 'gro/_/gang zhig chos rnams ma skyes pa/_/khu ba yi ni sgra yis brjod/_/de ni rjes su ma skyes rtogs/_/bza' ba zhes ni brjod pa'o/_/gang zhig dngos po mnyam pa yang /_/sha zhes su ni rab tu grags/_/mi dmigs
[\[223a.4\]]pa yi sbyor ba yi/_/bza' ba zhes su mngon par brjod/_/gang tshe shin tu sbyangs pa'i sems/_/mnyam pa'i don du rab tu sbyor/_/gci ba'i sgra yis brjod pa'o/_/de 'gyur las kyi sbyor ba las/_/ci yang med pa'i gang zhig sems/_/gnas pa yang ni mi rtogs pa/_/
[\[223a.5\]]de ni dri chen dag tu bshad/_/bza' ba mngon par rtogs pa'o/_/zhes gsungs so/_/ma rnyed na ji ltar bya zhe na gsungs pa/_thams cad med na zhes bya ba la sogs pa la/_'dis de kho na nyid du/_dngos po thams cad rang bzhin med/_/ces gsungs pa'o/_/ji ltar
[\[223a.6\]]'di bstan zhe na gsungs pa/_'di byas na zhes bya ba la ni de ma thag tu ston par 'gyur bas so/_/rdo rje sbyor ba zhes bya ba ni rdo rje ye shes kyi bdud rtsir byin gyis brlabs pa'i ting nge 'dzin to/_/de nyid gsungs pa/_rnam pa kun zhes bya ba la sogs pa la/_sku gsung thugs kyi rdo rje
[\[223a.7\]]can/_/zhes bya ba ni mi bskyod pa 'am/_/rdo rje 'dzin pa sgom par blta'o/_/snying gar ye shes dam tshig dang /_/zhes bya ba ni de nyid ye shes sems dpa'i ngo bo'o/_/dbu rgyan rdo rje 'dzin pa'i mchog_/ces bya ba ni bdag po'o/_/sangs rgyas thams cad mnyes par 'gyur/_/zhes bya ba
[\[223b\]]
[\[223b.1\]]ni snying ga'i dkyil 'khor la gnas pa'o/_/sangs rgyas thams cad kyang tshim par bya ba 'chad par 'gyur ba'i cho ga'o zhes bya ba'i don ni/_lce zhes bya ba la sogs pa ste/_'di skad gsungs pa yin te/_lce'i gnas su zla ba la gnas pa'i hUM las byung ba'i yi ge hUM gis byin gyis
[\[223b.2\]]brlabs pa rdo rje dkar po rtse mo lnga pa bsgoms pas so/_/yi ge hUM las byung ba ni/_/bar snang la gnas bsam par bya/_/a las byung ba'i pad+ma ni/_/de yi 'og tu bsgom par bya/_/oM gyis mtshan ma'i bdud rtsi ni/_/de yi dbus su gzhag par bya/_/rdo rje pad+ma
[\[223b.3\]]mnyam sbyor bas/_/'bar nas rnal 'byor pas spro bya/_/shel dang mtshungs par snang 'gyur zhing /_/ye shes nyi bzhin gzhan yin no/_/phyogs bcu'i 'jig rten khams rnams kyis/_/mtshon cha mchog gis drangs nas ni/_/ye shes bdud rtsi der phab
[\[223b.4\]]nas/_/de bza' bar ni nges pa yin/_/zhes bya ba ste/_bdud rtsi rnam pa lnga'i sbyor bas zos na rdo rje gsum nyid thob par 'gyur ro/_/'di thams cad snang ba mtha' yas la sogs pa'i sbyor bas kyang bya'o zhes nges par bstan pa gsungs pa/_AHdang oM gyi dam tshig
[\[223b.5\]]kyang /_/zhes bya ba ni yi ge AH'i dam tshig ni snang ba mtha' yas so/_/yi ge oM gyi dam tshig ni rnam par snang mdzad kyang bsgoms nas so/_/'di ni bdud rtsi ste rdo rje'i tshul ni gnyis su med pa'i ye shes bsgrub pa'o/_/mchog gi gtso bo ste nges par bya'o zhes bya ba'i don to/_/
[\[223b.6\]]rdo rje mi phyed 'dra bar 'gyur/_/zhes bya ba ni 'di'i gnyis su med pa'i sbyor ba sngon du song ba'i goms pa che ba'i bdag nyid las rdo rje sems dpa' dang 'dra bar 'gyur zhes bya ba'i don to/_/dam tshig ni ji skad gsungs pa yin la/_de nyid rdo rje bdud rtsi ste gnyis su med pa'i
[\[223b.7\]]ye shes thob par byed pa'i phyir ro/_/de nyid rgyun mi 'chad pa'i rim pa bshad pa'i rim pas phreng ba ste de gang la yod pa'i phreng ba de nyid kyi ming gang la yod pa de la de skad ces bya'o/_/bshad ma thag pa'i dngos grub rnams kyi 'bras bu'i phan yon gsungs pa/_rdo rje gsum zhes
[\[224a\]]
[\[224a.1\]]bya ba la sogs pa la/_rdo rje gsum gyi dngos grub ni sku rdo rje la sogs pa'i dngos grub bo/_/'khor lo'i dam tshig grub mchog la/_/zhes bya ba ni/_'khor lo la sogs pa'i dngos grub grub pas so/_/sangs rgyas kun la 'phrog pa dang /_/zhes bya ba ni de'i yon tan bskyed
[\[224a.2\]]pa'i don du zhes bya ba'i don to/_/yan lag bzhi pa'i lha'i sbyor ba sngon du song bas dngos grub thams cad yin pas de mdor bstan pa la sogs pa gsungs pa/_snyan pa'i dam tshig sbyor ba zhes bya ba la sogs pa la/_bzhi po 'di ni mdor bstan pa'i tshig yin no/_/rdo rje bye brag ces bya ba ni/_
[\[224a.3\]]me long lta bu'i ye shes la sogs pa'i ye shes lnga'i bdag nyid rigs lnga'i bye brag gis rang gi ye shes kyi lha rdzogs pa las so/_/yang na bskyed pa'i rim pas bye brag gis so/_/chung ngu dang 'bring dang chen po'i bye brag gis zhes la la dag 'dod do/_/de nas zhes bya ba ni rdzogs pa'i
[\[224a.4\]]de ma thag tu'o/_/las rnams zhes bya ba ni dpal gsang ba 'dus par gsungs pa 'am/_gzhan gyi rgyud du rnyed pa ste/_rang dang gzhan gyi don byed pa'i mtshan nyid rnams so/_/da ni mdor bstan pa'i tshig dgrol ba'i phyir gsungs pa/_bsnyen pa zhes bya ba la sogs pa la ting nge
[\[224a.5\]]'dzin zhes bya ba ni sems rtse gcig par gyur pa ste/_'dir ting nge 'dzin ni byang chub kyi sems so/_/de nyid sbyor ba ste thabs dang shes rab kyi bdag nyid rang gi lha'i gzugs so/_/byang chub mchog ni bsgom par bya/_/zhes bya ba ni de yang chos kyi dbyings kyi rang bzhin du bsgom
[\[224a.6\]]par bya zhes bya ba'i don to/_/nye bar bsgrub pa'i yan lag gsungs pa/_nye bar sgrub pa zhes bya ba la sogs pa la/_rdo rje rnams ni de bzhin gshegs pa rnams so/_/de rnams kyi sems dang sems las byung ba'i skye ba'i sgor gyur pa'i phyir skye mched rnams so/_/de rnams kyi dpyad
[\[224a.7\]]pa ni sa'i snying po la sogs pa'i gzugs kyis mig la sogs pa drug dang /_gzugs rdo rje la sogs pas gzugs rdo rje la sogs pa drug dang /_spyan la sogs pa'i rang bzhin gyis sa bon la sogs pa rnams dang /_rnam par snang mdzad la sogs pa'i bdag nyid kyis gzugs la
[\[224b\]]
[\[224b.1\]]sogs pa'i phung po lnga rnams la nges par byed pa'o/_/bsgrub pa'i yan lag gsungs pa/_sgrub pa zhes bya ba la sogs pa la/_ji lta ba bzhin du 'od zer rnams dang /_tshigs bcad kyis thugs rdo rje la sogs pa bskul ba'o/_/sngags kyi bdag po bsgoms pa yis/_/zhes bya ba ni ji lta ba
[\[224b.2\]]bzhin du thugs rdo rje la sogs pa'i dam tshig sems dpa'i gzugs rnams rdzogs pa'o/_/sgrub pa chen po'i yan lag gsungs pa/_sgrub pa chen po zhes bya ba la sogs pa la/_sgrub pa chen po'i dus su ni/_rang sngags rdo rje can ni rang gi lha rnams so/_/bdag po ni gzugs te/_phyag
[\[224b.3\]]rgya chen po'i gzugs kyis cod pan du bsgoms nas so/_/ye shes rdo rje can 'grub 'gyur/_/zhes bya ba ni thabs dang shes rab kyi ye shes dang ldan pa zhes bya ba'i don to/_/bsnyen pa'i ye shes bdud rtsi dag_/ces bya ba ni skad cig la rab tu sgrub pa thabs dang shes rab kyi bdag nyid
[\[224b.4\]]lha'i sbyor bas zhes bya ba'i don to/_/thams cad ces bya ba ni thams cad las so/_/rtag tu zhes bya ba ni thun mtshams kyi nges pa med pa'o/_/'di skad gsungs pa yin te/_ji lta ba bzhin du rdzogs pa'i rim pa'i sbyor bas thabs dang shes rab kyi ye shes rdzogs pa g.yo ba dang mi g.yo ba'i bdag
[\[224b.5\]]nyid du bdag nyid nges pas rgyun mi 'chad pa'i rim pas sbyor bas sgom pa yongs su rdzogs pa'i bsnyen pa la sogs pa'i yan lag bzhi bya'o/_/bskyed pa'i rim pa gsungs pa/_yang na zhes bya ba la sogs pa la dang po'i yan lag zla ba zhu ba'i gzugs nyid kyis stong pa nyid kyi byang chub bo/_/
[\[224b.6\]]gnyis pa lha mo'i glus bskul ba sngon du song ba rang gi lha'i sa bon dang phyag mtshan gyi gzugs su zhu ba bsdus pa'i tshogs kyi rang bzhin no/_/gsum pa phyag rgya chen po'i gzugs kyis gzugs rdzogs pa'o/_/bzhi pa chos kyi dbyings su mos pa'o/_/'dis ni rdo rje bzhi'i
[\[224b.7\]]lha rdzogs pa'o/_/yang na sngon du bsnyen pa byas te/_brtul zhugs brtan pa zhes bya ba ni mi phyed pa'i rig pa'i brtul zhugs la gnas pas so/_/sku gsum dam tshig de nyid kyis/_/zhes bya ba ni sku gsum gyi dam tshig rnams te/_sku rdo rje la sogs pa de rnams kyis byin gyis brlab pa'o/_/
[\[225a\]]
[\[225a.1\]]dus bzhi dag tu rab sbyor bas/_/zhes bya ba ni thun bzhi'i rim gyis so/_/gnas lngar zhes bya ba ni rigs lnga tshogs pa nyid shes rab tu brjod do/_/ye shes rdo rje yi ge oM/_/zhes bya ba ni rdo rje nor bu'i cha oM gyi yi ges bskyed nas shes rab kyi gnas skabs su
[\[225a.2\]]bsgom pa'i don du dran par bya'o zhes so/_/la la dag_/de nas rdo rje bzhi dag gis/_/zhes bya ba'i gzhung ni dkyil 'khor gyi don rdzogs pa la sbyar ro/_/zhag bdun zhes bya ba la sogs pa la sngon du bsnyen pa byas pa la sogs pa gang gi tshe sgrub pa la 'jug ste/_zhugs pas
[\[225a.3\]]ma grub na yang sgrub pa don du gnyer bar 'gyur te/_de'i tshe de bzhin gshegs pa rnams byin gyis brlab pa'i don du ji lta bar bskul bar ston to/_/de nyid kyi dgongs pa gsungs pa/_de la 'di ni zhes bya ba la sogs pa la bsgrub par bya ba ni/_sku rdo rje nyid 'dis bsgrubs pas sku
[\[225a.4\]]rdo rje la sogs pa 'di nyid byin gyis brlabs pas de nyid mngon par byang chub pa'i rgyu nyid kyis nye bar gyur pa nyid kyi phyir nye bar sgrub pa'o/_/sku'i nyes pa thams cad sdom pa nyid kyi phyir na sdom pa'o/_/de'i yul ni gsol ba btab pas sku rdo rje la sogs pa rnams mngon sum du byas pa'o/_/
[\[225a.5\]]de nyid gsungs pa sangs rgyas sku 'dzin zhes bya ba la sogs pa la mi phyed pa'i ye shes kyi bdag nyid de'i sku de'i bdag nyid du 'dzin par byed pas na sku rdo rje 'dzin pa ste de sku rdo rje'o/_/yongs su rdzogs pa'i bsod nams dang ye shes kyi phun sum tshogs pa'i sbyor ba las dpal ldan no/_/
[\[225a.6\]]rdo rje gsum rnams ni sku rdo rje la sogs pa rnams so/_/mi phyed pa ni gnyis su med pa'i de kho na nyid do/_/de'i ngo bo nyid kyis 'byung ba'i tshul gyis bdag nyid ni bdag gi rnal 'byor pa'i'o/_/sgom pas zhes bya ba'i tshig la ni rdzogs pa'i sku'i rdo rje 'dzin pa'o zhes sbyar ro/_/byin
[\[225a.7\]]gyis brlabs pa ni sku rdo rje nyid la sogs rdzogs pa'o/_/deng zhes bya ba ni da lta ste/_rdo rje sku zhes bya ba ni sku rdo rjes te byin gyis brlab pa'i don du gsol ba 'debs pa'o/_/de ltar bye brag tu gsol ba btab nas/_spyir sangs rgyas thams cad kyis byin gyis brlab par gsol
[\[225b\]]
[\[225b.1\]]ba gdab pa'i don du gsungs pa/_phyogs bcu na zhes bya ba la sogs pa ni go sla'o/_/de bzhin du bskul ba las nges par byin gyis rlob par go bar byed pa gsungs pa/_phyogs bcu na zhes bya ba la sogs pa la de'i zhes bya ba ni sngags pa'i'o/_/sku yis mtshan pas zhes
[\[225b.2\]]bya ba ni mtshan dang dpe byad kyis brgyan pa nyid kyi phyir mdzes par snang ba'o/_/ngag rdo rje byin gyis brlab pa'i tshigs su bcad pa yang de'i rjes su 'brangs nas rtogs par bya ste bstan pa ma yin no/_/de bzhin byas nas nges par byin gyis brlab pa gsungs pa/_sangs rgyas sam
[\[225b.3\]]zhes bya ba la sogs pa la tshal bar 'gas pa zhes bya ba ni gnyis su bsgrub pa las nyams par 'gyur ro zhes bya ba'i don to/_/de bzhin gshegs pa thams cad kyi rdo rje ni rdo rje 'dzin pa chen po la sogs pa rnams yin la/_de rnams kyi sbyor ba ni thabs dang shes rab kyi bdag nyid can
[\[225b.4\]]gyi gzugs rdzogs pa'o/_/de yang mi 'da' ba'i rgyu nyid kyis bsgrub pa'i mchog go/_/yi ge oM la sogs pa'i sa bon rnams de rnams kyi nges par bstan pa gang la yod pa de la de skad ces bya ste/_de yang le'u 'di'o/_/dpal gsang ba 'dus pa'i dka' 'grel rgyal bas byin
[\[225b.5\]]pas mdzad pa las le'u bcu gnyis pa'i bshad pa'o//_//de ltar chung ngu dang 'bring dang chen po'i bsnyen pa la sogs pa yan lag bzhi'i rim gyis bskyed pa'i lha la sogs pa'i sbyor ba rnams kyis sku rdo rje la sogs pa'i bzlas pa dang /_rang gi lha'i bsgrub pa dang /_las kyi tshogs
[\[225b.6\]]rjes su bsgrub par bya'o/_/de nas rdo rje bkod pa'i dam tshig de kho na nyid kyi don du sgom pa'i ting nge 'dzin gyi le'u gsungs pa/_de nas zhes bya ba la sogs pa la/_ye shes rdo rje mchog 'dzin pa/_/zhes bya ba la ye shes ni gnyis su med pa'i rnam pa ste/_de nyid mi phyed
[\[225b.7\]]pa dang 'byed par byed pa'i phyir rdo rje'o/_/nyan thos la sogs thams cad kyi ye shes las gtso bo nyid kyi phyir mchog go/_/de 'dzin par byed pa ni ye shes ni rdo rje mchog 'dzin par byed pa ste/_sangs rgyas bcom ldan 'das so/_/sems can kun don ni thabs dang shes rab kyi
[\[226a\]]
[\[226a.1\]]ye shes rdzogs pa las byung ba'o/_/sems can kun gyi longs spyod mchog_/ces bya ba'i tshig la ni sems can kun te byang chub sems dpa' rnams so/_/de rnams kyi dngos la sogs pa la longs spyod cing nye bar spyod pa'o zhes 'chad par 'gyur ro/_/'dis rang
[\[226a.2\]]gi don dang /_gzhan gyi don grub pa phun sum tshogs par gsungs par 'gyur ro/_/de 'ba' zhig ni ma yin te/_byang chub sems dpa' dang bcas pas so/_/blo ldan zhes bya ba ni rab tu rtog pa la mkhas pa zhes bya ba'i don to/_/ston pa chen po zhes bya ba ni yod pa dang med pa las
[\[226a.3\]]'das pa'i don ji lta ba bzhin du rten cing 'brel par 'byung ba ston pa'i phyir ser skya la sogs pa'i ston pa thams cad kyi mchog nyid kyi phyir ston pa chen po ste yang dag par mchod par bya'o zhes bya ba dang 'brel to/_/sku la sogs pa thub pa'i phyir thub pa'o/_/don kun zhes bya ba ni
[\[226a.4\]]phung po la sogs pa rnams yin la/_de nyid rdo rje ste de bzhin gshegs pa la sogs pa'i rang bzhin dang de'i bdag nyid gang la yod pa de ni don kun rdo rje can no/_/thog ma dang tha ma med pa'i chos kyi dbyings kyi ye shes kyi phyir dam tshig ni de kho na nyid kyi mkhyen pa'o/_/rdo rje
[\[226a.5\]]dbyangs ni rdo rje bzlas pa'i don gsal bar byed pa'i tshig gsungs pa dang ldan pa'o/_/de ji ltar yin zhe na/_e ma'o zhes bya ba la sogs pa gsungs te/_e ma'o zhes bya ba ni ngo mtshar ba'o/_/sangs rgyas ni 'dir sku rdo rje'o/_/de'i tshul ni bzlas pa'i mtshan nyid kyi lam
[\[226a.6\]]mo/_/don dam par bzlas pa la sogs pa rnams mi dmigs pa'i phyir tha snyad kyis rab tu shes par byas pas bzang ba'o/_/la la dag mi gnas pa'i mya ngan las 'das pa'i mtho ris su 'byung ba'i phyir bzang po'o zhes 'dod do/_/byang chub ces bya ba ni/_so sor rtog pa'i
[\[226a.7\]]ye shes kyi mtshan nyid kyi phyir ngag rdo rje nyid do/_/de'i tshul gyi mchog ces bya ba ni ji lta ba bzhin du brtson 'grus brtsams pas skye ba 'di la rdzogs pa'i phyir ro/_/chos zhes bya ba ni dngos po thams cad kyi rang bzhin nyid kyi phyir/_de bzhin nyid kyi ye shes kyi bdag nyid kyi
[\[226b\]]
[\[226b.1\]]ye shes sems dpa' ste de'i tshul lo/_/zhi ba zhes bya ba ni mi dmigs pa thams cad kyi nye bar 'tshe ba dang bral bas so/_/gcig tu 'khor ba dang mya ngan las 'das par ltung bar byed pa nyid las yid skyob par byed pa'i phyir sngags ni thugs rdo rje ste de'i tshul lo/_/brtan
[\[226b.2\]]zhes bya ba ni rtog pa thams cad kyis mi phyed pa'i phyir ro/_/ci'i phyir ngo mtshar ba yin zhe na ma skyes pa zhes bya ba la sogs pa la de bzhin nyid kyi mtshan nyid kyi dngos po thams cad kyi rang bzhin las 'das pa'i phyir ngo bo nyid kyi khyad par can yang yin no/_/yang dag pa zhes
[\[226b.3\]]pa la de ltar chos thams cad la ye shes nyid sku rdo rje la sogs pa'i gzugs kyis 'byung bar bshad ces bya bar rab tu bstan pa'o/_/de'i phyir 'di'i ngo bo nyid lha thams cad kyi thun mong ba nyid kyis mdor byas pa lta bu bstan pa'i phyir/_sngags rnams kun bsdus pa bshad du
[\[226b.4\]]gsol zhes pa dang 'brel to/_/gang yin zhe na gsungs pa/_rdo rje zhes bya ba la sogs pa la rdo rje rnams ni sku rdo rje la sogs pa rnams kyi bzlas par bya'o/_/ye shes chen po zhes bya ba ni thams cad mkhyen pa'i ye shes rdzogs pa'i rgyur gyur pa'i phyir ro/_/sku gsum mi phyed
[\[226b.5\]]dkyil 'khor dang /_/zhes bya ba ni sprul pa la sogs pa'i sku'i rang bzhin sku rdo rje la sogs pa dang /_mi phyed pa'i dkyil 'khor ni lus te gong du bzlas pa de zhes bya ba'i don to/_/dkyil 'khor lus su gsungs pa ste/_/zhes bya ba'i tshig las so/_/'bras bu gsungs pa thob
[\[226b.6\]]par 'gyur/_/zhes bya ba la sogs pa la/_'di skad gsungs pa yin te/_rang gi dkyil 'khor gyi dbus su rang gi bdag po'i rnal 'byor gyis gnyis su med pa'i mos pa 'chad par 'gyur ba'i tshul gyis bzlas par bya ba ni me long lta bu'i ye shes la sogs pa 'byung bas zhes spyir gsol
[\[226b.7\]]ba btab pa'o/_/bye brag gsungs pa/_rigs dang zhes bya ba la sogs pa la/_rigs ni snang ba mtha' yas la sogs pa'o/_/'dod chags zhe sdang gti mug dang /_/yid bzhin dam tshig nor bu ste/_/rigs ni rnam pa lnga ru bshad/_/ces gsungs pas so/_/sngags
[\[227a\]]
[\[227a.1\]]zhes bya ba ni thabs dang shes rab kyi ye shes kyis mdzes pa'i phyir byang chub sems dpa' rnams so/_/sku dang gsung dang thugs kyi mtshan/_/zhes bya ba ni don dam pa gnyis su med pa'i ye shes kyi ngo bo'o/_/ji skad du le'u drug pa las/_sku dang gsung dang
[\[227a.2\]]thugs dmigs nas/_/ngo bo nyid ni dmigs su med/_/ces gsungs so/_/ye shes rgya che bas ye shes rgya mtsho ste sangs rgyas la sogs pa rnams so/_/rdo rje sngags zhes bya ba la sogs pas sangs rgyas nyid kyi rgyu gzhan ma yin par gyur pa ste/_rdo rje sngags ni rab bsgoms
[\[227a.3\]]pa/_/zhes gsungs pas so/_/'dis sgom pa dang bral bas de kho na nyid yod kyang sangs rgyas nyid du gsungs so/_/bzlas pa rgyas par bstan pa gsungs pa/_kun zhes bya ba la sogs pa la/_sngags thams cad don dam par bzlas pa rnams la'o/_/rdo rje gsum rnams
[\[227a.4\]]kyi mi phyed pa gnyis su med pa'i ngo bo nyid dpyod par byed pa nyid bzlas pa zhes bya ba'i don to/_/de yang gsungs pa rdo rje snying po'i rgyan las/_snying ga mgrin pa mchu dang lce/_/rkan dang mgo bo yang ma yin/_/nang dang phyi las ma yin te/_/gnyis ka dbus kyang ma yin no/_/
[\[227a.5\]]chos kyang 'ba' zhig yin pa ste/_/bzlas pa'i sgra la mi brten to/_/zhes so/_/'dis ni rnal 'byor gyi bzlas pa bshad pa'o/_/gzugs kyi bzlas pa'i dbang du byas nas gsungs pa/_rdo rje dbye ba zhes bya ba la sogs pa la/_dbye ba gsum gyis rdo rje'i mthar thug pa
[\[227a.6\]]gang du bkod pa de ni rdo rje gsum du brjod do/_/'di ni gsal bar bshad do/_/gsum po rnams kyis rim pa dang /_/rim pa ma yin pa'i bye brag gis gang spro ba sngon du song ba'i bsdu ba de rdo rje'i mtha'o/_/rang gi gnas su dgod par bya ba'i phyir 'dir bkod pa'o/_/sku la sogs pa
[\[227a.7\]]bdag med pa'i sgo nas rdo rje gsum rdzogs par byed pa nyid kyi phyir rdo rje gsum mo/_/'dis spro ba la sogs pa bzhi bstan to zhes la la dag 'dod do/_/rnam pa gsum zhes bya ba la sogs pa la/_gzugs kyi bzlas pa la rim gyis re zhig spro ba gsungs pa/_sku gsung
[\[227b\]]
[\[227b.1\]]thugs dang nye ba ru/_/zhes bya ba la ji lta ba bzhin du sku rdo rje la sogs pa rnams kyi thugs ka'i mtshan ma'i sa bon gyi yi ge las/_go rims ji lta ba bzhin du sku rdo rje la sogs pa spro bar bya'o zhes bya ba'i don to/_/'di nyid sangs rgyas kyi sku dang gsung dang thugs su bsgoms pas gzugs
[\[227b.2\]]rdo rje la sogs pa'i lha mo rnams spro ba'i gzugs kyis mchod pa rab tu brtag ste de rnams la bya'o/_/ye shes rdo rje zhes bya ba ni dmigs pa med pa'i ye shes kyis so/_/phyogs gzhan cig car spro ba gsungs pa/_yang na zhes bya ba la sogs pa la/_so sor sku dang gsung dang
[\[227b.3\]]thugs rnams las cig car nyid du sku rdo rje la sogs pa rnams spro bar bya ste de rnams las gzhan yin la de las kyang gzugs rdo rje la sogs pa rnams dang de'i dkyil 'khor thams cad spro bar bya'o/_/ye shes sems dpa' gsungs pa/_sku zhes bya ba la sogs pa la/_
[\[227b.4\]]chos kyi dbyings kyi ngo bo nyid kyi dngos po thams cad kyi ngo bo nyid rang gi ye shes sems dpa'i sa bon yongs su brtags nas de bzhin gshegs pa thams cad las 'od zer spros pa'i ngo bo nyid kyi bzlas pa bya'o/_/ji skad du/_yang na bzlas na rtse gcig sems nyid ni/_/dngos kun bdag nyid
[\[227b.5\]]rang gi sems dbang ngo /_/rang gi sngags ni sna tshogs 'od ldan par/_/byas pa blo dang ldan par bsgom par bya/_/zhes gsungs so/_/sku la sogs pa'i rdo rje rnams rang gi mos pas rang bzhin spyad pa sngon du song ba'i rnal 'byor gyis bzlas pa gsungs pa/_sku'i rdo rje mchog ces
[\[227b.6\]]bya ba la sogs pa la/_rdzogs byang chub ces bya ba ni/_yang dag par rdzogs pa'i byang chub po/_/dngos dang dngos med rnam dpyad pa/_/zhes bya ba ni/_gcig dang /_du ma dang /_gnyis ka'i bye brag gis stong pa'i phyir/_de kho na nyid kyi dngos po mi
[\[227b.7\]]dmigs pa'i phyir ro/_/de'i phyir dgag bya yod pa ma yin pa'i phyir dang /_tshad ma dag gis mi 'thad pa'i phyir dngos po med pa yang ma 'grub pa'o/_/gnyi ga'i bdag nyid dang yod pa ma yin te/_dngos po dang dngos po med pa dag ni/_phan tshun 'gal ba'i phyir ro/_/de yang
[\[228a\]]
[\[228a.1\]]gsungs pa/_dngos las 'jug pa don gzhan min/_/don gzhan min pa'ang min par 'dod/_/don gzhan yin na rtag par 'gyur/_/don gzhan min pa'ang dngos po min/_/zhes so/_/de'i phyir dngos po dang dngos po med pa dag dpyad pa ni/_dngos po thams
[\[228a.2\]]cad ma skyes pa zhes nges pa'o/_/'di yang chos nyid kyi so sor rig pa'i ngo bo nyid sku'i bzlas pa ste/_sangs rgyas kyi skur brjod pa'o/_/de skad du yang /_sangs rgyas chos nyid kyi blta ste/_chos kyi sku ni gtso bo yin/_/chos nyid shes par bya min pas/_/de ni rnam par shes mi
[\[228a.3\]]nus/_/zhes gsungs so/_/gsung gis bzlas pa gsungs pa/_gsung zhes bya ba la sogs pa/_sgra rnams ni rdul phra rab la sogs pa dang bral bas shes pa'i snang ba'i bdag nyid de sgra dang don dag gcig yin na/_me yis kha ni tshig par 'gyur/_/gzhan nyid yin na rtogs
[\[228a.4\]]ma yin/_/zhes pa'i rig pas so/_/sgra ma yin pa ste brjod par bya ba ma yin pa nyid kyi dpyad pa'o/_/thugs kyis bzlas pa gsungs pa/_thugs ni zhes bya ba la sogs pa la/_phyi rol gyi dngos pos stong pa'i phyir/_'gro ba rnams sems tsam zhes pa ni gnas pa'o/_/
[\[228a.5\]]de nyid rdo rje ste/_de'i rnam par dpyad pa ni rigs pa dang lung dag gis skye ba med pa'i sgo nas yang dag par gyur pa so sor rtogs pa'o/_/ji ltar yang gsungs pa/_rnam par snang mdzad mngon par byang chub pa las/_gsang ba'i bdag po sems ni nang na yang ma yin/_phyi na yang
[\[228a.6\]]ma yin/_gnyi ga'i dbus na yang mi dmigs pa'o/_/zhes so/_/'di skad gsungs pa yin te/_brtags pa thams cad kyi nyes pas stong pa ni ji ltar yang rang rig pa tsam du rtogs pa'i phyir/_rdo rje'i bzlas pa'o/_/rin chen gyis bzlas pa gsungs pa/_don zhes bya
[\[228a.7\]]ba la sogs pa la/_dngos po thams cad kyi rang dang spyi'i mtshan nyid kyis stong pa nyid kyi don rnams rtogs pa ste/_sna tshogs ma yin pa nyid kyis rtogs pa'o/_/'di nyid gsungs pa ngo bo nyid med pa zhes so/_/bzang po yin zhes bya ba ni don dam par re zhig de bzhin du ste/_kun
[\[228b\]]
[\[228b.1\]]rdzob tu sgyu ma lta bu zhes bya ba'i don to/_/dus gsum sangs rgyas rnams zhes bya ba ni 'das pa la sogs pa rnams so/_/'di skad gsungs pa yin te/_ji ltar dngos po 'di rnams de kho na nyid kyis de bzhin nyid kyi bdag nyid de/_de ltar dus gsum du 'jug pa'i sangs rgyas su nges pa ni/_
[\[228b.2\]]rin po che sbyor ba'i bzlas pa'o/_/don yod grub pa'i bzlas pa gsungs pa/_spro ba zhes bya ba la sogs pa la/_sku'i sprin zhes bya ba ni sprul pa'i sku'i tshogs kyis so/_/bzhud dang byon pa rdo rje'i don/_/zhes bya ba ni spro ba dang bsdu ba dag ji lta ba'i don so sor brtags pa ste/_chos
[\[228b.3\]]thams cad don dam par 'ong ba dang 'gro ba dang /_gnas pas stong pa'i phyir/_de bzhin gshegs pa bzhud pa dang byon pa dang /_bzhud pa ma yin par mos pa ste/_des ni thogs med kyi bzlas pa'o/_/khro bo'i bzlas pa gsungs pa/_thos pa zhes bya ba la sogs pa ni/_
[\[228b.4\]]sngags kyi yi ge rnams kyi tshig ni sgra'i gzugs te/_rang gi rdo rje rab grags pa ste/_rang gi bdag pos khro bo'i tshig tu brjod pa'o/_/gang du rang gis sprul pa'i dkyil 'khor pas thob pa ste/_khro bo'i bzlas par shed ces bya ba dang 'brel te/_khro bo'i dam tshig ye shes kyi bya ba ni/_
[\[228b.5\]]khro bo rnams kyi dam tshig ni rang gi bdag po'o/_/de'i ye shes kyis te ye shes dang ldan pa zhes bya ba'i don to/_/yang na/_thams cad nam mkha'i mtshan nyid de/_/nam mkha' la yang mtshan nyid med/_/sgyu ma lta bu thams cad ni/_/khams gsum thams cad ma lus pa/_/zhes
[\[228b.6\]]smos pas/_gdug pa thams cad bcom pa ni/_/khro bo rnams kyi dam tshig ste/_/de'i bdag nyid kyi ye shes 'dis/_/zhes bya ba'i don to/_/spro ba la sogs pa sngon du song bas bzlas pa bya ba ste/_de'i phyir spro ba la sogs pa'i cho ga gsungs pa/_'dod pa'i don gyis zhes bya ba
[\[228b.7\]]la sogs pa la/_'dod par bya bas na 'dod pa ste/_rang bde ba'i rgyu rnams kyis so/_/de'i rgyu ni bya ba dang bya ba ma yin pa yongs su mi shes pa'i phyir myos par gyur pas blang bar bya ba dang dor bar bya ba'i shes pas stong pa zhes bya ba 'di'i don to/_/kun du skyob cing phan par
[\[229a\]]
[\[229a.1\]]dga'/_/zhes bya ba ni thams cad du mngon par 'dod pa'i don btsal ba lhur byed pa'o/_/bzung ba la sogs pa'i de kho na nyid mi dmigs pa las me long lta bu'i ye shes ni gti mug go/_/de'i ngo bo nyid kyis gting tshugs pa med pa zab pa'i phyir gti mug ni rnam par
[\[229a.2\]]snang mdzad do/_/de'i gnas ni de'i ngo bo nyid du'o/_/gzhag pa ni brtan por byas nas te/_bsdu bar bya'o zhes blta bar bya'o/_/'dod chags rdo rje las byung zhes bya ba ni snang ba mtha' yas kyi sbyor ba dang bcas pa'o/_/tshig ces bya ba ni sngags kyi bdag nyid do/_/lus dang ngag
[\[229a.3\]]sems la gnas pa/_/zhes bya ba ni sku la sogs pa'i bdag nyid kyi lha'i gzugs dang bcas pa spro ba zhes shes par bya'o/_/zhe sdang rdo rje las byung zhes bya ba ni zhe sdang rdo rje'i gzugs kyis byung ba'i phyir zhe sdang rdo rje las byung ba'o/_/sems zhes bya ba ni sngags kyi bdag nyid do/_/zhe sdang
[\[229a.4\]]gi gnas zhes bya ba ni mi bskyod pa nyid la'o/_/rdo rje gsum rnams kyi dam tshig ni rdo rje 'dzin pa'o/_/de'i de kho na nyid ni shin tu rnam par dag pa'i gnyis su med pa ye shes kyi ngo bo nyid do/_/de nyid ni rtag pa dang chad pa'i phyir dbu ma'o/_/dam tshig la sogs pas thams cad thun
[\[229a.5\]]mong du 'di'i bzlas pa gsungs te/_'di yang gsal bar ma bshad do/_/rdo rje bdag po zhes bya ba ni gzugs rdo rje la sogs pa'i lha mo drug go/_/'dod chags de nyid ces bya ba ni 'dod chags kyang yin la de nyid kyang yin te/_snying rje dang shes rab kyi bdag nyid ye shes so/_/de nyid
[\[229a.6\]]don te/_/dngos po thams cad kyi rang bzhin nyid kyi phyir ro/_/de'i sgom pa po zhes bya ba ni rdzogs par byed pa'o/_/de'i phyir 'di rnams kyis kyang mdzad pa ni 'dod chags las skyes pa'i byang chub bo/_/snying rje'i sa bon las byung ba'i yang dag par rdzogs pa'i byang chub ces bya ba'i don
[\[229a.7\]]to/_/rtag tu 'dod pa'i don brtson pa/_/zhes bya ba ni gti mug la sogs pa rnam par dag pa'i bdag nyid me long lta bu'i ye shes kyi mthar phyin pa'o/_/'dod pa'i longs spyod dag gis 'grub/_/ces bya ba ni rnam par dag pa'i 'dod chags dang bcas pa'i sems kyis brten pa dang
[\[229b\]]
[\[229b.1\]]ldan pa rnams la mngon par byang chub pa'i 'bras bu ster bar 'gyur ro/_/'dod pa sems su bshad pa dang /_/'dod chags zhe sdang rmongs ldan pa/_/zhes bya ba'i tshig las so/_/gti mug dam tshig las byung ba/_/zhes pa ni rnam par snang mdzad la sogs pa'i nang gi skye
[\[229b.2\]]mched nyid kyis 'byung ba rnams so/_/rdo rje rig pa'i rgyal po can/_/zhes bya ba ni sa'i snying po la sogs pa rnams so/_/ma ning dag ni gnas grub pa/_/zhes bya ba ni gnyis su med pa'i ye shes bsgoms pas rdzogs pa rnams yod pa'o/_/dngos grub dam pa rab tu ster/_/
[\[229b.3\]]zhes bya ba ni phyag rgya chen po'i dngos grub po/_/sangs rgyas nyid grub sangs rgyas nyid/_/dngos grub mchog tu gsungs pa yin/_/zhes bya ba'i tshig las so/_/khro bo zhe sdang gnas las skyes/_/zhes bya ba ni gdug pa 'dul ba'i don du skyes pa'o/_/gsod la rab tu
[\[229b.4\]]brtson pa dag_/ces bya ba ni gdug pa gsod pa'i las don du gnyer ba'o/_/de'i phyir de rnams kyi bzlas pa yang de bzhin du 'gyur ba'i las byed par bsgom par bya'o zhes gsungs pa/_sgrub pa zhes bya ba la sogs pa la/_mchog gi chos can zhes bya ba ni thabs dang shes rab kyi ye shes dang ldan pa'o/_/_
[\[229b.5\]]sku'i bzlas pa la sogs pa rang gi sngags gsang ba sngon du song bas bya bar gsungs pa/_snying ga zhes bya ba la sogs pa la/_ye shes 'khor lo can rnams kyi/_/zhes bya ba ni rnam par snang mdzad kyi rnal 'byor pa rnams kyi'o/_/
[\[229b.6\]]'khor lo'i don bsgom zhes bya ba ni 'di skad brjod pa yin te/_rang gi dkyil 'khor la gnas pa rnam par snang mdzad kyi rnal 'byor pas/_rang gi snying ga'i zla ba la yi ge oM 'khor lo'i lte ba la bkod nas ma skyes pa dang /_rtog pa dang bral ba dang /_sgyu ma lta bu nyid kyis chos
[\[229b.7\]]thams cad brtags pas sku'i bzlas pa bya'o/_/de bzhin du mi bskyod pa'i rnal 'byor pas kyang ye shes sems dpa'i snying ga'i nyi ma'i dkyil 'khor gyi dbus su gnas pa'i rdo rje bltas nas rdo rje bzlas pa bya bar gsungs pa/_rdo rje zhes bya ba la sogs pa ste/_rdo rje dkyil 'khor
[\[230a\]]
[\[230a.1\]]ni nyi ma'i dkyil 'khor ro/_/rdo rje sngags don bsgom par bya/_/zhes bya ba ni rgyu dang rtog pa dang /_'chi ba dang bral ba chos thams cad ces bya ba'i don gsal ba byed pa ni rdo rje la yi ge hUM bsgoms nas rdo rje'i bzlas pa bya'o zhes bya ba'i don to/_/de bzhin du rin chen
[\[230a.2\]]'byung ldan la sogs pa yang rang gi ye shes sems dpa'i snying ga'i mtshan ma la rang gi yi ge bkod nas rang gi rnam par mos par rang gi bzlas pa bya zhes pa ni snying ga'i dbus su song ba rin chen zhes bya bas rtog par bya'o/_/de yang gsungs pa'i cho gas shes par bya ste ma bshad do/_/la la dag
[\[230a.3\]]thig le'i sbyor ba 'dis bshad do zhes 'dod do/_/de ni ma yin te/_snying gar yi ge oM bsams nas/_/sngags kyi rnam par shes pa bsgom/_/zhes bya ba la sogs pa de le'u bcu gcig par gsungs pa'i phyir ro/_/dkyil 'khor kun gyi ngos rnams su/_/zhes bya ba ni rnam
[\[230a.4\]]par snang mdzad la sogs pa rnams kyi dkyil 'khor rnams kyi logs bzhi rnams su'o/_/sangs rgyas lnga rnams zhes bya ba ni/_rnam par snang mdzad la sogs pa bzhag pa ste/_'dis ni bdag po nges pa med par bstan to/_/'od zer lnga yi bye brag gis/_/zhes bya ba ni me long lta
[\[230a.5\]]bu'i ye shes la sogs pa rnams kyi bye brag gis so/_/de'i phyogs gcig tu gyur pa spyan la sogs pa dkyil 'khor pa'i lha'i tshogs rnams dgod par bya'o zhes bya ba'i tha tshig go/_/spros na byang chub thob par 'gyur/_/zhes bya ba la 'di skad gsungs pa yin te/_ji lta
[\[230a.6\]]ba bzhin du dkyil 'khor gyi 'khor lo'i dbus su gnas te/_ji lta bar gsungs pa'i cho gas bzlas pas sangs rgyas kyis byin gyis brlabs pa'o/_/bye brag rnam pa gnyis su grags/_/zhes bya ba ni rim dang cig car gyi bye brag gis so/_/sku gsum rdo rje'i bye brag gis/_/
[\[230a.7\]]zhes bya ba ni sku rdo rje la sogs pa'i snying gar rang rang gi yi ge bkod pa de las sku gsum gyi bdag nyid kyi lha'i sku'i ngo bo spros nas rang rang gi gnas su gzhug par bya'o/_/'di nyid sku la sogs pa zhes pas gsungs pa/_sku zhes bya ba ni sku rdo rje'i sa bon du bshad de lha dang
[\[230b\]]
[\[230b.1\]]sa bon dag bye brag med pa'i phyir ro/_/'di skad du le'u bcu gcig par/_oM ni sangs rgyas sku yi mchog_/AHni sangs rgyas gsung gi lam/_/hUM ni thugs kyi ye shes mchog_/ces gsungs so/_/sku'i ngo bo zhes bya ba ni yi ge oM sku rdo rje'i rnam pas spro ba dang bsdu bar
[\[230b.2\]]shes par bya'o/_/phyogs 'dis sems zhes bya ba la sogs pa ni rtogs par sla ba'i phyir ma bshad do/_/mchod na mchod pa'i gnas su 'gyur/_/zhes bya ba ni spros nas sku rdo rje la sogs pa rnams mchod par byas nas mngon par mtho ba dang nges par legs pa'i ye
[\[230b.3\]]shes mngon sum du bya zhes pa'i don to/_/la la dag sku la sogs pa bdag med pa bsgoms pas spro ba la sogs bya'o zhes/_sku zhes bya ba la sogs pas bshad par 'dod do/_/mchod pa yang rang gi rigs kyi lha mo rnams kyis mchod par byed pa zhes sku la sogs pa zhes
[\[230b.4\]]gsungs pa la la dag 'dod do/_/de ltar mthong ba'i chos kyi 'bras bus gdul bya rnams bsdu bar bya ba'i phyir du nad la sogs pa'i nye bar 'tshe ba spangs pa'i rgyu nyid dang /_spyi dang cig shos kyi dngos grub bsgrub pa'i rgyur gyur pa dang /_zhi ba la sogs pa las kyi cho ga bshad
[\[230b.5\]]par 'dod pas/_zhi dang rgyas la sogs gang dang /_/de'am gzhan pa ci 'dod pa/_/'khor lo rjes mnyes sbyor ba yis/_/bsgrubs na myur du 'grub par 'gyur/_/zhes dgongs pas gsungs pas re zhig dkyil 'khor chen po zhes bya ba la sogs pa la/_rdo rje lnga
[\[230b.6\]]rnams bsgom par bya/_/zhes bya ba ni sangs rgyas lnga rnams bsgom par bya/_/zhes bya ba'i don to/_/dbus su bdag po zhes bya ba la sogs pa la 'di skad gsungs pa yin te/_rdo rje 'dzin pa chen po'am/_lhag pa'i lhas cho ga bzhin du bka'i 'khor lo'i bdag po
[\[230b.7\]]bsgoms nas las 'di bya'o/_/dkyil 'khor rnam pa bzhi dag tu/_/zhes bya ba ni las kyi rjes su mthun par chu la sogs pa'i dkyil 'khor la'o/_/kha dog bzhi zhes pa la ci rigs par kha dog dkar po la sogs pa'i kha dog dang ldan par yongs su brtag par bya'o/_/
[\[231a\]]
[\[231a.1\]]rdo rje bdud rtsi las gsungs pa/_/chu yi dkyil 'khor zlum po ni/_/kha dog dkar po zhi ba la'o/_/sa ni gru bzhir gyur pa ste/_/ser po de bzhin rgyas pa'i las/_/me ni gru gsum du ni 'gyur/_/nag po de ni gdug pa'i las/_/rlung ni gzhu
[\[231a.2\]]yi dbyibs lta bu/_/shin tu dmar po dbang la'o/_/zhes so/_/snying gar sngags kyi don bsgoms nas/_/zhes bya ba ni zhi ba la sogs pa'i nyams sngon du byas pa sngon du song bas bsgom pa nyid de/_bri ba la sogs pa sbyor ba gzhan la ma ltos pa'o/_/rdo rje rnam pa bzhi yi
[\[231a.3\]]las/_/zhes bya ba ni rdo rje rnams ni de bzhin gshegs te/_zhi ba la sogs pa rnam pa bzhi'i las byed pa'o/_/gang gis she na gsungs pa/_bsam gtan rdo rje can dag byed/_/ces bya ba ni gus pa dang bcas pas rgyun mi chad par dus ring por goms pas legs par brtan pa'i
[\[231a.4\]]sems rtse gcig par byas pa'i rnal 'byor pas so/_/gang gi sbyor ba las gang bya ba de gsungs pa/_zhi ba la ni spyan gyi tshul/_/zhes pa ni rnam par snang mdzad dkar po'o/_/rgyas la rdo rje pad+mo can/_/zhes bya ba ni snang ba mtha' yas ser po'o/_/rnam par snang mdzad ces
[\[231a.5\]]bya ba ni 'jug pa'i rgyus rin chen 'byung ldan dmar po'o/_/la la dag don yod grub par 'dod do/_/de yang las sna tshogs pa byed par shes pa nyid kyis ma brjod do zhes pa 'di ni gzhan no/_/rdo rje khro bo zhes bya ba ni mi bskyod pa'o/_/'di ni zhes bya ba la sogs pas lha
[\[231a.6\]]thams cad kyi thun mong gi las yin no zhes ston to/_/de la dang po re zhig shin tu snying rje'i yul gyis ngan song gi sdug bsngal gzhom pa'i phyir ma rungs pa'i las kyi yul gsungs pa/_ma dad smra ba zhes bya ba ni dkon mchog gsum la gnod pa smra'o/_/gang smod pa ni kha zer ba
[\[231a.7\]]dang mtho btsams pa zhes bya ba'i bar du'o/_/rdo rje can slob dpon zhes bya ba ni rdo rje slob dpon te/_de ni thams cad mkhyen pa'i ye shes kyi gnas te/_de la rab tu smod pa tsam gyis dge ba'i rtsa ba thams cad rgyun bcad pa dang /_sdig pa thams cad yongs su 'dzin pa'o/_/de
[\[231b\]]
[\[231b.1\]]yang gsungs pa/_slob dpon las gzhan bla ma min/_/'jig rten gsum gyi snod bcud na/_/slob dpon las ni chen po med/_/gang la dad pa rnyed pa yis/_/dngos grub thams cad rnyed par 'gyur/_/zhes so/_/gzhan rnams la zhes bya ba ni ma gsod pa la sogs pa'i sems
[\[231b.2\]]can mang po la 'khu bar byed pa'i sems pa'o/_/'di zhes bya ba ni bshad par bya'o/_/rab tu bskul zhes bya ba ni ji lta ba bzhin du de bzhin gshegs pa rnams la dam tshig smra ba ste/_sad par byed pa bskul par bshad/_/ces bya ba'i tshig las so/_/khams gsum gnas pa'i
[\[231b.3\]]sems can rnams/_/zhes bya ba ni bsgrub par bya ba'i don to/_/sangs rgyas sku rnams su zhes bya ba ni/_kha sbyar dbye ba'i don du ji lta ba bzhin du yang dag pa'i sangs rgyas su byas nas so/_/kha sbyar dbye ba byas nas su/_/zhes bya ba ni sprul pa la sogs pa dang bral bar byas nas te/_
[\[231b.4\]]de yang gsal bar ma bshad do/_/thams cad las ni rab tu 'grub/_/ces bya ba ni zhi ba dang rgyas pa la ma gtogs pa gzhan thams cad la 'dis sngon du song bas bya'o zhes bya ba ni man ngag go/_/bka'i 'khor lo dgod par gsungs pa/_kha bzhi pa zhes bya ba la dbus kyi
[\[231b.5\]]rtse mo la phyogs bzhi'i rtse mo'i sbyor ba las so/_/'dis ni gral rim bzhin dgag pa'o/_/rdo rje sems dpa' zhes bya ba ji lta ba bzhin du rdo rje 'dzin pa sngon du bsgoms pas/_rdo rje rtse mo lnga pa yongs su gyur pa las shin tu khros pa'i mi bskyod pa bsgom par bya'o/_/des phyung ba
[\[231b.6\]]sngon du song bas lha'i dkyil 'khor yang de dang 'dra bar brtag par bya'o zhes gsungs pa/_dus gsum zhes bya ba la sogs pa'o/_/lag pa g.yas pa zhes bya ba ni mi bskyod pa'i lag pa g.yas par yi ge hUM las byung ba 'bar ba dang bcas pa'i rdo rje bsgom par bya'o/_/de yang
[\[231b.7\]]le'u bco lnga par/_yi ge hUM ni 'bar bcas pa/_/rdo rje 'bar ba rab tu bsgom/_/gdug pa thams cad gzhom pa yi/_/phyag na rdo rje'i rigs su brjod/_/ces gsungs so/_/sangs rgyas 'khor lo zhes bya ba ni sangs rgyas kyi zhing thams cad kyi rdul phra rab snyed kyi dus
[\[232a\]]
[\[232a.1\]]gsum gyi sangs rgyas rnams bzhugs pa ste de'i bdag nyid yin la de'i phyir/_stobs po che ni shin tu bzlog par dka' ba'o/_/yang na sangs rgyas kyi 'khor lo ni/_dkyil 'khor pa'i gzugs kyis stobs po che'i zhes khyad par te/_de'i thogs pa med pa'i
[\[232a.2\]]nus pas de nges par byed pa zhes bya ba'i don to/_/bka' bsgo ba'i de ma thag tu gsungs pa/_sems can rnams zhes bya ba la/_sangs rgyas sku yi bye brag gis/_/zhes bya ba ni rnam par snang mdzad la sogs pa'i bye brag gis so/_/gong bu'i tshul gyis so zhes bya ba ni gcig gi rnam pa'i
[\[232a.3\]]sbyor bas so/_/slar yang spro ba rab tu bya/_/zhes bya ba la sogs pas ni sangs rgyas khros pa rnams te/_ji skad bshad pa'i gzugs rnams gzhig pa'i ched du de rnams spro bar bya ba'i ched du gsungs so/_/'di ni kha sbyar dbye ba dang 'brel pa nyid kyi phyir gsal bar ma byas so/_/
[\[232a.4\]]gang 'dir bsgrub par bya ba'i rig pa bcad pa dang /_phur bus gdab pa dang /_dngos grub 'phrog pa la sogs pa ni gsal bar ma byas pa ste/_de ni bla ma'i man ngag las shes par bya'o/_/sangs rgyas zhes bya ba la sogs pa la/_sangs rgyas ni rdo rje 'dzin pa'o/_/de nyid chos kyi
[\[232a.5\]]sku la sogs pa'i bdag nyid kyi dam tshig go/_/de nyid sku rdo rje la sogs pas byin gyis brlabs pa'i lus nyid kyi phyir rdo rje gsum gyi gnas ni dkyil 'khor te/_lus kyi dkyil 'khor dag tu gsungs/_/zhes pa'i tshig las so/_/rmongs pa'i bdag nyid ces bya ba ni mi
[\[232a.6\]]'dod pa'i las byed pa'i bsgrub par bya ba'o/_/sangs rgyas kyis kyang 'grub mi 'gyur/_/zhes bya bas ni srung ba la sogs pas slar 'tsho bar mi nus pa ni lhag ma'o/_/'dis ni sbyor ba'i bdag nyid che ba gsungs pa'o/_/rdo rje'i dam tshig ni mi bskyod pa'o/_/de nyid de bzhin
[\[232a.7\]]gshegs pa la sogs pa rnams la bka' bsgo bas bka'i 'khor lo de nyid ming gang la yod pa'i ting nge 'dzin de la de skad ces bya'o/_/rnam par snang mdzad la sogs pa'i sbyor bas kyang bka'i 'khor lo bya bar nye bar bstan pa'i don du gsungs pa/_nam mkha'i dbyings kyi zhes
[\[232b\]]
[\[232b.1\]]bya ba la sogs pa la/_rdo rje 'bar bas brgyan zhes bya ba ni/_khro bo'i 'od zer rnams 'phro ba'o/_/rnam par snang mdzad rab tu bsgom/_/zhes bya ba ni rang gi dkyil 'khor la gnas pa'i 'khor lo las byung ba khros pa'i rnam par snang mdzad du bdag nyid bsgom par bya'o zhes bya
[\[232b.2\]]ba'i don to/_/rdo rje sems dpa' grags chen zhes bya ba ni dkyil 'khor pa'i sangs rgyas dang byang chub sems dpa' bsgom par bya ba'i don to/_/rdo rje me stag 'phro ba can/_/zhes bya ba ni sngar gyi bzhin du khro bo thams cad du bcug pas mi phyed par gyur pa'i 'khor lo 'od zer dang
[\[232b.3\]]bcas pa bsgom par bya'o/_/sems can rnams zhes bya ba la sogs pa la/_'di skad gsungs pa yin te/_sangs rgyas dang byang chub sems dpa' thams cad phyogs thams cad na gnas pa cho ga bzhin du bsgrub par bya ba la btang nas shin tu khros pas dgug pa'i 'od zer
[\[232b.4\]]gyi sbyor bas rang gi lus kyi nang du gzhug par bya'o/_/spro ba rdo rje thams cad kyi/_/zhes bya ba ni yang de rnams shin tu khros pas spros nas ji lta ba bzhin bka' bsgo ba byin nas bya ba la sbyar bar bya'o/_/bka' bsgo ba'i tshig gsungs pa/_gson zhes bya ba la sogs pa'i tshig ni
[\[232b.5\]]go sla'o/_/'di ni thams cad kyi thun mong gi tshigs su bcad pa yin te/_'on kyang mtshan ma 'dzin pa'i bye brag gis so/_/'khor lo rdo rje 'dzin zhes gzhug par bya'o/_/khro bo'i sbyor bas kyang 'di bya bar gsungs pa/_nam mkha' rdo rje zhes bya ba la sogs pa la/_sangs
[\[232b.6\]]rgyas dkyil 'khor rdo rje can/_/zhes bya ba ni rnam par snang mdzad bdag po'o/_/'khor lo che zhes bya ba ni khro bo'i tshogs dang bcas pa rang gi lhag pa'i lha gshin rje gshed por blta'o/_/sangs rgyas zhes bya ba la sogs pa la/_sngar gyi bzhin du mtshan ma byin gyis brlab
[\[232b.7\]]pa la sogs pa gsungs pa ste/_'on kyang hUM yig las bskyed pa'i rdo rje tho ba 'dir bsam par bya'o/_/'di ni rdo rje dkyil 'khor mchog_/ces bya ba ni rdo rje khro bo thams cad de/_de rnams kyang dkyil 'khor 'di lta bur shes par bya'o zhes bya ba'i don to/_/thams cad las
[\[233a\]]
[\[233a.1\]]mi 'da' ba nyid kyi phyir dam tshig ni gshin rje gshed po ste/_de gang las byung ba zhes bya ba ni sa bon la sogs pa las byung ba'o/_/de yang gshin rje gshed po'i sku la sogs pa'i ngo bo'i ting nge 'dzin gang la yod pa de la de skad ces bya'o/_/bka'i 'khor
[\[233a.2\]]lo rab tu bskor ba'i cho ga 'dis drag shul bsgrub pa dang bgegs bskrad pa la yang blta bar bya ste/_'di nye bar dgod pa gsungs pa sku zhes bya ba la sogs pa la 'di skad gsungs pa yin te/_'jigs pa skyes pa la sogs pa la yang ji lta ba bzhin rnam par snang mdzad la sogs
[\[233a.3\]]pa'i sbyor bas 'khor lo'i dbus su gnas nas ji lta ba bzhin du de bzhin gshegs pa la sogs pa thams cad bdag la bsdu ba dang /_khro bo'i rnam par ston nas/_bgegs thams cad gzhig pa'i phyogs bcur bsgom par bya'o/_/ye shes mchog gi rdo rje zhes bya ba
[\[233a.4\]]ni sems rtse gcig pa'i rnal 'byor pas zhes bya ba'i don to/_/gsungs pa/_hUM mdzad yang na gtsug tor ram/_/rnam par snang mdzad la sogs nyid/_/khro bo 'khor lo gnas bsrung phyir/_/bsams nas bgegs ni rnam par gzhom/_/zhes so/_/gang rang gi
[\[233a.5\]]ming sba ba la sogs pas rang gi rig pa srung ba de nyid/_bla ma'i zhabs la gus pas rnyed pa ste 'dir ma bshad do/_/rnam par snang mdzad las byung ba'i/_/gzhal yas khang gsungs pa/_nam mkha' rdo rje zhes bya ba la sogs pa la chos zhes bya ba ni sangs rgyas thams
[\[233a.6\]]cad kyi chos kyi rten dang brten pa'i ngo bo nyid kyi phyir ro/_/gzhal yas khang bsgoms nas de la gdan brtag par bya'o/_/rdo rje'i nga rgyal gsungs pa/_nam mkha'i dbyings zhes bya ba la sogs pa la/_sa bon gyi yi ge nang du son pa'i rdo rje las spros pa'i bdag nyid bsgom par
[\[233a.7\]]bya zhes bya'o/_/gang zhig sangs rgyas thams cad sku/_/snang ba med pa gnas med pa/_/ma skyes ma byas rnam par dag_/dngos med la sogs rnam par spangs/_/mi chod mi phyed mi tshig pa/_/chos kyi sku ste khyad par med/_/rdo rje'i bdag nyid yang dag gyur/_/rdo rje'i
[\[233b\]]
[\[233b.1\]]sku ni bla na med/_/ces gsang ba'i thig le las gsungs pa de kho na nyid bltas nas brtan par bya ste/_rdo rje'i nga rgyal bya ba ni/_oM badzra At+ma ko\u0f85haM zhes bya'o/_/'og na gnas pa'i chu gnon pa gsungs pa/_rnam pa'i mchog rnams kun zhes bya ba la rdo rje sems dpa' zhes bya ba
[\[233b.2\]]ni rdo rje 'dzin pa chen po'o/_/rim par bkod nas ni zhes bya ba ni dbang bskur ba'i rim pas/_gang gi gang la bdag por 'gyur ba des de nyid la zhabs kyis mnan par bsam par bya'o/_/gang rnams kyi de med pa ni de rnams kyi bdag nyid mnyam pa nyid kyi lha zhes bya ba'i don to/_/
[\[233b.3\]]yang na dkyil 'khor gdon pa'i rim gyis so/_/'di skad gsungs pa yin te/_phra mo'i rnal 'byor bsgoms pas sems brtan por byas pa'i rnal 'byor pa gang gi tshe chu la 'gro bar 'dod pa de'i tshe/_rang gi 'dod pa'i lha'i sbyor ba sngon du byas nas sangs rgyas rjes su dran pa
[\[233b.4\]]bsgoms pa'i stobs kyis chu'i rdul phra rab thams cad bde bar gshegs pa'i bdag nyid du shes nas bdag nyid kyang de bzhin du nges par mnyam pa nyid dmigs pas/_de ltar sprul pa'i rgyal ba'i dbu la zhabs 'dor ba'i rim gyis chu la bcag pa'i rim pa'o/_/'gyod pa
[\[233b.5\]]spangs pa zur gyis gsungs pa/_ngo bo nyid dag pa zhes bya bas so/_/ngag rengs par bya ba gsungs pa/_dbang chen zhes bya ba la sogs pa la 'di skad gsungs pa yin te/_gang gi tshe ngag 'phrog par 'dod pa de'i tshe/_gang yang rung ba'i lha kha dog ser po'i sbyor bas bsgrub par
[\[233b.6\]]bya ba'i lce'i rtsa ba la laM las byung ba dbang chen gyi dkyil 'khor ser po gru bzhi pa grwa rnams su rdo rje rtse gsum pas mtshan pa'o/_/rdo rje'i rwa yang rna ba gnyis dang lce dang /_rkan phug nas byung bar blta bar bya'o/_/de yang kha thur du bltas nas ltung ba dbyangs yig gi mtha' ma
[\[233b.7\]]las byung ba sna tshogs rdo rje la gnas pa kha dog ser po'i khro bos mgo bo la mnan pa zug gzer dang ldan pa spobs pa med par bsgom par bya'o/_/dpung gnon pa gsungs pa/_khro bo'i tshul zhes bya ba la sogs pa la/_rdo rje gsum zhes bya ba ni sku la sogs pa'i rdo rje
[\[234a\]]
[\[234a.1\]]rnams so/_/'di skad gsungs pa yin te/_rang gi dkyil 'khor la gnas pa'i rang gi dkyil 'khor pa rnams ji lta ba bzhin du kha dog ser po khro bor dmigs nas spros te skyes bu dpa' bo rnams so so la dbang chen gyi dkyil 'khor gyi stan la sna tshogs rdo
[\[234a.2\]]rje'i steng du g.yon brkyang gis bzhugs pa gser gyi ri bo lta bus mnan par bsgom par bya'o/_/'bros par 'dod na dpa' bo skyes bus phyir bltas pas phyir bltas pa'i khro bos 'bros par 'gyur ba dang /_phyir bltas pa las mdun du bltas pa'i khro bos 'ching ba nyid
[\[234a.3\]]du bltas pa dang /_mdun du bltas pa la mngon par gnas pas brgyal bar 'gyur zhes pa ni man ngag go/_/rmongs pa'i dbang du byas te gsungs pa/_hUM zhes bya ba la sogs pa la 'di skad gsungs pa yin te/_yi ge hUM las bskyed pa sor brgyad pa'i tshad rtse
[\[234a.4\]]mo lnga pa'i steng du'o/_/'og tu rtse mo gcig pa ser po'i rdo rje phur bu bsgoms nas gang 'dod pa'i lha'i sbyor bas rang gi ming gi yi ge dang po las byung bas bsgrub par bya ba'i snying gar gdab po/_/rmongs pa 'am 'chi bar bsgoms na de bzhin du de 'gyur ro/_/de'i phyir 'di ni
[\[234a.5\]]sgra rmongs par byed cing gnod par byed pa zhes bya ba'i ting nge 'dzin to/_/yams kyis nye bar 'tshe ba thams cad gzhom pa'i don du gsungs pa/_grong ngam zhes bya ba la sogs pa la/_'dis ni zhes bya ba ni 'chad par 'gyur ba'i cho gas so/_/bar snang dag la rab tu zhes
[\[234a.6\]]bya ba la sogs pa la/_gang 'dod pa'i dkar po zhi ba'i lha'i sbyor bas yi ge hUM las byung ba'i rdo rje rtse lnga pa 'bar ba'i phreng ba bskal pa'i me dang 'dra ba gyen du mgo bstan pas grong khyer la sogs pa g.yogs par nam mkha' la gnas pa bsgoms nas 'bar ba rnams kyis
[\[234a.7\]]nad la sogs pas gnod par byed pa'i sems can rnams la mes bkrus pa'i gos kyi dri ma med pa bzhin du nad thams cad kyi dri ma med par byas nas de'i 'od zer bsdus te rdo rjer bya'o/_/rin chen yid bzhin nor bu'i 'od/_/ces bya ba ni rin chen 'byung ldan gyi 'od
[\[234b\]]
[\[234b.1\]]zer rnams kyis te 'od zer ser po rnams kyis zhes bya ba'i don to/_/chos kyi sprin ni bsgoms nas kyang /_/zhes bya ba la 'di skad gsungs pa yin te/_yang rdo rje de las kha dog ser po'i 'od zer gyi sgo nas byung ba/_spyan la sogs pa'i lha mo rnams ye shes kyi
[\[234b.2\]]bdud rtsi ser pos gser gyi bum pa gang ba phyag na thogs pas sems can rnams dbang bskur bar bya ste/_ji lta ba bzhin du de nyid kyi nang du zhugs par byas nas yang de rnams rnam par snang mdzad kyi gzugs kyis spros pas dbang bskur te/_de'i rang bzhin du byas te lus rgyas pa'o/_/
[\[234b.3\]]nor rgyas pa'i ched du gsungs pa/_yang kun nas rin po che'i char te der bsam mo zhes bya ba ni khyad par ro/_/gang gi tshe yang ji lta ba bzhin du rnam par snang mdzad la sogs pa'i gzugs kyis bskyed par gyur pa de'i tshe/_de'i gnas kyang sangs rgyas thams cad kyis byin gyis
[\[234b.4\]]brlab pa nyid kyi phyir ro/_/dus ring por nad la sogs pas nye bar 'tshe bar mi 'gyur ba'i dgongs pa dang ldan pas gsungs pa/_sangs rgyas sprin zhes bya ba la sogs pa la/_sangs rgyas ni rnam par snang mdzad do/_/chos ni snang ba mtha' yas so/_/rdo rje sems dpa'
[\[234b.5\]]ni thugs rdo rje'o/_/der zhes bya ba ni sems can rnams la'o/_/spro ba zhes bya ba ni de'i gzugs su bsgom par bya'o zhes bya ba'i don to/_/bsam gtan 'di yi sbyor ba yis/_/zhes bya ba ni rtag tu bar med pa'i spro ba dang /_bsdu ba'i rim gyis thun bzhir byin gyis
[\[234b.6\]]brlab pa'o/_/gang la gang du yang dag par spyod pa'o/_/'dis ni nges par bshad par bya ba'i srung ba'i cho gas gsungs so/_/sangs rgyas byin gyis rlob zhes bya ba ni/_bgegs med pa'i phyir myur bar dngos grub thams cad 'grub par 'gyur zhes bya ba'i don to/_/las thams
[\[234b.7\]]cad la bsrung ba sngon du song bas 'jug pa gsungs pa/_rdo rje bdud rtsi zhes bya ba la sogs pa la bdud rtsi 'khyil pa nyid steng du gnas pa 'og tu rdo rje rtse gcig pa'i rnam pa ni rdo rje phur bu'o/_/phyogs bcur dkyil 'khor gdab par bya/_/zhes bya ba ni phyogs bcur gnas pa'i
[\[235a\]]
[\[235a.1\]]bgegs dang log 'dren 'khor dang bcas pa'i lus la ji lta ba bzhin du gdab po zhes bya ba'i don to/_/nad 'byung ba zhi bar bya ba'i don dang yul srung ba la sogs pa'i don du 'di yang blta bar bya'o/_/gang gsungs pa/_zhi ba la ni spyan gyi tshul/_/zhes bya ba'i
[\[235a.2\]]rgyas par bstan pa gsungs pa/_nam mkha'i dbyings zhes bya ba la sogs pa la/_zhi bar byed pa ni zhi ba ste/_de'i don gyi dkyil 'khor te/_yi ge baM las byung ba chu/_/zhes bya ba'i don to/_/snying gar 'dod pa gzhag ces bya ba la 'di skad gsungs pa yin te/_sku'i dkyil
[\[235a.3\]]'khor la rnam par snang mdzad kyi sbyor bas chu'i dkyil 'khor la gnas nas/_oM dzi na dzika che ge mo shAn+tiM ku ru swA hA/_zhes bya ba'i sngags bzlas pa na/_rang gi ye shes sems dpa'i snying gar zla ba la zhi bar 'dod pa ji lta ba bzhin du rdzogs par bsams nas/_de'i snying ga'i
[\[235a.4\]]zla ba la/_oM ru ru s+phu ru zhes bya ba la sogs pa sngags kyi phreng ba mgo gyen du gnas pa dgod do/_/de las byung ba spyan gyi tshogs rnams kyis rang gi rig pa 'don pa sngon du song ba'i dbang bskur ba ster ba lhur byed pa nam mkha' yongs su gang ba bsgom par bya'o/_/de nas de rnams
[\[235a.5\]]bsdus nas ye shes bdud rtsi'i 'od kyi gzugs kyis gcig tu byas nas nad pa'i lus la tshim par bya ba'i don du gzhug par bya'o/_/yang de rnams de'i ba spu'i bu ga nas sangs rgyas sprin gyi gzugs zhi ba dkar po'i gzugs rnams spros nas dbang ster ba sngon du song ba ji lta
[\[235a.6\]]ba bzhin du zhugs pas nad pa de'i rang bzhin du bya'o/_/man ngag brjod par bya ste/_rang bzhin gyis 'od gsal ba rnam par thar pa'i ting nge 'dzin la snyoms par zhugs pa'i rnam par snang mdzad rang gi dkyil 'khor la gnas pa dkar por bsgom par bya'o/_/de'i shes
[\[235a.7\]]rab kyi chu skyes kyi nang du bcug pa'i bsgrub bya'i mgo bo la las kyi rdo rje las byung ba kha ba bzhin du grang ba'i bdud rtsi'i rgyun gyis nad la sogs pa'i dri ma ma lus pa spangs par bltas nas de nas gdon par bya ste/_dkar po'i dri bzang po dang /_gos dang byug pas mdzes
[\[235b\]]
[\[235b.1\]]pa'i lus kyang mdun du dkyil 'khor dkar po la bzhag nas ji lta ba bzhin du spros te/_spyan la sogs pa'i tshogs kyis dbang bskur bar bya ba'am/_yang na de bzhin gshegs pa nad pa'i mgo bo la gnas pas ji lta ba bzhin du dbang byin pas sna tshogs kyi nad kyi dgra
[\[235b.2\]]spre'u'i rnam pa lta bu phyung bar bsgom par bya'o/_/phyi rol gyi yang gro ga la sogs pa rnams la tsan+dan dkar po dang /_gur kum gyis ji lta ba bzhin du phyir bzlog pa'i srung ba'i 'khor lo bris nas cho ga bzhin du rdzogs par byas nas me tog la sogs pa rnams kyis mchod de/_
[\[235b.3\]]kham phor kha sbyar nas nad pa'i sngas kyi gnas su'am/_gzhan sa phyogs gtsang ba'i gnas su bzhag la me tog dkar pos dus gsum du mchod do/_/'dis ni nges par nyi ma bdun gyis zhi ba chen por 'gyur ro/_/rgyas pa'i dbang du byas nas gsungs pa/_nam mkha'i
[\[235b.4\]]dbyings zhes bya ba la sogs pa la/_'dir yang zhi ba bzhin du cho ga yin te/_'on kyang dbang chen gyi dkyil 'khor la gnas pa kha dog ser po snang ba mtha' yas kyi sbyor ba'am/_rin chen 'byung ldan gyi sbyor bas/_oM AHA ro l-ika che ge mo puSh+TiM ku ru hUM zhes bya
[\[235b.5\]]ba'am/_rin chen 'byung ldan gyi sngags bzlas pas sngon bzhin du rang gi rig pa las byung ba gos dkar mo ser mo'i tshogs kyis bdud rtsi 'dzag pa'i bum pa ser po lag na thogs pas dbang bskur bar byas nas de bzhin gshegs pas kyang dbang bskur ba gsungs pa/_ba spu zhes bya ba la sogs
[\[235b.6\]]pa la/_rin chen sprin zhes bya ba ni gang gi tshe rin chen 'byung ldan gyi sbyor bas rgyas par byed pa'i de'i tshe/_rin chen bdag po'i sprin spro bar bya'o/_/gang gi tshe yang snang ba mtha' yas kyi sbyor bas byed pa de'i tshe chos kyi sprin ser po'o/_/snang ba mtha' yas kyi tshogs zhes bya ba'i
[\[235b.7\]]don to/_/yid bzhin nor bu'i dpal ldan 'gyur/_/zhes bya ba ni ji lta ba bzhin du nor rgyas pa rnyed pas ser sna med pa'i phyir/_ci 'dod pa'i don ster bar byed do zhes bya ba'i don to/_/dbang du byed pa'i dbang du byas te gsungs pa/_nam mkha'i dbyings zhes bya ba la sogs
[\[236a\]]
[\[236a.1\]]pa la/_rdo rje zla gam dkyil 'khor bsam/_/zhes bya ba ni kha dog dmar po zla gam gyi rnam pa lta bu rlung gi dkyil 'khor yaM las byung ba'o/_/de yang rdo rje bdud rtsi las gsungs pa/_rlung ni gzhu yi dbyibs lta bu/_/dbang la shin tu dmar por 'dod/_/
[\[236a.2\]]ces so/_/rdo rje nam mkha' chos mchog gzugs/_/zhes bya ba ni don yod grub pa'o/_/la la dag snang ba mtha' yas su 'dod do/_/'od zer sna lnga'i sbyor ba yis/_/der ni gzi brjid dbab par bya/_/zhes bya ba la 'di skad gsungs pa yin te/_rlung gi dkyil 'khor dmar
[\[236a.3\]]po la gnas pa ji lta ba bzhin du don yod grub pa'i sbyor ba byas nas ye shes sems dpa' dang ldan pa/_rang gi snying gar bsgrub par bya ba bsgoms nas/_de'i snying gar bkod pa'i 'phags ma sgrol ma'i sngags las byung ba'i sgrol ma'i tshogs kyis cho ga bzhin du dbang bskur nas/_
[\[236a.4\]]de bzhin gshegs pa rnams kyis kyang ji lta ba bzhin du dbang bskur ba bya ste/_de bzhin du de bzhin gshegs pa rnams kyi dbang yang thob pa zhes bya'o/_/dga' ba rgyas par byed pa'i phyir rin chen dam tshig sgrol ma ste/_dbang du byed pa la gtso bor gyur pa'i phyir ro/_/
[\[236a.5\]]de'i sprin gyi tshogs ni tshogs so/_/de'i bkod pa ste ji lta ba bzhin du dbang gi don du de bzhin gshegs pas sprul pa'i khyad par ro/_/de la dmigs pa'i ting nge 'dzin la yang de skad ces bya'o/_/sngar gyi mngon spyod dang 'brel ba'i las gsungs pa/_nam mkha'i rdo rje
[\[236a.6\]]zhes bya ba la sogs pa la/_me yi dkyil 'khor la gnas pa/_/zhes bya ba ni raM las byung ba gru gsum pa'i nag po mi bzod pa'i 'bar bas khyab pa la bsgrub bya gnas par byas nas zhes bya ba'i don to/_/rang gi don dang nyes pa chung ba rnams la las 'di bya ba ma yin par
[\[236a.7\]]gsungs pa gnod byed pa zhes bya ba la sogs pa la 'di skad gsungs pa yin te/_sangs rgyas thams cad la sogs pa la/_gnod pa byed pa la ji lta ba bzhin du kha sbyar dbye ba la sogs pa byas nas ji ltar gsungs pa me'i dkyil 'khor la gnas pa'i/_gcer bu skra bshig
[\[236b\]]
[\[236b.1\]]pa 'bru mar gyis byugs pa shin tu 'dar ba skyob pa med pa mdun du bltas nas/_rang gi ba spu'i bu ga nas phyung ba'i 'od zer las byung ba'i srin po la sogs pa rnams kyis gtubs shing za bar bsgoms na 'dir 'chi bar 'gyur ba gdon mi za'o/_/thams cad du 'di las kyi rjes su mthun
[\[236b.2\]]pa'i sems dang /_khro bo'i lta stangs la sogs pa nges par bya ste/_gang bco brgyad pa las/_zhi la zhi ba'i sems kyis bya/_/rgyas pa la ni rgyas pa'i yid/_/dbang la chags pa'i yid du bya/_/khro la khros pa'i sems su bsgrub/_/ces gsungs so/_/de la yang de nyid
[\[236b.3\]]bsdus pa las/_rdo rje lta ba chags pa yis/_/dga' bas mig ni rab tu rgyas/_/de yis bud med la bltas na/_/rtag tu dbang du gyur pa yin/_/khro bo'i mig ni btsums pa ste/_/khro gnyer gnyer ma rab bsdus pa'i/_/khro bo'i lta ba byas na ni/_/khams gsum yang
[\[236b.4\]]ni 'jigs par byed/_/ri rab ri yi brag 'dra bar/_/brtan cing 'dzums pa med pa'i mig_/byams pa'i lta ba zhes su bshad/_/nad dang gnod dang dug sel to/_/zhes gsungs so/_/slar yang don gzhan la brten nas don de ni bzlas pa yin zhes bya bas rigs pa las
[\[236b.5\]]kyi tshogs kyi skabs su gsungs pa'i zhal dang kha dog la sogs pa ni zhal gsum pa la sogs pa gsungs pa/_ston ka'i 'dam bu zhes bya ba ni/_kaM ni chu'i yin la de'i an da ni skye ba'i gnas te/_sprin zhes bya ba'i don to/_/ston ka'i 'dam bu ni ston ka 'dam bu'o/_/
[\[236b.6\]]de dang 'dra ba'i don ni rtsa ba'i zhal dang sku thams cad ni dkar po zhes bya ba'i don te/_g.yas pa'i phyag na zhes bya ba ni rnam par snang mdzad la sogs pa'i g.yas pa'i phyag gnyis par mtshan ma'i gtso bo bsgom par bya'o/_/phyag drug ces pa ni gang 'dir cung zad 'dir
[\[236b.7\]]bsgom par bya ba de rnams phyag drug pa nyid du nges par gzung bar bya'o/_/mtshon cha sna tshogs bsnams zhes bya ba ni ye shes lnga'i bdag nyid kyi phyir lhag ma rnams kyis ni de bzhin gshegs pa'i mtshan 'dzin pa zhes bya ba'i don to/_/sku gsum gyi bdag nyid rim
[\[237a\]]
[\[237a.1\]]gsum gyi/_bye brag gis thams cad bsdus par 'gyur ba nyid kyi phyir phyogs 'dis lha thams cad kyi rtsa ba'i phyag mtshan nges par rtogs pa ste tha dad pa ni ma yin no/_/de la 'du shes kyi phung po'i bdag nyid ni ngag rdo rjes tshor ba dang 'du byed dag gi
[\[237a.2\]]ngo bo nyid/_rin chen 'byung ldan dang /_don yod grub pa dag ste sems las byung ba nyid kyi phyir chos kyi khams nyid kyis bsdu'o/_/yul dang dbang po dag rnam par dag par grub pa'i gzugs kyi ngo bo'i phyir sku rdo rje'i bdag nyid kyis gzugs kyi phung por bsdu'o/_/'di
[\[237a.3\]]yang gsungs pa chos mngon pa las/_thams cad gcig gis bsdus pa ste/_/phung po skye mched dag dang ni/_/khams kyi ngo bo nyid kyis so/_/zhes kha cig 'dod do/_/sems las byung ba ni sems kyi 'khor lo yin pa'i phyir sems las byung ba'i rang bzhin dag
[\[237a.4\]]sems kyi nang du 'dus so/_/lhag ma rang gi rigs kyi nang du 'dus zhes gzhan zer ro/_/nam mkha'i rdo rje spyan zhes bya ba rang bzhin gyis 'od gsal ba'i phyir dang /_mi bskyod pa yin pa'i yang phyir nam mkha'i rdo rje ste/_shin tu rnam par dag pa'i ye shes de rang gi 'byor
[\[237a.5\]]pa khyer bar byed pa de mA ma kI ste de la de skad ces bya'o/_/gsung gi rdo rje'i go 'phang thob par byed pa ste/_gsung rdo rje ma ni gos dkar mo'o/_/mi phyed pa'i ye shes kyi bdag nyid ut+pal ser po 'dzin pas rdo rje ut+pal ste/_sgrol ma'o/_/phyag bzhi zhes pa ni/_Tak+ki'i
[\[237a.6\]]rgyal po'i khyad par ro/_/shes rab la 'khyud pa'i phyag gnyis ma gtogs pa shes par bya'o/_/rdo rje phyag ni drug par bsgom/_/zhes bya bar mdzad pa'i phyir ro/_/ral gri zhags pa bsnams zhes bya ba ni las kyi tshogs la brten pa'i mi g.yo ba'i khyad par ro/_/gtsor
[\[237a.7\]]bsgom pa la ni khro bo thams cad kyi lag pa g.yas pa'i gnyis pa na rang gi phyag mtshan 'dzin pa'o/_/phyag lhag ma rnams kyis ni rang gi bdag po'i phyag mtshan 'dzin pa'o/_/rdo rje hUM mdzad kyi phyag g.yon pas zhags pa dang lcags kyu 'dzin pa ni man ngag go/_/gnas
[\[237b\]]
[\[237b.1\]]skabs yin pas brjod par bya ste/_shes rab mthar byed dang /_pad+ma mthar byed dang /_gtsug tor can rnams dkar po dang /_dmar po dang /_ser po dang /_lhag ma ni nag po'o/_/ser po dang dmar po dag gi g.yon dkar po'o/_/nag po dang dkar po dag gi dmar
[\[237b.2\]]po'o/_/Tak+ki dang /_mi g.yo ba dang gtsug tor can dang /_gnod mdzes dang /_hUM mdzad rnams ni rin po che'i cod pan can mche ba cung zad gtsigs pa rgyan bzang po dang sgeg pa'i sku'o/_/gzhan ni mche ba gtsigs pa la sogs pa'i zhal dang klus brgyan pa shin tu
[\[237b.3\]]'jigs su rung ba bsgom par bya'o/_/yi ge gcig ces bya ba ni b+h+rUM las skyes pa nyid kyi phyir ro/_/bsam gtan dkyil 'khor zhes bya ba ni srung ba'i 'khor lo'i rnam par gzhag pa'am/_bdag po'i gzugs kyis so/_/ye shes mchog ces bya ba ni/_ye shes
[\[237b.4\]]lnga'i bdag nyid kyi rdo rje'o/_/de 'dzin par byed pa'i phyir/_gnod mdzes ye shes mchog 'dzin pa'o/_/rgyud gzhan las gsungs pa'i lha yang 'dir bshad pa'i cho gas bsgom par bya ba grub par 'gyur ro zhes bstan pa'i phyir gsungs pa/_gzi brjid phung po zhes bya
[\[237b.5\]]ba smos te/_de bzhin gshegs pa thams cad kyi gzi brjid kyi rang bzhin yin pa'i phyir gzi brjid phung po'o/_/'khor los sgyur ba thams cad kyis zil gyis mi gnon pa'i gtsug tor gang la yod pa de rgyal ba'i gtsug tor ro/_/gang gzhan sngags kyi 'khor lo can/_/zhes
[\[237b.6\]]bya ba ni/_gtsug tor chen po dang rmad du byung ba'i gtsug tor can la sogs pa rnams so/_/dam tshig longs spyod 'di rnams kyis/_/zhes bya ba ni/_gtsug tor chen po yi ge gcig_/ces bya ba'i nges par bstan pa'i zhal la sogs pa'i khyad par rnams kyis
[\[237b.7\]]so/_/sa bon la sogs pa yang khyad par med pa'i phyir gtsug tor can rnams kyi rab tu dbye ba yod dam zhe na/_de'i phyir gsungs pa/_dpag med ces bya ba la sogs pa la/_sems can dpag tu med pa'i bsam pa'i bye brag gis dpag tu med pa'i gnyen po'i bye
[\[238a\]]
[\[238a.1\]]brag rnams la dmigs pas grangs med pa'i ting nge 'dzin rnams so/_/gsang sngags dag ni zhes bya ba ni chos kyi dbyings shes par bya ba dang /_sems can gyi khams skyob pa byed pas gang lha rnams kyi yongs su gyur pa la sogs pa'i yi ge'i khyad
[\[238a.2\]]par de rnams zhes bya ba'i don to/_/khro bo dag ni re re yang /_/zhes bya ba ni gtsug tor can 'ba' zhig ma yin gyi/_khro bo thams cad ces bya ba'i don to/_/khro bo smos pa ni nye bar mtshon pa ste gzhan rnams kyi yang khyad par 'dir gzung bar bya'o/_/'dis ni rgyud 'di'i
[\[238a.3\]]lha thams cad yin par gsungs par 'gyur ro/_/de ni dkyil 'khor gyi bdag po dag 'dir rdo rje 'dzin pa chen po yongs su gyur pa las bsgom par bya'o zhes khyad par brjod pa ni/_nam mkha'i dbyings zhes bya ba la sogs pas rtogs par bya ba/_bud med sgyu ma'i
[\[238a.4\]]mchog ldan pa/_/zhes bya ba ni bud med thams cad sprul pa rnams kyi gtso bor gyur pa zhes bya ba'i don to/_/spyan gyi dam tshig ni 'khor lo ste/_de dang bcas pa ni phyag gi mchog ste/_'di yod pa ni de dang ldan pa'i spyan no/_/de la dmigs pa'i ting nge 'dzin te de skad
[\[238a.5\]]ces bya'o/_/nam mkha'i sgyu ma mchog ces bya ba ni/_dmigs pa med pa'i ye shes kyi ngo bos sprul pa du mas 'gro ba'i don rdzogs pa la sgyu ma lta bu'i snang ba de la de skad ces bya'o/_/ut+pal sngo dmar zhes bya ba ni sngon po'i ut+pal de yang dmar po zhes bya ba'i don to/_/
[\[238a.6\]]nam mkha' gnyis su med pa ni yul gyi mA ma kI'o/_/de'i rnam pa'i 'od zer gyi sprin gyis so/_/rdo rje tshim par byed pa ni gzhan la phan pa dang /_bde ba nye bar ster bas byams pa chen po'i bdag nyid de bde ba gang la yod pa'o/_/lhag ma ni sngar gyi bzhin no/_/sgyu ma'i rgya
[\[238a.7\]]skyegs mchog las byung /_/zhes bya ba ni sgyu ma ni sprul pa rnams so/_/de nyid rdzogs pa'i byang chub ste/_/sems can 'tshed par byed pa'i phyir/_/rgya skyegs kyi ni khu ba'o/_/ut+pal dmar po phyag na bsnams/_/zhes bya ba ni pad+ma nyid du chos kyi brdas gsungs pa'o/_/yang
[\[238b\]]
[\[238b.1\]]na dmar po ni dmar po'i kha dog go/_/ut+pal ni u da ka ta pa la ni sha yongs su rdzogs pa'i tha tshig go/_/de ni pad+ma nyid de/_bzhi pa las pad+ma nyid 'di'i mtshan mar gsungs pas so/_/chos kyi dam tshig ces bya ba ni gos dkar mo'o/_/de'i de kho na nyid mngon par byang chub pa ni
[\[238b.2\]]phyag rgya chen po la sogs pa'i ye shes so/_/de mthong ba rdo rje lta bu'i ting nge 'dzin gang la yod pa de la de skad ces bya'o/_/bud med sgyu mas myos zhes bya ba ni de yis myos pa ste/_sems can rnams mngon par byang chub pa'i snod du byed pa'o/_/de la spro ba ni sems dpa'o/_/
[\[238b.3\]]'gog pa'i khro bo'i 'khor lo zhes bya ba la/_bgegs rnams 'gog pa ni zhi ba'o/_/khro bo'i 'khor lo gang gis te des dkyil 'khor pa'i lha dang bcas pas so/_/rnal 'byor pa'i ting nge 'dzin mi phyed pa'i ye shes grub ste/_rdo rje dkyil 'khor gyi bdag nyid ces pa kha cig zer ro/_/
[\[238b.4\]]'gog pa ni sems rtse gcig pa'o/_/khro bo ni gshin rje mthar byed la sogs pa rnams te de dang bcas pa'i 'khor lo rtsibs bcu pa ser po'o/_/des na/_sangs rgyas 'khor lo nges par rton/_/zhes bya ba ni bka'i 'khor lo la gnas pa'i rnal 'byor pas so/_/'di skad gsungs
[\[238b.5\]]pa yin te/_gang gi tshe rang gi rigs kyi tshogs ma grub na/_de'i tshe ji lta ba bzhin du bka'i 'khor lo la gnas pas sgrub na nges par dngos grub thams cad 'grub bo/_/de nyid gsungs pa rdo rje dkyil 'khor zhes bya bar gzhan 'dod do/_/rdo rje rnams ni de bzhin gshegs pa la sogs
[\[238b.6\]]pa'i'o/_/dam tshig ni rgyu ste yi ge gsum mo/_/de'i bkod pa ni sprul pa du ma gnas pa'o/_/des de kho na nyid kyi rigs lnga'i don sgom pa ni don dam par rnam par dpyad pa ste/_de'i mngon par byang chub par rtogs par gyur pa ste/_le'u gang yin pa de la de skad ces bya'o/_/
[\[238b.7\]]dpal gsang ba 'dus pa'i dka' 'grel rgyal bas byin pas mdzad pa las le'u bcu gsum pa'i bshad pa'o//_//zhi ba la sogs pa'i las rdzogs pa'i don du brjod ma thag pa'i lha rnams kyi ting nge 'dzin gyi le'u gsungs nas sngags dgod pa'i phyir/_de nas zhes bya ba
[\[239a\]]
[\[239a.1\]]la sogs pa la/_de bzhin gshegs pa thams cad kyi dam tshig ni rdo rje 'dzin pa chen po de skyed pa'i phyir ro/_/de nyid kyi phyir bdag po zhes bya ba ste gtso bo zhes bya ba'i don to/_/zhi ba zhes bya ba ni rims la sogs pa zhi ba'o/_/dam tshig ni rgyu'o/_/de la mchog ni
[\[239a.2\]]gtso bo ste spyan gyi sngags so/_/de la dmigs pa'i phyir ting nge 'dzin la yang de skad ces bya'o/_/de la snyoms par zhugs pa ni spyan gyi sngags gsungs pa'i rnam par thugs rtse gcig pa zhes bya ba'i don to/_/la la dag rnam par snang mdzad kyi ting nge 'dzin de mngon du byas nas
[\[239a.3\]]zhes brjod do/_/de bzhin gshegs pa thams cad kyi btsun mo zhes bya ba ni rnam par snang mdzad la sogs pa snying rje'i ngo bo 'dzin pas spyan zhes bya ba'i don to/_/rnam par snang mdzad dang snyoms par 'jug pas gnas pa'i phyir de skad gsungs pa ma yin te/_bsam gtan gyi
[\[239a.4\]]dkyil 'khor la rnam par snang mdzad dang spyan dag gnyis nyid du thal bar 'gyur ro/_/de bzhin du phyi ma dag la yang ci rigs par bshad par bya'o/_/sangs rgyas rdo rje rjes su dran/_/zhes bya ba ni rnam par snang mdzad spyan gyi rnam par mngon du byed pas so/_/drag shul bsgrub
[\[239a.5\]]pa la mngon spyod byed pas sangs rgyas rnams la 'gyod pa bsal ba'i phyir/_rnal 'byor pa 'dis zhi ba'i phyir gsungs pa/_sangs rgyas kun gyi zhing 'byung ba/_/zhes so/_/las rnams thams cad rab bsgrub cing /_/zhes bya ba ni bsam pa'i stobs kyis ji lta ba bzhin 'di nyid
[\[239a.6\]]kyis rgyas pa la sogs pa'i las bsgrub pa zhes bya ba'i don to/_/shi ba sos par byed par gsungs/_/zhes bya ba la 'di skad gsungs pa yin te/_phra mo'i rnal 'byor gyis brtan par byas pa'i sems dang /_rig pa bzlas pas kyang ji lta ba bzhin spyan gyi sbyor ba byas nas
[\[239a.7\]]rang gi snying ga las grub pa'i 'khor lo'i lcags kyu phyung nas shi ba gzhan du song ba'i rnam par shes pa shi ba'i rnam pa'i rjes su byed pa bsal ba'i nor bu dmar po'i 'od can nam a'i rnam pa'i gzugs bkug nas de'i snying gar gzhug par bya'o/_/de yang gsungs pa/_
[\[239b\]]
[\[239b.1\]]a ni sems can thams cad kyi/_/rtag tu srog gyur rang phyag rgya/_/yang dag bzung nas yang dag bcing /_/srog ni bsrung ba'i rgyu yi phyir/_/zhes so/_/de la mo ha ra ti snying gar bkod la de'i 'od zer rnams kyis de'i lus mi snang bar byas nas de'i ming gi yi ge dang po tsam
[\[239b.2\]]'od zer dang bcas te ji lta ba bzhin du rang gi snying gar gzhug par bya ste/_spyan gyi rnam par yongs su gyur pa bsgoms nas ji lta ba bzhin du phung po dang khams dang skye mched la sogs pa byin gyis brlab pa byas nas spyan gyi sngags kyis rtag tu de'i lus po khyab par bya'o/_/
[\[239b.3\]]sngags de nyid bsgrub par bya ba'i ming dang spel nas bzlas so/_/sngon bzhin du dbang bskur ba la sogs pa'i cho ga byas na shi ba yang slar rab tu sos par 'gyur ro/_/gang gi tshe 'chi 'dod pa'i srog srung bar 'dod pa de'i tshe 'chi bar 'dod pa'i snying ga'i pad+ma la ming gi yi ge'am
[\[239b.4\]]yi ge a bltas shing pad+ma btsums la zhags pas bcing bar bya'o/_/yang na/_rdo rje kha sbyar lte gnas pa'i/_/a yig gser gyi mdog can ni/_/snying gar bsams nas logs gnyis dag_/zhags pa dag gis bcing bar bya/_/de nas 'dir rgyas par 'dod na de'i
[\[239b.5\]]tshe snying ga'i pad+mar yi ge baM kha dog ser po bdud rtsi 'dzag pa kha thur du bltas pa bsgoms nas lte ba'i gnas su yang a yig pad+ma kha sbyar gyi nang du bdud rtsi dang bcas pa bsgom par bya'o/_/yang na kham phor kha sbyar gyi nang du tsan+dan dkar pos rdo rje la 'dab ma brgyad pa'i
[\[239b.6\]]pad+ma bri bar byas nas/_de'i ze 'bru la la hUM gi yi ge'i mgo bo la bsgrub bya'i ming dang spel nas rnam par snang mdzad kyi gdon pa'i sngags kyis bskor bar bya'o/_/pad+ma'i 'dab ma la yang spyan gyi sngags kyis kyang bskor bar bya'o/_/de nas ji lta ba bzhin du dgug par
[\[239b.7\]]byas nas nad pa'i mgo bo'i sngas su tsan+dan gyis byugs pa'i sa la kham phor kha sbyar gzhag ste/_me tog dkar pos mchod par bya'o/_/rang gis de la dbang bskur bar bsgoms nas de'i ming dang spel ba'i spyan gyi sngags khri phrag gcig bzlas so/_/rdo rje dam tshig
[\[240a\]]
[\[240a.1\]]bskul mdzad ma/_/zhes bya ba ni khu bar gyur pa rdo rje 'dzin pa chen po'i gzugs yongs su gzung ba'i ched du bskul ba zhes bya ba'i don to/_/bsrung ba'i dbang du byas nas gsungs pa/_de nas zhes bya ba la sogs pa la sku gsum gyi dam tshig rdo rje khro bo ni mi bskyod
[\[240a.2\]]pa'o/_/spyos nas tshar bcad pas 'dul ba'i ched dang chos kyi sku la sogs pa rdzogs pa'i rgyu'i phyir ro/_/de nyid dngos po ni gzung ba la sogs pa brtag pa'i gzugs rnams so/_/de kho na nyid kyis dngos po med pa'i stong pa nyid kyi ye shes kyi rang bzhin de nyid dam tshig rdo rje mA ma kI'o/_/
[\[240a.3\]]de la dmigs pa'i ting nge 'dzin la yang de skad ces bya'o/_/'di'i bya ba gsungs pa/_srung ba zhes bya ba la sogs pa la/_thams cad du srung ba 'di ni gang gis kyang gzhom par mi nus pa zhes bya ba'i don to/_/'di skad gsungs pa yin te/_la la dag mi ma yin pa la sogs pas
[\[240a.4\]]'jigs pa la rang gi lha'i sbyor ba'i bdag nyid kyis mgo la gyen du gnas pa'i hUM las byung ba'i rdo rje rtse mo lnga pa'i lte ba la mA ma kI gnas par bsgom par bya ste/_mA ma kI'i snying ga'i ye shes kyi lha mo'i snying ga'i mtshan ma la gnas pa rang gi phreng ba'i sngags yongs su gyur pa las/_
[\[240a.5\]]rdo rje ser po phra mo'i 'od zer rnams kyis rkang pa'i mthar go cha bgos par bdag nyid bsgoms nas de ltar gang gis kyang gzhom par mi nus par srung bar 'gyur ro/_/rgyas pa'i dbang du byas nas gsungs pa/_de nas zhes bya ba la sogs pa la/_'dod chags chen po'i dam tshig
[\[240a.6\]]ces bya ba ni gos dkar mo'o/_/de gzigs pa zhes bya ba ni yul du byed pa ste de skad ces bya ba'i ting nge 'dzin la snyoms par zhugs pa ni mngon du mdzad ces bya ba'i don to/_/chos rgyas zhes bya ba ni/_ji lta ba bzhin du gos dkar mo'i rnal 'byor byas nas chos thams cad smon pa med
[\[240a.7\]]pa'o zhes yid la byas/_sngar gyi bzhin du rgyas pa'i cho gas dbang bskur ba la sogs pa bdag dang gzhan la bya'o/_/de ltar yang ma lus pa'i dge ba'i rtsa ba'i chos rnams 'phel bar 'gyur ba dang /_ji srid du stobs bcu dang mi 'jigs pa la sogs pa nas sangs rgyas kyi chos
[\[240b\]]
[\[240b.1\]]rnams thob pa'o/_/de bzhin du bsam pa'i khyad par las shin tu ring ba ni/_stobs dang /_phongs pa rnams ni nor 'phel bar byed pa'o/_/bzlas pa tsam gyis zhes bya ba ni ji skad bshad pa'i sgom pa dang lhan cig yang dang yang du sngags bzlas pas te phyi rol gyi cho ga dang bral ba
[\[240b.2\]]zhes bya ba'i don to/_/dbang du byed pa'i dbang du byas nas gsungs pa/_de nas zhes bya ba la sogs pa la/_kun nas las sna tshogs byed pa'i phyir don yod grub pa ste/_de nyid snying rje'i dbang gis sgrol ma la sogs pa'i gzugs su mi phyed pa gang yod pa'i ting nge 'dzin de la
[\[240b.3\]]de skad ces bya'o/_/bran bzhin du byed ces bya ba ni thams cad kyang zhi ba bzhin du blta bar bya'o/_/'on kyang khyad par ni ji lta ba bzhin du kha dog dmar po dang bcas pa sgrol ma'i sbyor ba byas nas ye shes sems dpa'i snying gar zla ba dmar po las mgo gyen du bstan pa sngags kyi
[\[240b.4\]]phreng ba dmar pos snying ga'i sa bon la bskor ba bkod nas de'i 'od zer dmar po rnams dang /_rang gi mtshan ma la sogs pa'i 'od zer gyis skyes bu'i snying ga'i pad+ma dmar po'am bud med kyi pad+ma dmar po'i lte ba la bskul te/_rang gi snying ga nas pad+ma'i lam du byung ba'i sngags
[\[240b.5\]]kyi phreng ba khar gzhug par bya ste/_de'i sems zla ba'i dkyil 'khor dmar po'i rnam pa ji lta ba bzhin du blangs nas 'ongs te/_ye shes kyi lha mo'i pad+ma la zhugs nas snying gar 'ongs te/_rang gi snying ga'i zla ba dang gnyis su med par byas nas bzlas brjod byed cing bsgrub bya sgrub
[\[240b.6\]]pa po yi rkang pa'i drung du lhung nas bka' nod par bsgom par bya ste nyi ma bdun pa gsum du bzlas pas de nges par dbang du 'gyur ro/_/yang na mda' 'dzin ma'i lha'i sbyor bas las 'di bya ste/_de'i tshe bskul ba'i tshig dang ldan pas rang gi sngags kyi mthar ho 'don pa na 'jigs pa dang
[\[240b.7\]]bcas pas bka' don du gnyer ba lhur byed pa bsgrub bya'i snying ga'am/_pad+ma la sngags kyis byin gyis brlab pa'i ut+pal dmar po dang 'dra ba'i mdas yang dang yang du brdeg cing bzlas na dbang du 'gyur ro/_/de nas gzhan gyis byas te/_gzhan dbang du byed par 'dod na/_yang
[\[241a\]]
[\[241a.1\]]de'i tshe dbang don du gnyer bas bcu gsum pa las gsungs pa/_dbang du byed pa'i cho gas dbang bskur ba byas nas 'dir gsungs pa'i dbang du byed pa'i cho gas bya ba bzhin du bsgom par bya'o/_/rang yang sgrol ma'i rnal 'byor gyis che ge mo'i dbang du che ge mo gyis shig
[\[241a.2\]]ces bskul ba'i tshig dang bcas pa phreng ba'i sngags ho'i mtha' can bzlas par bya'o/_/las thams cad la rjes su mthun pa sngags kyi mthar sa bon gzhan blta bar bya'o/_/de yang gsungs pa/_rgyas zhi dbang dang dgug pa dang /_/dbye dang bskrad dang mngon spyod la/_/oM swA hA
[\[241a.3\]]hoH_dzaH_hUM phaT phaT sngags kyi mthar ni bskul ba yang bya'o/_/dgug pa'i dbang du byas nas gsungs pa/_de nas zhes bya ba la sogs pa la dri ma med pa'i 'od zer ni rnam par snang mdzad do/_/de nyid sprin rdo rje ste gshin rje gshed kyi gzugs can du gyur pa'o/_/gang la ting nge
[\[241a.4\]]'dzin yod pa de la de skad ces bya'o/_/thod pa zhes bya ba la sogs pas gong bu dgug pa gsungs pa yin te/_de la ji lta ba bzhin du gshin rje gshed po'i rnal 'byor gyis sngon du bsnyen pa byas pas/_mtshan thob pa'i bsam pa brtan pos ji lta ba bzhin du rdul tshon gyi
[\[241a.5\]]dkyil 'khor bris nas sgrub pa'i grogs mchog gzhug pa la sogs pa'i cho ga rjes su bsgrubs pas/_gal te rig pa'i brtul zhugs kyi don du lha la sogs pa'i bu mo dgug par 'dod na de'i tshe gshin rje gshed po'i rnal 'byor gyis cho ga thams cad bya'o/_/ma chag pa
[\[241a.6\]]zhes bya ba ni bud med kyi thod pa'o/_/thod pa'i mtshan nyid gsungs pa/_gser gyi sgo dang yang dag ldan/_/mi yi mgo bor shes par bya/_/bram ze la sogs thod pa la/_/bug pa re re lhag pa'o/_/dman pa'i rigs kyi thod pa la/_/rna ba'i gong du bug pa can/_/rgyab tu
[\[241a.7\]]bug pa ma ning la/_/bud med rtag tu bug pa med/_/mkhas dang ye shes can gyis shes/_/sngags pa rnams kyi'ang de bzhin dang /_/mu tig phreng 'dri'i ri mo ni/_/dpral ba nas ni rna ltag bar/_/zhes gsungs so/_/gzugs mdzes zhes bya ba ni zla ba la sogs pa dang
[\[241b\]]
[\[241b.1\]]gzhan yang ste/_/dum bu gcig gnyis gsum dang bzhi/_/bcu drug bcu gnyis ri bong can/_/ba lang gdong ni dkar dmar te/_/cung zad ring la rab tu mdzes/_/pad+ma pad+ma dang 'dra ba/_/ser po de bzhin dkar dmar ro/_/thod pa bzang po 'di rnams las/_/lhag ma rnams ni
[\[241b.2\]]spang bar bya/_/zhes gsungs so/_/yid du 'ong ba la zhes bya ba ni/_bstan bcos la sogs pa la yang mkhas pa rnams te/_de lta bu'i rnam pa'i thod pa blangs nas de'i steng du pad+ma dmar po 'dab ma brgyad pa bri bar bya'o/_/de'i lte ba la bsgrub par bya ba che ge mo khug shig ces pa
[\[241b.3\]]bsgrub bya'i ming dang spel ba'i yi ge dza'i mtha' can gyi sngags bsgrub bya'i gzugs brnyan byas pa'i snying gar gur kum dang /_gi wang dang srin lag gi khrag gis bris te dgug pa la sogs pa byas nas/_hUM gi yi ge las byung ba'i nyi ma'i dkyil 'khor la gnas pa rdo rje lcags kyus
[\[241b.4\]]byin gyis brlab pa g.yas brkyang g.yon bskum pas de'i snying gar bzhag nas khros pa'i bskul ba'i tshig dang bcas pas sngags bzlas pas dgug pa'i tshul gyis dal gyis rkang pas dgug par bya'o/_/bsgrub bya yang yaM las rlung gi dkyil 'khor la yi ge dz+hes bteg ste bskul bar bltas
[\[241b.5\]]nas rang gi snying ga las kyang grub pa'i 'khor lo'i lcags kyu phyung la ji lta ba bzhin du bka' bsgo ba byin nas de dgug tu btang ngo /_/des kyang ji lta ba bzhin du bkug nas nges par 'ongs par mos par bya'o/_/'ongs pa de dang khro bo la dri bzang po dang bcas pa'i tshul yon chab sbyin no/_/
[\[241b.6\]]de nas de blangs nas ji ltar 'dod pa rdzogs par bya'o/_/mi mo dgug pa ni/_skra grol ba can dang gos med par bsgoms nas bya bar la la dag khyad par ro zer ro/_/skyes bu dgug par 'dod na skyes pa'i thod pa la g.yon brkyang ba g.yas kyis mnan nas thams cad 'dir bya'o zhes
[\[241b.7\]]bya ba ni khyad par ro/_/de nas dgongs pa las nges par bstan pa bu mo sgrub pa'i cho ga 'di'i man ngag bshad pa ka ni bde ba'o/_/pA la zhes bya ba ni skyong ba'i phyir ka pA la ste/_bu mo'i gzugs so/_/ma chag ma gas zhes bya ba ni/_skyes pa dang ma phrad pa ste gzhon nu ma zhes pa'i
[\[242a\]]
[\[242a.1\]]bar du'o/_/gzugs mdzes zhes bya ba ni bud med kyi mtshan nyid thams cad rdzogs par mdzes pa'o/_/yid du 'ong ba zhes bya ba ni dam tshig dang sdom pa shes pa'o/_/rkang pas mnan pa'i tshul byas na/_/zhes bya ba ni 'di skad gsungs te/_de ltar yon tan khyad
[\[242a.2\]]par can bzung nas mnyam par gzhag pa'i sems kyis ji lta ba bzhin du spyan la sogs pa'i gzugs kyis rdzogs par bya ste sngar gyi bzhin du gshin rje gshed po'i rnal 'byor sngon du song ba bsgrub pa'i 'khor lo'i lcags kyus ye shes kyi spyan ma bkug nas de'i nang du gzhug par
[\[242a.3\]]bya'o/_/de ltar na rkang pas gnon pa ste/_de'i ye shes kyis mnan pa ni bkab par 'gyur te/_spyan la sogs pa'i gzugs kyis rdzogs pa zhes bya ba'i don to/_/de bzhin du mA ma kI la sogs pa'i gzugs kyis kyang /_gzhon nu ma'i sgrub pa shes par bya'o/_/bskrad
[\[242a.4\]]pa'i cho ga'i dbang du byas nas gsungs pa/_de nas zhes bya ba la sogs pa la mi 'da' ba nyid kyi phyir dang /_shin tu rnam par dag pa'i ye shes nyid kyi rang bzhin gyis 'od gsal ba'i phyir dam tshig gi 'od zer ni mi bskyod pa'o/_/de nyid gdug pa thams cad 'dul ba'i phyir
[\[242a.5\]]mchog ni bdud rtsi 'khyil pa'i khro bo ste/_de la dmigs pa'i ting nge 'dzin la de skad ces bya'o/_/sngags rnams kun gyi sbyor ba dang /_/zhes bya ba ni zhi ba dang /_rgyas pa dang dbang dang dgug pa dang mngon spyod kyi las rnams ni/_'di nyid kyi sbyor ba'i bsam pa'i bye brag gis
[\[242a.6\]]bsgrub par bya'o zhes bya ba'i don to/_/cho ga bzhin du skrod pa zhes bya ba la/_cho ga ni 'di yin te/_bsnyen pa byas pa sngon du song ba bdud rtsi 'khyil pa'i sbyor bas dur khrod kyi me la myos byed kyi shing bsregs pa'i sol ba dang /_dri ma dang /_dug dang /_nim pa'i lo ma rnams btags
[\[242a.7\]]nas rkang pa g.yon pa'i srin lag gi khrag gis lhan cig tu byas nas bya rog chen po'i sgro'i smyu gus rgyal mtshan gyi ras la rlung gi dkyil 'khor la rtsibs brgyad pa'i ral gri'i 'khor lor bris nas de'i lte ba la bsgrub bya'i gzugs brnyan byas te/_de'i snying gar bsgrub bya'i ming dang /_spel
[\[242b\]]
[\[242b.1\]]ba'i sngags bris nas rdza mkhan gyi 'khor lo'i lte ba'i 'jim pa dang /_bsgrub bya'i rkang pa'i rdul dang /_lam bzhi mdo'i 'dag pa rnams kyis gzugs byas nas de'i snying gar gzhug par bya'o/_/de nas thod pa'i nang du bcug la dgug pa sngon du song bas che ge mo u tsa ta ya zhes bya
[\[242b.2\]]ba'i bskul tshig dang bcas pa'i sngags kyi phreng ba brgya rtsa brgyad mngon par bzlas nas/_ma mo'i khang pa dang /_lam bzhi mdo dang dur khrod du sba bar bya'o/_/bsgrub par bya ba yang ji lta ba'i gnas su bzhag ste yi ge yaM las byung ba rlung gi dkyil 'khor la gnas pa rnga mo la zhon pa/_
[\[242b.3\]]rgyab nas lag nas dbyug to thogs pa'i skyes bus lho phyogs su bdas par bsgoms na nges par bskrad par 'gyur ro/_/sangs rgyas dag gi dpung dag kyang /_/zhes pa ni sangs rgyas kyi rnal 'byor pa'i tshogs dag kyang zhes bya ba'i don to/_/'byung po tshar bcad pa'i cho ga
[\[242b.4\]]gsungs pa/_de nas zhes bya ba la sogs pa la/_phun sum tshogs pa thams cad rdzogs par byed pa ste dga' ba rgyas par byed pa ni rin po che ste ye shes lnga'i bdag nyid ni rdo rje'o/_/de nyid rtog ste gang la mi bskyod pa'i mtshan ma yod pa de la de skad ces bya'o/_/sangs
[\[242b.5\]]rgyas kyi 'od zer rdo rje zhes bya ba ni sangs rgyas nyid rdo rje 'od zer rnams te/_/gzhan gyis mi thub pa'i khro bo'i ngo bo gang la yod pa'i ting nge 'dzin de la de skad ces bya'o/_/las rnams cho ga bzhin du byed/_/ces bya ba la 'di skad gsungs pa yin te srin po la sogs pas bzung
[\[242b.6\]]bar shes nas/_rang gzhan gyi mi thub pa'i rnal 'byor du dmigs te/_srung ba yang byas nas/_de'i tshe ji lta ba bzhin du de bkug nas bsgrub bya'i lus la bcug ste bcings nas cho ga bzhin du sna tshogs rdo rjes mnan nas yi ge hUM las byung ba rtse mo lnga pa'i rdo rje gnyis kyis
[\[242b.7\]]logs gnyis nas btsir bar bya'o/_/shin tu 'jigs pa'i me'i dkyil 'khor 'phro ba dag gis bsgrub bya'i snying ga dang lkog mar sreg par blta'o/_/shin tu 'bar ba dang bcas pa'i hUM las bskyed pa'i rdo rje dang 'dra ba yungs kar gyi rgyal po la sngags brgya rtsa brgyad bzlas pas nges par
[\[243a\]]
[\[243a.1\]]phug pa'i lus su bltas nas nga rgyal dang ldan pas sngags bzlas pa sngon du song bas nges par brdegs na gtong bar 'gyur ro/_/lag pa gnyis su hUM las byung ba'i rdo rje 'bar ba bsgoms nas bzung ba'i lus la srin po la sogs pa bkug nas rdo rje gnyis kyi dbus
[\[243a.2\]]su bcug ste de'i 'od zer gyis bsreg pa dang ldan pa yang lag pa gnyis kar sbyar bas shin tu mnye zhing sngags bzlas so zhes la la dag 'dod do/_/rkang pas sam brang gis kyang mnye bar bya'o zhes la la dag 'dod do/_/yang na de nyid kyis de 'dzin par 'dod na de'i tshe de nyid kyi sbyor ba
[\[243a.3\]]nag pos nag po'i phyogs dag gis gang yang rung ba'i nyi ma la sol bas gsher ba'i gos bgos te/_shin tu khro bas gsal shing gis phug pa dang /_mtshon gyis bsad pa dang /_dpyangs pa'i thod pa la dur khrod kyi sol ba la hUM las byung ba shin tu rno ba'i mche ba gtsigs pa'i
[\[243a.4\]]thod pa'i rgyan dang /_khro bo dang bcas pa skra gyen du 'khyil ba lag pa g.yas pas phyar nas gri gug 'dzin pa lag pa g.yon pas mi'i thod pa dang sdigs mdzub byed pa bris te/_dur khrod kyi sol ba dang ro bsregs pa'i thal ba dang /_bsgrub bya'i rkang pa'i rdul dang /_lhan cig pa'i
[\[243a.5\]]gzugs brnyan gyi snying gar sngar gyi bzhin du sngags ta la'i lo ma la bris nas gzhug ste/_dug dang lan tshwa dang ske tshe la sogs pas byugs pa'i gzugs thod pa gnyis pa'i nang du gzhug par bya'o/_/gnyis ka yang dgug pa la sogs pa byas nas bris pa'i thod pa de'i steng du
[\[243a.6\]]mgo thur du bstan la de zin pa bsam par bya'o/_/bsgrub bya srin po dang bcas pa de/_rkang pas mnan par byas la dur khrod du nam phyed na shin tu che ba'i nga rgyal byas nas sngags bzlas par bya ste/_des 'di 'dzin par 'gyur ro/_/'di nyid kyi rab tu sbyor bas rims la sogs
[\[243a.7\]]pas kyang 'dzin par byed do/_/dug la sogs pa nye bar zhi bar bya ba'i don du gsungs pa/_de nas zhes bya ba la sogs pa la tshe dpag tu med pa ni 'od dpag tu med pa ste/_de las byung ba ni rta mgrin no/_/mi phyed pa'i phyir rdo rje ste/_de la dmigs pa'i ting nge 'dzin la
[\[243b\]]
[\[243b.1\]]yang de skad ces bya'o/_/ye shes rgyal po zhes bya ba ni 'od dpag tu med pa'o/_/las thams cad pa nyid yin yang /_las kyi gtso bo re zhig gsungs pa nam mkha'i dbyings zhes bya ba la/_sman pa'i spyod yul ma yin pa'i dug gi khyad par nyid ha la ha la'i dug go/_/
[\[243b.2\]]dug rnams thams cad med par byed/_/ces bya ba la 'di'i cho ga ni ji lta ba bzhin du rta mgrin gyi sbyor ba dkar pos byas nas dug sad par bya ba'i phyir du gsungs pa/_bsgrub bya'i snying gar yi ge hUM ngam phreng ba'i sngags nyi ma'i dkyil 'khor la ste zla ba zhes bya bar la la dag 'dod
[\[243b.3\]]do/_/de'i steng du gnas pa'i hUM dkar po ste thung ngur kha cig zer ro/_/de'i 'od zer rnams kyis der lus la song ba'i dug sbar nas lag pa g.yon pa la'am/_la la dag lag pa g.yas pa la zhes 'dod do/_/yi ge baM las byung ba'i pad+ma dkar po 'dab ma brgyad pa de'i dbus
[\[243b.4\]]su/_yi ge hUM dkar po'i 'od zer dang bcas pa'i bdud rtsi 'dzag par blta bar bya'o/_/gzhan ni zla ba'i 'od zer gyi dbus su/_oM hriHhaHhUM dzaHphuHzhes bya ba'i sngags 'di bkod pa'am/_ha'i yi ge bsgom zhes nye bar ston to/_/de nas phreng ba'i sngags sam/_oM hriH
[\[243b.5\]]haHhUM dzaHphuHzhes bya ba'i sngags brjod nas nyal ba'i mgo nas brtsams nas rkang pa'i bar du bya ba par bya ste/_de la lag pa la bkod pa'i sa bon gyi 'od zer dag gis dug gis bzung ba bsdus nas nag po'i spros pas dug gzhan du 'phos pa nyid kyis dkar por bsgom
[\[243b.6\]]par bya'o/_/yang na de nyid kyi sbyor bas de'i ming spang leb dkar po la haM dang sa spel nas bris te/_so sor yi ge re re la nang du bcug na skad cig gcig gis dug med par byed do/_/yang na mgo bo la yi ge hri bkod de bdud rtsi'i tshogs kyi 'o ma sbrengs pas kha dog sngon po'i
[\[243b.7\]]dug ma lus pa bcom nas bsgrub par bya ba'i lus bltas nas phreng ba'i sngags yang dang yang bzlas na dug med par 'gyur ro/_/rengs par bya ba'i ched du phreng ba'i sngags kyi yi ge nyid kyis bcings nas mgo bo la sogs par kha dog ser po dgod do/_/phreng ba la ni me'i sa bon
[\[244a\]]
[\[244a.1\]]sbrul gyis nang du zos pa'i gnas ji lta ba bzhin du bsgom par bya'o/_/oM ni dang po tsheg drag mtha'/_/ha tha'i cho ga bzhin du sbyar/_/dug ni 'ching bar byed pa ste/_/rnal 'byor pa yis gtang yang ngo /_/sbyar ba la sogs pa bsal ba la ha'i yi ge
[\[244a.2\]]bsgom mo/_/de bzhin du skrangs pa dang /_phol mig dang /_sdom gyis bzung ba la sogs par yang shes par bya'o/_/yang dag par bsam par rig pa rnams kyis sdig pa chen po byed pa rnams thabs gzhan gyis bsgrub par mi nus pa gzhom pa'i don du snying rje chen po dang
[\[244a.3\]]ldan pas thams cad du gzhan la phan pa'i bsam pas bya'o zhes bya ba'i phyir gsungs pa/_de nas zhes bya ba la sogs pa la/_don yod ni thams cad 'grub par byed pa 'di las grub pa ste 'dir mi bskyod pa'o/_/'byung ba ni lta ba ngan pa las byung ba ste/_'joms pa'i
[\[244a.4\]]phyir tog bzhin du dpal gyis dbyug sngon can no/_/de nyid mi phyed pa nyid kyis zhes 'di gsungs pa'i don to/_/bzlas pas zhes bya ba ni sngar gyi bsnyen pa'i cho gas 'bum bzlas pa byas pas so/_/brgya rtsa brgyad ces bya ba ni gsod pa'i dus su'o/_/cho ga tshul bzhin
[\[244a.5\]]bskul ba zhes bya ba ni 'di skad gsungs te/_ji lta ba bzhin du dbyug pa sngon po can gyi sbyor ba dang ldan pas dug dang khrag dang ske tshe dang /_rams dang tshwa dang /_tsha ba gsum dang a ri ta'i lo ma'i khu ba rnams kyis dur khrod kyi ras la mi'i rus pa'i smyu gus sna tshogs rdo rje'i
[\[244a.6\]]dbus su gnas pa me'i dkyil 'khor la bsgrub bya'i ming dang spel ba'i sngags bris nas dur khrod kyi sol ba dang /_sha chen dang /_grog mkhar gyi sa dang /_phub ma dang /_bsgrub bya'i rkang pa'i rdul dag gis gzugs brnyan byas la de'i snying gar bris pa'i 'khrul 'khor
[\[244a.7\]]bcug nas dgug pa la sogs pa sngon du song bas thod pa kha sbyar byas la rkang pa g.yon pas mnan pa shin tu 'khrugs pas rus pa dang rdo ba dang /_a ri ta'i lo ma 'cha' zhing nyi ma phyed dam nam phyed na dur khrod du gnas te/_bskul ba'i tshig dang bcas pa khro bo'i tshig gis
[\[244b\]]
[\[244b.1\]]sngags bzlas par bya'o/_/de ltar byas na nyi ma bdun gyis 'chi bar 'gyur ro/_/gal te 'dis shi bar ma gyur pa de'i tshe/_dur khrod du phyin nas nam phyed na dur khrod kyi thal bas gru gsum gyi me thab byas nas/_der ji ltar rnyed pa'i shing ngam/_nim pa ka'i shing rnams
[\[244b.2\]]kyis me rab tu sbar te/_dgug pa la sogs pa sngon du song ba de'i dbus su zhal 'gyur ba khro bo'i rgyal po rnam par bsams nas bsgrub par bya ba'i gzugs brnyan byas nas rkang pa g.yon pa'i mthe'u chung nas brtsams te/_mtshon rnon pos bcad cing che ge mo sod cig ces bskul
[\[244b.3\]]ba dang bcas pa'i sngags 'don cing de'i zhal du khro ba dang bcas pa'i sbyin sreg byas na nges par de nyid kyi nub mor dgra 'chi bar 'gyur ro/_/grub pa gnyis med sbyor ba yis/_/'dir ni thams cad nyid du dran/_/de ltar de nyid nga zhes bya/_/gang gi grub byed de ni blo/_/mos
[\[244b.4\]]pa gtso bor byed pa'i phyir/_/ji bzhin 'di kun thams cad 'dod/_/chad par 'gyur ba thams cad dang /_/rnal 'byor pa yis myur du 'grub/_/char pa mi 'bab pa yang char pa dbab pa'i dbang du byas nas gsungs pa/_de nas zhes bya ba la sogs pa la/_kun nas
[\[244b.5\]]sprin bzhin du sprin mi bskyod pa'o/_/de la dpal gang gi yin pa ste/_kun tu sprin gyi dpal ni stobs po che'o/_/de la dmigs pa'i ting nge 'dzin la yang de skad ces bya'o/_/chu yi dkyil 'khor 'bebs par byed/_/ces bya ba la 'di'i cho ga ni ji lta ba bzhin du khro bo chen
[\[244b.6\]]po stobs po che'i sbyor bas mtshan ma ma byung ba'i bar du sngar bsnyen pa byas pas sems brtan po'i stobs po che'i sbyor bas so ma btang ba'i kham phor la rams kyi khu bas ral gri'i 'khor lo'i dbus su pad+ma 'dab ma brgyad pa bri bar byas nas te/_la la dag rtse mo lnga
[\[244b.7\]]pa'i rdo rje'o zhes zer ro/_/de'i steng du ral pa gcig ma'i sngags dus dang rjes su mthun pa bsgrub par bya ba'i ming dang spel nas bri bar bya'o/_/de bzhin du rnam par rgyal ba sgrub pa'i rgyud chen po las/_dbyar zla tha chungs stobs kyi rgyu/_/ston zla ra ba dung skyong ngo /_/
[\[245a\]]
[\[245a.1\]]ston zla 'bring po 'jog por shes/_/ston zla tha chungs nor rgyas so/_/zhes so/_/'di nyid dpyid zla ra ba la sogs pa rnams la go rims bzhin du char pa 'bebs par 'gyur ro/_/de nyid du gsungs so/_/de las gzhan pa'i kham phor so ma btang ba dang /_de kha
[\[245a.2\]]sbyar nas srad bu sngon pos kun du bcings te/_ji lta bar ni mdung can ma bkug nas mchod de bka' bsgo la klu la sogs pas byin gyis brlabs pa'i chu mig tu gzhug par bya'o/_/yang na ta la'i lo ma la snag tshas rdo rje rtse mo lnga pa sngags kyi tshig dang bcas pa bri bar bya'o/_
[\[245a.3\]]de'i rdo rje la me 'bar ba dang 'dra bar rnam par bsams la/_de yongs su gyur pa las/_ral pa gcig ma 'chad par 'gyur ba'i rnam pa lta bu klu thams cad shin tu bskrad par bsgoms te/_mchod nas kye bcom ldan 'das ma bdag gis che ge mo'i dgos pa mdzad du
[\[245a.4\]]gsol zhes bka' bsgo ba byin la klu'i chu mig tu gzhug go/_/de nas char pa dbab pa'i sa la stobs po che'i sbyor ba byas nas me'i dkyil 'khor de'i dbus su rlung gi dkyil 'khor/_de'i dbus su chu'i dkyil 'khor bris nas de la pad+ma 'dab ma brgyad pa bri bar bya'o/_/de'i
[\[245a.5\]]dbus su chu'i lha dkar po gdengs ka bdun gyis brgyan pa skyes bu'i gdong can ral gri dang /_klu'i zhags pa lag na thogs pa'o/_/shar dang /_lho dang /_nub dang /_byang gi phyogs rnams su go rims bzhin du mtha' yas dang /_nor skyong dang /_'jog po dang /_stobs kyi rgyu
[\[245a.6\]]ste/_de rnams go rims bzhin du ut+pal bzhin sngo bsangs te/_dkar po dang /_dmar po dang /_nag po rnams so/_/me'i mtshams dang bden bral dang /_rlung dang dbang ldan gyi 'dab ma rnams la pad+ma dang /_pad+ma chen po dang /_dung skyong dang /_rigs ldan rnams dkar po dang /_
[\[245a.7\]]ser skya dang ser po dang /_kha dog sna tshogs rnams bri bar bya'o/_/de nas yi ge naM gyis klu thams cad rdzogs par byas nas bu ram dang 'o ma dang /_mar la sogs pa la klu la 'os pa'i lha bshos phuH'i yi ge'i sngags kyis de dbul lo/_/me tog sngon po de bzhin dri/_/gos
[\[245b\]]
[\[245b.1\]]sngon po dang ba dan dang /_/chu sngon dag gis yongs gang ba'i/_/bum pa yang ni dbul bar bya/_/zhes bya'o/_/sardza dang /_ta ka ra dang /_kun du ru dang /_na khaM dang /_yungs kar ser po dang /_klu'i me tog rnams sha ka ra dang sbyar ba'o/_/yang na nA ga ge sar gyi snying po sha ka ra dang
[\[245b.2\]]bcas pa las byas pa'i spos dang /_mar gyi mar me rnams la mngon par sngags shing sbyin par bya'o/_/de nas dzaHnaM dzaHzhes bya ba'i sngags kyis sam yid kyis rdo rje lcags kyu spros nas klu thams cad bkug nas rang rang gi gnas su bzhugs te mchod yon dbul ba dang /_yang dag
[\[245b.3\]]par mchod nas bdag cag la dga' ba dang /_bcom ldan 'das kyi bkas klu chen po khyed rnams kyis char dbab tu gsol zhes gsol ba btab bo/_/de nas kun du char pa 'bebs pa lhur byed par klu rnams dmigs nas char 'bebs su gzhug go/_/bskul ba'i tshig
[\[245b.4\]]dang bcas pas sngags bzlas pas de nas char pa 'bebs par 'gyur ro/_/de bzhin du yang char pa mi 'bebs na/_me thab zlum po de nyid du dkyil 'khor bris te/_der bkug nas de rnams kyi lce la yi ge naM bsgoms nas yon chab la sogs pa sngon du song ba'i sbyin sreg gi
[\[245b.5\]]cho gas re zhig dang por bu ram dang /_'o ma dang mar gyi dgang blugs gsum sbyin no/_/oM naM swA hA/_zhes bya ba'i sngags kyis bu ram dang /_'o ma la sogs pa sbyin sreg bya'o/_/de ltar tshim nas char pa 'bebs par 'gyur ro/_/de ltar na yang char pa mi 'bebs na rim
[\[245b.6\]]pa 'dis chad pas bcad de/_sngar bzhin klu'i dkyil 'khor bri bar bya'o/_/'on kyang dang por rlung gi dkyil 'khor bri bar bya ste/_rang yang blos pad+ma'i dbus su bskal pa'i me 'bar ba'i rnam pa lta bur klu thams cad 'jigs par byed pa ji lta ba bzhin stobs po che'i rnal 'byor
[\[245b.7\]]du byas nas klu thams cad kyi mjug ma'i tshogs thams cad g.yon brkyang ba'i zhabs kyis mnan te/_klu'i snying po yi ge so sor bar du bcad pa'i rang gi sngags nga rgyal dang bcas pas bzlas par bya'o/_/de nas rlung gis bskul ba'i me'i 'od zer rnams kyis pad+ma rnyid par
[\[246a\]]
[\[246a.1\]]blta'o/_/de nas 'og nas sreg cing /_steng du khro bo'i mes mnan pa shin tu nyam thag par 'gyur te chu skyug par mos par byas na klu'i tshogs nges par char pa 'bebs par 'gyur ro/_/de ltar yang ma phebs na/_mtshon gyis brgyab pa'i ras sam/_dur khrod kyi
[\[246a.2\]]ras la dug dang ske tshe dang /_tsha ba'i mar khu rnams kyis rtsibs brgyad pa'i ral gri'i 'khor lo bri bar bya'o/_/de'i lte ba la pad+ma 'dab ma brgyad pa bris nas 'dab ma re re la klu'i snying po'o/_/dbus su yi ge baM hUM yig dag gi nang du spel la bri bar byas nas chu bo'i phar ngos tshur ngos kyi
[\[246a.3\]]sa'am/_klu'i byin gyis brlabs pa'i chu'i rten gyi 'dag pa dang /_dur khrod dang /_grog mkhar gyi sa dang /_shing gcig gi rtsa ba'i sa dang bcas pas klu'i gzugs byas nas bris pa 'khrul 'khor de nyid kyi snying gar gzhug par bya'o/_/dgug pa'i de ma thag tu shin tu 'bar
[\[246a.4\]]ba'i bskal pa'i me dang 'dra ba'i stobs po che'i rnal 'byor byas pas klu'i gzugs brnyan rkang pa g.yon pas mnan nas sngar bzhin du nga rgyal dang bcas pa'i sngags bzla bar bya'o/_/nam mkha'i ngos la yang thams cad du klu'i rigs kyis 'khrigs pa chu'i rgyun chen po 'bebs
[\[246a.5\]]par bsams na char pa 'bebs par 'gyur ro/_/des kyang char pa mi 'bebs na de'i tshe klu'i gzugs brnyan nyid tsha ba gsum dang /_ske tshe la sogs pas byug par byas nas me thab gru gsum gyi drung du bzhag la dur khrod kyi shing la me spar nas shin tu khros pas sngags brgya rtsa brgyad kyis
[\[246a.6\]]yang dang yang du bzlas pa'i yungs kar brdegs na nges par char pa 'bebs par 'gyur ro/_/de nas kyang char pa mi 'bab na de'i tshe klu'i gzugs 'di nyid ske tshe dang /_tshwa dang /_dug dang /_myos byed kyi shing las byas pa las seng ldeng gi phur pa sor dgu pas snying gar btab nas rkang pa
[\[246a.7\]]g.yon pas mgo bo mnan te/_lho phyogs su kha bltas pa 'am nub phyogs su kha bltas pas btsir bas char pa 'bab pa'i tshul gyi me thab gru gsum du dur khrod kyi me phu yig gis sbar te/_de'i dbus su bcom ldan 'das stobs po che bsgoms nas de'i zhal du lce la hUM gis mtshan
[\[246b\]]
[\[246b.1\]]pa la khro bo'i rnal 'byor gyis 'chol ba dang mtha' dag sngags bzlas shing mjug ma nas brtsams te mtshon rnon pos gtub cing gtub cing brgya rtsa brgyad kyi bar du sbyin sreg byas na char pa 'bebs so/_/de ltar na yang char pa mi 'bab na stobs po che'i nyes pa yin par shes nas rang gnod
[\[246b.2\]]mdzes kyi rnal 'byor du byas nas ske tshe la sogs pa las stobs po che'i gzugs brnyan byas te/_rkang pas mnan nas rkang pa g.yon pa'i mthe'u chung nas brtsams te/_de bzhin du gtub cing gtub cing mngon spyod kyi thab khung na gnas pa'i gnod mdzes kyi zhal du sbyin sreg bya'o/_/
[\[246b.3\]]de bzhin du khri phrag gcig tu sbyin sreg byas na stobs po ches nges par char pa 'bebs par 'gyur ro/_/char pa chad par 'dod na klu la sogs pa rnams zhi ba'i don du zhi ba'i thab khung du spyan ma ji lta ba bzhin du bsgoms nas zhi ba'i cho gas mar dang 'o ma la sogs pa dang ldan pas
[\[246b.4\]]sbyin sreg khri bya'o/_/gal te klu gdug pa rnams char pa gcod par mi byed na de'i tshe sngar gsungs pa'i mngon spyod kyi thab khung du mngon spyod kyi cho gas dpal rdo rje sems dpa' la phul ba'i me tog rnying pa dang /_ras bal gyi sa bon dang bcas pa'i sbyin sreg byas na nges par char pa gcod
[\[246b.5\]]par 'gyur ro/_/'dod pa'i rgyal po'i sbyor bas dgug pa gsungs pa/_de nas zhes bya ba la sogs pa la/_'dod pa'i rgyal po zhes bya ba ni de bzhin gshegs pa thams cad kyi 'dod pa rdzogs par byed pa nyid kyis 'dod pa'i rgyal po zhes bya ba'i don to/_/ji skad du sdom pa
[\[246b.6\]]las/_Tak+ki rtag tu 'dod par bshad/_/ces gsungs so/_/ling+ga zhes bya ba ni mtshan ma ste bsgrub bya'i gzugs so/_/rdo rje sems dpa'i sbyor ba yis/_/zhes bya ba ni gnyis su med pa'i sbyor bas so/_/la la dag rdo rje 'dzin pa chen po las byung ba 'dod pa'i rgyal
[\[246b.7\]]po'i sbyor bas zhes 'dod do/_/sngags kyi 'khor los zhes bya ba ni ji lta ba bzhin du sprul pa'i bka'i 'khor los zhes bya ba'i don to/_/dgug par 'gyur zhes bya ba las 'di skad gsungs pa yin te/_bka'i 'khor lo la gnas nas 'dod pa'i rgyal po'i rnal 'byor gyis
[\[247a\]]
[\[247a.1\]]rang gi sngags bskul ba'i tshig dang bcas pas bzlas la gshin rje gshed po dgug pa'i cho ga dang bcas pas rang gi snying ga las grub pa'i rdo rje lcags kyu spros nas bsgrub par bya ba dgug ste gong bu dgug pa'o/_/rkang pa dgug pa yang /_pad+mo'i snod kyi dbus su pad+ma 'dab ma
[\[247a.2\]]brgyad pa bris nas de'i dbus su rdo rje lcags kyu'o/_/de'i rdo rje steng du bsgrub bya'i ming dang spel nas 'dod pa'i rgyal po'i sngags yung ba dang srin lag gi khrag gi wang dang bcas pas bri bar bya'o/_/pad+ma'i 'dab ma rnams la sgrol ma'i sngags bri bar bya'o/_/de'i dbus su bsgrub bya'i
[\[247a.3\]]ming gi yi ge rnams myos byed kyi khu ba dang /_gi wang dag gis bris la pad+ma'i 'dab ma'i rtse mo la gshin rje gshed kyi sngags mdzub mo'i khrag dang dug gis bsgrub bya'i ming dang bcas pa bri bar bya'o/_/de bzhin du pad+ma'i snod gzhan bri bar bya'o/_/dur khrod kyi ras la yang
[\[247a.4\]]'di nyid kyis 'khor lo bris nas/_rdza mkhan gyi lag pa phyis pa'i 'dag pa la gzugs brnyan byas nas snying gar bcug ste/_dgug pa la sogs pa sngon du song bas thod pa gnyis kha sbyar nas/_seng ldeng gi me la sro zhing sngags re re brgya rtsa brgyad bzlas na de ltar na zhag bdun
[\[247a.5\]]gyis khugs par 'gyur ro/_/lha la sogs pa yang dgug pa'i don du gsungs pa de nas zhes bya ba la sogs pa la/_rnam par dag pa'i ye shes la sogs pa'i srad bus cha shas thams cad mdud pa las phreng ba'i ye shes ni rdo rje 'dzin pa chen po'o/_/de nyid mi g.yo ba'i
[\[247a.6\]]ngo bo nyid kyis de'i gdul bya thams cad kyi tsha ba thams cad 'phrog pa'i phyir chu bzhin dmigs te gang la ting nge 'dzin de la de skad ces bya'o/_/nyon mongs pa thams cad kyis bskyod par mi nus pa'i phyir mi g.yo ba'o/_/gdug pa thams cad gdul ba'i phyir rdo rje gtum po'o/_/
[\[247a.7\]]kha sbyar gyi sbyor ba zhes bya ba ni gnyis su med pa'i rnal 'byor bsgoms pas so/_/la la dag ni chung ma dang bcas pa dgug par bya zhes 'dod do/_/'di gsungs pa/_mi g.yo ba'i rnal 'byor gyis rkang pa g.yas pa'i srin lag gi khrag dang /_tshwa dang /_tsha ba gsum rnams lha chen
[\[247b\]]
[\[247b.1\]]po la sogs pa gang 'dod par rang gi chung ma dang bcas pa ni ji lta ba bzhin du bris nas/_rang gi sngags bskul ba'i tshig dang bcas pa brjod nas gshin rje gshed kyis dgug par gsungs pa'i cho gas dgug par bya'o/_/spyan la sogs pa dgug pa'i don du gsungs pa/_de nas zhes bya ba
[\[247b.2\]]la sogs pa la/_dam tshig ni rdo rje 'dzin pa chen po'o/_/kun du zhes bya ba'i tshig la ni/_chos kyi dbyings kyi rang bzhin nyid kyis dngos po thams cad kyi rang bzhin nyid yin pas de nyid gsungs pa'o/_/rnam par 'phrul zhes bya ba ni gnod mdzes te/_de la dmigs pa'i ting nge 'dzin
[\[247b.3\]]de la de skad ces bya ste mi phyed pa'i phyir ro/_/rdo rje sems dpa'i zhabs kyis mnan/_/zhes bya ba ni chos kyi dbyings kyi ye shes dang rgyu mthun pa nyid kyi phyir mi bskyod pas dbang bskur ba dang ldan pa'o/_/de bzhin gshegs pa kun bdag po/_/zhes bya ba ni dkyil 'khor gyi dbus
[\[247b.4\]]su gnas pa'i phyir ro/_/rdo rje bu mo dgug par bya/_/zhes bya ba la 'di skad gsungs pa yin te/_gnod mdzes kyi rnal 'byor du byas nas shin tu sngags pa'i bud med kyi thod pa la rkang pa g.yon pa'i srin lag gi khrag gis spyan la sogs pa'i nang nas gang 'dod pa bris nas
[\[247b.5\]]rdo rje lcags kyus byin gyis brlabs pa'i rkang pa g.yon pas de'i chu skyes mnan nas g.yon brkyang ba dang ldan pas/_lag pa g.yas pa'i lcags kyus snying ga phug pa dang /_mgrin pa zhags pas kyang bcings nas bskul tshig dang ldan pa'i sngags zlos shing dgug par bya'o/_/
[\[247b.6\]]yang de nyid bsdus pa las/_rab tu byung bar mig bskul zhing /_mig gi rdzi ma 'gugs byed pa/_/lta ba gzi can yin par bshad/_/'gro ba thams cad 'gugs byed pa'o/_/zhes pa ni 'bar ba'i lta ba ste 'gugs pa'i las thams cad la sbyar bar bya'o/_/bcu gcig pa
[\[247b.7\]]las bsgrub par bya/_/zhes bya ba la sogs pa la/_rdo rje dgug pa sgrub pa'i skabs su/_bstan pa'i sangs rgyas la sogs pa 'gugs pa gsal bar gsungs pa/_de nas zhes bya ba la sogs pa la/_dam tshig chen po zhes bya ba ni mi bskyod pa la ste/_byang chub kyi sems
[\[248a\]]
[\[248a.1\]]kyi ngo bos thams cad kyi rgyu nyid du gyur pa nyid kyi phyir ro/_/de 'byung ba ni mi phyed pa ste/_gang du ting nge 'dzin de la snyoms par zhugs pa zhes bya ba'i don to/_/dam tshig chen po ni rdo rje 'dzin pa chen po'o/_/de nyid sku rdo rje la sogs pa'i bdag nyid kyi phyir rdo rje gsum
[\[248a.2\]]gyi gsang ba'o/_/de nyid kyis tshig gi brda las phyin ci ma log par don ston cing rtogs par byed pa dang ldan pa'i phyir ngag gi dam tshig gi de kho na nyid kyis gnas las byung ba'o/_/sangs rgyas rdo rje'i sku gsum la/_/zhes bya ba ni sprul pa'i sku la sogs pa'i bdag nyid sku dang
[\[248a.3\]]gsung dang thugs rnams la'o/_/rdo rje sems dpa' rnam par bsgom/_/zhes bya ba ni rdo rje sems dpa' bzhin du dkar po la sogs pa'i/_bdag nyid rdo rje lcags kyu bsgom/_/zhes bya ba'i don to/_/zhags pa rdo rje kyo ba 'dzin/_/zhes bya ba la 'di skad gsungs pa yin te/_
[\[248a.4\]]de bzhin gshegs pa la dgug pa la ji lta ba bzhin du mi bskyod pa'i sbyor ba byas nas ni/_snying ga nas rdo rje lcags kyu rdo rje 'dzin pa chen po'i rnam pa phyung nas de bzhin gshegs pa thams cad dgug go zhes kha cig zer ro/_/gnod mdzes kyi dkyil 'khor gyi dbus su gnas
[\[248a.5\]]pa de'i rnal 'byor gyis de'i sngags brjod cing spros pa'i gnod mdzes kyi sprin lcags kyu dang zhags pa 'dzin pa rnams kyis sangs rgyas thams cad dgug par bya'o/_/zhes gsungs so 'dir yang dgug pa dang /_spyan drang ba dang /_'dren par dkyil 'khor gyi sgrub pa la yang shes par
[\[248a.6\]]bya'o/_/gang 'chad par 'gyur ba bcu drug pa las/_khro bo'i rgyal pos dgug nas ni/_/sangs rgyas thams cad mchod par bya/_/zhes so/_/rdo rje 'dzin pa dgug pa yang gsungs pa/_sangs rgyas zhes bya ba la sogs pa la/_sangs rgyas kyi gsung ni snang ba mtha' yas
[\[248a.7\]]so/_/sku ni rnam par snang mdzad do/_/'di gnyis kyi nang nas gang yang rung ba'i sbyor bas so/_/'khor lo chen po'i sbyor ba yis/_/zhes bya ba ni bka'i 'khor los te rang gi dkyil 'khor gyi 'khor lo zhes kha cig 'dod do/_/'di skad gsungs pa yin te/_ji lta ba
[\[248b\]]
[\[248b.1\]]bzhin du rnam par snang mdzad la sogs pa gang 'dod pa'i bdag po'i sbyor ba byas nas 'khor lo'i lcags kyu la sogs pa rnams kyis rdo rje 'dzin pa dgug par bya'o/_/da ni rigs kyi dbye ba dgug pa gsungs pa/_'khor lo zhes bya ba la sogs pa la/_rnam par snang mdzad dang /_
[\[248b.2\]]snang ba mtha' yas dang /_mi bskyod pa rnams kyis so/_/mi phyed rdo rje gsum bsgoms nas/_/zhes bya ba ni sku gsum gyi bdag nyid 'khor lo'i lcags kyu la sogs pa thogs pa'i lha'i gzugs kyis zhes bya ba'i don to/_/rdo rje kyo ba'i khyad par gyis/_/zhes bya ba la 'di skad
[\[248b.3\]]gsungs pa yin te rang gi dkyil 'khor gyi dbus su rnam par snang mdzad la sogs pa'i rnal 'byor byas nas 'khor lo'i lcags kyu la sogs pa 'dzin par rang gi kha dog dang 'dra ba'i lha spros pa rnams kyis rang gi rigs thams cad kyi lha dgug par bya'o zhes so/_/da ni 'khrul
[\[248b.4\]]'khor la ma ltos par rnal 'byor pa thams cad kyis gang 'dod pa'i bu mo dgug pa'i don du gsungs pa/_rang sngags skyes bu bsgoms nas ni/_/zhes bya ba ni gshin rje gshed po la sogs pa gang 'dod pa'i gzugs su rang gi sngags kyis bdag nyid bsgoms nas so/_/
[\[248b.5\]]thams cad rdo rje'i dngos zhes bya ba ni sangs rgyas thams cad kyi rdul phra rab las byas pa'o/_/mchog ces bya ba ni bud med kyi mtshan nyid dang ldan pa'o/_/snying gar rdo rje kyo ba sbyar/_/zhes bya ba ni snying gar rdo rje lcags kyus phug nas so/_/rlung gi dkyil 'khor sbyor ba yis/_/
[\[248b.6\]]zhes bya ba la 'di skad gsungs pa yin te/_rang gi lha'i sbyor bas dkyil 'khor gyi dbus su gnas te/_gang 'dod pa'i bu mo rlung gi dkyil 'khor la zhon pa des kyang mngon du bskul bar bsams te/_rang gi lha'i gzugs zhags pa dang lcags kyu 'dzin pa rnams kyis de ji
[\[248b.7\]]lta ba'i rang gi gnas nas bcings te khyer nas 'ongs par bsam par bya'o/_/dkyil 'khor pa rnams kyis kyang de dgug par lhur bya'o/_/rang yang de'i ming dang spel ba'i sbyor bar rang gi sngags dza'i mtha' can bzlas nas dgug par bya'o/_/dgug pa'i bsgrub bya rdo rje'i
[\[249a\]]
[\[249a.1\]]rlung gis bskams pas dub par 'gyur ba 'di gsungs pa/_rnam par snang mdzad ces bya ba la sogs pa la/_rnam par snang mdzad kyi phyag rgya chen po yongs su gyur pa las zla ba'i gzugs bsgom par bya'o/_/de la sha rtsi zhes bya ba ni/_de zla ba'i steng du bsgrub par
[\[249a.2\]]bya ba la spyan gyis bdud rtsis dbang bskur bar bsam par bya zhes bya ba'i don to/_/'di nyid gsungs pa/_rdo rje bdud rtsi'i sbyor bas zhes bya ba la 'di skad gsungs pa yin te/_ring po nas blangs pa'i bsgrub bya'i mgo bo la rnam par snang mdzad kyi rang bzhin zla ba'i dkyil 'khor la
[\[249a.3\]]gnas pa spyan ji lta ba bzhin kha dog dkar po bdud rtsi 'dzag pa'i mchog bsgom par bya'o/_/rdo rje rlung rdzogs pa gsungs pa/_rdo rje lcags kyu gzugs po che/_/zhes bya ba ni phyag rgya chen po'i gzugs so/_/rdo rje dkyil 'khor zhes bya ba ni/_rdo rje rlung gi dkyil 'khor gyi gzugs
[\[249a.4\]]su yongs su gyur par bsgoms nas de la bskyon nas dgug pa zhes bya ba'i don to/_/nam mkha'i bu mo zhes bya ba ni/_nam mkha' gang dgug par bya ba ni de 'di nyid dgug pa'i mchog go/_/gang 'dir rdo rje lcags kyu 'di 'dod pa'i rgyal po la sogs par yang la la dag brjod
[\[249a.5\]]de/_de 'di lan gnyis smos pa'i phyir 'brel pa med de/_/sa 'og gi bu mo dgug pa'i don du gsungs pa/_khro bo'i rdo rje zhes bya ba la sogs pa la/_khro bo'i rdo rje ni khro bo rdo rje ste gnod mdzes zhes bya ba'i don to/_/de nyid dam tshig ste 'da' bar mi bya'o/_/gang rnams kyis
[\[249a.6\]]zhes bya ba ni/_gtso bo nyid kyi phyir rdo rje sa 'og gnas pa la ni drug pa'i don gyis gnyis pa'o/_/yang na dam tshig ni thams cad kyi yin la rdo rje yang ste gdug pa thams cad 'joms pa'i phyir ro/_/sa 'og gnas par byed pa ni sa 'og tu gnas pa dag gnod mdzes nyid do/_/
[\[249a.7\]]de bsgoms nas zhes sngar brjod pa'i tshig dang 'brel to/_/shU la rdo rje kyo zhags kyis/_/zhes bya ba la 'di skad gsung ba yin te/_gnod mdzes kyi rnal 'byor gyis rang gi dkyil 'khor gyi dbus su gnas la rang gi snying ga nas bdag nyid dang rjes su mthun pa'i khro bo 'khor lo
[\[249b\]]
[\[249b.1\]]spro bar bya ste 'on kyang rdo rje lcags kyu dang ral gri dang /_rtse gsum dang /_zhags pa lag na thogs pa ste/_des ji lta ba bzhin du lha ma yin gyi bu mo dgug par bya'o/_/btsag la sogs pa'i sgrub pa gsungs pa/_btsag ces bya ba la sogs pa la kyang gi sgras gi wang
[\[249b.2\]]la sogs pa gzung ngo /_/rdo rje kyo ba'i sbyor bas zhes bya ba la 'di skad gsungs pa yin te/_mtshan ma thob pas 'dod pa'i rgyal po la sogs pa gang 'dod pa'i sbyor ba byas nas zla ba gzas zin pa la yi ge hUM las rdo rgyus la sogs pa'i rdul phra rab rdo rje lcags kyu'i gzugs
[\[249b.3\]]su mos par byas nas khar zhes bya ba ni rang gi rig ma dang gnyis su med par gyur pas phyi'i rig ma'i pad+mar bcug nas rdo rjes kha bcad nas/_ji lta ba bzhin du grub pa'i rdo rje lcags kyu'i lha nang du gzhug pa dang spro ba la sogs pa byas nas gang gi tshe bzlas pa byas te/_zla ba gzas
[\[249b.4\]]zin pa btang gi bar du'o/_/de nas dro ba la sogs pa rim gyis dngos grub kyi mtshan ma shes nas de blangs te bsrung bar bya'o/_/'jigs shing skrag nas 'ong bar 'gyur/_/zhes pa la 'di skad gsungs pa yin te/_de ltar sgrub pa'i rdzas kyis drag po la sogs pa gang 'dod pa'i
[\[249b.5\]]ming bris nas zhabs kyis mnan te/_snga ma bzhin ming dang spel ba'i sbyor ba'i sngags bzlas pa na de yang rlung gi dkyil 'khor la zhon nas 'ong bar bsgoms na/_nges par 'ong bar 'gyur ro/_/gnod sbyin mo dgug pa gsungs pa rnam pa'i mchog kun zhes bya ba la sogs pa la/_
[\[249b.6\]]dkyil 'khor gyi dbus su 'jam pa'i rdo rje bdag nyid bsgom par bya'o/_/khro bo chen po gshin rje gshed/_/ces bya ba ni rang gi snying gar nyi ma la gshin rje gshed lag na lcags kyu thogs pa de'i sngags kyis bsgom par bya'o/_/bskal pa bsreg pa'i 'khor lo che/_/zhes bya
[\[249b.7\]]ba la 'di skad gsungs pa yin te/_ji lta ba bzhin du 'jam pa'i rdo rje'i sbyor ba byas nas/_ji lta ba bzhin du rang gi snying ga nas 'bar ba'i phreng ba can lcags kyu lag na thogs pa gshin rje gshed po phyung ste/_gnod sbyin mo'i snying gar gzhug pa 'am mgo bo'i steng du gzhag ste/_de
[\[250a\]]
[\[250a.1\]]yang de'i 'od zer rnams kyis bskal pa'i me bzhin du thams cad sreg pa dang ldan par rang la mngon par phyogs pa bsil ba'i lam nas 'jam pa'i rdo rje la skyabs su 'gro ba'i bsam pas 'ong bar bsam par bya zhing /_gshin rje gshed po'i sngags dang
[\[250a.2\]]spel ba'i k+ShiM gi yi ge zlos shing ji lta ba bzhin du dgug la nye bar longs spyad par bya'o/_/srin mo dgug pa'i cho ga yang de bzhin te/_'on kyang 'di 'ongs par 'gyur na/_sha dang khrag gi yon chab sbyin par bya'o/_/gnod sbyin mo la me tog dkar po dri'i chu dang bsres pas so/_/
[\[250a.3\]]klu mo rnams la 'o mas so/_/gzhan rnams la ni bdud rtsi rnam pa lnga dang dri chu bsres pas yon chab sbyin par bya'o/_/mjug bsdu ba'i zur gyi lhag ma gsungs pa/_kun gyi phyag rgya zhes bya ba la sogs pa la phyag rgya'i khyad par ni 'khor lo la sogs pa'i phyag mtshan gyi
[\[250a.4\]]khyad par ro/_/sngags kyi khyad par ni sa bon dang rig pas khyad par du byas pa'o/_/dgug pa dag gi gnas su gsungs/_/zhes bya ba ni 'di skad gsungs pa yin te/_gang gi sngags dang phyag rgya las bskyed pa'i gshin rje gshed la sogs pa'i rnal 'byor byas nas/_de'i
[\[250a.5\]]sngags nyid bsgoms pas rang gi rigs kyi bdag po'i rtsa ba'i mtshan mas mtshan pa'i lcags kyu la sogs pa'i rnam pas gshin rje gshed la sogs pas bsgrub bya dgug par bya'o/_/gzhan du byas na 'jigs par 'gyur/_/zhes bya ba ni gal te de ltar ma byas par
[\[250a.6\]]gzhan gyi sngags dang gzhan gyi rnal 'byor gyis byas na de'i tshe sbyor ba nyams pas dngos grub mi 'grub bo zhes bya ba'i don to/_/thun mong gi cho ga gsungs pa/_rdo rje sems dpa' zhes bya ba la sogs pa la/_bskul bar bya zhes bya ba ni/_las thams cad nyid la de'i tshe
[\[250a.7\]]rdzogs kyi bar du yang dang yang du gnyis su med pa'i ye shes kyi mtshan nyid rdo rje 'dzin pa chen por dmigs te bsgom par bya'o/_/de yang bco brgyad pa las/_sku gsung thugs kyi de nyid las/_/sad par bya ba bskul bar bshad/_/ces so/_/'dis ni byang chub kyi sems
[\[250b\]]
[\[250b.1\]]bsgoms pas sems brtan par gyur pas/_sems tsam du khams gsum du shes nas las byed pa ni dngos grub bo zhes gsungs pa yin no/_/de bzhin du le'u bcu bdun pa las/_'chad par 'gyur ba/_nam mkha'i khams su gnas pa ni bcom ldan 'das de bzhin gshegs
[\[250b.2\]]pa kun gyi de bzhin gshegs pa thams cad kyi sku dang gsung dang thugs rdo rje ni dngos grub po zhes so/_/ji ltar gzhan bskul bas gzhan 'dir 'grub par 'gyur zhe na gsungs pa/_de nyid ces bya ba la sogs pa la lha thams cad skyed par byed pa nyid kyi phyir/_rgyal po ni bdag
[\[250b.3\]]po ste lha thams cad kyi rang bzhin zhes bya ba'i don to/_/de yang sgyu 'phrul dra ba las gsungs pa/_rdo rje sems dpa' sems dpa' che/_/thams cad sems ni yongs rdzogs pa/_/yang dang yang du bskul ba nyid/_/rgyal po thams cad gnas la gnas/_/zhes so/_/
[\[250b.4\]]dngos grub bsgrub pa'i dus su rang gi cod pan la rdo rje 'dzin pa bsam mo zhes la la dag 'dod do/_/de'i snying po bar dang bar du brjod do zhes la la dag 'dod do/_/klu'i bu mo dgug pa'i don du gsungs pa/_de nas zhes bya ba la sogs pa la kun nas te thams cad
[\[250b.5\]]byas nas rdzogs par byed pas rnam par 'phrul ba shin tu 'jug pa'i ye shes te/_bya ba 'grub par bshad pa'o/_/de nyid mi phyed pa ste ral gcig ma'i gzugs su gyur pa'i ting nge 'dzin gang yin pa de la de skad ces bya'o/_/dam tshig rdo rje zhes bya ba ni don yod grub
[\[250b.6\]]pa'o/_/de nyid kyi mchog ni gang gi bdag po nyid kyis de ral gcig mar bshad do/_/bkug nas nye bar spyad par bya/_/zhes bya ba la 'di skad gsungs pa yin te/_bdag nyid zhal gsum pa kha dog sngon po phyag drug pa/_dbu skra ser skya gyen du 'khyil ba lto ba che ba/_
[\[250b.7\]]mche ba gtsigs pa/_klu'i rgyan gyis brgyan pa thod pas mdzes par byas pa ral pa gcig ma g.yas kyi phyag na lcags kyu dang ral gri bsnams pa/_g.yon gyi phyag na zhags pa dang thod pa thogs pa/_rtsa ba'i phyag gnyis kyis thabs la 'khyud par bsam mo/_/
[\[251a\]]
[\[251a.1\]]srin lag gi khrag dang /_nA ga ge sar dang bcas pas bud med kyi thod par rlung gi dkyil 'khor la gnas pa'i klu'i bu mo bris nas/_de'i ming dang spel nas rang gi sngags bzlas shing sngar gyi bzhin dgug cing nye bar longs spyod do/_/rig pa 'dzin pa'i bu mo dgug
[\[251a.2\]]pa'i don du gsungs pa/_de nas zhes bya ba la sogs pa la dmigs pa thams cad kyis stong pa nam mkha' bzhin du zhi bar lta ba nyid kyi phyir nam mkha'i dam tshig ste/_so sor rtog pa'i ye shes so/_/de las byung ba ni khro gnyer can la de skad ces bya ste/_de la dmigs pa'i phyir
[\[251a.3\]]ting nge 'dzin la yang de skad ces bya'o/_/ye shes rdo rje rjes su dran/_/zhes bya ba ni snang ba mtha' yas so/_/dam tshig la sogs pa yis bkug_/ces bya ba la 'di skad gsungs pa yin te/_khro gnyer can gyi rnal 'byor pas de'i dkyil 'khor gyi dbus su gnas par klu mo
[\[251a.4\]]dang 'dra bar rig pa 'dzin pa'i bu mo dgug par bya'o/_/'di yang bcom ldan 'das ma gos dkar mo dang 'dra ste/_'on kyang cung zad tsam dmar ba'i zhad can kha dog dkar po ste/_dgug pa'i gnas skabs yin pa'i phyir ro/_/rtsa ba'i gnyis pa g.yas dang g.yon gyi phyag tu
[\[251a.5\]]zhags pa dang lcags kyu thogs pa bsgom par bya'o/_/sems brtan par gyur pa dang /_rtag tu rig pa bzlas pa de nyid kyis dngos grub 'grub par 'gyur ba de'i phyir gsungs pa 'gog pa zhes bya ba ni bshad zin pa'o/_/sngags pas 'bum du bzlas byas nas/_/zhes bya
[\[251a.6\]]ba ni dpag tu med pa'i bzlas pa la sogs pas mtshan ma thob nas 'bum bzlas pa byas nas zhes bya ba'i don to/_/lus can sdig dang bral ba la/_/grangs kyi nges pa gsungs pa yin/_/zhes so/_/rab tu dben pa zhes bya ba ni nye bar 'tshe ba med pa'o/_/'di skad gsungs pa
[\[251a.7\]]yin te/_gang lha la sogs pa dgug pa la sogs pa rnams kyi las la de thams cad phra mo'i rnal 'byor la sogs pa bsgoms pas sems dbang du gyur pa thob pa nyid kyis sngags 'bum bzlas par bya'o/_/bskrad pa la sogs pa yang ji lta ba'i cho gas bzlas pa nyid
[\[251b\]]
[\[251b.1\]]las yang dag par mtshan ma thob pas yang 'bum bzlas pa dad pa 'phel ba'i blos bya'o/_/thabs thams cad kyis 'dir sems can gyi don mdzad pa'i phyir snying rje dang ldan pas gsad par yang bya'o zhes bya ba de'i phyir 'di'i yul gsungs pa/_slob dpon smod ces bya ba
[\[251b.2\]]la sogs pa la/_'di ni kha na ma tho ba chen po byed pa nye bar mtshon pa nyid kyis dkon mchog gsum la gnod pa byed pa la sogs pa yang gzung ngo /_/'di yi zhes bya ba ni mngon spyod kyi yan lag gis so/_/byang chub ces bya ba ni sems can 'dul ba'i thabs rtogs pa'o/_/
[\[251b.3\]]sngags kyi dngos grub ces bya ba ni thabs dang shes rab kyi bdag nyid ye shes rdzogs pa ste/_de nyid kyi rnam pas yid kyis 'di rdzogs pa nyid kyi phyir ro/_/phyogs bcu zhes bya ba la sogs pas ni kha sbyar dbye ba'i don dang 'brel pa brjod pa'o/_/'di skad gsungs pa yin
[\[251b.4\]]te/_ji lta ba bzhin du sdig pa chen po byed pa'i bsgrub bya nges par byas nas bskal pa dpag tu med pa rnams su dmyal ba chen por gnas par ma gyur cig ces snying rje'i sems bskyed nas mnar sems kyi dngos po dgu dang bral ba'i yid la byed pas mi bskyod pa'i sangs
[\[251b.5\]]rgyas kyi zhing du skye bar 'di bsams pas cho ga ji lta ba bzhin du lha dang bsrung ba dang dbral bar byas nas gshin rje gshed po la sogs pa'i sbyor bas mngon spyod kyi cho gas sbyar ro/_/de nyid gsungs pa/_khrag dang zhes bya ba la sogs pa la/_ling+ga zhes bya ba ni bsgrub bya'i
[\[251b.6\]]gzugs so/_/brgya rtsa brgyad du zhes bya ba ni brgyad lhag pa'i brgya'i bzlas pas so/_/nges par zhes bya ba la sogs pas sbyor ba'i bdag nyid chen po gsungs pa'o/_/yang na sangs rgyas kyi rnal 'byor pa yang ngo /_/khro bo'i mchog ni bcings pa yi/_/zhes bya ba ni 'jigs
[\[251b.7\]]pa'i khro bo'i nga rgyal gyis gos la mdud pa 'ching bas so/_/skams pa zhes bya ba ni gang gi tshe gos skams pa de'i tshe 'ching ba zhes bya ba'i don to/_/khro bo 'khrugs pa zhes bya ba ni/_khro bo'i 'khor lo spros pas so/_/'jigs pa'i tshul du gtsigs shing 'gyur/_/zhes bya
[\[252a\]]
[\[252a.1\]]ba ni gtsigs shing 'jigs su rung ba'i gzugs te des che zhing myur ba ste/_rang gi lus dang bcas pa'i phyir de la de skad ces bya'o/_/gang du yang ma mo bdun gnas par gyur pa de ma mo'i gnas so/_/shing gcig ces bya ba ni shing gzhan gyi grib mas ma non pa zhes
[\[252a.2\]]bya ba'i don to/_/'di skad bshad pa yin te/_gang 'dod pa'i khro bo'i sbyor bas gcer bu skra grol bar gyur pa khrag gis gsher ba la sogs pa'i gos gon nas ma mo'i gnas la sogs par ji skad bshad pa'i sa la sogs pa las gang yang rung ba'i gzugs byas nas 'khrul 'khor
[\[252a.3\]]la sogs pa dang ldan pa hUM las byung ba rdo rje 'bar ba'i zhabs kyis mnan par byas nas/_sngags brgya rtsa brgyad bzlas na 'chi bar 'gyur ro/_/dbye ba la ni spyi bor phyin ci log tu rang gi ming bkod la dpral bar yang ha dmar po lug dang 'dra ba'am ma he dang rta bzhin du 'thab pa dang
[\[252a.4\]]ldan pa ste/_so dang sen mos phan tshun 'debs par bsams te/_de ltar na dbye bar 'gyur ro/_/yang na rta mgrin gyi sbyor bas dur khrod kyi ras la gi wang dang dug dang myos byed kyi 'dab ma dang /_nim pa'i khu ba dang /_bya rog dang /_'ug pa'i khrag gcig tu byas nas rtse mo lnga
[\[252a.5\]]pa'i rdo rje 'bar ba dang bcas pa bris nas de'i lte ba la pad+ma 'dab ma brgyad pa de la che ge mo dang bcas pa'i bi de sha ku ru zhes bya ba bsgrub bya'i ming dang spel nas sngags de dag gi nang du bcug pa sngon du song ba ma te dang rta'i rmig pa'i nang du bcug nas dug dang ske tshes bkang la/_
[\[252a.6\]]khro bo'i tshig brgya rtsa brgyad kyis bsngags nas/_nim pa'i shing gi nang du bcug nas rnam par gzhag par bya'o/_/'dis ni gang 'dod pa de dbye bar byed do/_/phur bu'i dbang du byas nas gsungs pa/_mi'i rus pa zhes bya ba la sogs pa ste 'di'i don ni/_sor brgyad pa'i
[\[252a.7\]]tshad la steng khro bo'i rnam pa 'og rdo rje rtse gcig pa'i rnam pa gang 'dod pa'i khro bo'i sbyor ba byas nas dur khrod kyi ras la ma rungs pa'i rdzas rnams kyis khro bo'i rdo rje bris nas de'i lte ba la bsgrub bya'i ming dang spel nas sngags bris te/_bshang gci mnyes pa dang bsgrub bya'i rkang pa'i rdul
[\[252b\]]
[\[252b.1\]]la sogs pa las byas pa'i gzugs kyi snying gar gzhug par bya'o/_/de nas sngar brjod pa'i phur pa blangs nas 'og dang logs bzhi la hUM rnams dang /_mgo bo la gcig dgod de/_de nyid kyis dgra bo'i sgo la sogs par yi ge as spras pa'i sna tshogs rdo rje bris nas/_de'i
[\[252b.2\]]steng du de'i gzugs brnyan lho phyogs su kha bltas par gzhag ste dgug pa la sogs pa sngon du 'gro ba des phur bu la brgyad lhag pa'i brgya bzlas pas snying la yang dag par btab la a'i yi ges mtshan pa'i sna tshogs rdo rje dang bcas pa kham phor so ma btang bas bkab pa la/_
[\[252b.3\]]de yang de'i steng du sas bkab la rkang pa bzhag nas sngags brgyad lhag pa'i brgya nyi ma phyed dam nam phyed nas bzlas par bya'o/_/de nas ji skad gsungs pa bzhin du 'gyur ro/_/mngon spyod kyi las thams cad la tsha ba dang /_kha ba dang /_gzegs ma dang phub ma la sogs pa
[\[252b.4\]]dang ldan pa'i zas skam po za zhing khro bo'i nga rgyal gyis ji lta ba bzhin du nang gi sbyin sreg gi cho gas bza' bar bya'o/_/gnas nas spro ba'i dbang du byas nas gsungs pa/_thod pa zhes bya ba la sogs pa la 'di skad gsungs pa yin te/_ji skad gsungs pa'i thod pa las
[\[252b.5\]]ba bla dang /_sol ba dang nim pa'i lo ma'i khu ba dang rkang pa'i srin lag gi khrag dang bcas pas ral gris mtshan pa'i rlung gi dkyil 'khor te/_de'i steng du bsgrub bya'i gzugs brnyan bris la/_de'i snying gar ming dang sngags spel ba bris te bkug nas brgya rtsa brgyad kyis mngon par
[\[252b.6\]]bsngags nas rdo rje gsung gi sngags bzlas shing dgra bo'i sgo la sogs par sbas pas bskrad par 'gyur ro/_/ta la'i lo ma zhes bya ba la sogs pa la 'di skad gsungs pa yin te lho phyogs su lha chen po la kha bltas par gnas nas/_de gnod mdzes kyis bkug nas ji lta ba bzhin
[\[252b.7\]]du dam tshig la bzhag nas tsha ba dang kha ba bsngags pa ma yin pa'i me tog gis mchod de/_de blangs nas de rang gi las grub pa'i phyir bka' bsgo nas gshegs su gsol te/_rang yang grong gi lho phyogs su song ste/_'bus zos pa'i lhag ma'i ta la'i lo ma la mi rus kyi
[\[253a\]]
[\[253a.1\]]thur mas brgya brko ba'i tshul du bsgrub bya'i ming dang spel nas de'i sngags bri bar bya'o/_/dug la sogs pas byugs nas nim pa'i lo ma zos pa'i kha chu gtor zhing ma rungs pa'i sngags brgya rtsa brgyad zlos shing me tog de la lan bdun sngags shing de nas cung zad ta
[\[253a.2\]]la'i lo mas dkris pa dang ta la'i lo ma la yang me tog lhag mas dkri bar bya'o/_/de nas dgra bo'i sgo la sogs par tsog pus khung bu brkos te sba bar bya'o zhes bya ba ni man ngag go/_/spyi'i phur pa'i sngags gsungs pa/_de nas zhes bya ba la sogs pa la/_sku dang gsung
[\[253a.3\]]dang thugs bcings te mi g.yo bar byas nas 'dis sku la sogs pa bcing ba ni phur pa'i sngags so/_/de nyid mi phyed pa ste/_gang du ting nge 'dzin de mngon du byas nas/_rigs gsum gyi phur pa gdab pa'i sngags gsungs pa'i rnam pas sems rtse gcig par byas nas zhes
[\[253a.4\]]bya ba'i don to/_/sarba duSh+TAn zhes bya ba dang /_sarba pA paM zhes bya ba spangs nas bsgrub bya'i ming dang spel bar bya'o/_/A dz+nyA pa ya ti zhes bya ba'i de ma thag tu bsgrub bya zhes brjod de/_mi'i rus pa'i rang bzhin zhes bya ba la sogs pa la rang gi rigs kyi bye brag gis phur bu
[\[253a.5\]]gsum po shes par bya'o/_/rdo rje sems dpa' mnyam gzhag la/_/zhes bya ba ni bsams nas so/_/gang yin zhe na gsungs pa/_'od 'phro 'khrug pa la sogs pa/_/rdo rje gsum gyi sku yi mthar/_/zhes bya ba ni thugs rdo rje'i gnas nas brtsams te/_steng
[\[253a.6\]]khro bo'i rnam pa'o/_/'og tu gnas pa rtse mo gcig pa'i rdo rje phur bu'i rnam pa zhes bya ba'i don to/_/mgo nas brtsams nas rkang pa'i bar du gang gi tshe bsgrub bya la gdab po zhes la la dag 'dod do/_/de bzhin du rnam par snang mdzad la sogs pa'i phur bu la bya ba'i
[\[253a.7\]]phyir gsungs pa/_rnam par snang mdzad ces bya ba la sogs pa'o/_/'di skad gsungs pa yin te/_dur khrod kyi ras la sngar bshad pa'i rdzas kyis rdo rje 'bar ba bris nas/_de'i lte ba la zhe sdang rdo rje yi ge hUM las byung ba 'og tu rtse mo'i rnam pa bris nas bkug ste/_sor
[\[253b\]]
[\[253b.1\]]brgyad pa'i lcags kyi rang bzhin gyi phur bu'i bug par gzhug par bya ste me tog sngon pos mchod nas/_zhe sdang rdo rje'i rnal 'byor gyis brgya rtsa brgyad bzlas par bya'o/_/de nas sngar gyi bzhin du dur khrod kyi sa la sogs pa rnams kyis phur bu'i tshad tsam gyi gzugs brnyan
[\[253b.2\]]byas nas de'i snying gar de bzhin du de nyid kyi sngags gzhug par bya ste dgug pa la sogs pa sngon du song ba ji lta ba bzhin ming dang spel te sngags brjod nas mgo bo nas brtsams te/_rkang pa'i bar du gang gi tshe phur pa gdab par bya'o/_/de bzhin du 'bar ba'i 'khor lo'i lte ba la
[\[253b.3\]]rnam par snang mdzad kyi phur pa kha dog nag po la sogs pa dang bcas pa mi rus kyi rkang sbubs kyi nang du bcug ste mngon spyod kyi rjes su mthun pa rnam par snang mdzad kyi sbyor bas sngar gyi bzhin du phur pa gdab par bya'o/_/de bzhin du pad+ma'i lte ba la snang ba mtha' yas kyi phur bu nag po
[\[253b.4\]]bris nas/_seng ldeng gi phur pa sor brgyad pa'i bug par gzhug par bya'o/_/snang ba mtha' yas kyi sbyor bas khro bos de bzhin phur bus gdab bo/_/'di nyid kyi rim pas khro bo gshin rje gshed po la sogs pa'i khro bo rnams kyis phur pa'i bya ba gsungs pa/_gshin rje
[\[253b.5\]]gshed kyi phyag rgya chen po zhes bya ba ni kha cig go/_/gzhan ni rdo rje sems dpa' zhes bya ba la sogs pa 'chad par 'gyur ba'i sku rdo rje la sogs pa bsgrub pa'i phur bu dang sbyor bar byed do/_/'di ltar 'chad de/_rdo rje sems dpa' zhes bya ba ni mi bskyod pa ste/_rang gi
[\[253b.6\]]rigs kyi khro bo'i phur pas thugs rdo rje la phur bus gdab par bya'o/_/rnam par snang mdzad la gshin rje gshed kyis so/_/mi bskyod pa la bgegs mthar byed kyis so/_/snang ba mtha' yas la pad+ma mthar byed kyis phur bus gdab par bya'o zhes so/_/'di rnams nyid bla
[\[253b.7\]]ma'i man ngag kho na las lhag pa'i lha phur bus gdab pa yang rtogs par bya'o/_/bdud rtsi 'khyil pa khyad par gsungs pa/_'khyil pa zhes bya ba la sogs pa la rdo rje sbyor ba zhes bya ba ni ngas btab pas sam mi bskyod pa'i sbyor bas btab pa'o/_/sangs rgyas dag kyang zhes bya ba ni
[\[254a\]]
[\[254a.1\]]gdug pa rnams 'ba' zhig ni ma yin te/_sangs rgyas rnams kyang zhes bya ba'i don to/_/phur bu'i cha byad gsal bar gsungs pa/_snying gar zhes bya ba la sogs pa la snying ga nas brtsams te rkang pa'i bar du rdo rje rtse mo gcig pa'i rnam pa'o/_/steng
[\[254a.2\]]du dam tshig de nyid bya/_/zhes bya ba ni ji ltar 'dod pa'i lha'i rnam pa'o zhes bya ba'i don to/_/'on kyang khro bo mdog nag po'i gzugs so/_/bsam gtan rdo rje sbyor ba yis/_/zhes bya ba ni 'dis bsam gtan gyi phur bur gsungs pa'o/_/rdo rje sems dpa' rgyal po che/_/
[\[254a.3\]]zhes bya ba ni thugs rdo rje'i rnal 'byor pa la de skad ces bya'o/_/des bsgrub bya la phur bus gdab pa ni sangs rgyas kyang gdab par bya zhes pa dang 'brel te/_sangs rgyas nyid kyang phur bus gdab/_/ces bya ba'i don to/_/da ni de nas zhes bya ba la sogs pas lan bdun bsgrubs
[\[254a.4\]]pas kyang ma grub na rang gi lha phur pas dbang du byas nas bsgrub bo zhes 'chad do/_/'di yang bla ma'i man ngag las shes par bya'o/_/e ma ho gsang ba'i gnas kyi mchog_/ces bya ba ni nyan thos la sogs pa'i spyod yul ma yin pa'i phyir/_thabs dang shes rab kyi bdag nyid
[\[254a.5\]]kyi ye shes so/_/de'i gnas ni rab tu gnas pa ste/_de nyid mngon spyod kyi las bya bar 'gyur ba ni ngo mtshar ba'o/_/snying po kun bsdus pa zhes bya ba ni sku'i sgo nas sdud par byas pa'i don nges par bstan pa'i phyir ro/_/e ma ho chos kyi gnas zhi ba/_/zhes bya ba ni gsung gi sgo
[\[254a.6\]]nas spros pa thams cad spangs pa'i phyir ro/_/e ma ho rdo rje rnam par 'joms/_/zhes bya ba ni thugs kyi sgo nas lta ba ngan pa thams cad gcod pa'i phyir ro/_/de ji lta bu zhe na gsungs pa/_phur pa zhes bya ba la sogs pa'o/_/byang chub sems zhes bya ba ni rigs lnga las
[\[254a.7\]]byung ba'i lha rnams kyi'o/_/de nyid las byung ba zhes bya ba ni ji lta ba bzhin de rdzogs pa'o/_/sku gsung thugs kyi mchog sbyin pa/_/zhes bya ba ni dngos grub mchog gi rgyu nyid kyi phyir de bzhin gshegs pa'i sku la sogs pa ster zhes bya ba'i don to/_/de ji lta bu zhe na
[\[254b\]]
[\[254b.1\]]gsungs pa/_sngags kyi de nyid bsdus pa'o/_/zhes bya ba la sngags ni de kho na nyid bskul ba ste de kho na nyid ni snying po'i ngo bo rnams te de rnams kyis bsdus pa ni/_nges par bstan pa'o/_/sku zhes bya ba la sogs pa la/_sku dang gsung dang thugs kyi rmad du byung ba'i sngags rnams
[\[254b.2\]]ni las kyi tshogs thams cad bsgrub pa spyan la sogs pa'i sngags te des dgug pa dang /_mngon par 'dod pa'i dngos grub mngon du byed pa'o/_/de'i don 'phrul pa ni sna tshogs kyi gzugs rol ba yin la de nyid rgyal po ste gsal bar byed pa'o/_/gang la ting nge 'dzin yod pa de la
[\[254b.3\]]de skad ces bya'o/_/de'i brjod par bya ba'i phyir sgra'i tshogs de bzhin du yang bshad do/_/dpal gsang ba 'dus pa'i dka' 'grel rgyal bas byin pas mdzad pa las/_le'u bcu bzhi pa'i bshad pa'o//_//de ltar bdag dang gzhan gyi don sgrub pa don du gnyer bas rig pa'i
[\[254b.4\]]brtul zhugs spyad pa rnams dang /_mtshan ma thob pas rang gi dkyil 'khor la gnas nas rmi lam lta bur mos par byas nas rdo rje 'dzin pa chen po la sogs pa'i dngos grub rnams grub par bya ba'i phyir le'u bco lnga pa gsungs pa/_de nas zhes bya ba la sogs pa la rdo rje 'dzin
[\[254b.5\]]pa ni/_byang chub kyi sems rdo rje'o/_/sku dang gsung dang thugs dang yid bzhin nor bu dang dam tshig gi rigs kyi de kho na nyid rim gyis gsal bar bshad pa/_rgyal po zhes bya ba la sogs pas bshad do/_/'dis rigs lnga'i bdag nyid bcom ldan 'das bshad pa'o/_/
[\[254b.6\]]rdo rje rigs kyi rig ma'i bye brag re zhig bshad pa/_bu mo lo grangs bcu gnyis pa/_/zhes bya ba ni rten cing 'brel bar 'byung ba bcu gnyis rnam par dag pa'i shes rab bo/_/sme sha can zhes bya ba ni mtha' skyes kyi khyad par ro zhes la la dag 'dod do/_/gzhan ni
[\[254b.7\]]mi bskyod par 'dod do/_/de'i phyir gsungs pa bdag nyid chen po zhes bya ba ni de'i rigs dang 'brel ba zhes bya ba'i don to/_/de bzhin du yang gsungs pa/_yan lag bcu gnyis rnam dag pas/_/lo ni bcu gnyis rab tu grags/_/bu mo shes rab pha rol phyin/_/
[\[255a\]]
[\[255a.1\]]mi bskyod pa yi bdag nyid che/_/zhes so/_/'dis ni 'di legs par bshad par 'gyur te/_tshad ma la sogs nges mdzad pas/_/sems can bsam pa blang bya ste/_/shes rab thabs 'byung dngos grub la/_/rigs la sogs pa'i nges pa ci/_/
[\[255a.2\]]zhes so/_/bsgrub ces bya ba ni rang snang ba'i gzugs kyis rdzogs pa'o/_/cho ga bzhin zhes bya ba ni sbyang ba la sogs pa sngon du song ba'o/_/de la dkyil 'khor bya zhes bya ba ni bsam gtan gyi gnas la'o/_/rdo rje dkyil 'khor bsgom pa zhes bya ba ni mi bskyod pa'i dkyil
[\[255a.3\]]'khor bsgoms zhes bya ba'i don to/_/'di skad gsungs pa yin te/_yid dang mthun pa'i gnas su cho gas sbyangs pa'i bdud rtsi rnam pa lngas dkyil 'khor byas nas/_ji skad gsungs pa'i sme sha can gyi bu mo dang /_lhan cig ji lta ba bzhin du mi bskyod pa'i sbyor
[\[255a.4\]]bas gnyis su med par gyur pa'i dkyil 'khor pa'i lha dbyung ba sngon du song ba dang dgug pa dang srung ba byas te/_de bzhin gshegs pa thams cad kyi dam tshig gsang ba'i mchod pa la sogs pa byas te/_sems rtse gcig pa'i yid kyis bsgrubs na mchog gi dngos
[\[255a.5\]]grub 'grub par 'gyur ro/_/rnam par snang mdzad kyi sbyor bas kyang 'di nyid sngon du song ba'i sgrub pa gsungs pa/_rnam par snang mdzad ces bya ba la sogs pa la bsam gtan sngags kyi sbyor ba yis/_/zhes bya ba ni thabs dang shes rab kyi bdag nyid de kho na nyid bskul
[\[255a.6\]]ba'i mchog gi sbyor bas so/_/sangs rgyas kyi ni 'od 'drar 'gyur/_/zhes bya ba ni rnam par snang mdzad nyid thams cad kyi bdag nyid du 'gyur ro zhes pa'i don to/_/ut+pal mthing ga'i mdog ces bya ba ni rdo rje'i rigs kyi bu mo'i khyad par ro/_/btso blag mkhan
[\[255a.7\]]zhes bya ba ni rigs ngan ma'i khyad par zhes pa la 'dod do/_/gzhan ni gti mug rnam par dag pa mngon par byang chub pas sems can 'tshed pas na btso blag ni rnam par snang mdzad do/_/de'i bdag nyid chen po'i bu mo lo bcu drug pa'i na tshod dang ldan pa rang snang ba bzhin du
[\[255b\]]
[\[255b.1\]]bsgrub par bya'o/_/zhes bya bas 'khor lo'i rigs su sbyar bar bya'o/_/rdo rje sems dpa'i sbyor ba yis/_/zhes bya ba ni sme sha can gyi bu mo 'dir sbyar bar bya'o/_/sbyor ba'i cho ga zhes bya ba ni ji lta ba bzhin du rang snang ba bzhin bskyed par bya ste/_rigs lnga dgod pa la sogs pa
[\[255b.2\]]sngon du song ba byas nas so/_/las rnams brtsam par bya zhes bya ba ni/_dkyil 'khor sprul pa la sogs pa'o/_/rdo rje sems dpa'i 'od 'drar 'gyur/_/zhes bya ba ni mi bskyod pa nyid du 'gyur zhes bya ba'i don to/_/pad+ma'i rigs kyi dngos grub kyang gsungs pa/_thams cad
[\[255b.3\]]ces bya ba la sogs pa la/_chos 'dzin pa ni snang ba mtha' yas kyi rnal 'byor pa'o/_/gar mkhan mo zhes bya ba ni gar mkhan gyi bye brag go zhes la la dag 'dod do/_/sems can gdul ba'i don du sna tshogs pa'i gzugs kyis gar byed pa ni snang ba mtha' yas so/_/
[\[255b.4\]]de'i bu mo ni lo nyi shu rtsa lnga'i na tshod dang ldan pa'o/_/ji lta ba bzhin du bsgrub par bya zhes bya ba ni gzhan gyi'o/_/des cir 'gyur zhe na gsungs pa/_rdo rje chos zhes bya ba la sogs pa la gsung gi dam tshig 'dzin zhes bya ba ni snang ba mtha' yas kyi phyag rgya chen po de'i bdag nyid
[\[255b.5\]]'dzin pa de la de skad ces bya'o/_/gang phyir phyag rgya dam tshig brjod/_/yid kyi gzugs ni bstan pa'i phyir/_/zhes bya ba'i tshig las so/_/rigs gsum gyi bye brag gis bu mo'i khyad par gsungs nas/_bram ze zhes bya ba la sogs pa la/_kha cig ni spyir gsungs so
[\[255b.6\]]zhes kha cig zer ro/_/gzhan ni mi bskyod pa la sogs pa rnams kyi bu mo bsgrub pa tsam gsungs so zhes zer ro/_/de rnams kyi rigs gang yin zhe na/_de'i phyir bram ze la sogs pa gsungs pa'o/_/gzhan ni rnam par snang mdzad la sogs pa bzhi rnams kyi go rims
[\[255b.7\]]bzhin du bram ze la sogs pa rnams su blta bar bya'o/_/rdo rje 'dzin pa'i thams cad nyid/_/ces 'dir sbyor bar byed do/_/rdo rje chos kyi bdag nyid ces bya ba ni rdo rje'i chos kyi bdag nyid dam/_de bzhin gshegs pa mi phyed pa'i chos nyid sems rtse gcig la yid
[\[256a\]]
[\[256a.1\]]la byed pa zhes bya ba'i don to/_/rdo rje nyi ma nub nas ni/_/zhes bya ba la sogs pas dngos grub bsgrub pa'i dus ston pa ste 'di ni ma bshad do/_/rdo rje sems dpa' mchog bsgoms nas/_/zhes bya ba ni sme sha can la sogs pa'i bu mo'o/_/mA ma kI la
[\[256a.2\]]sogs pa nyid du ji lta ba bzhin du byin gyis brlabs nas gnyis su med pa'i sbyor bas bsgom par bya zhes bya ba'i bar du'o/_/gang gsungs pa/_spang bar bzhag nas rnam par bsgom/_/zhes bya ba la de gsal bar gsungs pa/_dbang po gnyis kyi sbyor ba yis/_/zhes
[\[256a.3\]]bya ba la sogs pas so/_/bshang ba dang gci ba la sogs pas bsgrub pa'i dus su dam tshig rjes su bsgrub pa nges par bya'o zhes ston pa'o/_/'dod dang thar pa'i dam tshig rdo rje zhes bya ba la 'dod pa ni mngon par mtho ba'i bde ba'o/_/thar pa ni nges par legs pa'i
[\[256a.4\]]'bras bu'o/_/de thob pa la mi phyed pa'i rgyu zhes bya ba'i don to/_/bu mo rengs par byed pa'i dbang du byas nas gsungs pa de nas zhes bya ba la sogs pa la/_dam tshig chen po ni me long lta bu'i ye shes kyi bdag nyid rnam par snang mdzad do/_/de nyid mi phyed pa'i khro bo gshin
[\[256a.5\]]rje gshed kyi gzugs can gyi ting nge 'dzin de la de skad ces bya'o/_/khro zhing tsher ma'i me la bsreg_/ces bya ba la 'di skad gsungs pa yin te/_rig pa'i brtul zhugs don du gnyer bas rang gi rigs dang mthun pa'i bu mo de'i rigs gang gi tshe lan mang du blangs nas ma ster
[\[256a.6\]]ba de'i tshe/_rengs pa'i don du 'di brtsam par bya ste/_de la ji lta ba bzhin du bsnyen pa byas pa sngon du song ba/_gshin rje gshed kyi rnal 'byor dang ldan pas gru gsum gyi me thab la ji lta ba bzhin du rengs pa'i dbang du byas te gshin rje gshed bsgoms nas de'i lce la hUM yig
[\[256a.7\]]bsgoms nas/_oM hrIHSh+T+r-iH wi kr-i tA na na kan n+ye che ge mo stam+b+ha ya hUM hUM phaT phaT swAhA/_zhes bya ba'i sngags 'di brjod pas nyi ma phyed dam nam phyed na tho son cha'i tsher ma'i me la nyi ma gsum du stong phrag brgyad du bsreg go/_/de yang khro bo ri rab dang mnyam pas mnan par
[\[256b\]]
[\[256b.1\]]byas la de'i pha la sogs pa la sna tshogs rdo rje mnan pa'i gshin rje gshed gnas pas lus rengs par bsgoms nas/_de bzhin du byas na rengs par 'gyur te gzhan la mi ster ro/_/'dir man ngag gi sbyor ba gzhan bri bar bya ste/_dur khrod kyi ras la dug dang khrag dang ske tshe dang lan tshwa
[\[256b.2\]]rnams kyis me'i dkyil 'khor ro/_/de steng du pad+ma 'dab ma brgyad pa ste/_de'i lte ba la sngags dang sbrel nas bu mo'i ming bris nas dug dang grog mkhar gyi sa dang /_khrag dang ske tshe dang lan tshwa rnams kyis gzugs byas nas de'i snying gar bcug ste bkug nas thod pa kha sbyar du
[\[256b.3\]]bcug la nyi ma gsum du bskul ba dang bcas pas sngags brjod do/_/khros pas tsher ma'i me la bsregs na nges par rengs par 'gyur ro/_/ngag rengs par bya ba'i don du yang dur khrod kyi ras la ba bla dang /_rdo rgyus dang /_srin lag gi khrag gis dbang chen gyi dkyil 'khor
[\[256b.4\]]sna tshogs rdo rjes mtshan pa de la bsgrub par bya ba'i ming dang spel ba bris nas chu bo'i 'gram gnyis kyi sa las bsgrub bya'i gzugs brnyan byas la khar bcug ste bkug nas kham phor kha sbyar la gnas par bya'o/_/de bzhin du bskul ba'i dbang gis 'gro ba dang 'ong ba dag kyang rengs
[\[256b.5\]]par 'gyur ro/_/sbyor ba 'di yis sbyor ba gzhan bshad pa/_bcu bzhi 'am zhes bya ba la sogs pa la man ngag las/_mar gyi ngo yi bcu bzhi'o/_/dur khrod sol ba blangs nas ni/_/zhes bya ba ni de'i nyin mo mi shi ba bsregs pa'i gnas nas zhes bya ba'i don to/_/
[\[256b.6\]]mngon par bsngags pa zhes bya ba ni oM hri zhes bya ba la sogs pa stong phrag brgyad bzlas nas so/_/cho ga bzhin zhes bya ba ni gshin rje gshed kyi sbyor bas sol ba de rdo rje'i rdul phra rab tu byas nas bdag la bu mo'i 'di stsol zhes so/_/gang gis gnod sbyin la sogs pa'i ming
[\[256b.7\]]dang spel la bris nas de nyid kyis bkug ste ster ro/_/'dul bar 'gyur zhes bya ba'i tshig la ni/_rengs pa la sogs pa'i mtshan ma ngan pa 'dul bar 'gyur ro/_/'di nyid kyi sbyor ba gzhan gsungs pa/_ri mo bri zhes bya ba la sogs pa la 'di skad gsungs pa yin te/_dgra'i
[\[257a\]]
[\[257a.1\]]gzugs brnyan byas nas dug la sogs pas bris te de nyid kyi sol bas zhes la la dag 'dod do/_/che ge mo'i mgo bo bcad do zhes nga rgyal bya ste/_mtshon gyi rnam pa lta bur sol ba de mos par byas nas ske la ri mo byas na de'i mgo gcod par 'gyur ro/_/
[\[257a.2\]]bsam gtan sbyor ba zhes bya ba ni/_gshin rje gshed po'i sbyor ba byas nas mngon du bsgrub bya bkug par dmigs nas/_rang gi sngags las bskyed pa'i gshin rje gshed po'i rang bzhin gyis lag pa g.yas par rdo rje tho ba bkug nas de'i mgo bor lhung bas/_de de ltar nges
[\[257a.3\]]par lhung bar 'gyur ro/_/gdug pa thams cad 'jig par bshad/_/ces bya ba ni gnod mdzes la sogs pa'i rnal 'byor dang ldan pas hUM las byung ba'i rtse mo lnga pa'i rdo rje 'bar ba'i phreng ba dang ldan par bsams nas/_gdug pa gang gi steng du lhung bas de 'jig par 'gyur ro/_/
[\[257a.4\]]rdo rgyus sol ba la sogs pas/_/zhes bya ba la sogs pa'i sgras btsag dang ba bla gzung ngo /_/lag pas sta re gzung bar bya/_/zhes bya ba la 'di skad gsungs pa yin te/_rdo rgyus dang sol ba la sogs pas bsgrub bya bris nas bkug ste/_rang gi lag tu hUM yig gis 'bar
[\[257a.5\]]ba'i sta re bsnams par bsams nas so/_/la la dag yi ge phaT kyis zhes 'dod do/_/des ske ba bcad pa na 'chad par 'gyur ro/_/char pa gcad pa'i dbang du byas nas gsungs pa/_las kyi rdo rje zhes bya ba la sogs pa la 'di skad gsungs pa yin te/_rdo rje 'dzin pa
[\[257a.6\]]la sogs pa ser po'i sbyor ba yi ge haM las byung ba shin tu ser po'i las kyi rdo rje dkyil 'khor gyi khang pa la sogs pa'i steng du 'bar ba mos par byas nas/_dbus su rdo rje bsams nas ni/_/zhes bya ba ni gang 'dod pa'i khro bo'i dbang phyug bsgoms nas so/_/la la dag lte
[\[257a.7\]]ba la rdo rje 'dzin pa ser pos byin gyis brlabs pa'i rdo rje bsgoms nas zhes 'dod do/_/cho ga bzhin du klu rnams phye mar byas nas rang gi ba spu'i bu ga nas phyung ba'i rdo rje ser po phra mo'i 'od zer rnams kyis nam mkha'i ngos thams cad khebs par bsam mo/_/de ltar gang
[\[257b\]]
[\[257b.1\]]du 'dod pa'i gnas las phyi rol du char pa 'bab par 'gyur ro/_/thams cad du dgag par 'dod na yang rab tu 'bar ba'i rdo rje'i 'od zer rnams kyis nam mkha' ngos ma lus pa 'bar ba gcig tu gyur par bsams na nges par char pa mi 'bab par 'gyur ro/_/sbyor
[\[257b.2\]]ba sngon du song ba'i sgom pas yang de'i sbyor ba brjod par bya ste/_de la dur khrod kyi ras la rdo rgyus la sogs pa rnams kyis pad+ma 'dab ma brgyad pa bris la de la rang gi sa bon dang bcas pa'i klu brgyad dang /_lte ba la chu'i lha bris nas dgug go/_/ras gnyis pa la 'bar
[\[257b.3\]]ba dang bcas pa'i sna tshogs rdo rje ser po'i lte ba la/_rdo rje rtse mo lnga pa'i khro bo'i rdo rje gyen du gnas pa yi ge hUM gis byin gyis brlabs pa bris nas kha sbyar byas la rdo leb kyis mnan no/_/de rnams mnan par bsams pas de ltar na char pa gcod par 'gyur ro/_/rlung gcad
[\[257b.4\]]pa'i dbang du byas nas gsungs pa/_dkyil 'khor zhes bya ba la sogs pa la/_sogs pa'i sgras ni char pa 'bab pa dang /_thog 'bab pa dang /_sa g.yo ba la sogs pa gzung ngo /_/mche ba'i phyag rgya bcas nas su/_/zhes bya ba ni bdud rtsi 'khyil pa'i phyag rgya chen po/_/brtan por byas
[\[257b.5\]]nas so/_/gdug pa'i sgra ni zhes bya ba ni de'i sngags so/_/dran par ba zhes bya ba ni de'i sbyor bas nam mkha'i tshad tsam du bdag nyid rdo rje 'bar ba'i me dang 'dra bar mche ba gtsigs pa'i gdong can mtha' yas pa'i khro bo'i tshogs 'don par rnam par bsgoms
[\[257b.6\]]nas/_de'i dbyung ba'i dbugs kyi rlung gis sprin de ras bal bzhin du gtor ro/_/khro bo rnams kyi 'bar ba'i rdo rje'i lces sprin rnam pa bldag cing rlung yang ri rab dang 'dra ba'i khro bo rnams kyis rang gi lto ru bcug par bsam mo/_/de'i sngags dang bsgrub bya'i ming yang dang
[\[257b.7\]]yang bzlas nas nges par rlung mi 'ong bar 'gyur ro/_/mche ba ni don yod grub pa'o/_/de'i phyag rgya ni ral gri'o/_/bcings pa ni lag pa g.yas pa'i rdo rje khu tshur gyis bzung nas so/_/gdug pa'i sgra ni dran par bya/_/zhes bya ba ni gdug pa'i klu rnams so/_/de'i sgra ni bya
[\[258a\]]
[\[258a.1\]]khyung ste de 'dra bar bya'o/_/ral gri de las bse shing gi oM pak+ShiM phaT ces bya ba'i snying po bris nas dgug pa sngon du song bas dmigs par bya'o/_/khros nas ral gri des phaT 'don cing sprin dang rlung la mngon par phyogs te rdeg par chas pa yang dang yang du bya'o/_/
[\[258a.2\]]de ltar na rlung dang char pa zhi bar 'gyur ro zhes la la dag zer ro/_/sangs rgyas zhes bya ba la sogs pa rnams kyis sbyor ba'i che ba'i bdag nyid gsungs pa'o/_/gdug pa can thams cad gzhom pa'i phaT kyi mtha' can gyi sngags brjod do/_/de'i phyir gsungs pa de la zhes
[\[258a.3\]]bya ba la sogs pa'o/_/rdo rje 'dzin pa chen po'i sgrub thabs gsungs pa/_ye shes sems dpa' zhes bya ba la sogs pa la bar ma do'i srid pa'i sems gzhug pa sngon du song ba rig ma dang /_skyes bu zhu bar gyur pa ni ye shes sems dpa'i sbyor ba'o/_/dbus su gzugs
[\[258a.4\]]zhes bya ba ni bcu bdun pa las lha mo'i glus bskul bas khu bar gyur pa sngon du song ba'i rdo rje 'dzin par bsgom par bya'o/_/'di nyid bstan pa'i phyir gsungs pa/_gnas bzhi ru zhes bya ba la sogs pa'o/_/pad+ma rab tu rgyas byas nas/_/zhes bya ba la 'di skad gsungs
[\[258a.5\]]pa yin te/_mtshan ma thob pa la sogs pas dpal rdo rje 'dzin pa'i rnal 'byor pa rang gi dkyil 'khor la gnas pa rang gi rigs kyi bu mo cho ga bzhin du rang snang bar byas nas/_de'i mkha'i dbyings su rdo rje bcug pas rgyas par gyur pa zla ba zhu ba las byung ba hUM gi yi ge las
[\[258a.6\]]ji lta ba bzhin du thabs dang shes rab kyi bdag nyid dkar po la sogs pa'i 'od zer lnga dang ldan pa nam mkha' khyab pa'i rdo rje 'dzin pa'i rnam par spros nas rang gi lus la sogs pa la bcug pa ni rdo rje 'dzin pa chen po'i bdag nyid kyi byang chub thob pa'o/_/de nyid gsungs pa
[\[258a.7\]]de ni zhes bya ba la sogs pa la/_rnam par snang mdzad 'od 'dra zhing /_/zhes bya ba ni 'khor lo ma gtogs pa de'i kha dog la sogs pa dang bcas pa'o/_/gang yang brjod pa pad+ma zhes bya ba la sogs pas pad+ma dang rdo rje dag gi rnam par dag pa zhes la la dag 'dod do/_/de ni
[\[258b\]]
[\[258b.1\]]bden pa ma yin te/_yi ge hUM zhes bya ba la sogs pas le'u bdun pa las 'di gsungs pa nyid kyi phyir ro/_/sangs rgyas thams cad la sogs pa rnams kyi ye shes su gyur pa'i phyir sems can thams cad rdo rje 'dzin pa de las byung ba sgrub pa po'i rgyud la de'i gzugs kyis rdzogs
[\[258b.2\]]pa mi phyed pa'i ting nge 'dzin gang la yod pa de la de skad ces bya'o/_/sngar bshad pa'i mi snang ba'i dngos grub sgrub pa'i dus su dam tshig nyams su blangs pa gsungs pa/_bud med ces bya ba la sogs pa la/_'di skad gsungs pa yin te/_rig ma'i brtul zhugs spyad pa'i sngags
[\[258b.3\]]pas rang gi dkyil 'khor la gnas pas 'jam dpal gyi rnal 'byor dang ldan pa gsang ba'i mchod pa las byung ba'i phyir ro/_/gsang ba ni byang chub kyi sems te/_de ji lta ba bzhin nye bar longs spyod pa na gsungs pa'i phan yon du 'gyur ro/_/sha zhes bya ba ni rta'i sha ste gang
[\[258b.4\]]gsungs pa/_rta sha dag gi dam tshig gis/_/mi snang ba yi bdag po 'grub/_/ces pa'o/_/bsngags nas ni zhes bya ba ni yi ge gsum gyis bsngags pa'o/_/cho gas zhes bya ba ni sbyangs pa la sogs pa dang ldan pa'o/_/bshad pa cho ga bzhin blangs na/_/zhes bya ba ni
[\[258b.5\]]bza' ba la sogs pa rta'i sha dang bcas pa sbyang ba la sogs pa sngon du song ba'i yi ge gsum gyis mngon par bsngags te rig ma dang bcas pas bza' bar bya'o/_/de nyid 'og gi lam nas byung ba kham phor kha sbyar du gnas pa cho gas legs par sbyangs pa'i yi ge gsum mam rang
[\[258b.6\]]gi sngags kyis brgya rtsa brgyad du bsngags nas zos na sangs rgyas kyis kyang mi mthong ngo /_/nyi ma gzas zin pa'i tshe sgrub po zhes bya ba ni man ngag go/_/de bzhin du khyi sha la sogs pa'i sgrub pas kyang 'gyur ro zhes bya ba gsungs pa/_khyi sha zhes bya ba la sogs pa la de go sla'o/_/
[\[258b.7\]]da ni bshang ba dang zhes bya ba la sogs pas rnam par snang mdzad dang mi bskyod pa la sogs pa rigs lnga dang sku gsum gyi bye brag gis ri lu brgyad kyis mi snang ba bsgrub par bkod pa'o/_/de la ga bur ni byang chub kyi sems so/_/tsan+dan ni rkang mar ro/_/gi wang ni snying phrug go/_/
[\[259a\]]
[\[259a.1\]]a ga ru ni rnam par snang mdzad do/_/gur gum ni rang byung gi khrag go/_/'di yang ming gi bye brag las/_/ga bur khu ba zhes su brjod/_/tsan+dan rkang dang tshil ma'o/_/a ka ru ni dri chen bshad/_/ku sum+b+ha ni khrag yin te/_/gur gum pad skyes khrag tu brjod/_/si h+la gci ba dag tu
[\[259a.2\]]bshad/_/khrag dang bcas pa'i sha dag ni/_/gi wang mi rnams kyi ni 'dod/_/ces gsungs so/_/lha thams cad kyi nang nas gang 'dod pas mi snang ba sgrub pa gsungs pa byin gyis brlabs nas zhes bya ba la sogs pa ni go sla'o/_/ri lu'i
[\[259a.3\]]sgrub pa ni/_rim pa bcu gnyis par shin tu gsal bar bstan pa'i phyir 'dir ma bshad do/_/lha yi 'khor lor rigs brtul zhugs/_/zhes bya ba ni gzhan la mi 'gro ba'i lha'i bu mo'o/_/gzugs khams gnas pa la zhes bya ba ni bsam gtan dang po la sogs pa thob par
[\[259a.4\]]'dod pa'i 'dod chags dang bral bas zhes bya ba'i don to/_/stobs po che zhes bya ba ni gzhan gyis gzhom par mi nus pa'o/_/de nas zhes bya ba la sogs pas bdag nyid chen po gsungs pa/_e ma'o zhes pa ni ngo mtshar ba ste/_bsam gyis mi khyab pa'i nor bu dang sngags dang sman
[\[259a.5\]]rnams kyi mthu yin pa'i phyir ro/_/'di zhes bya ba ni de ma thag tu gsungs pa'o/_/gsang ba rnams kyi gnas yin te/_/mi 'gyur ba zhes bya ba ni rdzogs pa la brtan pa nyid kyis so/_/ngo bo nyid kyis dag ces bya ba ni de nyid nyon mongs pa dang bral ba nyid kyis so/_/cho ga
[\[259a.6\]]zhes bya ba ni sngags kyi theg pa chen po'o/_/shin tu dri med ces bya ba ni mi bden par brtags pa thams cad kyi gnyen po nyid yin pa'i phyir ro/_/da ni lha thams cad kyi dbang bskur ba'i don du nges par gsungs pa/_de nas zhes bya ba la sogs pa la/_/rdo rje dag pa chos chen po/_/
[\[259a.7\]]zhes bya ba ni rnam par dag pa'i thabs dang shes rab gnyis su med pa'i chos kyi de kho na nyid 'dzin pa'i phyir ro/_/sems dpa'i rdo rje sbyor ba yis/_/zhes bya ba ni sems dpa' ni rdo rje sems dpa'o/_/rdo rje zhes bya ba ni mi bskyod pa'o/_/de dag gi sbyor ba ni rgyu dang 'bras bu'i
[\[259b\]]
[\[259b.1\]]rang bzhin phan tshun rgyas 'debs pa ste des mnyes pa'o/_/sangs rgyas rdo rje can rnams zhes bya ba ni mi bskyod pa dang rdo rje 'dzin pa dag gi dbang ngo /_/'di skad gsungs pa yin te/_rdo rje 'dzin pas mi bskyod pas dbang bskur ba'o/_/rdo rje 'dzin pa yang mi bskyod pas so/_/sangs
[\[259b.2\]]rgyas byang chub ni rdo rje 'dzin pa'o/_/de'i rab tu dbye ba ni/_de'i rgyu mthun pa mi bskyod pa ste nges so/_/rdo rje can rnams zhes bya ba ni rnam par snang mdzad la sogs pa'i de bzhin gshegs pa rnams so zhes la la dag 'dod do/_/'di ni yang dag pa ma yin te/_gang gi phyir rdo
[\[259b.3\]]rje 'dzin pa chen po tha mi dad pa'i gnas skabs rigs lnga'i bdag nyid du brjod par 'dod pas de bzhin gshegs pa lnga po nyid kyis dbang bskur bar rigs so/_/rnam par spros pa'i gnas skabs na/_rigs lnga rnams de'i bdag nyid yin par bshad par 'dod pas 'di nyid de bzhin
[\[259b.4\]]gshegs pa rnams la rigs par 'gyur ba'o/_/byang chub sems dpa' rnams kyis ni rgyu dang 'bras bu rtogs par bya ba'i don du rang gi bdag po nyid do/_/de ltar yin pa ni/_'bras bus rgyu la rgyas btab cing /_/'bras bu la yang rgyus rgyas gdab/_/ces bya ba ni bco brgyad
[\[259b.5\]]pa las gsungs pa dang mi 'gal lo/_/rdo rje 'dzin pa la sogs pa yang rgyu dang 'bras bu'i dngos por grub pa nyid kyi phyir ro/_/gang gsungs pa sdom pa'i rgyud phyi ma las/_yum ni shes rab pha rol phyin/_/yab ni thabs la mkhas pa ste/_/rdo rje 'dzin pa 'dul ba'i phyir/_/
[\[259b.6\]]rigs rnams kyang ni de las byung /_/zhes gsungs pa'o/_/de'i phyir de bzhin gshegs pa thams cad kyi dkyil 'khor 'don pa la thams cad kyi bdag po rdo rje 'dzin pa nyid yin par shes par bya ste/_byang chub sems dpa' rnams kyis ni rang gi bdag po nyid do/_/gzhan
[\[259b.7\]]du na sku la sogs pa'i dkyil 'khor la mi bskyod pa bdag po'i nang du 'dus pa na tha dad pa nyams pa yin no/_/gal te sku rdo rje la sogs pa'i gzugs nyid de'i bdag por gyur na/_de bzhin du dbang bskur ba yang de yin par 'gyur te/_de nyid de'i dus su 'bras bu'i gtso bo nyid
[\[260a\]]
[\[260a.1\]]kyi phyir ro/_/mi bskyod pa ni shin tu rnam par dag pa me long lta bu'i ye shes nyid kyis shar gyi ling tshe la nges pa nyid kyi phyir dbang bskur bar mi rigs so/_/'di ltar 'gyur te/_rin chen 'byung ldan la sogs pa rnams la nyes pa ci byas nas gang gis de rnams
[\[260a.2\]]ma yin te sangs rgyas rnams kyi cod pan mi bskyod pa'o zhes/_bzang po zhabs kyis tshig dang 'gal bar 'gyur ro zhe na/_'gal mod bka' ma yin pas so/_/'gal ba yang ma yin te 'jam dpal rdo rje'i dkyil 'khor gyi dbang du byas nas bshad pa'i phyir ro/_/'di ltar yang
[\[260a.3\]]de la bdag po la ni mi bskyod pa nang du bcug nas rnam par snang mdzad la sogs pa gdon par bya ste/_de'i phyir der gnas pa'i de bzhin gshegs pa rnams mi bskyod pa'i 'bras bur gyur pa ste de'i phyir de rnams la de nyid kyis dbang bskur bar rigs so/_/de ltar spyan la
[\[260a.4\]]sogs pa yang thal bar 'gyur ba ma yin te/_rang rang gi bdag por mos pas ston pa nyid kyi phyir ro/_/gzhan du na/_rgyu la 'bras bus rgyas btab pa/_/zhes pa dang 'gal bar 'gyur ro/_/de bzhin du yin du zin kyang spyan ras gzigs kyi dbang phyug la sogs pa byang chub
[\[260a.5\]]sems dpa' rnams bdag po nyid la de'i bdag po nyid kyis dbang bskur bar de bzhin gshegs pa rnams la 'gyur ro zhes/_de ni 'dod pa yin te 'jam pa'i rdo rje dkyil 'khor bzhin no/_/gzhan yang de nyid bsdus pa las/_de bzhin gshegs pa thams cad kyis rin po
[\[260a.6\]]che'i cod pan can khams gsum gyi rgyal po'i dbang thob bo zhes gsungs so/_/yang 'di nyid du rdo rje dbyings kyi dbang phyug ma la sogs pa sangs rgyas kyi phyag rgya rnams kyi steng nas yang dag par brtsams nas/_logs bzhi la phreng bas dbang bskur ro zhes bya ba'i tshig las
[\[260a.7\]]so/_/rnal 'byor gyi rgyud las kyang de bzhin gshegs pa lnga'i cod pan dang ldan pa nyid bstan to/_/rnal 'byor bla ma las kyang ngo /_/dpal sangs rgyas thams cad dang mnyam par sbyor ba las/_re zhig spyi bo nyid dang dpral bar yang /_/logs dang de bzhin rgyab tu ni/_/
[\[260b\]]
[\[260b.1\]]sangs rgyas thams cad rin po che'i/_/cod pan mchog ni mi 'gyur ba'o/_/zhes gsungs pas so/_/dpal sgyu 'phrul dra ba las kyang /_dbang bskur rdzogs pa'i sangs rgyas pa/_/dar dang phreng bas yang dag ldan/_/ces gsungs pas so/_/rnal 'byor bla na med par yang
[\[260b.2\]]de bzhin gshegs pa lngas dbang bskur ba can nyid de gang gsungs pa/_dpal nam mkha' dang mnyam pa'i rgyud las/_sangs rgyas lnga yi cod pan ni/_/gang gis chos kyi rang bzhin te/_/sa gsum na ni chos 'dod pas/_/rdo rje sems dpa' la phyag 'tshal/_/zhes gsungs
[\[260b.3\]]so/_/de bzhin du de dang de'i rnal 'byor rgyud la sogs par rang gis rtogs par bya ste/_gzhung mangs kyis dogs nas bdag gis ma bris so/_/de'i phyir sems dpa' rdo rje la sogs pa'i don 'di yin te/_sems dpa' rdo rje zhes bya ba ni rdo rje sems dpa'o/_/'di'i sbyor ba ni
[\[260b.4\]]thabs dang shes rab kyi bdag nyid kyi sbyor bas te/_sangs rgyas rdo rje can rnams mnyes/_/zhes bya ba ni mi bskyod pa la sogs pa de bzhin gshegs pa rnams so/_/sangs rgyas byang chub ni rdo rje 'dzin pa chen po nyid do/_/de rab tu dbye ba ni gtso bor mi bskyod pa la sogs pa'i de bzhin
[\[260b.5\]]gshegs pa rnams so/_/des rdo rje 'dzin pa rnams mnyes par 'gyur zhes bya ba ni/_rdo rje 'dzin pa chen po las te/_de bzhin gshegs pa lnga rnams kyis 'di'i dbang bskur ba zhes bya ba'i don to/_/byang chub sems dpa' rnams kyi dbang du byas nas gsungs pa/_rdo rje zhes bya ba
[\[260b.6\]]la sogs pa la 'di skad gsungs pa yin te/_sa'i snying po dang spyan dang gzugs rdo rje la sogs pa rnams kyi dbu la rang rang gi rigs kyi bdag po bsam par bya'o/_/'khor los sgyur ba'i rgyal po drug_/gtsug tor zhes ni bstan pa yin/_/zhes bco brgyad pa'i tshig las so/_/
[\[260b.7\]]gshin rje gshed la sogs pa la yang rang gi rigs kyi bdag pos dbang bskur bar brjod par bya ba gsungs pa/_khro bo zhes bya ba la sogs pa'o/_/rig pa'i rgyal po chos mchog rnams/_/zhes bya ba la rig pa'i rgyal po ni sa'i snying po la sogs pa dang spyan la sogs pa
[\[261a\]]
[\[261a.1\]]yang ngo /_/chos mchog ni rdo rje bdag por gyur pa nyid kyi phyir gzugs rdo rje la sogs pa rnams so/_/dkon mchog dpal ni rnam par bsgom/_/zhes bya ba ni 'di rnams kyi rin po ches mtshan pa'i cod pan bsgom par bya ste/_'di rnams nyid rig pa'i rgyal mo
[\[261a.2\]]zhes bya ba la sogs pa'i ming du brjod de gang bco brgyad pa las/_dam tshig rdo rje sogs drug dang /_/sa la sogs pa rnam pa lnga/_/'byung dang 'byung las gyur grags pa/_/rig pa'i rgyal mo zhes byar brjod/_/gzugs kyi rdo rje la sogs drug_/rdo rje bdag po zhes su
[\[261a.3\]]dran/_/zhes gsungs so/_/la la dag ni rig pa 'dzin pa rnams la dbang bskur ba ni/_dkon mchog dpal lo zhes la la zer ro/_/rigs kyi rgyal mo ni spyan la sogs pa dang 'dra ba'i skul byed ma la sogs pa'i lha mo rnams so/_/gang bco brgyad pa las/_longs
[\[261a.4\]]spyod bzhi ni mthu chen po/_/rig pa'i rgyal mo zhes byar grags/_/zhes gsungs so/_/de'i sbyor bas/_tshe dpag med pa rab tu bsgom/_/zhes bya ba ste 'chi bdag gi bdud las rgyal ba nyid kyis tshe dpag tu med pa ste de bzhin gshegs pa thams cad nyid do/_/de
[\[261a.5\]]rnams kyi rigs kyi dbye bas skul byed ma la sogs pa rnams kyi mgo bo la rigs kyi bdag po bsgom par bya'o/_/gang mngon par rtogs pa la mi dgos pa 'di rnams tha dad par byas pa'o/_/de las gzhan dkyil 'khor pa ma yin pa rnams rang gi rigs kyi bdag
[\[261a.6\]]pos dbang bskur ba bstan pa'i don du'o/_/rig pa'i rgyal mo ni rig pa 'dzin pa ste/_de'i mgo bo la snang ba mtha' yas bsgom zhes la la dag 'dod do/_/las thams cad pa'i sngags ni mngag gzhug pa'o/_/de rnams la don yod grub pa bsgom mo/_/'dir khyad par
[\[261a.7\]]gsungs nas spyir gsungs pa/_thams cad ces bya ba la sogs pa la thams cad nyid 'jig rten pa dang /_'jig rten las 'das pa'i lha rnams kyi mgo bo la rdo rje 'dzin bsgom par bya ste/_sna tshogs de'i bdag nyid yin pa'i phyir ro/_/de yang sgyu 'phrul dra ba las/_/
[\[261b\]]
[\[261b.1\]]rdo rje sems dpa' sems dpa' che/_/kun gyi thugs ni yongs rdzogs byed/_/yang dang yang du bskul ba nyid/_/thams cad rgyal po'i thabs la gnas/_/zhes gsungs so/_/de'i phyir dbang bskur ba thams cad bcom ldan 'das yin par brjod par bya'o/_/gnod
[\[261b.2\]]sbyin mo yi sngags rgyud la/_/zhes bya ba ni gnod sbyin mo'i don du sngags la gus par byed pa'o/_/gshin rje gshed ni brtag par bya/_/zhes bya ba ni gnod sbyin mo sgrub pa'i phyir rang yang 'jam dpal gyi sbyor ba dang ldan pas de'i mgo bo la gshin rje gshed bsgom par bya ste/_
[\[261b.3\]]gnod sbyin mo thams cad de la rag las pas so/_/dbang bskur ba'i lha'i gnas nges par gsungs pa/_thams cad ces bya ba la sogs pa la/_thabs dang shes rab kyi bdag nyid kyis sangs rgyas la sogs pa ma lus pa'i sbyor bas lha'i spyi bo ni spyi gtsug go/_/bskur ba ni
[\[261b.4\]]dbang bskur ba bsgom pa'o/_/'di nyid kyis thabs kyi bzhin du de'i shes rab kyi dbang bskur ba ston to/_/bsam gtan rdo rje 'di yis zhes bya ba ni/_gsungs ma thag pa'i dbang bskur ba'i rim gyis bsam gtan gyi lha'i dkyil 'khor gyis so/_/sngags mnyes pa
[\[261b.5\]]yi dkyil 'khor te/_/zhes bya ba ni sngar gyi bsnyen pas lha mnyes par byed pa'i dkyil 'khor te/_sgrub pa po rnams la mngon par 'dod pa'i 'bras bu thob par bya ba'i phyir phan par bstan pa'o/_/dam tshig chen po sgrub byed pa/_/zhes bya ba ni rdo rje 'dzin pa chen po la sogs pa
[\[261b.6\]]dngos grub pa'i dkyil 'khor la yang /_'di nyid kyi bsam gtan gyi 'khor los bya'o zhes sngar gyi dang 'brel pa'o/_/'di skad gsungs pa yin te/_sngar gyi bsnyen pa dang sgrub pa'i dus su yang ji lta ba bzhin du dbang bskur ba'i dkyil 'khor bsgom par bya'o/_/rang gi dngos
[\[261b.7\]]grub la sogs pa nges pa'i don du snod la lha dbab pa'i sbyor ba gsungs pa de nas zhes bya ba la sogs pa la/_bsam gtan rdo rje rab tu bya/_/zhes bya ba ni snod la lha 'jug pa la sogs pa'i don du mi phyed par dmigs pa'o/_/bzlas dang zhes bya ba ni bzlas par bya'o/_/
[\[262a\]]
[\[262a.1\]]sngags kyi sbyor ba zhes bya ba ni hUM la sogs pa rnams kyis dbang chen gyi dkyil 'khor la sogs pa ji lta ba bzhin du dgod pa'i sbyor bas so/_/de ltar byas pas cir 'gyur zhe na gsungs pa rdo rje zhes bya ba la sogs pa la/_las rnams sna tshogs zhes bya ba ni
[\[262a.2\]]dkyil 'khor bri ba la sogs pa thams cad rmad du byung ba rdzogs pa'o/_/'di nyid rgyas par gsungs pa/_rdo rje chos zhes bya ba la sogs pa la ji lta ba bzhin du yi ge as snang ba mtha' yas kyi gzugs so/_/hUM dang oM dag gis mi bskyod pa dang /_rnam par snang
[\[262a.3\]]mdzad kyi gzugs su snod bsgoms nas so/_/de'i gnas gsum du ni rigs brtag go/_/zhes bya ba ni snying ga dang mgo bo dang /_lkog ma rnams la rang gi sa bon las byung ba dbang chen dang /_chu dang rlung gi dkyil 'khor rnams la hUM dang ha dang a'i yi ge las zhes bya ba
[\[262a.4\]]rigs nges par bya'o zhes la la dag 'dod do/_/de'i steng dbang chen dkyil 'khor la/_/hUM yig nag po dgod par bya/_/thugs kyi rdo rje rdzogs byas nas/_/de yi yang ni snying ga ru/_/chu yi dkyil 'khor dbus su ni/_/sku yi rdo rje kha dog dkar/_/dpa' bo yi ge ha
[\[262a.5\]]las byung /_/bltas na 'od zer gyis ni mdzes/_/de yi snying gar rlung dkyil 'khor/_/a las pad+ma rdo rje can/_/dmar po 'od zer 'bar ba'i mgon/_/rnam par nges rdzogs de bzhin du/_/bsgrub bya 'od dpag med pa'i gzugs/_/zhal dang phyag dang mtshon
[\[262a.6\]]char bcas/_/zhes la la dag 'dod do/_/de nas lha dbab par 'dod pas lha de rnams gnod mdzes kyis bkug ste/_snod der gzhug par bsam par bya'o/_/snod de'i yang rkang pa'i 'og dag tu me dang rlung gi dkyil 'khor la gnas pa dz+haiM gi yi ges bteg pa dang ldan pa
[\[262a.7\]]hUM la sogs pa'i 'od zer rnams kyis gang bar lus thams cad bsgom par bya'o/_/de nas bdug spos gtul zhing hUM haHaHdz+hai A be sha ya s+t+waM b+ha ya ra ra zhes bya ba la sogs pa'i sngags brjod par bya'o/_/'di la sogs pa dbab pa'i cho ga thams cad byas nas
[\[262b\]]
[\[262b.1\]]'bab par 'gyur ro/_/gang gi tshe dbab par bya ba ring du 'phar ba de'i tshe de'i steng du rdo rje'i rang bzhin gyi ri rab bo/_/de'i steng du dbang chen gyi dkyil 'khor ro/_/de'i steng du rdo rje ser po rtse mo lnga pa'o/_/de'i steng du yi ge a'o/_/de'i steng du rnam par snang mdzad gnas par
[\[262b.2\]]bsgoms nas ldog par 'gyur ro/_/gal te smra bar 'dod na de'i tshe lce la yi ge a dmar po 'bar ba'i phreng ba dang ldan pa bsgoms nas b+h+rUM hi badzra zhes bzlas na 'di ltar bden par smra bar 'gyur ro/_/slar gshegs su gsol ba ni/_oM kri d+ho b+ha ba zhes bya ba la sogs pa sngon du
[\[262b.3\]]song ba hUM haHa dz+hai muHzhes bya ba la sogs pa brjod par bya'o/_/dbab pa'i mtshan nyid bstan pa'i ched du gsungs pa bskul zhes bya ba la sogs pa la bskul ba ni rab tu slong ba'o/_/rengs pa ni mi g.yo ba'i dngos po'o/_/lha chen po zhes bya ba ni 'das pa la sogs pa'i ye
[\[262b.4\]]shes so/_/sdig pa'i chos rnams las ring du song bas na 'phags pa ste/_byang chub sems dpa' dang sangs rgyas bcom ldan 'das kyang ngo /_/de'i sar skyes pa'i ye shes ni 'phags pa'i sa'o/_/de nyid bskul ba nas brtsams nas bzhi'o/_/'di skad gsungs pa yin
[\[262b.5\]]te/_ji ltar srid par sngon dge ba'i rtsa ba bsags pa'i stobs las dbang bskur ba la sogs pa nas thams cad mkhyen pa'i ye shes bskyed pa zhes bya ba'i bar du'o/_/sa dang bar snang dang sa bla la gnas pa'i lha dang /_'phags pa rnams dbab pa'i dbang gis bskul ba la
[\[262b.6\]]sogs pa'i khyad par ro zhes la la dag 'dod do/_/bya zhes bya ba ni sta gon la gnas pa la sogs pa sngon du song ba'o/_/rdo rje grub pa dag gis kyang /_/zhes bya ba ni sems brtan pas so/_/lo grangs bcu gnyis zhes bya ba la sogs pas dkyil 'khor bri ba'i don du snod kyi
[\[262b.7\]]bye brag nges par bstan pa gsungs pa'o/_/cho ga thams cad byas nas ni/_/zhes bya ba ni rig pa'i bzlas pa nyid dang sems brtan pa nyid kyis slob ma la sogs pa sta gon la gnas pa la sogs pa dang dkyil 'khor bri ba'i yo byad byas nas zhes bya ba'i don to/_/de la 'di
[\[263a\]]
[\[263a.1\]]rnams zhes bya ba la sogs pas dbab pa'i dbang du byas nas sngags gsungs pa'o/_/hUM yig ces bya ba la sogs pas sngags kyi de kho na nyid gsungs so/_/snga ma bzhin du thams cad ces bya ba la sogs pa ji ltar snang ba mtha' yas kyi cho gas dbab pa'i
[\[263a.2\]]cho ga gsungs pa de bzhin du sku rdo rje la sogs pa dbab par bya'o zhes ston to/_/sngar gsungs pa'i mngon spyod kyi cho ga la ma gsungs pa rdzogs par bdud rtsi 'khyil pa'i 'chad par 'gyur ba'i sngags kyi sbyor ba gsungs pa/_de na zhes bya ba la sogs pa la/_rtse gcig ma gyur pa
[\[263a.3\]]yis kyang /_/zhes bya ba ni sems dbang du byed pa ma thob pas kyang ngo /_/brtul zhugs brtan pas zhes bya ba ni mi phyed pa'i bsgom pa la sogs pa la nges par gnas pas so/_/sbyor ba gzhan min pas zhes bya ba ni/_gang gi sngags kyis gang gi sbyor ba gzhan bya ba la de nyid
[\[263a.4\]]kyi ting nge 'dzin gyis de bya'o/_/dur khrod ces bya ba la sogs pa la sogs pa'i sgras ni rkang pa'i rdul la sogs pa gzung bar bya'o/_/sbyor ba ni 'dir bcu bzhi pa las/_dbyug sngon can du rtogs par bya'o/_/gsang ba'i sbyin sreg gsungs pa/_ba lang sha zhes bya ba la sogs pa
[\[263a.5\]]la/_ba lang sha la sogs pa rnams kyis dgra'i gzugs byas nas dgug pa la sogs pa sngon du song bas de'i snying gar ming dang spel ba'i sngags gzhug par bya ste/_gru gsum du dur khrod kyi sa dang thal bas me'i dkyil 'khor la 'am/_ri sul la sogs pa'i mtshams su cho ga
[\[263a.6\]]bzhin du bdud rtsi 'khyil pa'i zhal du sbyin sreg byas nas ji skad gsungs par 'gyur ro/_/sha chen zhes bya ba la sogs pas mi sha shin tu nus pa che bar bshad do/_/chos mchog can zhes bya ba ni gnyis su med pa'i ye shes dang ldan pa'i rnal 'byor pa'o/_/mir skyes pa nyid kyi phyir
[\[263a.7\]]dang phyis 'byung ba'i mi bskyod pa nyid kyi phyir bsgrub bya ni chos mchog can no zhes kha cig 'dod do/_/chu bo 'bab pa'i 'gram gnyis zhes bya ba ni chu bo'i ngogs gnyis kyi sa las gzugs brnyan byas nas de'i mgo byang phyogs su bstan nas/_/dug las byung ba'i tsher mas zhes bya
[\[263b\]]
[\[263b.1\]]ba ni dug dang bcas pa'i sdig pa'i tsher ma dang /_dug gis btsos pa'i bil ba la sogs pa'i tsher mas che ge mo sod cig ces bskul ba dang bcas pas shin tu khros pa'i sngags 'don cing kun du dgang bar bya'o/_/'bru mar zhes bya ba ni mi'i tshil bu'o/_/shi ba'i lce dang
[\[263b.2\]]dpral ba dang snying dang sna dang mig blangs nas sgrub pa'o zhes la la dag 'dod do/_/da du ra dag dang zhes bya ba ni rim pa gsum pa'i myos byed sngon po'o/_/'di rnams kyis mngon spyod kyi sngags bris nas gzhug pa'o/_/sol ba zhes bya ba ni 'byung po'i nyi ma la mtshon gyis bsad pa'i
[\[263b.3\]]mi ro nyal sar myos byed kyi shing bsregs pa'i sol ba'o/_/gos zhes bya ba ni dur khrod kyi'o/_/srin po'i sbyor ba ni bcu bzhi par gsungs pa de nyid rab tu rtogs par bya'o/_/tsha ba chen pos btab par 'gyur/_/zhes bya ba ni gcod pa'i mthus so/_/las kyi tshogs 'di nyid
[\[263b.4\]]bsgrub pa'i phyir bdud rtsi 'khyil pa'i sngags gsungs pa/_de la 'di ni zhes bya ba la sogs pa la sbyin sreg ces bya ba ni/_ma rungs pa'i cho gar gsungs pa'o/_/ma yengs pa'i sems kyis zhes bya ba ni sems la dbang thob pa'i rnal 'byor pas so/_/khros pa'i lha'i sbyor bas
[\[263b.5\]]mngon spyod kyi sbyor ba gsungs pa/_rdo rje sems dpa' zhes bya ba la sogs pa la/_ji lta ba bzhin du sdig pa nye bar 'phel bar byed pa'i sems can gsad par bya ba gsungs pa'o/_/de la zhes bya ba la sogs pa la/_'di yang bla ma'i man ngag las kha sbyar dbye ba la sogs
[\[263b.6\]]par shes par bya'o/_/mchu rings zhes bya ba la sogs pa ni/_kang ka la sogs pa bya'i khyad par ro/_/bsam pa'i sbrul gyi sbyor ba gsungs pa sbrul nag ces bya ba la sogs pa'o/_/des zos pa zhes bya ba 'di skad gsungs pa yin te/_yi ge khaM las sbrul nag tu
[\[263b.7\]]bsgoms nas/_yi ge hri'i lcags kyus ha la ha la'i dug de la bkug nas/_des bsgrub bya'i dpral bar zin par bsgoms na ji skad gsungs pa bzhin du 'gyur ro/_/yams ni nye bar 'tshe ba'i nang ngo /_/gnod pa ni srin po la sogs pas byas pa'i nyes pa'o/_/rab tu
[\[264a\]]
[\[264a.1\]]drag po yis zhes bya ba ni 'bar ba dang bcas pa'i tho ba'o/_/gshegs pa ni dum bu gnyis su byed pa'o/_/gtub ces bya ba ni shin tu gtub pa'i sta res yan lag dang nying lag thams cad gshegs pa'o/_/rdo rje sems dpa' drag po zhes bya ba la/_
[\[264a.2\]]de'i rnal 'byor pa dgug pa'o/_/ji lta ba bzhin du bla ma las shes par byas nas bsgrub par bya ba'i srung ba la sogs pa phur bus gdab par gsungs pa/_srung ba zhes bya ba la sogs pas so/_/phung po zhes bya ba la sogs pa ni/_bla ma'i man ngag las shes par bya ba'i
[\[264a.3\]]kha sbyar dbye ba bstan to/_/'gyod pa spang ba'i phyir gsungs pa/_e ma ho/_/zhes bya ba la sogs pa la/_ngo bo nyid kyis dag pas rang bzhin gyis rnam par dag pa nyid kyi phyir chos thams cad do/_/rdo rje theg pa bla na med/_/ces bya ba ni thabs dang shes rab kyi ye shes
[\[264a.4\]]dang ldan pa'i ma rungs pa'i las rnams kyis kyang rdzogs pa'i byang chub bskyed pa nyid kyi phyir ro/_/ma skyes pa zhes bya ba ni gzung ba la sogs pa'i ngo bos de kho na nyid du yod pa ma yin pa rnams la'o/_/las phran tshegs kyi gsang ba zhes bya ba ni ma lus pa'i ye shes ma thob pas
[\[264a.5\]]ye shes la 'jug pa cung zhig thob pa'i rnal 'byor pa ni phran tshegs so/_/de rnams kyi las kyi gsang ba ni/_bri ba la sogs pa'i bdag nyid do/_/de la rdo rgyus kyi sbyor ba gsungs pa/_rdo rgyus zhes bya ba la sogs pa la/_'di'i don ni gang 'dod pa'i sbyor ba sngon du song ba khaM
[\[264a.6\]]gi yi ge brgya rtsa brgyad kyis bsngags pa'i rdo rgyus dang /_dur khrod kyi sol bas ji skad gsungs pa'i sbrul bris nas de'i khar yi ge khaM nag pos sos 'dzin pa'i bdag nyid kyi dug chen po gzhug par bya'o/_/dgug pa zhes bya ba ni/_nam mkha' la gnas pa'i yi ge hri'i khams
[\[264a.7\]]gsum na gnas pa'i brtan pa dang g.yo ba'i dug bkug nas de nyid la dbab par bsam par bya zhes bya ba'i don to/_/de nyid kyi phyir/_'bab par 'gyur ba rnam par bsam/_/zhes bya ba la de nas khaM gi yi ges sbrul bskul nas gang gzung bar bya ba 'dzin par bsams na nges par
[\[264b\]]
[\[264b.1\]]des 'dzin par 'gyur ro zhes bya ba'i don to/_/sbyor bar bya ba'i mtshan nyid kyis/_/zhes bya ba ni gsungs ma thag pa'i bsgom pa'i rim gyis dug dang ldan pa'i sbal pa la sogs pas kyang gdug pa 'dzin du gzhug go zhes bya ba'i don to/_/dug thams cad 'pho ba zhes bya ba ni/_
[\[264b.2\]]rnam par snang mdzad kyi sbyor ba sngon du song bas yi ge oM yongs su gyur pa las/_oM dang bcas pa'i 'khor lo lag pa g.yas par thogs par bsams nas byas pa des bsgrub bya'i lus las dug blangs nas nam mkha' la sogs pa la 'pho bar bya'o/_/'di nyid kyi cho gas
[\[264b.3\]]dug yod pa dug med par bya ba dang /_dug med pa ni dug dang bcas par bya ba'o/_/skyug pa dag tu rnam bsams nas/_/zhes bya ba ni rdo rje 'dzin pa'i rnal 'byor dang ldan pas bsgrub par bya ba'i snying gar zla ba'i dkyil 'khor la yi ge hUM las byung ba'i rdo rje dkar po'i 'od zer bsil
[\[264b.4\]]ba rnams kyis lus thams cad la gnas pa'i dug bkug ste/_snying ga dang mgrin pa dang dpral ba dang /_mgo bo la brten pa la lan gnyis gsum du byas nas de yang rim gyis snying ga la gnas pa nyid dang /_bsgrub bya kha dog nag por skyug par bsgom par bya'o/_/dbugs
[\[264b.5\]]nag po phyir 'byung ba bsgom par bya'o zhes la la dag 'dod do/_/snang ba mtha' yas kyi sbyor bas nye ba'i dug thams cad gso ba gsungs pa/_'dab ma brgyad ces bya ba la sogs pa la/_'di'i don ni yi ge a las byung ba'i pad+ma 'dab ma brgyad pa la gnas pa a yig
[\[264b.6\]]dkar po la sogs pa'i 'od zer lnga dang bcas pa lag pa g.yas par bsams nas des byab par bya ste/_'bras dang sdom gyi dug la sogs pa med par 'gyur ro/_/ji ltar zhe na gsungs pa/_'gugs pa zhes bya ba la sogs pa la/_'gugs pa'i dus su bzung ba'i
[\[264b.7\]]dug gis nag por byas nas/_gzhug pa la yang dug gzhan du 'phos pa'i phyir 'od zer dkar po bsgom par bya ba'o zhes bya ba'i don to/_/'dir yang sngar gsungs pa'i byab pa'i sbyor ba la yang blta bar bya'o/_/mdor bsdus pas sdig pa bsal bar bya ba'i ched du
[\[265a\]]
[\[265a.1\]]gsungs pa/_de la 'di ni zhes bya ba la sogs pa la/_yi ge'i tshig rnams zhes bya ba ni/_sku rdo rje la sogs pa gang 'dod pa 'byin pa'i sngags so/_/de 'dra ba'i gzugs ni bsgom par bya'o zhes bya ba ni sngags kyi rjes su mthun pa'i lha'i sbyor ba bya'o/_/
[\[265a.2\]]nang gi rdo rje bskul ba yis/_/zhes bya ba ni sgom pa sngon du song ba'i sngags brjod pas so/_/spre'u zhes bya ba la sogs pas sdig pa'i rnam pa gsungs pa'o/_/des ni/_phye mar brlag par bsgom par bya/_/zhes bya ba ni 'di skad gsungs pa yin te/_rang gi dkyil 'khor
[\[265a.3\]]la ma rungs pa'i rnam par snang mdzad la sogs pa gang 'dod pa'i sbyor ba dang ldan pas sngar gyi bsnyen pa byas pa'i sems brtan pos dzi na dzika ces bya ba la sogs pa'i sngags gang 'dod pa'i snying po rang gi gdan la gnas pa 'od zer dang bcas pa sdig pa byas pa'i lte bar bsgom
[\[265a.4\]]par byas nas/_de'i snying ga'i yi ge kaM nag po sgrib pa thams cad kyi bag chags kyi sa bon lte ba la gnas pa'i sngags kyi 'od zer gyis gyen du 'degs pa dang ldan pas de yang ji srid du snying gar phyin nas rnam par snang mdzad kyi gzugs de bzhin gshegs pa thams cad kyi rnam
[\[265a.5\]]par dag pa bsod nams dang ye shes kyi tshogs yongs su gsal bar bya ba'i ye shes kyi me'i rang gi ngo bor gyur pa na de'i tshe yi ge kaM yang sna'i rtse mor byung ste/_nag po'i cha byad spre'u la sogs pa'i gzugs shin tu 'khrugs par bsgom par bya'o/_/de nas rang gi lag pa la gnas
[\[265a.6\]]pa'i 'khor lo 'bar ba la sogs pas oM AHdzi na dzika sdig pa thams cad choms shig_/hUM zhes bya ba 'di de bzhin du spel ba'i sbyor bas sku la sogs pa'i sngags brjod cing brgyab pas phye mar bya'o/_/bsgrub bya yang sdig pa dang bral bar bltas la/_ji lta ba bzhin du de
[\[265a.7\]]bzhin gshegs pa la sogs pa bkug nas de'i lus la gzhug ste/_phung po dang khams dang skye mched kyi ngo bo nyid yongs su gyur par bsgom par bya ste/_de nas sngar gyi bzhin du dbang bskur bar bya'o/_/de de ltar na de bzhin gshegs pa thams cad kyi byin gyis brlab par
[\[265b\]]
[\[265b.1\]]'gyur ro/_/de'i phyir gsungs pa de nas brtsams te zhes bya'o/_/'di'i sbyor bas phyi'i nad kyang bsal bar bya'o/_/rims la yang man ngag gi khyad par bshad pa rnam par snang mdzad kyi sbyor bas yi ge oM dkar po dpag tu med pa'i 'od zer 'phro ba tsha ba'i rims kyis btab
[\[265b.2\]]pa'i mgo bo la bkod de/_de'i gangs bzhin du bsil ba'i 'od zer gyis 'og tu rims khyer bar bsgom par bya'o/_/'di nyid kyi grang ba'i rims dang bral bar byed do/_/'on kyang me 'bar ba'i gzugs bsgom par bya'o/_/gang gi tshe tshigs kyi bar rnams ma grol ba de'i tshe/_
[\[265b.3\]]de la 'bar ba'i phaT gyi yi ge bsgom par bya'o/_/de nas byung ba'i rim gyis rkang pa dbus ma rkang pa g.yon pas mnan te sngar gyi 'khor lor brdeg par bya'o/_/rims kyi rnam pa ni lag pa gsum pa dang /_rkang pa gsum dang mgo bo gsum pa rnams so/_/shin tu dmar
[\[265b.4\]]ba'i rims lto ba 'phyang ba sma ra 'bar ba skra kham pa gyen du 'khyil ba dang bcas pa'o/_/grang ba la yang dkar po'i rang bzhin du skra thur du bsnyil ba bsgom ste/_chu'i thigs pa grang ba dang bcas pa la 'byung ba'o/_/de bzhin du thugs rdo rje la sogs pa'i sbyor bas kyang /_
[\[265b.5\]]ji lta ba bzhin du blta bar bya'o/_/rang lus zhes bya ba la sogs pas sbyor ba gzhan gsungs pa de la cho ga ni 'di yin te/_phyogs bcu na gnas pa'i ma rungs pa'i rdo rje 'dzin pa'i rdo rje'i 'od zer rnams kyis nad pa'i bdag nyid snang ba med par byas nas yang /_de rnams
[\[265b.6\]]nyid rjes su gzung bar rtsom na zhi ba'i sems bsgom par bya'o/_/de nas sangs rgyas thams cad kyi sprin rnam par shes pa la char pa bzhin du gzhug ste/_de'i lus la sogs pa yongs su gang bar bsgrub par bya'o/_/sbyor ba 'dis thun bzhir brgya rtsa brgyad nyi ma
[\[265b.7\]]bdun bzlas pas nad thams cad dang bral bar 'gyur ro/_/yang na zhes bya ba la sogs pas rang gi lha'i sbyor bas kyang de bya'o zhes gsungs pa'o/_/bsgom pa la sogs pa la mngon par mos pa la rmi lam la sogs pa re zhig dngos grub kyi mtshan ma gsungs pa de nas
[\[266a\]]
[\[266a.1\]]zhes bya ba la sogs pa la/_ye shes kyo ba zhes bya ba la ye shes ni thabs dang shes rab kyi bdag nyid kyi thugs so/_/de nyid 'khor ba dang mya ngan las 'das pa gcig gi mthar lhung ba dgug pa'i phyir lcags kyu'o/_/de yang 'di rang bzhin gyis 'od
[\[266a.2\]]gsal ba'i phyir 'od po che'o/_/rmi lam na bud med kyi bde ba rnyed pa ltar don byed pa'i phyir rmi lam lta bu'o/_/don dam par bden pa ma yin pa'i phyir ngo bo nyid kyis ma skyes pa'o/_/de'i phyir rang bzhin gyis dri ma med pa'i phyir chos thams cad rang bzhin dag pa de nyid la'o/_/
[\[266a.3\]]'khrul pa'i rdo rje rab tu gsungs/_/zhes bya ba ni kun rdzob tu dngos grub 'grub pa la sogs pa bshad pa'o zhes bya ba'i don to/_/don dam par gnyis su med par dngos po thams cad gnas pas sgrub pa po gang gis bsgrub par bya ba gang cung zad kyang med pa'o/_/de'i phyir
[\[266a.4\]]ji ltar kun rdzob tu dngos grub bsgrub pa de'i mtshan ma yang de bzhin du rmi lam lta bur 'gyur ba gsungs pa/_sgrub pa pos ni rtag tu mthong /_/zhes pa la sogs pa'o/_/dbye ba rnam pa gnyis su mthong /_/zhes bya ba 'di nyid ni gnyid log pa dang ma log pa'i gnas skabs kyi dbye
[\[266a.5\]]bas so/_/byang chub ye shes mchog thob pas/_/zhes bya ba ni byang chub mngon sum du byas pa'o/_/sangs rgyas longs spyod rdzogs pa'i sku/_/zhes bya ba ni 'og min na gnas pa'o/_/sems can chen po khams gsum pas/_/zhes bya ba ni sangs rgyas kyi zhing thams cad
[\[266a.6\]]du sprul pa'i sku'i bdag nyid la lha la sogs pa rnams kyis mchod pa byed par mthong ba'o/_/chos kyi mdzod ces bya ba ni zab pa dang /_rgya che ba'i don gsal bar byed pa'i gsung rab ni mdzod do/_/mtshan ma'i mngon par zhen pa spang ba'i ched du rmi lam dpyad pa gsungs pa/_de
[\[266a.7\]]la 'di ni zhes bya ba la sogs pa la/_gang gi phyir 'di rnams brtags pa'i dngos po rnams te/_nam mkha' bzhin rang gi sems ni chos thams cad ces bya ba 'dir sbyar ro/_/ji ltar zhes gsungs pa/_sems ni dmigs pa la zhes bya ba ni rang rig pa tsam gyi mtshan nyid la
[\[266b\]]
[\[266b.1\]]phung po la sogs pa'i chos thams cad kyi mtshan nyid de'i bdag nyid du gnas pa'o/_/'dir rgyu gsungs pa/_nam mkha' zhes bya ba la sogs pa la/_gang gi phyir 'di rnams brtags pa'i dngos po rnams te nam mkha' bzhin du tha snyad tsam gyi yul rnams yin te/_de kho na nyid du
[\[266b.2\]]yod pa ma yin pa'i mtshan nyid do/_/des na/_rigs pas chos med chos nyid med pa'o/_/zhes so/_/sems 'khrul pas sgro btags pa tsam du 'gro ba 'di dag yang dag pa ma yin par shes nas ngo mtshar du gyur rmad du gyur pa'o/_/ci zhig lags zhes bya ba ni spang ba'o/_/
[\[266b.3\]]chos rnams ngo bo nyid med pa/_/zhes bya ba ni rang gi mtshan nyid dang bral ba'i phyir rdzas su med pa'o/_/nam mkha' la ni zhes bya ba ni ma skyes pa la'o/_/nam mkha' bsgom zhes bya ba ni chos kyi dbyings kyi rang bzhin rdo rje sems dpa' bsgom pa 'di ni kun rdzob tu zhes bya ba'i
[\[266b.4\]]don to/_/de yang gsungs pa sdom pa bla ma las/_rtog pa med pa'i chos rnams la/_/sems can don du yongs brtags na/_/de yis brtags pa yang dag bshad/_/brtags pa yis ni yongs su dag//ces so/_/de nyid kyi dpes don gsungs pa de nas zhes bya ba la
[\[266b.5\]]sogs pa la/_ldan pa ma yin zhes bya ba ni dngos po med pa'i phyir ro/_/mi ldan pa yang ma yin zhes bya ba ni de'i bdag nyid kyi phyir dngos po thams cad kyi'o/_/de bzhin du zhes bya ba ni dpe'i rigs pas so/_/rmi lam gyi dam tshig las byung ba zhes bya ba ni rmi lam gyi mtshan ma'i rgyu
[\[266b.6\]]las byung ba rdo rje 'dzin pa la sogs pa grub pa'o/_/rtag tu med pa zhes bya ba ni kha dog la sogs pa med pa'i phyir mig la sogs pa gzung ba ma yin pa'o/_/thogs pa med pa zhes bya ba ni gnyen po dang bral bas so/_/de yang gsungs pa/_sa khams rtag tu
[\[266b.7\]]gnod bya yin/_/me chu rlung ni chen po yis/_/de yang phan tshun gnod par ldan/_/nam mkha' rtag tu gnod pa med/_/ces so/_/'dra ba med pa'i phyir rab tu mi mnyam pa'o/_/dpyad par bya ba med pa'i phyir mi snang ba'o/_/de bzhin du zhes bya ba ni ji ltar gsungs pa'i
[\[267a\]]
[\[267a.1\]]rigs pas so/_/lus la sogs pa'i rdo rje'i dam tshig tu gnas pa zhes bya ba ni gnyis su med pa'i dam tshig gi chos nyid do zhes bya ba'i sgras mthar thug pa ste/_'dis kun du brtags pa'i mngon par zhen pa bkag pa'o/_/'di lta ste zhes bya ba la sogs pa
[\[267a.2\]]ni gzhan gyi dbang gi rang bzhin bkag pa ste/_de bzhin gshegs pa thams cad kyi ye shes 'byung ba nyid rdo rje'i gnas te/_de byed pa de la de skad ces bya ste/_me long lta bu la sogs pa'i ye shes rdzogs pa'i bar du'o/_/rmi lam la bdag med pa'i gnas su rjes su rtogs par
[\[267a.3\]]bya zhes bya ba ni de kho na nyid du ma skyes pa yang rmi lam bzhin du don gyi bya ba byed par rig par bya'o/_/brtags pa dang bral ba nyid kyis kyang rten cing 'brel par 'byung ba'i chos nyid kyis 'gal ba med pa'o/_/'di lta ste zhes bya ba la sogs pa la/_yid bzhin gyi nor bu'i dpes bshad
[\[267a.4\]]do/_/de nas zhes bya ba la sogs pa'i dri ba dang lan dag gis sngar bshad pa'i dngos grub la dngos por dmigs pa bsal ba'o/_/de ltar na yongs su grub pa'i rang bzhin yin par 'gyur te/_nam mkha' zhes bya ba la sogs pas rtogs par bya'o/_/rang gi sems kyi
[\[267a.5\]]chos nyid la gnas pa zhes bya ba ni/_rang gi sems kyi chos nyid so sor rtogs pa'o/_/de'i ma skyes pa'i sbyor ba bsgom zhing cang mi gsung bar 'khod par 'gyur ro zhes bya ba ni/_chos kyi de kho na nyid rtogs pas ngag gi g.yeng ba dang bral bas 'khod par 'gyur ro/_/sems can thams cad
[\[267a.6\]]kyi zhes bya ba chos kyi dbyings kyi ngo bo nyid kyis thams cad du 'gro ba'i phyir byang chub kyi sems te/_de bzhin du yang bcom ldan 'das ji ltar thams cad sems yin zhes dris pa'i lan du gsungs pa sdom pa bla ma las/_bsam med zab cing rgya che ba'i/_/dngos grub thams cad
[\[267a.7\]]bde ba thob/_/thams cad khyab pa dri ma med/_/byang chub sems su 'dod brtan pa/_/zhes so/_/de nyid dam tshig gi snying po ste/_thams cad kyi rgyur gyur pa nyid kyi phyir ro/_/de'i rdo rje bzhin du mi phyed pa las byung ba rnam par snang mdzad la sogs pa'i gzugs kyis
[\[267b\]]
[\[267b.1\]]rdzogs pa ste/_le'u gang gsungs pa de la de skad ces bya'o/_/dpal gsang ba 'dus pa'i dka' 'grel rgyal bas byin pas mdzad pa las le'u bco lnga pa'i bshad pa'o//_//de bzhin du rmi lam la sogs pa'i mtshan ma nye bar thob nas rang gi dkyil 'khor la
[\[267b.2\]]gnas te/_dngos grub bsgrub par bya'o/_/de'i phyir de nas zhes bya ba la sogs pa dngos grub thams cad kyi dkyil 'khor rdo rje mngon par byang chub pa'i rdo rje'i le'u gsungs pa/_de bzhin gshegs pa thams cad kyi sku dang gsung dang thugs rdo rje'i dam tshig gi zhes bya ba ni/_
[\[267b.3\]]de bzhin gshegs pa kun zhi ba/_/zhes bya ba la sogs pa le'u bzhi pa las gsungs pa'i bstod pa'i tshig gis so/_/phyag na rdo rje zhes bya ba la sogs pa ni byang chub kyi sems kyi bdag nyid kyi rdo rje phyag na gang yod pa de la de skad ces bya'o/_/gang yang rtog pa thams cad
[\[267b.4\]]bsdus pa las/_gsum po mi phyed bdud rnams kyis/_/gang yang rnam smin de bzhin du/_/byang sems rdo rje rang bzhin ni/_/sangs rgyas thams cad brtan pa'i sku/_/de 'dra'i rdo rje gsang chen ni/_/sangs rgyas kun gyi mtshon cha de/_/rtag tu phyag tu 'dzin pas
[\[267b.5\]]na/_/phyag na rdo rjer de brjod bya/_/zhes gsungs so/_/rdo rje thams cad kyi dkyil 'khor zhes bya ba ni/_sku'i dkyil 'khor ro/_/de nyid mthong ba la sogs pas kun nas nyon mongs pa thams cad 'joms pa'i phyir seng ge'o/_/sangs rgyas thams cad la sogs pa'i rgyu
[\[267b.6\]]nyid kyi phyir/_dam tshig gi rgyal po'o/_/de spros par byed pa'i bye brag ni bkod pa'o/_/de la dmigs pa'i ting nge 'dzin la yang de skad ces bya'o/_/rdo rje cho gas bri bar bya/_/zhes bya ba ni sa bzung ba la sogs pa sngon du song bas rtsa ba'i dkyil 'khor gyi phyed kyi rdo rje
[\[267b.7\]]srad bus bskor ba ka ba brgyad kyis mdzes pa'i dkyil 'khor zlum po bri bar bya'o zhes bya ba'i don to/_/phyag rgya rdo rje'i gnas su bya/_/zhes bya ba ni phyag rgya ni phyag mtshan no/_/de nyid rdo rje rnams te sangs rgyas la sogs pa'i rten te gnas su bya'o/_/rang rang gi gnas su
[\[268a\]]
[\[268a.1\]]phyag rgya mtshan ma'i ngo bos de bzhin gshegs pa la sogs pa dgod do zhes bya ba'i don to/_/thabs dang shes rab kyi bdag nyid phyag rgya chen po'i gzugs kyis bri ba ni ma yin te/_mu stegs rnams la phan gdags phyir/_/sangs rgyas btsun mo rab tu sbas/_/
[\[268a.2\]]zhes bya ba'i tshig las so/_/dgod pa nyid gsungs pa/_dbus su rnam par snang mdzad ces bya ba la sogs pa la 'di skad brjod pa yin te/_dbus su rnam par snang mdzad kyi phyag mtshan bris nas de'i gnas su mi bskyod pa'o/_/dkyil 'khor pa lhag ma rnams kyi
[\[268a.3\]]mtshan ma ni thugs kyi dkyil 'khor bzhin du bri bar bya'o/_/gang gi phyir mi bskyod pa 'dir dbus su yin pa de'i tshe/_de'i gnas su rnam par snang mdzad kyi mtshan ma bri bar bya'o/_/de bzhin du snang ba mtha' yas kyi dkyil 'khor la yang gzhan bdag por gyur na de'i gnas su thugs rdo rje'i phyag rgya dgod
[\[268a.4\]]par bya'o/_/mchod pa bya zhes bya ba la sogs pa rtogs par sla'o/_/gsung gi dkyil 'khor dgod pa gsungs pa/_de nas zhes bya ba la sogs pa la gsung rdo rje'i dam tshig ni/_gsung gi dkyil 'khor te/_gsung rdo rje rdzogs pa'i rgyu'i gtso bo nyid kyi phyir ro/_/de yang spros
[\[268a.5\]]pas phyogs thams cad khyab pas sprin bkod pa yin te de la dmigs pas ting nge 'dzin la yang de skad ces bya'o/_/chos bsgom zhes bya ba ni snang ba mtha' yas su bsgoms pas so/_/nyid kyi sku'i dkyil 'khor zhes bya ba ni gzugs dang bcas pa nyid kyi phyir/_sku'i
[\[268a.6\]]dkyil 'khor nyid yin yang 'dod chags la sogs pa rnam par dag pa'i rang bzhin nyid kyis gsung rdo rje'i yon tan thob pa'o/_/rig pa'i dbang po dbab par bya/_/zhes bya ba ni snang ba mtha' yas kyi rang gi rigs kyi rig ma dang bcas pa dkyil 'khor bri bar bya ba'i don du ji lta
[\[268a.7\]]ba bzhin dbab pa'o/_/cho ga bzhin du bri bar bya/_/zhes bya ba ni snang ba mtha' yas kyi dkyil 'khor gyi rjes su mthun pa'i cho ga'i mthar thug pa'o/_/de'i zhes bya ba ni dkyil 'khor gyi'o/_/gnas mchog de nyid du zhes bya ba ni sngar gyi rigs pas lha rnams kyi phyag mtshan bri bar
[\[268b\]]
[\[268b.1\]]bya zhes bya ba'i don to/_/'di skad gsungs pa yin te/_ji ltar rnam par snang mdzad bdag por gyur pa la de'i gnas su mi bskyod pa'i phyag mtshan bri'o/_/'dir yang snang ba mtha' yas kyi gnas su yang de bzhin no/_/de nyid kyis sku dang gsung gi dkyil 'khor bshad pa yin la/_
[\[268b.2\]]thugs kyi dkyil 'khor le'u bzhi pa las bstan to/_/de'i phyir 'dir thugs la sogs pa'i dkyil 'khor gsum nges par bstan pas gtsor sku gsung thugs bsgrub par bya'o zhes ston to/_/de yang gsungs pa/_'khor lo gsum la gtad nas ni/_/chos dang longs spyod rdzogs sprul
[\[268b.3\]]pas/_/thugs dang gsung dang sku yi gsang /_/sku gsum rim pa dag pa nyid/_/ye shes lnga dang sku gsum ni/_/bsgrub bya 'khor lo'i sbyor dag gi/_/rnam pa thams cad mkhyen grub na/_/mi 'grub de la gzhan ci yod/_/ces so/_/de nas zhes bya ba la sogs pas phyogs 'di nyid kyi rin
[\[268b.4\]]chen 'byung ldan la sogs pa yang ji ltar rigs par rtogs par bya'o zhes so/_/de la byang chub sems dpa' bdag po yin na de'i phyag rgya dbus su gnas par byas nas/_de'i bdag po'i dkyil 'khor bzhin lhag ma'i phyag rgya dgod par shes par bya'o/_/de'i dkyil 'khor gnas
[\[268b.5\]]su zhes bya ba ni de'i ming du 'gyur ro/_/srad bu la sogs pa sbyang bar bya ba la sogs pa'i don du gsungs pa/_de nas zhes bya ba la sogs pa la/_rdo rje dkyil 'khor ni sku la sogs pa'i dkyil 'khor ro/_/de dag gi snying po'i srad bu ni shes rab kyi srad bu ste/_sbyar bar bya ba'i phyir
[\[268b.6\]]yi ge'i tshig ni sa bon te 'di ni nye bar mtshon pa'i don du gsungs te 'di ni rdul tshon sbyang bar bya ba'i don du shes par bya'o/_/sngags kyi sems pas mi bya ste/_/zhes bya ba ni ye shes 'bebs pa thob par gyur pas sems brtan pa nus pa dang ldan pa zhes bya ba'i tha tshig go/_/
[\[268b.7\]]byas na nyes pa ci yod ce na gsungs pa/_byas na byang chub rnyed par dka'/_/zhes bya ba ni dam tshig nyams pas de bzhin gshegs pa thams cad kyis byin gyis mi rlob ste/_yang dag pa'i ye shes la dbang ba mi thob ces bya ba'i don to/_/ji ltar des bya zhe na gsungs pa/_de bas zhes bya
[\[269a\]]
[\[269a.1\]]ba la sogs pa la/_dam tshig tshul zhes bya ba ni lha dbab pa'i cho ga nges par shes pa'o/_/byin gyis brlabs kyis gnas bsgoms la/_/zhes bya ba ni dbab pa'i sa bon dgod pa la sogs pa'o/_/'di skad gsungs pa yin te/_sta gon la gnas pa'i rjes la
[\[269a.2\]]nus pa dang ldan pa'i rnal 'byor pas gzhon nu dang gzhon nu ma dag la ji lta ba bzhin du rnam par snang mdzad la sogs pas rang gi rig ma dang bcas pa bcug nas gcod pa byas pas de nyid kyis rang rang gi dkyil 'khor la thig gdab pa la sogs pa byed du gzhug go/_/dkyil 'khor
[\[269a.3\]]rdzogs pa la mchod pa la sogs pa dang /_slob dpon gyi las gzhan rnal 'byor pa rang gis bya'o zhes gsungs pa/_bya ba ni zhes bya ba la sogs pa la/_rmad po che zhes bya ba ni slob ma yid ches par bya ba'i ched du dkyil 'khor bdag po la sogs pa'o/_/dkyil 'khor bsgrub
[\[269a.4\]]pa bstan pa gsungs pa/_bkug pa zhes bya ba la sogs pa la/_khro bo'i rgyal po zhes bya ba ni gshin rje gshed la sogs pas dgug pa la sogs pa byas nas zhes la la dag 'dod do/_/gnod mdzes kyis dgug ces bya ba gzhan gyi'o/_/thams cad nyid du phyogs skyong ba la
[\[269a.5\]]sogs pa tshim par bya ba gsungs pa/_thams cad la zhes bya ba la sogs pa la/_gtor ma'i cho ga yang bla ma'i man ngag las shes par bya'o/_/da ni las dang po pa rnams kyis thig gdab pa'i cho ga gsungs pa/_thig ces bya ba la sogs pa la/_rnam par snang mdzad rab bsgoms
[\[269a.6\]]nas/_/zhes bya ba ni sku'i dkyil 'khor du rang rnam par snang mdzad du byas nas sam/_yang na/_rdo rje sems dpa' rab tu bsgom/_/zhes bya ba ni thams cad kyi bdag po nyid kyi phyir rdo rje 'dzin par bdag nyid bsgoms nas so/_/slob ma zhes bya ba ni theg pa chen por rjes su slob pa dang
[\[269a.7\]]ldan pa ste/_bdud rtsi 'khyil pa bsgom par bya/_/zhes bya ba dang 'brel to/_/sku'i dkyil 'khor du rnam par snang mdzad kyi rnal 'byor pas slob ma rdo rje 'dzin pa'am bdud rtsi 'khyil par bsgom par bya'o zhes la la dag 'dod do/_/las kyi go 'phang rnam par bsgom/_/zhes bya ba
[\[269b\]]
[\[269b.1\]]ni srad bu sbyang ba la sogs pa'o/_/'di yang dkyil 'khor gyi cho ga na gsal bar yod pas 'dir gzhung mangs pa'i 'jigs pas ma bris so/_/rdo rje thig skud dag la dgod/_/ces bya ba ni nag po la sogs pa'i srad bu rnams la hUM la sogs pa'i snying po bcug pa la sogs pa sngon du song bas
[\[269b.2\]]mi bskyod pa la sogs pa'i de bzhin gshegs pa'i rang bzhin du bya'o zhes bya ba'i bar du'o/_/rnam pa nyi shu rtsa lngar ni/_/zhes bya ba ni de bzhin gshegs pa lnga rnams kyi dkyil 'khor rnams la ri mo dgod pa'i bye brag las te/_bsdus na nyi shu rtsa lnga'o/_/de bzhin gshegs pa lnga po
[\[269b.3\]]so sor ye shes lnga'i bdag nyid tshon la bcug nas tshon rtsi nyi shu lnga'i bye brag go zhes la la dag 'dod do/_/bye brag gsungs pa/_thams cad nyid kyi zhes bya ba ni rnam par snang mdzad la sogs pa'i dkyil 'khor la yang ngo /_/rdo rje hUM mdzad bsgom par bya/_/zhes bya ba ni rang gi kha dog gi tshon rtsi
[\[269b.4\]]la mi bskyod pa bsgom par bya'o zhes bya ba'i don to/_/de bzhin du rnam par snang mdzad la sogs pa yang thams cad kyi dkyil 'khor bsgom par bya'o zhes gsungs pa sku zhes bya ba la sogs pa la de la sku ni rnam par snang mdzad do/_/gsung ni snang ba mtha' yas so/_/dam tshig ni don yod grub pa'o/_/
[\[269b.5\]]mchog ni rin chen 'byung ldan no/_/rjes su chags pa'i gzugs nyid kyis mchog tu byas pa'o/_/gnas lnga zhes bya ba ni dkyil 'khor lnga rnams la'o/_/'di skad gsungs pa yin te/_rigs lnga'i lha'i dgod pa'i bye brag gis de'i dkyil 'khor rnams la gang rigs dang ldan pa'i lha dbus
[\[269b.6\]]su gnas par 'gyur te/_rim gyis thams cad kyi nang du de'i kha dog gi tshon dgod pa byas pas de nyi shu rtsa lnga'i bye brag tu 'gyur ro/_/de ji ltar 'gyur zhe na gsungs pa/_de ltar zhes bya ba la sogs pa'o/_/rdo rje sems dpa' zhes bya ba ni sems brtan po'i rnal 'byor pa'o/_/
[\[269b.7\]]yang na rdo rje hUM mdzad bsgom/_/zhes bya ba ni lhag pa dang ma tshang ba'i nyes pa zhi bar bya ba'i don du rdo rje hUM mdzad kyi ting nge 'dzin gyis dkyil 'khor snang bar bya zhes bya ba'i don to/_/sku dang gsung dang dam tshig mchog_/ces bya ba ni rigs lnga'i rang bzhin 'chad par 'gyur ba'i
[\[270a\]]
[\[270a.1\]]dkyil 'khor du gzhug pa'i sngags rnams so/_/gnas lnga dag tu zhes bya ba ni/_mgo bo dang /_mgrin pa dang /_snying ga dang /_lte ba dang /_ro smad du bsgom par bya'o/_/gzhan ni yang zhi ba'i sgrub pas mi gzigs pa la/_sangs rgyas kyi byin gyis brlab pa'i don du/_bdag
[\[270a.2\]]po gnyis pa gnod mdzes bsgom pa'am/_rdo rje 'dzin pa yang mgo bo dang mgrin pa la sogs pa rnams su bsgom zhes 'chad do/_/bum pa dgod pa'i cho ga gsungs pa/_dgod pa zhes bya ba la sogs pa la/_sngags ni bum pa la dgod par bya ba lha rnams kyi bzlas pa'i ngo bo'o/_/rgyud ces
[\[270a.3\]]bya ba ni sman lnga la sogs pa rnams so/_/bdag po zhes bya ba ni ji ltar rang gi bum pa'i bdag po'i lha rnams so/_/de dang de rnams kyis ji ltar cho ga bzhin du sbyangs pa'i ras la sogs pas nye bar mdzes par byas la/_rang gi lha'i sbyor bas gnas ji lta bar bum pa dgod par bya'o/_/
[\[270a.4\]]sbyin sreg gi cho ga ston pa gsungs pa/_rdo rje sems dpa' zhes bya ba la sogs pa la/_ting nge 'dzin gnas zhes bya ba ni rdo rje sems dpa' la sogs pa'i sbyor ba byas pas so/_/rtag pa zhes bya ba ni ji ltar cho ga rjes su bsgrub par bya ba'o/_/sbyin sreg ces bya ba ni sreg rdzas bsreg pa'o/_/de
[\[270a.5\]]yang phyi dang nang dang bla na med pa'i bye brag gis rnam pa gsum mo/_/zhi ba la sogs pa'i bye brag gis rnam pa bzhi'o/_/de la bshad pa zhes bya ba la sogs pas phyi'i gsungs pa'o/_/dbus su/_rang gi lha yi gzugs bsams te/_/zhes bya ba ni zhi ba la sogs pa'i cho gar gsungs
[\[270a.6\]]pa'i thab khung du las kyi rjes su mthun pa ji lta ba bzhin du me la dgang blugs byin nas de'i dbus su cho ga bzhin du lha bsgoms nas de'i zhal du ji ltar brjod pa'i sbyin sreg dbul te ji lta ba'i cho gas bsreg par bya'o/_/dbang po gnyis kyi sbyor ba yis/_/zhes bya ba ni ji lta ba bzhin du gsungs
[\[270a.7\]]pa'i lha'i sbyor bas sbyin sreg bya zhes so/_/gsungs pa zhes bya ba ni rgyud gzhan du sbyin sreg gi cho gas lhag ma shes par bya'o zhes bya ba ni lhag ma'o/_/de'i phyir gang 'dir ma tshang ba rgyud gzhan du gsungs pa'i cho gas kha bskang bar bya'o/_/gang dag tu ni rang nyid kyi/_/
[\[270b\]]
[\[270b.1\]]las kyi cho ga rnams med pa/_/de ni spyi yi rgyud dag las/_/gsungs pa'i cho ga mkhas pas bstan/_/zhes so/_/nang gi mnyam nyid kyang /_nyon mongs rdo rje zhi don dang /_/ting 'dzin gso bar bya ba'i phyir/_/rang gi bdag po'i lha sbyor bas/_chog bzhin yid kyis longs spyod bya/_/
[\[270b.2\]]zhes so/_/de yang snang ba'i rdo rje 'char ba las/_/sbyin sreg rnam pa bzhi ru bshad/_/dus bzhi dag tu go rims bzhin/_/zhi rgyas dbang dang mngon spyod ming /_/sdig pa gzhom phyir zhi ba dang /_/rgyas la bsod nams yongs su bzung /_/dbang la chags pa sgom pa ste/_/gsod pa rtog pa
[\[270b.3\]]thams cad zad/_/phung sogs bud shing bsreg pa'i phyir/_/ma skyes pa yi sbyor ba yis/_/ye shes me ni byung nas kyang /_/bla med sbyin sreg chen po 'di/_/zhes bya'o/_/de yang dpal bad bdam pa rtogs pa las/_/gang zhig rtog pa med pa'i sems/_/thab khung sgra yis mtshon pa'o/_/
[\[270b.4\]]dben pa'i me yi dbus su ni/_/gzugs la sogs pa'i phung po lnga/_/sbyin sreg bya ste mtha' dag 'dir/_/rdzas rnams sems las byung ba ni/_/gzugs la sogs pa gang zhig dngos/_/sreg rdzas su ni rab tu grags/_/zhes gsungs so/_/de'i phyir ye shes zhabs kyi zhal snga
[\[270b.5\]]nas kyang /_phyi yi sbyin sreg cho gas bsgre bya zhing /_/yid kyi 'ang yid nyid kyis ni bya ba ste/_/phung po'i bud shing rnam par bsreg pa yi/_/ye shes 'bar ba bla na med par bshad/_/ces gsungs so/_/rnam par snang mdzad sbyor ba yis/_/zhes bya ba la 'di skad gsungs pa yin te/_
[\[270b.6\]]rang gi snying pos rnam par snang mdzad du byas pa'i slob ma yang yi ge gsum gyis byin gyis brlabs te lus la sogs pa la yi ge a dmar po'i 'od zer gyi phreng ba bsgoms nas cho ga bzhin du 'jug pa'am dbab pa'o/_/de bzhin du dkyil 'khor gzhan la yang dkyil 'khor gyi bdag
[\[270b.7\]]po bsgoms nas ji skad du gsungs pa'i cho ga bya'o/_/bsgoms nas rdo rje gzung bar bya ba ni rdo rje gsum gyis khas blang bar bya'o/_/de'i phyir gsungs pa/_byin gyi rlabs ni rab tu stsol/_/zhes bya ba ni 'di skad gsungs pa yin te/_slob ma gzhug pa'i cho gas rang yang 'jug par bya ste/_
[\[271a\]]
[\[271a.1\]]bden pa bsgrags pa la sogs pa ji srid cho ga bzhin du rjes su bsgrubs nas ji lta ba bzhin du sdom pa gzung ba la sogs pa byas pa'i slob mas me tog thogs la gdong g.yogs te/_sngags bris pa yi cod pan byas nas ni/_/ras dmar po yi gos gyon rgyan 'dzin pa/_/cho ga
[\[271a.2\]]bzhin du de ni gzhug par bya/_/de la dbab pa'i don du snying gar yang /_/phyag mtshan gyi ni lte ba'i dbus su ni/_/lhag pa'i bde chen pad rag kha dog can/_/dbyangs kyi yi ge tha ma'i 'od dmar ba/_/snyoms zhugs las byung de ni slob ma'i lus/_/dmar ba'i 'od zer gyis ni ma lus
[\[271a.3\]]pa/_/legs par btsos pa kun du bsgom par bya/_/rang gis se gol gtogs par byed gyur pa/_/yi ge lnga po de nyid brjod par bya/_/a khaM bi ra hUM zhes bya ba 'dis de bzhin gshegs pa thams cad kyi snying po'i sngags kyi dkyil 'khor thams cad du slob ma thams cad gzhug par
[\[271a.4\]]bya'o/_/de la byang chub spyod mchog dang /_/gzhan gyi theg pa 'am dge ba yis/_/sangs rgyas ye shes rnyed pa min/_/ji ltar dbang sogs byin pa las/_/zhes bya ba'i tshig las dbang bskur ba nyid kyis dngos grub bsgrub pa la skal ba dang ldan pa'i phyir dbang bskur ba'i cho ga gsungs pa de
[\[271a.5\]]la zhes bya ba la sogs pa la nam mkha'i khams zhes bya ba ni nam mkha' thams cad do/_/sangs rgyas kun gyis zhes bya ba ni bum pa 'dzin pa rnams kyis so/_/de las byung ba'i mchod pa'i yo byad rnams kyis nam mkha' khyab par bsgoms nas so/_/rdo rje sku gsum sngags kyis ni/_/
[\[271a.6\]]yungs kar dag gi zhes bya ba ni rdo rje'i 'od zer rnams kyis de rnams la ji lta ba bzhin du bskul bar bya'o/_/de nas de rnams la rang nyid kyis dbang sbyin par byed do/_/yang na zhes bya ba la ni phyogs gzhan no/_/rdo rje sems dpa'i ting nge 'dzin gyis zhes bya ba ni rdo rje sems dpa'i sbyor bas
[\[271a.7\]]so/_/dam tshig mchog ces bya ba ni spyan la sogs pa rnams kyis so/_/'di skad gsungs pa yin te/_rdo rje 'dzin pa'i sbyor ba dang ldan pas bum pa'i nang du song ba'i bde bar gshegs pa rnams 'dod chags chen po'i mes zhu bar gyur pa spyan la sogs pas bzung bar dmigs te/_
[\[271b\]]
[\[271b.1\]]de nyid kyi spyan la sogs pas dbang bskur bar bsam par bya'o/_/rdo rje rnam par snang mdzad bsam/_/zhes bya ba ni rnam par snang mdzad la sogs pa'i dkyil 'khor la sogs pa la slob ma'i gtso bo dkyil 'khor gyi bdag po'i gzugs su bsam par bya'o zhes bya ba'i tha tshig go/_/
[\[271b.2\]]dgod par bya zhes bya ba ni yi ge gsum gyis so/_/dbang bskur ba'i dus su bla mas brjod par bya ba'i tshigs bcad dang /_slob mas kyang gsol ba 'debs pa'i tshigs bcad ni de la 'di zhes bya ba la sogs pas so sor nges par bstan par gsungs so/_/snying gar bdag po
[\[271b.3\]]gzhag par bya/_/zhes bya ba ni slob ma'i snying gar ye shes sems dpa' bsten par bya zhes pa'i cho ga la gnas pas bsgom par bya ba'i don to/_/sngags kyi yi ge'i tshig byin la/_/zhes bya ba ni mig dag la yi ge oM dkar po 'od zer dang bcas pa rnam par bkod de dam tshig kyang
[\[271b.4\]]ji lta ba bzhin du byin la/_dkyil 'khor dag ni bstan par bya/_/zhes bya ba ni ji lta ba'i cho ga bzhin mig dbye ba byas nas shar phyogs kyi sgo nas brtsams te/_ji lta ba bzhin du dkyil 'khor gyi de kho na nyid dang lha'i de kho na nyid de dang de nye bar bstan par bya'o/_/dam tshig gsang ba
[\[271b.5\]]bsgrag par bya/_/zhes bya ba ni gdul bya'i skye bo'i dbang gis sbas pa'i don rdzogs pa'i byang chub la sems can gdul bar bya ba'i thabs bstan to zhes bya ba'i don to/_/de nyid gsungs pa srog chags zhes bya ba la sogs pa rnams kyis te 'di'i don gyi bye brag bla ma'i tshig las shes
[\[271b.6\]]par bya'o/_/de bzhin du dbang bskur ba'i dam tshig dang sdom pa la gnas pa de'i 'dod pa'i lha'i sngags la sogs pa byin pa gsungs pa/_sngags kyis zhes bya ba la sogs pa la/_sngags kyis bskul ba smra ba yis/_/zhes bya ba la 'di skad gsungs pa yin te/_/rang nyid kyis
[\[271b.7\]]sngags brgya rtsa brgyad bzlas nas slob ma la byin te/_bcom ldan bdag gis stsal lags kyi/_/'di la 'go bar mdzad du gsol/_/bcom ldan bdag gis bzung lags kyi/_/bdag la 'go bar mdzad du gsol/_/zhes bya ba 'dis sngar gyi phyed ni rang gi'o/_/
[\[272a\]]
[\[272a.1\]]phyis kyi phyed ni slob mas gdon par bya'o/_/sngags kyi rgyal po'i ting nge 'dzin dang zhes bya ba ni sngags byin pa'i sgrub pa'i man ngag sbyin par bya'o/_/'dis ni bum pa'i dbang gi cho ga zur gyis gsungs pa'o/_/phreng ba'i dbang la sogs pa yang 'di nyid kyi nang
[\[272a.2\]]du gtogs par gyur pa dkyil 'khor gyi cho ga las bye brag shes par bya'o/_/rgyud 'dir dbye ba bzhi gtsor bstan pa'o/_/de yang bco brgyad pa las/_dbang gi dbye ba bzhi dag tu/_/rgyud 'di las ni rab tu gsungs/_/bum pa'i dbang ni dang po ste/_/gnyis pa la ni gsang ba'i
[\[272a.3\]]dbang /_/gsum pa shes rab ye shes te/_/de ltar de bzhin bzhi pa'o/_/zhes gsungs so/_/gsang ba sbyin pa brtsam par bya/_/zhes bya ba ni sdom pa bzung ba la bum pa'i dbang byin nas ji lta ba bzhin du gsang ba'i dbang sbyin par bya'o/_/shes rab ye shes kyi dbang bstan
[\[272a.4\]]pa'i phyir zur gyis gsungs pa/_rnam pa 'di bzhi zhes bya ba la sogs pa la 'di rnams ni spyan la sogs pa'o/_/gsang chen zhes bya ba ni gdul bya ma yin pa'i skye bo la gsang ba'o/_/ci'i phyir zhe na/_gang gi phyir 'di dag sbas pa'o/_/rdo rje can ni kun zhes bya ba ni rnam par
[\[272a.5\]]snang mdzad la sogs pa rnams kyi'o/_/sngags kyi 'khor lo bud med gzugs/_/zhes bya ba ni bud med kyi rnam pa'i lha'i tshogs kyis thams cad du gnas pa'o/_/sems can don phyir spyod pa zhes bya ba ni sems can gyi don du bya bas so/_/'di skad gsungs pa yin te/_rnam
[\[272a.6\]]par snang mdzad la sogs pa nyid de bzhin gshegs pa rnams te/_gdul bya rnams bde bas rdzogs pa'i byang chub kyi lam la gzhug pa'i don du spyan la sogs pa'i gzugs kyis gnas so/_/de'i phyir 'di rnams rang dang gzhan la phan pa'i don ji lta bar bstan par bya'o/_/'dis
[\[272a.7\]]gzungs kyi dkyil 'khor yang 'dir zur gyis bstan pa'o/_/gzhan du na bud med sangs rgyas nyid du mi byed do zhes bya ba theg pa gzhan las bkag pa srid pa'i phyir ro/_/rdo rje 'dzin mchog gang yin pa'i/_/zhes bya ba'i tshig las skyes pa'i lha'i 'bras bu dang bcas pa nyid kyis
[\[272b\]]
[\[272b.1\]]bud med kyi lha dkyil 'khor gyi bdag por ma bstan par 'gyur ro/_/thugs kyi dkyil 'khor la sogs pa bshad pas phyag rgya chen po la sogs pa'i dkyil 'khor gsungs te/_bcu par yang de la 'di zhes bya ba la sogs pas chos kyi dkyil 'khor gsungs pa'o/_/brgyad par
[\[272b.2\]]dpag tshad brgya'i zhes bya ba la sogs pas las kyi dkyil 'khor gsungs te/_de'i phyir 'dir yang rtsa ba'i rgyud la sogs pa'i tshul gyis phyag rgya chen po la sogs pa'i dkyil 'khor rnam pa bzhir shes par bya'o/_/de nyid kyi phyir 'di rgyud gzhan dang 'brel pas yongs su rdzogs
[\[272b.3\]]pa dang ldan pas rgyud kyi rgyal po yin zhes bya'o/_/la la dag bud med kyi gzugs zhes bya ba ni bud med kyi sgra las bzhag ste i thung ngur klog par byed do/_/'khor lo'i gnas su yi ge 'khrul pas rdo rjer 'dod do/_/'di ltar ston te rnam pa 'di zhes bya ba ni srog gcod pa la sogs pa rnams
[\[272b.4\]]te rnal 'byor pa thams cad kyis mi 'da' bar bya ba rdo rje gsum gyi rang bzhin rnams so/_/sems can don spyod dgongs ldan pa'o/_/zhes so/_/tshig 'di ni po ti gang na gang yod pa ma yin pa dang /_sngar gyi slob dpon rnams gang gis kyang de bzhin du ma bshad do/_/de ltar yang ye shes
[\[272b.5\]]zhabs kyi lam la zhugs pa'i dpal sde'i zhal snga nas/_de nyid gsungs pa/_spyan la sogs pa'i lha mo de rnams ni/_/de rnams bzhi po rnams su brjod pa yin/_/snang mdzad la sogs rang bzhin thob pa yin/_/rdo rje bdag po zhes pa slob ma la/_/shes rab ye shes dbang gi mthar
[\[272b.6\]]thug pa/_/'di dag bya ba cho ga bzhin du blta/_/zhes so/_/dkyil 'khor thams cad du dam tshig nges par bya ba gsungs pa/_de la 'di ni zhes bya ba la sogs pa la 'di skad gsungs pa yin te/_yi ge yaM las byung ba rlung gi dkyil 'khor la gnas pa'i raM las skyes pa'i me'i dkyil
[\[272b.7\]]'khor du gnas pa'i a'i yi ge las byung ba thod pa'i dbus su bi mu ra ma shu zhes bya ba lnga rnams rang gi sa bon gyis byin gyis brlabs pa bsgoms nas de'i steng du yi ge hUM las byung ba bar snang la gnas pa'i rdo rje bsgoms nas/_de la de'i 'od zer rnams kyis de bzhin gshegs pa
[\[273a\]]
[\[273a.1\]]rnams bkug nas gzhug par bya'o/_/de nas bdud rtsi byin gyis brlab pa'i sa bon gyi 'od zer rnams kyi bdud rtsi'i rgyun gyis thod pa de'i rdo rje zhu bar byas nas gzhug par bya'o/_/de nas ji lta ba bzhin du sbar te/_oM gyis byin gyis brlabs pa'i ye shes kyi bdud rtsir 'gyur
[\[273a.2\]]te/_yi ge gsum gyis mngon par bsngags pa lha rnams dang bcas pa nye bar longs spyod do/_/bshang ba la sogs pa sbyar bas yid ches par dka' ba yid ches pa'i don du gsungs pa/_bshang ba la zhes bya ba la sogs pa la/_rdo rje gsang ba'i tshig dag gis/_/zhes bya ba ni sems
[\[273a.3\]]brtan pa'i rnal 'byor pas cho gas legs par sbyangs pa'i bdud rtsi lnga rnam par snang mdzad la sogs pa'i rang bzhin gyi sangs rgyas thams cad kyi gnas su gyur pa yi ge oM dkar po 'od zer 'bar ba dang bcas pa bsgom par bya ste/_ji skad du gsungs pa bzhin du 'gyur ro/_/'di nyid
[\[273a.4\]]sgrub pa bshad pa sgrub pa zhes bya ba la sogs pa la dam tshig chen po rnams ye shes kyi bdud rtsi'i bdag nyid du bskyed pa'o/_/nan tan du ni bsgrub par bya/_/zhes bya ba ni mnyam par gzhag pa'i sems kyis so/_/'di'i 'bras bu gsungs pa/_sangs rgyas zhes bya ba la sogs pa
[\[273a.5\]]la/_sangs rgyas byang chub ces bya ba ni rdo rje 'dzin pa nyid do/_/stobs dang zhes bya ba ni klu chen po rnams kyi stobs la sogs pa'o/_/brtson 'grus zhes bya ba ni dge ba bskyed par spro ba'o/_/rdo rje dgug pa'i mchog dag kyang /_/zhes bya ba ni dngos grub la sogs pa thams cad
[\[273a.6\]]grub pa'o/_/dkyil 'khor dag ni thams cad 'grub/_/ces bya ba ni thugs kyi dkyil 'khor la sogs pa yang rnal 'byor pas dam tshig sgrub pa ni 'grub pa'o/_/dkyil 'khor dag la zhes bya ba'i tshig la ni sgrub pa'i dkyil 'khor du dam tshig bsgrub par bya'o zhes/_sgrub pa'i cho
[\[273a.7\]]ga gsungs pa/_kham phor kha sbyar zhes bya ba la kham phor kha sbyar gyi dbus su thod pa gnas par byas nas dkyil 'khor gyi dbus su bzhag ste bsgrub par bya'o/_/nam mkha'i rdo rje zhes bya ba la sogs pas mngag gzhug pa'i sgrub pa gsungs pa/_'di'i don ni gang 'dod pa'i lha
[\[273b\]]
[\[273b.1\]]sbyor ba dang ldan pa phra mo'i sbyor ba bsgoms pas sems brtan por byas nas rang gi dkyil 'khor la gnas pa'i mdun du nam mkha' la yi ge hriHbsgoms la de'i 'od zer gyis bskul nas byon pa'i de bzhin gshegs pas nam mkha' gang bar bltas te/_de yang der thim
[\[273b.2\]]par byas nas aHkhaM kha zhes bya ba'i yi ge gsum bsgom par bya'o/_/la las ni A khaM bi zhes bya bar 'dod do/_/de nas yi ge gsum las byung ba'i rigs dang rjes su mthun pa gang 'dod pa'i khro bo'i gzugs su bsgoms nas/_gsungs ma thag pa'i yi ge gsum gyis sku la
[\[273b.3\]]sogs pa byin gyis brlab par bya'o/_/la la dag kyang sa bon gyis go rims bzhin phyag na rdo rje la sogs pa mngag gzhug sgrub par brjod do/_/mi bskyod pa ni rab tu brtag_/ces bya ba ni rdo rje rigs kyi mngag gzhug gi dbu la nyi ma'i gdan la mi bskyod pa bsgom par bya'o/_/la la dag
[\[273b.4\]]snying gar zer ro/_/de ltar gzhan rnams la yang rigs kyi bdag por bsgom par bya'o/_/de'i phyir tshe dpag med ces bya ba la sogs pa gsungs so/_/bskul zhes bya ba ni mngag gzhug pa bskyed pa la byin gyis brlab pa'i don du grub pa'i mngag gzhug pa la bka' bsgo ba sbyin par
[\[273b.5\]]bya'o/_/'od chen sdug bsngal chen po yis/_/zhes bya ba ni sdug bsngal chen po'i rgyu rnams kyis te rtse gsum la sogs pa rnams kyis zhes bya ba'i don to/_/de la zhes bya ba la sogs pas bskul ba gsungs pa/_'di skad gsungs pa yin te/_de'i snying gar yi ge oM bsgoms
[\[273b.6\]]nas de'i 'od zer las byung ba'i rtse gsum chen po la sogs pa rnams kyis sngags 'don cing ye shes pa'i snying gar gdab par bya'o/_/de nas de rnams kyis de byin gyis brlab bo/_/des byin gyis brlabs pa las grub pa ste bya ba thams cad byed par 'gyur ro/_/gtong ba la
[\[273b.7\]]sogs pa'i sbyor ba gsungs pa/_de la 'di ni zhes bya ba la sogs pa la/_dam tshig bskul ba zhes bya ba ni mi bskyod pa la sogs pa'i sbyor bas snga ma bzhin du yi ge A las byung ba'i lcags kyus oM khaM kha zhes bya ba 'don cing snying gar gdab po/_/dam tshig gtong ba zhes bya ba ni/_
[\[274a\]]
[\[274a.1\]]de bzhin gshegs pa'i khro bo rnams phyogs bcu rnams su bskul ba'o/_/dam tshig bod pa zhes bya ba ni sngags 'don pa sngon du song bas bka' bsgo ba ster ba'o/_/dam tshig bcing ba zhes bya ba ni dam tshig sems dpa' la de rnams bcug ste rang gi bya ba
[\[274a.2\]]bsgrub pa la rnam par gzhag pa'o/_/nam mkha'i dbyings zhes bya ba la sogs pas dngos grub de rnams yod na sgrub par dka' ba yang 'grub par ston to/_/mngag gzhug gi gnas skabs yin pas dbang du byed pa yang gsungs pa/_nam mkha' rdo rje zhes bya ba la sogs pa la/_mda'
[\[274a.3\]]lnga zhes bya ba ni lus med do/_/de'i sbyor ba ni rjes su mthun pa'i ting nge 'dzin to/_/'di skad gsungs pa yin te/_shin tu dmar ba'i gos dmar po dang bcas pa sgeg pa la sogs pa'i nyams dang ldan pa g.yon brkyang ba'i tshul gyis gnas pa 'am/_rang gi gdan la gnas pa rang gi
[\[274a.4\]]rjes su mthun pa'i lha'i dkyil 'khor pas bkod pa ji lta ba bzhin du 'jam pa'i rdo rje'i sbyor ba bya'o/_/bco brgyad pa las gsungs pa/_dregs pa yis ni kha dog dbye/_/de bzhin nyams kyi snying po'o/_/zhes pa dang /_chags las thams cad chags rang bzhin/_/zhes bya ba'i
[\[274a.5\]]tshig las kyang ngo /_/de nas de'i lag par NaM gi yi ges gzhu'o/_/raM gyi yi ges ni mda' lnga'o/_/aM gi yi ges ni gzhu'i rgyud du bsgoms nas de'i cod pan la de'i bdag po de bzhin du bsams nas mdun du bsgrub par bya ba kha dog dmar po gos med pa 'jigs pa dang bcas
[\[274a.6\]]shing bka' nod par byed pa 'ben du bya'o/_/de nas yi ge oM gyis gzhu 'dren pa dang yi ge aHsa mda' 'phang bar bya'o/_/yi ge hUM gis dpral ba dang /_mig gnyis dang /_snying ga dang /_gsang bar yang dang yang du rang gi sngags ji lta ba bzhin du zlos shing phug par bsam
[\[274a.7\]]par bya'o/_/de bzhin du rang gi bdag po dang dkyil 'khor pas kyang de 'bigs pa lhur byed pa bsam par bya'o/_/bsgrub par bya ba yang mda' dmar po'i 'od zer gyis khyab pa'i lus rang gi rkang pa'i drung du mgo bo btud de/_thal mo sbyor ba brgyal ba dang 'dra ba bsgom par bya'o/_/gang rnams
[\[274b\]]
[\[274b.1\]]kyis she na gsungs pa/_byis pa'i blo ni grags chen gyis/_/zhes bya ba ni gzhon nu ma'i rnam pa yin pa'i phyir dang /_sangs rgyas thams cad kyi shes rab kyi rang bzhin gyi phyir byis pa'i blo ni 'jam pa'i rdo rje'o/_/rang gi bdag po dang dkyil 'khor pa rnams kyang rab tu grags pa
[\[274b.2\]]grub pas sangs rgyas dang /_byang chub sems dpa' rnams grags pa chen po dang ldan pa'o/_/slob ma bcug pa la dkyil 'khor bstan pa'i cho ga gsungs pa/_nam mkha' rdo rje zhes bya ba la sogs pa la/_'di'i don ni rnam par snang mdzad la sogs pa'i dkyil 'khor gyi nang du ji lta ba bzhin
[\[274b.3\]]slob ma gzhug pa byas nas/_de'i hUM AHoM zhes bya ba rnams kyis thugs rdo rje la sogs pa dang /_rang gi sa bon gyis ye shes sems dpa' gnas ji lta ba bzhin du sgom mo/_/mig gnyis su yi ge oM bkod de ji lta ba bzhin du dkyil 'khor bstan to/_/gzhung 'dis 'bebs
[\[274b.4\]]pa'i sbyor ba gzhan gyis bshad do zhes la la 'dod do/_de la 'di'i cho ga ni dpal rdo rje sems dpa'i rnal 'byor pas yi ge hUM la sogs pas gzhon nu ma dang /_gzhon nu rdo rje gsum la sogs pa'i gzugs kyis bskyed nas byin gyis brlabs pa la sogs pa byas nas 'bar
[\[274b.5\]]ba'i oM mig gnyis su bltas te me long la sogs pa la lan mang du ji lta ba bzhin du bsngags te bstan par bya'o/_/ji lta ba bzhin du gyur pa mthong ngo /_/bkres skom zhes bya ba la sogs pas/_bkres skom la sogs pa nye bar zhi ba'i thabs gsungs pa/_rnam par
[\[274b.6\]]snang mdzad gzugs chen po/_/zhes bya ba ni sku'i rdo rje'o/_/bsams nas don rnams thams cad 'byor/_/zhes bya ba ni mngon par mtho ba dang /_nges par legs par rdzogs par byed pa'i phyir ro/_/baM ni kha'i nang du bsam/_/zhes bya ba ni bum pa bzang po ser po'i
[\[274b.7\]]rnam pa lta bu rang gi ma mchu la brten pa'i khar baM gyi yi ge bsams nas so/_/oM ni lce la bsam par bya/_/zhes bya ba ni lce la oM dkar po 'bar ba dang bcas pa bsams nas de yang zas bzang po thams cad kyis bkang ba'i bdud rtsi 'dzag par bsam par bya'o/_/yid bzhin
[\[275a\]]
[\[275a.1\]]nor bus brgyan pa ste/_/zhes bya ba ni de'i khar zla ba phyed pa la thig le cung zad kha chod pa dang 'dra ba'i thig le las byung ba yid bzhin gyi nor bu rin po che bsgoms nas de'i 'od zer rnams kyis thams cad kyi sman bzang po'i bdud rtsi blangs nas dgug ste dbab par
[\[275a.2\]]bya'o/_/de nas rim gyis de rnams kyi bdud rtsi'i rgyun gyis lus thams cad tshim par bsgom par bya'o/_/la la dag 'dir lce'i rtsa ba'i steng du yi ge baM bsams nas de'i 'og tu gnas pa'i yi ge oM bsgoms zhes nye bar bstan to/_/sems can le lo can rjes su gzung ba'i don du
[\[275a.3\]]dpa' bo rdo rje'i ting nge 'dzin gsungs pa/_de nas zhes bya ba la sogs pa la dpa' bo chen po rdo rje zhes bya ba ni rdo rje 'chang chen po ste de'i ting nge 'dzin la snyoms par zhugs pa'i phyir cha med pa gnyis su med pa nyid kyi de'i ngo bo nyid du gyur pa zhes bya ba'i don to/_/rdo rje bsgom pa'i tshig
[\[275a.4\]]ces bya ba la/_brtson 'grus kyi pha rol tu phyin pa'i rang bzhin gyi sgrib pa thams cad bcom pa'i phyir rdo rje ste dpa' bo'i rdo rje'o/_/de'i sgom pa ni ting nge 'dzin no/_/gnas mchog ni bla na med pa'i gnas te de skyed pa'i sa bon zhes bya ba'i don to/_/yang na drug pa'i don la 'dir
[\[275a.5\]]dang po ste 'di'i don ni dpa' bo rdo rje de bzhin gshegs pa'i mi phyed pa bsgom pa'i gnas kyi mchog yi ge bi bton nas so/_/nam mkha'i rdo rje la sogs pa la 'di'i don ni thugs kyi dkyil 'khor la rdo rje 'dzin pa sngar bsgoms pas yi ge bi las byung ba'i rdo rje ser po la sogs
[\[275a.6\]]pa'i rim gyis ji skad gsungs pa'i gzugs ser po dang rdo rje ser po dang ral gri dang /_nor bu dang pad+ma dang ldan pa la yid mi bskyod pas dbang bskur zhing zla ba'i dkyil 'khor la gnas pa bsgom par bya'o/_/thams cad brtsam par bya zhes bya ba ni shes rab bskyed nas las kyi
[\[275a.7\]]rgyal mchog yan chad cho ga bzhin du bya'o/_/dpa' bo'i rdo rje nyid mi phyed pas gting dpag dka' ba'i de bzhin nyid rgya mtsho chen po las byung ba nyid kyi phyir rlabs so/_/de'i mtha' yas pa'i phyogs su spros pa ni phreng bas te de nyid kyi ting nge 'dzin la de skad ces bya'o/_/shin
[\[275b\]]
[\[275b.1\]]tu bsod nams chung ba'i sems can rnams la mdor bsdus nas sdig pa la sogs pa nye bar zhi ba'i don du tsun da'i ting nge 'dzin gsungs pa/_de nas zhes bya ba la sogs pa la/_kun nas sangs rgyas thams cad kyis sems can la phan pa'i ched du gsungs pa/_kun nas dbyangs te
[\[275b.2\]]tsun da'o/_/de nyid rdo rje ste/_ting nge 'dzin de gang la yod pa de la de skad ces bya'o/_/nam mkha'i rdo rje zhes bya ba la sogs pas 'di skad gsungs pa yin te/_sngar rdo rje 'dzin pa bsgoms pas tsun da pad+ma dkar po las yang dag par byung ba pad+ma dang /_ral gri dang /_nor bu dang /_'khor lo dang
[\[275b.3\]]ldan pa dang /_phyag gnyis kyis rang snang ba'i thabs la 'khyud pa phyag rgya bzhis rgyas btab pa bsgom par bya'o/_/la la dag ni zla ba la bzhugs par 'dod do/_/de'i don 'dir tshig tu mi mtshon par bsam par bya'o/_/rdo rje sems dpa' zhes bya ba ni mi bskyod pa'i dbu rgyan la bsgoms
[\[275b.4\]]nas so/_/sngags kyi tshig dgod ces bya ba ni/_las kyi khyad par gyi dngos grub kyi don du sngags sbyar bar bya'o/_/yang na bdag nyid rigs lnga dang ldan pa'i don dang /_thabs legs par sbyar ba'i don du ci rigs par sngags bsgom par bya'o/_/rdo rje dam tshig gi ye shes ni mi bskyod pa'o/_/
[\[275b.5\]]de nyid 'od zer te/_skul byed ma'i sprul pa'i gzugs can de gang la ting nge 'dzin de yod pa de la de skad ces bya'o/_/sems can dbul po rnams rjes su gzung ba'i don du dzam+b+ha la'i ting nge 'dzin gsungs pa de nas zhes bya ba la sogs pa la/_bsam pa thams cad ni yid la 'dod pa thams
[\[275b.6\]]cad do/_/de'i longs spyod pa ni dus ji lta ba bzhin thob pa ste/_gang ting nge 'dzin de yod pa de la de skad ces bya'o/_/ting nge 'dzin rdo rje'i tshul zhes bya ba la ting nge 'dzin dzam+b+ha la'i rnam pa de'i mi phyed pa mngon du byed pa'i thabs te/_yi ge dzaM phyung ba zhes bya ba'i don to/_/sangs rgyas kun
[\[275b.7\]]zhes bya ba ni rnam par snang mdzad la sogs pa'i de bzhin gshegs pa rnams so/_/cho ga yis zhes bya ba ni srid pa bar ma'i tshul gyis dzam+b+ha la'i rnam pas 'dzin pa de bzhin gshegs pa rnams gnod sbyin gyi dbang por bskyed nas mngon du byed pas dbab par bya'o/_/rdo rje bsgoms
[\[276a\]]
[\[276a.1\]]pas zhes bya ba ni/_de bzhin gshegs pa de rnams rdo rje 'dzin pa'i zhal du bcug ste/_byang chub kyi sems zhu bar byas pa yi ge ho gnyis dang spel ba'i yi ge gsum gyis lha mo de'i pad+ma'i nang du dbab par bya ste bskyed par bya zhes bya ba la/_ji lta ba bzhin du sngar
[\[276a.2\]]rdo rje 'dzin pa bsgoms pas yi ge dzaM las byung ba bi dza pU ra la sogs pa bsgom pa'i rim gyis mngon par bskyed pa'o/_/gnod sbyin chen po zhes bya ba ni nyon mongs pa thams cad 'joms par byed pa'i phyir ro/_/rtog pa thams cad bsdus pa las/_/gang zhig
[\[276a.3\]]zad pa nyon mongs kun/_/gang zhig zad pa dgra nyid de/_/sdig pa zad pa nye bar len/_/de ni gnod sbyin zhes su brjod/_/ces gsungs so/_/gnod sbyin gzugs 'dzin pa zhes bya ba ni man ngag las byung ba lto che ba gser gyi mchog can zhal gsum pa phyag g.yas pas bi dza pU ra dang ral gri bsnams pa g.yon na rin po
[\[276a.4\]]che skyug pa'i ne'u le dang pad+ma 'dzin pa rang snang ba'i shes rab ma la 'khyud pa'i zla ba'i gdan dang mi bskyod pa'i cod pan can bsgom par bya'o/_/de ltar sbyor ba dang po bstan nas dkyil 'khor rgyal po mchog bstan par bya ba gsungs pa/_sangs rgyas lnga'i zhes bya ba ni mi bskyod pa la
[\[276a.5\]]sogs pa rnams so/_/cho ga yis zhes bya ba ni ji lta ba bzhin du de bzhin gshegs pa thams cad gzhug pa sngon du song ba rang snang ba'i pad+mar dkyil 'khor sprul pa la sogs pa'i rim gyis so/_/gnas lnga dag tu zhes bya ba ni rang gi lus dang shar la sogs pa'i phyogs su'o/_/'di ni nye
[\[276a.6\]]bar mtshon pa'i don yin pa'i phyir 'dir dkyil 'khor pa thams cad blta bar bya'o/_/la la dag mi bskyod pa dang /_rin chen 'byung ldan dang /_snang ba mtha' yas dang /_rnam par snang mdzad dang /_don yod grub pa rnams mgo bo dang /_dpral ba dang /_kha dang /_snying ga dang /_lte ba
[\[276a.7\]]rnams su grangs ji lta ba bzhin du bsgom par bya ste/_de phyir sangs rgyas lnga'i zhes bya ba gsungs so zhes 'dod do/_/rdo rje bdud rtsi'i chu zhes bya ba ni rang gi lag pa la gnas pa'i chu skyes kyi zla ba'i dbus su rdo rje dkar po rtse lnga pa'i lte ba la gnas pa 'khor lo dang bcas pa'am/_
[\[276b\]]
[\[276b.1\]]rdo rje 'dzin pa gcig pu'i gzugs snyoms par zhugs pa las byung ba'i byang chub sems kyi rnam par mos pas bdud rtsi lnga'i chus/_rang gi rjes su mthun pa'i dzam+b+ha la ji lta ba bzhin du phyung ste/_mdun du bzhag nas de'i sngags zlos shing de la ji lta ba bzhin du sbyin par bya'o/_/de'i
[\[276b.2\]]smin mtshams kyi mdzod spu la gnas pa dzaM ser po'i 'od zer rnams kyis sgrub pa po 'gengs par bsam mo/_/'di ni phyi rol gyi chu sbyin pa'i cho ga'o/_/nang gi cho ga la man ngag 'di yin te/_ji lta ba bzhin du bdag po'i sbyor ba dang ldan pa cho ga bzhin du rang snang ba'i chu skyes la dkyil 'khor
[\[276b.3\]]gyi 'khor lo 'ang gcig gis gzugs kyi dzam+b+ha la sprul pa nas ji lta ba bzhin de bzhin gshegs pa rnams bdag la bcug ste/_de las byung ba'i byang chub sems bdud rtsi'i chu oM AHdzaM b+ha na de hi hUM zhes bya ba'i sngags kyis sam yang na phreng ba'i sngags/_oM AH oM dzam+b+ha la dza len+d+ra
[\[276b.4\]]ye hUM swA hA/_zhes bya ba la sngags bzlas pas ji lta ba bzhin du de la sbyin par bya'o/_/slar gshegs par 'dod na ni/_byang chub kyi sems kyi chu rgyun de rig ma dang bcas pa mi bskyod pa'i gzugs kyis de'i dbang bskur ba'i gnas su sprul te gshegs su gsol lo/_/mi phyed pa dpag
[\[276b.5\]]tu med pa'i rdzas bsgrub pa de'i mtshan nyid du gyur pa'i phyir rdo rje rgya mtsho zhes bya ba la sogs pa'i dzam+b+ha la bshad do/_/de'i dpal ni rdzogs pa la sogs pa'i phun sum tshogs par gyur pa'i ting nge 'dzin gang la yod pa de la de skad ces bya'o/_/gnod sbyin mo bsgrub pa'i cho ga gsungs
[\[276b.6\]]pa de nas zhes bya ba la sogs pa la/_rdo rje ni de kho na nyid kyi bsam pa can gyi rnal 'byor pa rnams so/_/'dod pa'i longs spyod kyi dpal ni gnod sbyin mo ste de la dmigs pa'i ting nge 'dzin la yang de skad ces bya'o/_/thams cad ces bya ba la sogs pas/_gnod sbyin mo thams cad
[\[276b.7\]]kyi k+ShiM nyid thun mong du bskyed pa'i sa bon yin par nye bar ston to/_/nam mkha' rdo rje zhes bya ba la sogs pa la/_'di'i don ni rang gi dkyil 'khor gyi dbus su 'jam pa'i rdo rje'i sbyor ba ji lta ba bzhin du byas te mdun du zla ba'i dkyil 'khor la yi ge k+ShiM bsgoms nas de'i 'od zer gyi
[\[277a\]]
[\[277a.1\]]lcags kyus bkug ste gnod sbyin gyi bu mo rnams kyis nam mkha' gang bar bsam mo/_/de nas de'i sa bon la nam mkha' na gnas pa'i gnod sbyin mo'i tshogs nang du bcug ste/_de'i sku dang gsung dang thugs kyi bdag nyid 'byung po 'dul byed kyi rgyud la sogs
[\[277a.2\]]pa las grags pa'i gang 'dod pa'i gnod sbyin mo'i gzugs bskyed par bya'o/_/lan gsum rdo rje'i bye brag gi_/zhes bya ba ni ye shes sems dpa' gzhug pa sngon du song ba zhi ba dang sdig pa la sogs pa'i dbye bas bsgrub par bya'o/_/'di nyid gsungs pa/_rdo rje 'jam pa zhes bya ba la
[\[277a.3\]]sogs pa la/_mgo bo la ni khro bo bsgom/_/zhes bya ba ni gshin rje gshed pos bsgrub bya'i mgo bo la mnan pa'o/_/snying gar na de'i sngags me 'bar ba bzhin du gdung bar bsgom par bya'o/_/gnod sbyin mo rnams mnyam pa nyid ni sa bon gcig pa nyid kyis gnas par bsgom
[\[277a.4\]]pa'i rdo rjer bshad pa'i ting nge 'dzin gang yin pa la de skad ces bya'o/_/dman pa'i dngos grub bsgrub pa rnams kyang 'dir dge ba'i chos yongs su smin pa'i dbang gis nges par dngos grub mchog tu 'gyur ba gsungs pa/_de nas zhes bya ba la sogs pa la/_sngags thams cad kyi dngos
[\[277a.5\]]grub ni mi snang ba la sogs pa'i ngo bo'o/_/de rnams kyi sprul pa ni nges par bsgoms nas yang dag pa'i byang chub skyed par byed pa nyid de/_de nyid ni sku zhes bya ba la sogs pa rnams kyis gsungs pa'o/_/'di rnams kyi las gang 'bras bu'i gtso bor gyur pa gsungs pa mi snang ba
[\[277a.6\]]zhes bya ba la sogs pa ni go sla'o/_/yid bzhin gyi nor bu bzhin du ma lus pa'i sems can rnams 'dod pa yongs su rdzogs par byed pa nyid kyis yid bzhin gyi nor bu'i 'od dang 'dra ba'o/_/da ni rgyud kyi don rtogs shing dbang bskur ba dang ldan pa snang ba thob pa dang dam tshig la gnas pa
[\[277a.7\]]rnams kyis phra mo'i sbyor ba la sogs pa rnams kyis sems brtan por byas la/_lha'i gnang ba thob pas rang gi rjes su mthun pa'i rig ma dang bcas pas zla ba drug tu rig pa'i brtul zhugs spyod pa gsungs pa/_rang tshul nyid kyis zhes bya ba ni mngon sum nyid du shing la sogs pa las
[\[277b\]]
[\[277b.1\]]byas pas rigs dang rjes su 'tsham pa cod pan la sogs pa la rnam par snang mdzad la sogs par bsgom mo/_/lha de dang de rnams kyi rtsa ba'i phyag mtshan la sogs pa gzung bar bya ste mos pa tsam gyis ma yin no zhes bya ba'i tha tshig go/_/gang dpal snang ba 'char ba las/_/rol
[\[277b.2\]]pa dang bcas yang dag sbyor/_/rang gi nga rgyal yang dag gnas/_/rab tu grags pa'i phyag mtshan rnams/_/cho ga thams cad rgyas pa las/_/cod pan yang ni rtag tu 'dzin/_/thams cad sangs rgyas kyis ni brgyan/_/lugs ma dang ni brdungs ma 'ang rung /_/bris dang bzhag dang de
[\[277b.3\]]bzhin du/_/ral pa'i cod pan gzhan yang ni/_/bcos pa'i skra sogs kyis brgyan byas/_/ral pa dang bral gzhan la yang /_/gdon mi za bar de bzung ngo /_/dag byed don du tha snyad las/_/bzang po legs par sbyangs pa dang /_/legs par sgril ba gsal ba dang /_/rin
[\[277b.4\]]ni chung ba rnams dang ni/_/mching bu sogs kyis gsal byas pa/_/yang dag rdzogs pa'i sangs rgyas gzugs/_/zhes gsungs so/_/de la zhes bya ba la sogs pas rnam par snang mdzad kyi gzugs brnyan bstan to/_/cho ga bzhin du thams cad bya/_/zhes bya ba ni 'khyil pa'i
[\[277b.5\]]sngags kyis mngon par bsngags pas gos la sogs pa'i rgyan rnams kyis brgyan pa'o/_/yang de nyid las/_dpung pa g.yon la dpung rgyan no/_/g.yas pa na ni sor gdub gsum/_/lus ngag yid gsum bsrung don du/_/sangs rgyas kun gyis gnang ba yin/_/lag gdub rna cha
[\[277b.6\]]mgul rgyan ni/_/rab tu gsal la rin chung ba/_/thams cad du ni gzung bar bya/_/nga rgyal phyir ni gus dang bcas/_/zhes gsungs so/_/re zhig sku rdo rje'i sbyor bas rig pa'i brtul zhugs dang mthun pa'i shes rab gsungs pa/_bcu drug ces bya ba la sogs pa la/_spyan gyi go
[\[277b.7\]]'phang longs spyod pa'i/_/zhes bya ba ni de'i phyag mtshan dang bcas pa'i ji skad gsungs pa'i btsun mo rang snang bar bskyed par bya zhes bya ba'i don to/_/sngags dang rgyud ni legs par bslab/_/ces bya ba ni slob dpon gyi yon tan dang ldan pa'o/_/de nyid du dbang bskur rjes su
[\[278a\]]
[\[278a.1\]]gnang thob ma/_/sems can don byed pa la bzod/_/phyag mtshan lhan cig yang dag ldan/_/rig ma yang dag 'bad de gzung /_/rig pa'i brtul zhugs spyad pa ni/_/rnal 'byor snod la mnyam gzhag pas/_/zhes gsungs so/_/de'i dus kyi dam tshig gsungs pa/_rtag tu
[\[278a.2\]]gzhan gyi nor rku zhing /_/zhes bya ba la sogs pa la/_gzhan gyi nor ni gzung ba la sogs pa'i mngon par zhen pa'o/_/de rku ba ni bdag med pa goms pas so/_/gsod pa ni 'dzin pa la mngon par zhen pa dang bral ba'o/_/de nyid byis pa rnams kyis de bzhin du ma rtogs pa'i phyir rmad du byung ba'o/_/_
[\[278a.3\]]de yang thams cad gsang ba las/_/sems can kun gyi nor thams cad/_/rang gi sems kyis chos kun bsdus/_/chos la bdag med sbyor ba yis/_/bsad na rang nyid 'chi ba'o/_/zhes so/_/yang na gzhan gyi nor rku zhes bya ba la gzhan ni thams cad kyi mchog nyid kyi phyir sangs rgyas
[\[278a.4\]]so/_/de rnams kyi nor ni de kho na nyid shes pa'o/_/gang yang gsang ba'i snying po bsdus pa las/_nor kun sangs rgyas thams cad kyis/_/de nyid dam pa dri ma med/_/ces so/_/'dod chags rdo rje gnas spyad pa/_/zhes bya ba ni skye bo thams cad la khyab pa'i snying rje rtag tu mngon du byed pa
[\[278a.5\]]zhes bya ba'i don to/_/'das nas zhes bya ba ni gang gi tshe dmigs par spyod pa 'am/_lhag par snying rje la dmigs pa med na de'i tshe 'dis rdo rje 'dzin pa chen po nyid mi 'grub pa'o zhes bya ba'i don to/_/shugs kyi sgra nye bar bzung nas de'i snying rje chen po dang ldan pa/_nub pa thob pa dang gzhan gyi
[\[278a.6\]]sems shes pas dkon mchog gsum la phan pa'i don du/_le'u dgu par gsungs pa'i cho gas sgra ji lta ba bzhin du yang byas nas skyon med par 'gyur ro zhes bya ba ni rtogs par bya ba'i don du bya ba ste/_de bzhin du gsungs pa/_byang chub sems dpa'i snying rje yis/_/dge ba 'am ni
[\[278a.7\]]mi dge ba 'am/_/thams cad dge ba nyid 'gyur te/_/gang phyir de yi dbang 'gyur yin/_/zhes so/_/'dod chags rdo rje lcags kyu ma/_/zhes bya ba ni snang ba mtha' yas la sogs pa'i sbyor bas kyang 'di'i rig pa'i brtul zhugs bya'o zhes bstan to/_/rang gi phyag rgya'am zhes
[\[278b\]]
[\[278b.1\]]bya ba la sogs pa la 'dis ni lha thams cad kyi rnal 'byor pa'i thun mong gi rig pa'i brtul zhugs bstan pa'o/_/lhag ma ni go sla'o/_/dngos grub thams cad kyi don du dkyil 'khor de nyid de kho na nyid kyis byang chub kyi sems kyi rang bzhin nyid kyi phyir rdo rje'o/_/byang chub sems gang
[\[278b.2\]]de rdo rje/_/zhes bya ba gsungs pa'i phyir de rnams kyi mngon par byang chub pa ni rnam pa thams cad kyi ye shes so/_/le'u gang du de bshad pa las de skad ces bya'o/_/dpal gsang ba 'dus pa'i dka' 'grel rgyal bas byin pas mdzad pa las le'u bcu drug pa'i bshad
[\[278b.3\]]pa'o//_//dam tshig gsungs pa la sogs pas mngon par 'dod pa'i dngos grub thob par 'gyur te/_de'i phyir gsungs pa dang ma gsungs pa'i dam tshig nye bar bstan pa'i don du le'u bcu bdun pa'i dgong pa gsungs pa/_de nas zhes bya ba la sogs pa la shin tu rnam
[\[278b.4\]]par dag pa'i ye shes kyi bdag nyid yin pa'i phyir mi bskyod rdo rje'o/_/me long lta bu'i ye shes kyi ngo bo nyid kyi phyir ye shes chen po'o/_/mnyam pa nyid kyi ye shes nyid kyis de bzhin gshegs pa thams cad bskyed pa'i rgyu yin pas rdo rje dbyings so/_/ji ltar gnas pa'i chos thams cad
[\[278b.5\]]de kho na nyid du rtogs pas mkhas pa che ni shes rab dang ldan pa'i gtso bo'o/_/sku rdo rje la sogs pa'i rten dang brten pa'i dkyil 'khor gyi rang bzhin nyid kyi phyir/_rdo rje gsum mchog dkyil 'khor gsum mo/_/de nyid sna tshogs kyi gzugs nyid kyi phyir sems can thams cad
[\[278b.6\]]kyi bya ba rdzogs pas bya ba nan tan gyi ye shes kyi bdag nyid bcom ldan 'das su gsungs pa'o/_/gsungs zhes te dam tshig la sogs pa blta bar bya'o/_/rdo rje zhes bya ba ni ye shes lnga'i bdag nyid spyir bod pa'o/_/de bzhin du rnam par snang mdzad la sogs pa'i sgo nas de ltar tshigs
[\[278b.7\]]bcad lhag ma'i don brjod par bya'o/_/rdo rje longs spyod ces bya ba la sogs pa la/_rnam par snang mdzad la sogs pa'i ngo bos so/_/chos kyi de kho na nyid rig pa la dam tshig brtan par bya ba'i dgongs pa gsungs pa/_de nas zhes bya ba la sogs pa la/_'di ni rtogs par
[\[279a\]]
[\[279a.1\]]sla'o/_/dam tshig bzhi ni bsrung bar bya/_/zhes bya ba ni dgu par gsungs pa'i cho gas sems can du lta ba la sogs pa dang bral bas sam/_rigs thams cad kyi thun mong sems can gsad pa la sogs pa'i dam tshig bzhi po skyong ba na'o/_/bza' ba'i dam tshig
[\[279a.2\]]spyi dang khyad par du bshad pa'i don ji lta ba bzhin du spyod pa'o/_/de nyid gsungs pa sha chen po zhes bya ba la sogs pa la 'dir yang mchog gi dngos grub thams cad kyi thun mong gi dam tshig go/_/ji skad du gang le'u drug pa las/_sha ni bza' bar bya don du/_/sha chen dag tu brtags nas
[\[279a.3\]]bya/_/sku gsung thugs kyi dngos grub 'grub/_/gsang ba'i dngos grub thams cad la/_/zhes so/_/yang bcu gcig pa las/_sha chen dam tshig mchog gi ni/_/rdo rje gsum mchog grub par bya/_/zhes pa'o/_/'dir yang khyad par bshad pa/_gzugs kyi phung po'i
[\[279a.4\]]ngo bo nyid kyi phyir rnam par snang mdzad kyi rang bzhin nyid kyis de'i dam tshig bstan pa'o/_/sgyu 'phrul dra ba las/_sha khams la gnas sangs rgyas ni/_/rnam par snang mdzad mchog chen po/_/zhes so/_/sgrib pa rnam par sel ba'i sku'i ye shes kyi rnam par dag pa'i ngo bo nyid
[\[279a.5\]]kyi phyir sha'i khams la gnas pa ni ma yin no/_/rdo rje 'dzin pas zhes bya ba ni sku rdo rje la sogs pa'i rnal 'byor pa rnams kyis so/_/theg pa chen po'i chen pos theg pa thams cad bsdus pa nyid kyi phyir/_rang sangs rgyas kyi dam tshig re zhig gsungs pa/_de nas zhes bya ba la
[\[279a.6\]]sogs pa la/_gcig gi bdag nyid du gtad nas sangs rgyas pa ni rang sangs rgyas so/_/de rnams kyi dam tshig ni mi 'da' ba'i chos te/_dkyil 'khor dang ni nges dang dus/_/brda dang sngags dang phyag rgya dang /_/lha rnams dang yang grub pa'i mtha'/_/rgyal ba rnams kyi dam tshig
[\[279a.7\]]bshad/_/ces bya ba ni grub pa'i mtha' las so/_/lus kyi zhes bya ba ni tshig gi lam las 'das pa chos thams cad ces rtogs par byas nas shes bya'i sgrib pa'i phyogs gcig gzung ba'i rnam par rtog pa rab tu spangs pa'i phyir ro/_/gang gi bye brag gis gang nyan par 'dod pa
[\[279b\]]
[\[279b.1\]]de'i rnam par shes pa la/_de nyid kyi rnam par mthong ba nyid kyis 'di ltar sgra med kyang de'i don so sor rtogs par gyur cig ces sngon gyi smon lam gyi dbang gi mthus kyang sgra brjod pa la ma ltos par gzhan rnams dge ba bcu'i las kyi lam la sogs pa la 'jug par byed de/_de'i phyir de
[\[279b.2\]]rnams lus kyis chos ston pa'o/_/de'i phyir gsungs pa/_rdo rje sku la rab tu gnas/_/zhes bya ba ni sku rdo rje'i rab tu sbyor bas bsgrub par bya'o zhes bya ba'i don to/_/sems can gzung ba'i ngang tshul te/_/zhes bya ba ni me 'bar ba dang chu brug pa'i rdzu 'phrul yang dag par bstan pas/_
[\[279b.3\]]gdul bya rnams dang ba bskyed pa'o/_/nyan thos kyi bslab pa gsungs pa/_de nas zhes bya ba la sogs pa la dge ba bcu'i zhes bya ba ni/_ku tsi ti ngan song rnams te sa lan ti ni 'gro bar byed pa ste/_phyi rol du gyur pa 'dis 'gyur bas na dge ba ste/_srog gcod pa la sogs
[\[279b.4\]]las ldog pa'o/_/ye shes spangs pa zhes bya ba ni dngos po la mngon par zhen pa'i phyir thabs dang shes rab kyi ye shes dang bral ba'o/_/dman pa ni rang gi don gcig pu lhur byed pas chung ba'i mos pa la yang yod pa de rnams la de bzhin du gsungs pa'o/_/tshangs pa'i dam tshig
[\[279b.5\]]gsungs pa/_gti mug ces bya ba la sogs pa la/_gti mug ni chos thams cad mi dmigs pa'i ye shes te/_de kho na nyid kyis gzung bar bya ba la sogs pa yod pa ma yin pa'i phyir ro/_/gang yang /_gnyis med ye shes chos rnams la/_/nga rgyal byed pa gti mug
[\[279b.6\]]bshad/_/ces gsungs so/_/de nyid yang dag par rdzogs pa'i byang chub thob pa'i thabs nyid kyi phyir lam mo/_/des gang las kyi nyon mongs pa'i gti mug dang bral ba ste/_de nyid rang gi don gcig pu mthar phyin pa'i thabs kyi ye shes dang bral ba nyid kyis gnyis ka'i 'gro ba'i
[\[279b.7\]]'jigs pa skye bas 'jigs shing mi sdug pa'o/_/thabs dang shes rab kyi ye shes dang ldan pa slar gcig tu gzhan gyi don lhur byed pa nyid kyis sangs rgyas kyi byang chub ston pa'o/_/'di skad gsungs pa yin te/_ji lta ba bzhin du yi ge oM gyis bskyed pa mu stegs kyi lung las
[\[280a\]]
[\[280a.1\]]gsungs pa'i kha dog dang bcas pa'o/_/sku rdo rjes dbang bskur ba'am/_rdo rje 'dzin pa chen pos dbang bskur ba'i tshangs pa bsgom par bya ste/_rnam par snang mdzad kyi dam tshig la gnas pas bsgom pa rdzogs pa las sku'i rdo rje nyid thob pa ste/_de'i yon tan dang bcas
[\[280a.2\]]pa thob par 'gyur zhes bya ba'i don to/_/de bzhin du yi ge AH dang hUM dag gis drag po dang khyab 'jug ji lta ba bzhin du bskyed par bsgoms pas rang ji lta bar snang ba mtha' yas dang mi bskyod pa'i dam tshig la gnas nas bsgom pa rdzogs pa la de dang 'dra ba'i nus par 'gyur ro/_/'di
[\[280a.3\]]rnams kyi rigs nges pa gsungs pa/_sku la sogs pa ni go bar sla'o/_/gnod sbyin mo la sogs pa'i dam tshig gsungs pa/_khrag dang sha zhes bya ba la sogs pa la/_gnod sbyin mo'i sgras 'dir srin mor shes par bya ste man ngag go/_/'di skad gsungs pa yin te ji lta ba
[\[280a.4\]]bzhin du bkug pa'i srin mo'i mdun du sha dang khrag gis yongs su gang ba'i yon chab sbyin nas bdag gi chung mar gyur cig ces smra'o/_/gnod sbyin mo la yang me tog dkar po dri chu dang bsres pas so/_/klu mo rnams la yang 'o ma dang bcas pa'i yon chab sbyin no/_/yang na
[\[280a.5\]]thams cad nyid la bdud rtsi rnam pa lnga dang bcas pa'i dri chu'i yon chab sbyin no/_/lha ma yin gyi bu mo dgug pa ni khros pas dri dang me tog la sogs pa dang bcas pas rang gi lus la brgyan te bzlas par bya'o/_/mi'i bu mo dgug pa ni tsan+dan dkar po la sogs pas byugs pa'i lus
[\[280a.6\]]so/_/lha'i bu mo dgug pa la ni a ka ru'i spos la sogs pa bdug pa'o/_/gnod sbyin mo dgug pa la ni gu gul gyi bdug pas bdugs pa dang /_dri bzang po dang me tog gi tshogs kyis gtor ba'i phyogs gcig tu gnas pa'o/_/klu'i bu mo dgug pa ni/_'o ma 'thungs
[\[280a.7\]]pas gnas pa dang /_nA ga ge sar gyis bdug pa bsregs pa zhe sdang gis 'khrugs pa las byung ba'i sems so/_/srin mo dgug pa ni mi'i tshil bu dang ldan pa dang /_mi'i thod pa rus pa'i bdug pa bsreg cing bzlas pa'o/_/mkha' 'gro ma'i dam tshig gsungs pa/_
[\[280b\]]
[\[280b.1\]]de nas zhes bya ba la sogs pa la/_chang la sogs pa rtag tu btung /_/zhes bya ba ni myos par byed pa chang yin te/_gang zhig bza' btung myos pa ni/_/de ni chang zhes bya bar dran/_/zhes pa'i tshig las so/_/sogs pa'i sgras ni 'bru'i chang la sogs pa bzung ste/_de la/_so
[\[280b.2\]]ba shun pa la sogs mnan/_/zhes bya 'jig rten la grags chang /_/bcos pa bur shing sogs sbyor 'dod/_/rdo rje mkha' 'gro ma'i sbyor bas/_/zhes bya ba la 'di skad gsungs pa yin te/_ji lta ba bzhin du rdo rje 'dzin pa yongs su gyur pa sngon du song bas dpal sangs rgyas thams cad
[\[280b.3\]]kyi rgyud la sogs pa nas rnyed pa'i yi ge hri la sogs pa'i sa bon phyag mtshan la sogs pa'i rim gyis zhal gsum pa/_phyag drug pa rang gi phyag mtshan dang bcas pa 'jigs pa la sogs pa'i nyams dang ldan pa/_mi bskyod pa'i cod pan can dkar mo la sogs pa'i rnal 'byor
[\[280b.4\]]ma'i gzugs su bdag nyid bsgom par bya'o/_/gnas kyi mtshan nyid kyis gsad bya/_/zhes bya ba ni zla ba phyed pa'i mthar son pa'i mtshan ma brtags te de'i snying dgug pa la sogs pa byed pa'o/_/mjug bsdu ba gsungs pa/_rnam par spyod ces bya ba la sogs pa la/_gang gi
[\[280b.5\]]gang dam tshig bstan pa yin pa des nges par bsgrub par bya zhes bya ba'i don to/_/sku la sogs pa'i dngos grub kyi dam tshig gsungs pa/_de nas zhes bya ba la sogs pa la/_'di'i don ni thams cad du rang dang gzhan gyi lus bskyod pa ni sku rdo rje'i rang bzhin no/_/thams cad du
[\[280b.6\]]rang dang gzhan gyi ngag tu brjod pa la sogs pa'i sgra'i tshig gsung rdo rje'i rang bzhin no/_/yid rnam par g.yo ba thams cad thugs rdo rje'i rang bzhin no/_/rtag tu rnal 'byor pas bsgoms na sku rdo rje la sogs pa'i dngos grub thob bo/_/ye shes la dbang thob pa dang yang dag pa'i
[\[280b.7\]]ye shes la dbang thob pa'i rang gi dam tshig re zhig gsungs pa/_de nas zhes bya ba la sogs pa la/_'di'i don ni bsod nams dang ye shes kyi tshogs yang dag par rdzogs pa thob pa las/_lhun gyis grub pa'i snying rjes gzhan gyi don lhur byed pa gnyis su med pa'i ye shes thob
[\[281a\]]
[\[281a.1\]]pa'i rnal 'byor pa tha dad pa'i blo spangs pas sangs rgyas la sogs pa la phyag mi bya ste/_byas na bdag dang gzhan du brtags pas gnyis su med pa'i ye shes kyis rtogs pa las nyams par 'gyur ro/_/de nas zhes bya ba la sogs pas/_lhag ma'i rnal 'byor pas phyag
[\[281a.2\]]bya ba'i cho ga gsungs pa/_'dir 'di'i cho ga ni/_sku la sogs pa'i dkyil 'khor la rdo rje sems dpa'i bsam gtan te sku dang gsung dang thugs kyi bdag nyid dam/_rang gi bdag po'i lha phyag bya bar rung ba thams cad kyi myur bar bsgom na mi phyed pa'i phyag rgya'o/_/de nyid sems can gyi
[\[281a.3\]]khams zhes bya ba la sogs pa'i tshig gis bstan to/_/chen po'i sgrub pa chen po byas pa rnams kyi yang bdud rtsi myang ba'i cho ga bstan pa gsungs pa/_nam mkha'i dbyings zhes bya ba ni go bar sla'o/_/rig pa'i brtul zhugs spyad pa'i khyad par gyi dam tshig gsungs pa/_de nas
[\[281a.4\]]zhes bya ba la sogs pa la/_rdzas kyang rtag tu dbrog ces bya ba ni/_ji lta ba bzhin du rdo rje dang pad+mar byung ba'i byang sems len pa'o/_/yang na srid pa'i mngon par zhen pa bsal lo/_/'di ni dngos grub thams cad kyi thun mong ngo /_/mi snang ba zhes gzung ba ni nye bar mtshon pa'i don to/_/
[\[281a.5\]]dbu rgyan dag la bsam gtan bsam/_/zhes bya ba ni rig pa 'dzin pa'i dngos grub thob nas rang gi cod pan la rang gi sangs rgyas bsgoms nas gzhan gyi rig pa 'dzin pa rnams mi rgyal ba'o/_/rin chen 'byung ldan nyid rig pa 'dzin pa thams cad kyi cod pan du bsgoms nas zhes la la
[\[281a.6\]]dag 'dod do/_/las dang po pa rnams kyi ting nge 'dzin gzhan gsungs pa/_sku yi rdo rje kha zas la/_/zhes bya ba ni bza' ba'i dus su skad cig gis sku rdo rje'i mos pa byas nas rang gi snying ga'i zla ba la 'khor lo'i bdag po dmigs na bza' ba ji lta ba bzhin du/_ye shes kyi bdud rtsir
[\[281a.7\]]byas nas zhi ba'i sbyin sreg gi cho ga bzhin du bza' bar bya'o/_/de'i phyir kun du bzang po'i sgrub thabs las zan za ba'i tshe na snying ga'i zla ba la/_'khor lo'i gtso bor rang gi gsang sngags kyis/_/kun du dmigs te byang chub sems kyi ni/_/ngo bo nyid gyur 'od dang ldan par bsam/_/
[\[281b\]]
[\[281b.1\]]rang gi zas la de nyid gsum bzlas te/_/thams cad mnyam pa nyid du rnam par dag_/de yis sku yi rdo rje la sogs pa/_/lha rnams kun du tshim pa nyid du bya/_/zhes so/_/phyi rol rdo rje 'dzin pa dang /_/zhes bya ba ni phyi rol du gyur pa'i ma lus pa'i yul rnams la de kho na nyid kyis chos kyi dbyings
[\[281b.2\]]kyi ngo bo nyid kyi phyir rdo rje 'dzin pa'i rnam pa nyid du g.yo ba dang brtan pa'i bdag nyid kyi rang bzhin 'di rnams mos par bya'o/_/de yang yul gyi dbang du byas nas/_dpal ldan rdo rje 'dzin pa lta bur ni/_/chos nyid kyis ni phan tshun khyad par med/_/ces so/_/rtag par rdo rje chos su bya/_/
[\[281b.3\]]zhes bya ba ni rdo rje chos rtag tu mdo 'don pa na'o/_/dam pa'i chos klog pa la sogs pa'i bya ba la bsgom par bya'o/_/'di skad brjod par 'gyur te/_dam pa'i chos klog pa la sogs pa la ji tsam tshig 'don pa de dag snang ba mtha' yas kyi gzugs kyis phyogs bcu rnams su ji ltar
[\[281b.4\]]skal ba dang ldan pa rnams la chos ston pa la sogs pa byas nas yang slar 'ongs nas rang la zhugs pa'o/_/'dis ni thams cad kyi gnas skabs su yang thams cad kyi dngos po rang bzhin gyi bdag nyid bcom ldan 'das su bsgom par bya zhes gsungs pa yin no/_/sangs rgyas thams cad
[\[281b.5\]]las dbang po gang dang gang lam gyur/_/de dang de yi ngo bor bya/_/rang gi lhag lha'i sbyor ba yis/_/sangs rgyas kun dang mnyam par 'gyur/_/zhes gsungs so/_/de kho na nyid du ni chos thams cad rang bzhin med pa'i phyir de'i lhag par mos pa nyid gtso bor dngos grub thams cad grub pa'i
[\[281b.6\]]phyir dam tshig de bzhin gshegs pa rnams kyi zhal gyis 'dul ba rnams la rtogs par 'dod nas so sor bdag nyid rig pa'i chos nyid dmigs nas/_bcom ldan 'das cang mi gsung bar gyur to zhes gsungs so/_/de nas zhes bya ba la sogs pa la/_rdo rje 'dzin pa thams cad
[\[281b.7\]]ces bya ba ni sangs rgyas la sogs pa'o/_/de rnams dang rang gi snying po rdo rje mnyam pa nyid kyi ye shes kyi mtshan nyid gnyis su med pa'i ngo bo rnams ngag dang yid kyi spyod yul ma yin par bsams te/_de'i ngo bo nyid rnyed nas brjod bya dang bral bas rjod byed zlog pas cang mi gsung bar bzhugs
[\[282a\]]
[\[282a.1\]]pa'o/_/byang chub sems dpa' rnams kyis dris pa'i lan gsungs pa de nas zhes bya ba la sogs pa la/_lus la song ba rnams rang bzhin gyis ma skyes pa'i ngo bo nyid kyi phyir rang bzhin med pa chos kyi dbyings kyi ngo bo nyid do/_/rang bzhin mi 'gyur ba nyid kyi phyir
[\[282a.2\]]mi 'gyur ba'o/_/de'i tshig ni rang gi ngo bo nyid kyi gnas skabs te/_bzung ba la sogs pa rnams de kho na nyid du yod pa ma yin pa'o/_/de'i phyir de nyid gsungs pa/_ngo bo nyid med pa'i yi ge'i tshig ces bya'o/_/dpyad nas zhes bya ba la sogs pa ni brjod du med pa'i chos nyid mngon sum du
[\[282a.3\]]byas nas cang mi gsung bar bzhugs pa'o/_/de nyid gsal bar gsungs pa/_sku mi 'gyur ba ma skyes pa zhes bya ba ni gcig dang du ma la sogs pa'i ngo bos sku mi dmigs pa'o/_/de'i phyir de la brten pa ngag dang sems dang /_de bzhin du ngo bo nyid kyi rang dang spyi'i mtshan nyid
[\[282a.4\]]kyis stong pa'i phyir gsung zhes bya ba la sogs pa'o/_/ci ste ji ltar sku la sogs pa rtag pa yin zhe na/_gsungs pa nam mkha'i rdo rje zhes bya ba la sogs pa la ji ltar nam mkha' ni ma skyes pa dang /_rab tu gnas pa ma yin pa dang /_thogs pa med pa dang /_sgrib pa med pa dang /_gzhi
[\[282a.5\]]med pa yin yang tha snyad tsam du nam mkha' zhes brjod de/_de bzhin du sku la sogs pa yang yin no zhes bya ba'i don to/_/de yang rgyal ba'i yum las/_dper na nam mkha' ni 'ong ba med pa dang /_'gro ba med pa dang /_mi 'gyur ba dang /_'dus ma byas pa dang /_gnas med pa dang /_rnam
[\[282a.6\]]par gnas pa med pa dang /_ma skyes pa dang /_'gog pa med pa ste de bzhin du rab 'byor chos thams cad kyang yin no zhes so/_/de nyid gsungs pa/_log par bzung ba zhes bya ba ni ji ltar nye bar bstan pa'i don thob par byed pa med pas nam mkha' dma' bar snang ba bzhin du khams gsum
[\[282a.7\]]pa'i shes pa phyin ci log nyid kyis rtogs pa'i don ni log par gzung ba zhes bya'o/_/des na bden pa ma yin pa'i shes pas zin pa khas blangs pa brtag pa tsam las byung zhes bya ba'i tha tshig go/_/byang chub sems dpa' rnams rang gi rnam par rtog pas byas nas dgag pa'i don to/_/gsungs
[\[282b\]]
[\[282b.1\]]pa/_thams cad ces bya ba la sogs pa la de bzhin gshegs pa thams cad kyi dbyings ni skye ba'i rgyu ste byang chub kyi sems so/_/de nyid de bzhin gshegs pa thams cad kyis bskyed pa ste/_de'i rang bzhin ni sangs rgyas bcom ldan 'das te/_de rnams kyi spyod pa ni gdul bya'i bsam pa'i dbang
[\[282b.2\]]gis kun rdzob dang don dam pa'i bden pa'i man ngag bstan pa'o/_/de 'gro bas rang gi ye shes kyi rjes su 'gro ba ste 'dra bar byed pas na 'gro ba dang rjes su 'gro ba'o/_/de'i phyir ston pa dang 'dra ba nyid 'di'i rig par 'gyur ro/_/ci'i slad du zhe na zhes bya ba ni ji ltar sngon gyi de bzhin gshegs pa
[\[282b.3\]]thams cad kyis sems can gyi bsam pa'i dbang gis res 'ga' yang phyi rol la brten nas chos kyi gtam byas te de bzhin du 'dis kyang bya'o zhes dgongs nas/_gsungs pa yod pa zhes bya ba la sogs pa ni tshangs pa la sogs pa rdo rje ming gi dbang bskur ba thob pa'i byang chub sems dpa'
[\[282b.4\]]'jig rten pa'i mngon par shes pa lnga tsam thob pa de yang ji ltar gyur pa'i chos kyi de kho na nyid ma rtogs pa dang ldan pa res 'ga' de bzhin du 'chad par 'gyur ba'i rnam par rtog pa byed par 'gyur ro/_/rnam par rtog pa de nyid gsungs pa/_ji snyam du zhes bya ba la sogs pa la/_'di snyam du rdo rje
[\[282b.5\]]'dzin pa'i/_rdo rje de kho na nyid de bzhin gshegs pa'i ye shes ma shes nas kyang zhes bya ba mngon du ma byas par chos kyi de kho na nyid ston pa ni/_gang gi phyir chos cung zad kyang bden par khas mi len to zhes so/_/phyin ci ma log pa'i chos ston pa po'i de bzhin gshegs pa rnams
[\[282b.6\]]ni rang bzhin med pa nyid kyang de kho na nyid du chos rnams kyi chos nyid de 'dis ston to zhes/_de bzhin gshegs pa rang gi rtogs pa dang mnyam par 'di'i chos ston pa 'gal ba ma yin par chos ston pa rtogs par bya ba'i phyir gsungs pa/_byang chub sems dpa' khyed rnams lta ci smos zhes bya ba
[\[282b.7\]]ni re zhig byang chub sems dpa' rnams lta zhog ste/_thams cad mkhyen pa'i ye shes kyis stong pas 'dir yongs su mi shes so/_/de thams cad mkhyen pa thams cad gzigs pas kyang sku la sogs pa'i rang bzhin yongs su mi shes so/_'dir rgyu gsungs pa/_ngo bo nyid med ces
[\[283a\]]
[\[283a.1\]]bya ba la sogs pa la ngo bo nyid med pa ni de bzhin nyid do/_/de nyid rang bzhin nyid kyi phyir mi g.yo ba ni mi 'gyur ba ste/_de las byung ba ni/_de rtogs pa las skye zhes bya ba'i don to/_/de nyid kyi phyir skye ba med pa'i bdag nyid ni rdo rje mngon par byang chub pa'o/_/sems can rnams
[\[283a.2\]]kyang de'i ngo bor rtogs par bya ba'i ched du gsungs pa/_khong du rtogs pa zhes bya ba la sogs pa la rang bzhin gyis rang dang phyi'i mtshan nyid dang bral ba'i phyir dngos po thams cad byang chub la gnas pa ste/_sems can thams cad de bzhin nyid kyi ye shes kyi rang bzhin nyid ces bya ba'i don to/_/de nyid kyi
[\[283a.3\]]phyir sangs rgyas rdo rje'o/_/'o na sangs rgyas rnams ni bag chags dang bcas pa'i nyon mongs pa dang bral ba'i phyir yin la/_gzhan rnams la ni de yod pa'i phyir ji ltar de'i ngo bor 'gyur zhes bya ba'i dgos pa gsungs/_sku zhes bya ba la sogs pa
[\[283a.4\]]la sku gsum gyi bdag nyid ni sku rdo rje la sogs pa rnams kyi de kho na nyid rang bzhin med pa nyid kyi rdo rje chos nyid de gnyis su med pa'i ye shes kyi ngo bo nyid nye bar bzung nas rgyur de byas te/_de'i sgo nas sku gsung thugs kyi ye shes thob pa la sangs rgyas rdo rje zhes 'dogs te/_kun rdzob tu ni ji ltar snang ba bzhin du gnas te gang dang yang 'gal ba med do/_/
[\[283a.5\]]de yang kun du bzang po las/_'di ni srid dang zhi ba'i ngo bo dag_/chos nyid dbye ba 'ga' yang yod ma yin/_/gang phyir bzung ba la sogs pa rnams dang /_/bral ba thams cad du ni rtag par grub/_/ces gsungs so/_/de nas bcom ldan 'das kyang mtshan ma med pa'i ting nge 'dzin las
[\[283a.6\]]bzhengs te/_de'i don gyi lan bstan pa'i gsungs pa de nas zhes bya ba la sogs pa la/_'dod chags la sogs pa rnams ni rang bzhin gyis zhi ba nyid kyi phyir dang /_rang bzhin dag cing bdag med pa'o/_/chos kyi dbyings kyi cha shas med pa nyid kyi rten dang brten pa'i dngos po dang bral ba'i phyir
[\[283a.7\]]gnas med pa'o/_/'di ltar rnam par gnas pa ni chos thams cad bdag med pas thun mong dang cig shos kyi dngos grub kyi mtshan nyid du rtogs pa ste/_rdo rje las byung ba zhes bya ba ni gnyis su med pa'i ye shes kyi bdag nyid do/_/smra bar byed pa ni sgrar byed pa dang ston par byed pa zhes bya ba'i
[\[283b\]]
[\[283b.1\]]tha tshig go/_/de kho na nyid kyi bden par bya ba ma yin pa nyid kyi phyir smra bar bya ba ma yin no/_/bdag las byung ba phung po rnams/_/de ni dam pa'i don du brdzun/_/gang gis sa bon brdzun yin na/_/de yi myu gu ji ltar bden/_/zhes bya ba rig pa las so/_/de nas zhes bya ba la sogs pas dris pa
[\[283b.2\]]dang /_lan gyi rim pas 'di'i don nyid gsal bar byed do/_/'di skad gsungs te/_dngos grub la sogs pa yang de kho na nyid kyi gnas med pa'i ye shes kyi bdag nyid do/_/e ma'o rdo rje e rdo rje/_/zhes bya ba ni ngo mtshar ba'am dga' bar gyur pas lan gnyis su smos pa'o/_/ngo mtshar dang
[\[283b.3\]]ni rtsod pa dang /_khro dang zhum dang nges bzung dang /_/dad dang mchog tu dga' ba la/_/tshig gcig lan gnyis smos pa yin/_/zhes gsungs so/_/rdo rje zhes bya ba ni theg pa chen po'i yang chen po'o/_/gang du zhes bya ba ni de bzhin nyid du'o/_/lus dang ngag sems med ces bya ba ni/_sku
[\[283b.4\]]la sogs pa dmigs pa med pa'i phyir ro/_/de ru gzugs ni lus la sogs pa la brten pa chos kyi dbyings dang tha mi dad pa'i ngo bo nyid do/_/rnam par bsgom zhes bya ba ni brtag par bya ba ste ngo mtshar ba'o/_/rig pa'i brtul zhugs spyad pa zhag bdun gyi bar du rang gi lha tshim par byas
[\[283b.5\]]nas sgrub pa la 'jug par bstan pa gsungs pa/_de nas zhes bya ba la sogs pa la/_rdo rje gsum ni tshangs pa la sogs pa ste/_sku rdo rje la sogs pa'i rang bzhin nyid kyi phyir ro/_/de las mchog ni nyan thos dang rang sangs rgyas la sogs pa khams gsum gyi 'dod chags dang bral ba'i
[\[283b.6\]]phyir ro/_/de las mchog ni sangs rgyas dang byang chub sems dpa' rnams te/_bsod nams dang ye shes kyi tshogs dang bsam pa'i bdag nyid chen pos so/_de'i phyir yum mchog ni byang chub kyi sems rdo rje ste thams cad kyi gtso bor gyur pa nyid kyi phyir ro/_/de nyid gsungs pa/_rdo
[\[283b.7\]]rje gsum gyi dbang phyug mchog_/ces so/_/sangs rgyas dkyil 'khor zhes bya ba ni rnam par snang mdzad kyi dkyil 'khor te/_de'i sbyor bas bsgom par bya/_de'i dbus su ji lta ba bzhin du sku rdo rje'i sbyor ba byas nas so/_/spyi bor rdo rje rab tu bsgom/_/zhes bya ba ni rdo rje 'dzin pa chen
[\[284a\]]
[\[284a.1\]]po'o/_/gang gi tshe thugs kyi dkyil 'khor du sku'i rdo rje bsgom pa de'i tshe mi bskyod pa bsgom par bya'o/_/sangs rgyas thams cad kyi spyi bor mi bskyod pa bsgom zhes bya ba la la dag zer ro/_/rdo rje 'khor lo 'dzin bsams na/_/zhes bya ba ni de bzhin du rdo rje 'dzin pa dang bcas
[\[284a.2\]]pa'i rnam par snang mdzad bsgoms na myur du byang chub thob ste dang po'i sgrub pa nyid la de bzhin du 'gyur ro zhes bya ba'i don to/_/thams cad rigs kyi bye brag gis/_/zhes bya ba ni gang rigs dang 'brel ba'i lha de'i rigs kyi bdag po des cho ga bzhin tshim par bya zhes bya ba'i don to/_/la la dag
[\[284a.3\]]brjod zin pa'i dbang bskur ba yang 'dir bstan to zer ro/_/de'i phyogs la nyi ma bdun po zhes bya ba la sogs pa'i rdo rje don ji ltar 'gyur bar bsam mo/_/dbyings su gyur pa'i rgyal mo che/_/zhes bya ba ni sa la sogs pa'i khams kyi rang bzhin rang gi rim pa la gnas pa'i rgyal mo
[\[284a.4\]]chen mo ni spyan la sogs pa rnams so/_/de dag kyang bskul ba'i don du rang gi lha'i sku mnyes par byed par rnam par bsam par bya'o/_/la la dag bsgrub bya dgug pa na mnyes par byed pa sangs rgyas spyan bsgom par bya'o zhes 'dod de/_de ni sngar gsungs pa'i phyir 'brel ba med pa'o/_/
[\[284a.5\]]lag pa'i phyag rgya mi bcing ngo /_/zhes bya ba ni sems rnam par g.yeng ba'i rgyu'i phyir ro/_/cho ga bzhin du bza' zhes pa ni sbyang ba la sogs pa sngon du song ba bza' ba'o/_/thams cad cho ga bzhin du spyad/_/ces bya ba ni rigs dang yon tan dang gzugs la sogs pa mi spyad par ji
[\[284a.6\]]ltar rnyed pa bde bar gshegs pa mchod pa'i don du rang snang ba bzhin legs par sbyangs nas nye bar spyad do/_/dam tshig ji snyed yod pa kun/_/zhes bya ba la sogs pa ni rang gi lus la gnas pa'i sangs rgyas dang byang chub sems dpa' rnams so/_/de nyid gsungs pa/_rdo rje gsum gyi
[\[284a.7\]]dam tshig gis/_/zhes bya ba ni sku rdo rje la sogs pa rnams kyis gang 'dir dam tshig gsungs pa'o/_/de rnams kyis ji ltar rnyed pas rang gi lha cho ga bzhin du mchod par bya'o/_/nang gi bdag nyid kyi lha rnam par gzhag pa gsungs pa/_lnga zhes bya ba la sogs pa la/_gzugs
[\[284b\]]
[\[284b.1\]]dang /_tshor ba dang /_'du shes dang /_'du byed dang /_rnam par shes pa'i phung po rnams kyi bdag nyid rnam par snang mdzad la sogs pa yang dag par rdzogs pa'i sangs rgyas rnams so/_/rdo rje skye mched nyid dag kyang /_/zhes bya ba ni dbang po dang yul gyi bye brag gis bcu gnyis so/_/de dag
[\[284b.2\]]nyid las byang chub sems dpa' sa'i snying po la sogs pa rnams kyi dkyil 'khor mchog ni gnas gtso bo rnams kyi ste/_mig la sogs pa'i rang bzhin rnams kyi phyir/_sa'i snying po la sogs pa rnams so/_/reg bya'i skye mched sa la sogs pa'i 'byung ba rnams la khyad par gyi lha
[\[284b.3\]]gsungs pa ni zhes bya ba la sogs pa la/_'di skad gsungs pa yin te/_gang gzugs la sogs pa'i phung po rnams ni rnam par snang mdzad la sogs pa'i rang bzhin no/_/mig la sogs pa ni sa'i snying po la sogs pa'i rang bzhin no/_/gzugs la sogs pa'i skye mched ni/_gzugs
[\[284b.4\]]rdo rje la sogs pa'i rang bzhin rnams so/_/sa'i khams la sogs pa ni/_spyan la sogs pa'i rang bzhin du blta'o/_/'di nyid du yang rdzogs pa'i rim pa bstan pa ni/_bla ma'i man ngag la ltos nas gsal bar bya'o/_/rdzogs pa'i rim pa bsgom pa la gnas pa'i rnal 'byor
[\[284b.5\]]pas/_lha la sogs pa dmigs pa la mngon par zhen pa shin tu mi bya bar bstan pa gsungs pa/_de nas zhes bya ba la sogs pa la/_thams cad kyi mnyam pa nyid ni/_chos kyi dbyings kyi rang bzhin no/_/de nyid gnas pa ste/_gang du ting nge 'dzin de la snyoms par zhugs pa ste/_don
[\[284b.6\]]dam par chos nyid mngon du byas pa dang ldan pa dang zhes bya ba'i don to/_/'khor gyi dkyil 'khor la dmigs nas zhes bya ba la/_shes rab kyi spyan gyis mi dmigs pa'i ngo bo nyid kyis/_kun du rig pas brjod par bya ba la sogs pa'i chos mi srid pa nyid kyi phyir/_cang mi gsung
[\[284b.7\]]bar 'gyur ro/_/brnyas pa mi bya ba'i don du slob dpon gyis rang gi ngo bo yang dag par gsal bar bya ba de bzhin gshegs pa rnams kyis gsungs pa/_byang chub kyi sems rdo rje bzhin zhes bya ba la/_thog ma tha ma med zhi ba/_/dngos dang dngos med zad pa'i gtso/_/stong nyid snying rje mi phyed
[\[285a\]]
[\[285a.1\]]pa/_byang chub sems zhes bya bar bshad/_/ces gsungs so/_/de nyid rdo rje ste mi phyed pa gang la yod pa de la de skad ces bya ste/_chos kyi sku'i bdag nyid rdo rje 'dzin pa chen po'o/_/mtshan min thams cad yang dag spangs/_/mtshan nyid thams cad yang dag rdzogs/_/
[\[285a.2\]]snyan pa'i tshig dang bden par ldan/_/dul zhing brtan la brtson 'grus can/_/zab cing rgya che de nyid shes/_/dad dang shes rab gnyis ldan gtsang /_/'jig rten chos kyi dri ma 'das/_/sgyu dang g.yo ni rnam par spangs/_/zhes bya ba la sogs pa'i yon tan dang ldan pa'i rnal 'byor
[\[285a.3\]]pa rtag tu de'i rnal 'byor la rnam par gnas pa nyid kyi phyir/_de bzhin du 'di blta bar bya ste/_de bzhin du brtan par bya zhes bya ba'i don to/_/'dis ni slob dpon thams cad la gus par bya ba mdor bsdus nas gsungs pa yin no/_/gnyis su dbyer med ces bya ba la rgyu'i de kho na nyid dang
[\[285a.4\]]'bras bu'i de kho na nyid la brten pa dag de kho na nyid kyis dbyer med pa nyid kyi phyir ro/_/de yang thams cad gsang ba las/_rgyu nyid ji ltar mthong ba ni/_/'bras bu yang ni de nyid do/_/zhes so/_/de bzhin gshegs pa thams cad kyi mchod pas zhes bya ba ni/_spyan la sogs pa sprul
[\[285a.5\]]pa'i rang bzhin rnams sam/_byin gyis brlabs pa dang /_rjes su gzung ba'i mtshan nyid la sogs pa rnams kyi yang dag par mchod pa'o/_/'gro zhing zhes bya ba ni/_gshegs su gsol nas 'gro ba zhes bya ba'i don to/_/pha zhes bya ba ni thabs kyi rang bzhin nyid kyis so/_/ma zhes bya
[\[285a.6\]]ba ni shes rab kyi rang bzhin nyid kyis so/_/'di gnyis ka'i bdag nyid kyis rdo rje 'dzin pa ste/_de bzhin du yang bshad pa/_ma ni shes rab pha rol phyin/_/yab ni thabs la mkhas pa ste/_/rdo rje sems dpa' gdul bya'i phyir/_/rigs dang 'byung bar 'gyur ba yin/_/zhes
[\[285a.7\]]so/_/ston pa po zhes bya ba ni drag shul gyi dngos grub ster ba la sogs pa 'dzud pa'am/_zhi ba la sogs pa'i las la sbyor ba'o/_/ci'i phyir yang 'di slob dpon nyid du thob ces/_byang chub sems dpa' rnams kyi bsam pa'i rig nas ji ltar thob pa ston pa gsungs pa/_nyon
[\[285b\]]
[\[285b.1\]]cig ces bya ba la sogs pa la/_byang chub kyi bdag nyid la sems dpa' 'di la yod pas/_byang chub sems dpa' ste/_rdo rje 'dzin pa chen po'o/_/de kun du 'byung ba zhes bya ba ni rdo rje ste mi phyed pas/_gang la ting nge 'dzin yod pa de la de skad ces bya'o/_/ting nge 'dzin gyi
[\[285b.2\]]dkyil 'khor bya ba ni/_bsam gtan gyi dkyil 'khor ro/_/de'i phyir sems brtan pa'i rnal 'byor pas bsam gtan byas nas dkyil 'khor du gsang ba'i dbang la sogs pa byin pa'i phyir thob pa'o/_/gru bzhi lham pa rab tu mdzes/_/zhes bya ba ni phyi'i dkyil 'khor te/_nang gi
[\[285b.3\]]dkyil 'khor zlum po ka ba brgyad kyis mdzes par byas pa nyid do/_/gang smras pa/_bsam gtan gyi dkyil 'khor gru bzhi pa rim pa gcig pa'i dkyil 'khor gyi bdag po'i kha dog bsgom par bya zhes pa bstan pa'i phyir/_'di gsungs pa yin no zhes so/_/de nas gang gsungs
[\[285b.4\]]pa/_kun tu bzang po las/_ka ba bzang po brgyad kyis nyer mdzes pa/_/rnam thar brgyad po rnam par dag pa yin/_/zhes pa de ji ltar rtogs par bya ba bsam par bya'o/_/gdug pa rnams kyi khrag dgug pa'i don du rdo rje mkha' 'gro'i ting nge 'dzin gsungs pa/_de nas zhes
[\[285b.5\]]bya ba la sogs pa la/_'di'i don ji lta ba bzhin du/_rdo rje 'dzin pa yongs su gyur pa las/_yi ge hUM dang rtse gsum las byung ba kha dog sngon po zhal 'gyur zhing mche ba gtsigs pa/_dbu skra gyen du 'khyil pa mi bskyod pas dbu la brgyan pa/_ljags 'dril ba/_g.yas kyi phyag gis
[\[285b.6\]]rtse gsum dang mi'i rus pa'i phur bu 'dzin pa'o/_/g.yon gyi phyag na rdo rje 'bar ba dang bcas pa'i kha T+wAM ga dang thod pa bsnams pa/_rgyu ma'i phreng bas brgyan pa g.yon brkyang ba'i tshul du bzhugs pas dur khrod kyi sa'am nyi ma'i gdan la rdo rje mkha' 'gro ma'i gzugs su bdag nyid bskyed nas
[\[285b.7\]]nam mkha' la yi ge khaM gis sgyu ma'i sems can rnams la rus pa dang sha la sogs pa las phyi rol du gyur pa/_na ri ke la bzhin du khrag gis yongs su bkang ba sprul te/_de'i snying gar rtse gsum gyis phug la de nas rang gi lce la yi ge hriHdmar po 'od zer lnga dang bcas pa bsgoms nas de'i
[\[286a\]]
[\[286a.1\]]'od zer rnams sbu gu'i rnam pa lta bus bsgrub bya'i snying gar gzhug par bsgom mo/_/de nas sbu gu de'i nang na tshur la khrag gi rgyun 'dren par sems mnyam par gzhag pas sngags zlos shing /_rang gi kha gang bar bsam par bya'o/_/de bzhin du bsgom zhing bzlas pas
[\[286a.2\]]mtshan ma byung nas yang 'bum bzlas te des 'grub po/_/sangs rgyas nyid kyi sku zhes bya ba ni sangs rgyas kyi rnal 'byor pa yang ting nge 'dzin 'dis khrag dgug pa la sogs pa'i gnod pa bya'o zhes bya ba'i don to/_/da ni rdzogs pa'i rim pa sgom pa'i rnal 'byor pas kyang rtag tu dam tshig dang
[\[286a.3\]]sdom pa la gnas par bya'o zhes bstan par bya ba'i phyir gsungs pa de nas zhes bya ba la sogs pa la/_'dis 'di skad du gsungs te/_rnal 'byor pa rnams ni bza' ba la chags par mi bya ba'o/_/chags pa dang bral bar yang mi bya la thams cad rang bzhin mnyam pa nyid kyi ros mnyam
[\[286a.4\]]par byas te/_cho ga bzhin du nye bar longs spyad par bya'o/_/mchod pa'i yo byad mchog lnga'i zhes bya ba ni brtson 'grus lnga la sogs pa rnams kyis cho ga bzhin du thams cad mchod par bya'o/_/phyi rol gyi bud med rang snang bar byas nas snyoms par zhugs te/_bsten pa rang gi byang chub
[\[286a.5\]]sems kyi thig le las byung ba de bzhin gshegs pa'i tshogs lha mo'i pad+ma'i nang du bcug ste/_ye shes kyi bdud rtsir ji lta ba bzhin du gsal bar byas te/_rang gi khas ro myangs nas/_rang gi lus la gnas pa'i lha'i 'khor lo mnyes par bya'o/_/sems can khams rnams mtha'
[\[286a.6\]]yas kyi/_/dam tshig 'dzin pa'i ma rnams la/_/zhes bya ba'i don ni bla ma'i man ngag las shes par bya'o/_/dam tshig 'dzin pa zhes bya ba ni rang snang ba bzhin du bskyed pa'i lha'i sbyor bas sam/_yang na mchog tu dam tshig dang sdom pa bskyang bar lhur byed pa'o/_/spyad ces bya ba ni rang gi
[\[286a.7\]]rig mar mos pas snyoms par zhugs pas tshim par bya ba'o/_/lus dang ngag sems longs spyod kyi/_/zhes bya ba ni rdo rje 'dzin pa chen po nyid do/_/gsang ba gsum gnas rdo rje skyes/_/zhes bya ba ni thabs dang shes rab kyi bdag nyid mchog tu zag pa med pa bde ba chen po'i rang bzhin no/_/
[\[286b\]]
[\[286b.1\]]bsgrub par bya zhes bya ba ni bdag rdzogs par bya ba'o/_/bzang po zhes bya ba ni thams cad du sems can thams cad la dge ba thams cad skyed par byed pa'o/_/'dir ni yong ye 'jig mi 'gyur/_/zhes bya ba ni 'dir thams cad du 'gal bar grags pa'i las spyod pa yang sems can rnams
[\[286b.2\]]la phan pa'i don du 'jug ste/_gang gi rnam pas kyang bsod nams dang ye shes kyi tshogs shig pa ste/_zad par 'gyur ba bdag la med pa ste/_lhag pa'i bsam pa bskyed nas de gzhan la phan pa bskyed pa'i don du lha'i sbyor ba sngon du song bas thams cad du rtsol ba la 'jug par bya'o zhes ston to/_/
[\[286b.3\]]bsam pa zhes bya ba'i tshig la ni 'di'i don ni rtogs par sla ba nyid do/_/bsgoms pas skyo na skyo ba bsal ba'i don du cho ga gsungs pa/_de nas zhes bya ba la sogs pa la 'di skad gsungs pa yin te/_bsgom pa la sogs pas skyo ba'i rnal 'byor pas/_rang gi mgo bor mtho gang tsam
[\[286b.4\]]spags pas bdud rtsi lnga zla ba'i dkyil 'khor gyi dbus na gnas pa ste/_de la gnas pa'i yi ge oM gyi 'od zer gyis mar sar bzhin du khu bar byas nas bltas te/_de nas gangs bzhin du bsil ba'i bdud rtsi'i rgyun gyis mtshog mar 'bab pa nas rtsa ma lus pa nas sku rdo rje la sogs pa'i lus
[\[286b.5\]]thams cad cho ga bzhin du tshim par bya'o/_/mchod rten brtsig pa las mi bya/_/zhes bya ba ni 'di'i don ni rgyun mi 'chad par sgom par 'dod pa'i rnal 'byor pa rang gi lha rdzogs pa nyid ni mchod rten chen po'i las so/_/bzlas pa don du gnyer ba dang /_sngags brjod pa nyid ni glegs bam
[\[286b.6\]]blog pa'o/_/phyogs bcur khyab pa spros pa la sogs pa dang ldan pa'i dkyil 'khor bsgom pa nyid du shin tu rgyas pa'i dkyil 'khor te/_gzhan phyi'i sems g.yeng ba'i rgyus ci zhig bya/_bsod nams chung ngu bsags pa'i rgyus rnal 'byor pas mchod rten brtsig pa la sogs pa'i las
[\[286b.7\]]mi bya'o/_/gang yang res 'ga' sgom pa'i sbyor bas mngon pa'i nga rgyal gyis gnas pa de rnams ni bkag pa ma yin te/_bsod nams bsags pa'i rgyu nyid kyi phyir ro/_/yang na/_glegs bam bklag par mi bya'o/_/zhes bya ba ni don la mi ltos par klog pa tsam bkag pa yin no/_/
[\[287a\]]
[\[287a.1\]]de yang /_sku yis 'dir ni bklag par bya/_/ngag gis bklags pas ji ltar 'gyur/_/sman dpyad klog pa tsam gyis ni/_/nad pa la ni ji ltar phan/_/zhes gsungs so/_/sems las byung ba zhes bya ba'i tshig gzhan la ni 'di'i don sems las skye bas
[\[287a.2\]]sems las byung ba ste/_tshor ba dang sems pa dang /_'du shes dang /_'dun pa dang /_reg pa la sogs pa ste/_de rnams mi bya'o/_/sems g.yeng ba rnam par rtog pa'i go skabs mi sbyin pa zhes pa'i don to/_/rdo rje gsum zhes bya ba la sogs pas ni tha mal pa'i 'gro ba
[\[287a.3\]]rnams bzhin du phyag mi bya'o/_/thams cad du mi bya ba ni ma yin te/_phyag gi cho ga sngar bshad pa nyid kyi phyir ro/_/gdul bya'i skye bo'i dbang gis dug nye bar longs spyod pa'i cho ga gsungs pa/_de nas zhes bya ba la sogs pa la b+hUM 'khor lo'i dbus su chud par bzhag ces bya ba ni
[\[287a.4\]]gtsug tor 'khor los sgyur ba la sogs pa'i sbyor ba dang ldan pas rang gi lag pa g.yon pa las yi ge b+hUM las byung ba'i 'khor lo rtsibs brgyad pa'i lte ba la dug gi dum bu gzhag par bya'o/_/la la ni yi ge tha'i dbyibs lta bu 'khor lo'i lte ba la zhes la la dag 'dod do/_/de nas
[\[287a.5\]]de la 'od zer dkar po dang bcas pa'i yi ge gsum dgod de/_de nas de dkar por byas nas/_bdud rtsi lta bur bsams te/_srin lag gi rtse mor reg ste/_so'i rgyal po gnyis kyis dang po bzung nas rang gi lha dkar po'i gzugs kyis mi 'jigs pa'i sbyor bas bza' ste/_dug med
[\[287a.6\]]par 'gyur ro/_/mu stegs la sogs pa dug za ba rnams nga rgyal bcag pa'i phyir de bzhin du kha dog ser po 'bar ba dang bcas pas rengs par 'gyur ro/_/dug chen por byed pa ni kha dog nag po 'od zer gyi ha la ha la'i dug chen po der gzhug par bya'o/_/de bzhin du shin tu mthu dang
[\[287a.7\]]bcas pas lci bar 'gyur ro/_/bskul na shin tu me 'bar ba dang 'dra bar bsam par bya'o/_/de bzhin du bsgrub bya'i lus la gnas pa'i dug dbyung ba yang cho ga bzhin du bya'o/_/da ni rnam par g.yeng ba'i gnas skabs su rang dang gzhan bsrung ba'i don du bris pa dang bsgom pa'i phyir
[\[287b\]]
[\[287b.1\]]zlog pa'i 'khor lo ni de nas zhes bya ba la sogs pas gsungs te/_'di yang bla ma'i man ngag las cho ga ji lta ba bzhin du shes par bya'o/_/rdo rje mig sman gyi dngos grub bshad par 'dod nas gsungs pa/_de nas zhes bya ba la sogs pa la/_zhi gnas zhes bya ba ni dur khrod do/_/yang na lha chen po'i
[\[287b.2\]]gnas so/_/thod par dbab par bya zhes bya ba la/_'di skad gsungs pa yin te/_ji lta ba bzhin du bdud rtsi 'khyil pa'i sbyor ba'i bzlas pa byas nas/_mtshan ma byung nas oM hu lu hu lu zhes bya ba la sogs pa'i sngags 'bum bzlas nas/_lam gyi bzhi mdo la sogs pa thod pa dang /_lag pa dang /_
[\[287b.3\]]rkang pa la sngags pa 'dug nas thod pa gsum gyi sgyed [(]po [,]pu [)]byas te/_tshil chen gyis gang ba'i thod pa'i phru ba cig bzhag la de la arka'i bal la pad+ma'i skud pas dkris pa'i sdong bus bshang ba la sogs pa dang bcas pa dur khrod kyi mes sbar la mar gyi ngo'i tshes bcu bzhi la bdud rtsi 'khyil pa'i
[\[287b.4\]]sbyor ba byas nas oM hu lu hu lu zhes sogs pa'i sngags bzlas nas thod pa la mig sman dbab par bya'o/_/de nas mig sman thod pa la gnas pa'i steng du lag pas mnan te/_sngags brgya rtsa brgyad zlos shing de las 'bar ba la sogs pa'i dngos grub gsum du 'gyur te/_'bar bas ni 'dod
[\[287b.5\]]pa'i khams su rig pa 'dzin pa'i bdag por 'gyur ro/_/du bas ni mi snang ba'i bdag por 'gyur ro/_/dro bas ni ring po na gnas pa'i sa'i gter mthong ba dang /_rkang mgyogs kyi dngos grub thob par 'gyur ro/_/mtshan ma ma byung bas kyang skye bo thams cad dbang du 'gyur ro/_/
[\[287b.6\]]da ni che ba'i bdag nyid bshad pas/_rgyud yang dag par rdzogs pa'i thun mong ma yin pa'i rgyu gsungs pa/_de nas zhes bya ba la sogs pa la gsang ba zhes pa'i rigs gsum ste/_gsang ba zhes bya rigs gsum mo/_/zhes bya ba'i tshig las so/_/de nyid chos kyi dbyings de'i bdag nyid
[\[287b.7\]]kyis rten du gyur pa nyid kyi phyir mi 'gyur ba'i gnas so/_/yi ge'i tshig ni de rnams du dang ldan pa zhes bya ba ni 'di'i 'dri ba'o/_/yi ge gsum zhes bya ba ni lan no/_/gang zhig lags zhes bya ba ni dris pa'o/_/lan gsungs pa sku rdo rje zhes bya ba la sogs pa la/_de bzhin gshegs
[\[288a\]]
[\[288a.1\]]pa thams cad dang ye shes dang ldan pa zhes bya ba'i tha tshig go/_/rigs gsum gyi bdag nyid du 'dus pa'i phyir/_de bzhin gshegs pa thams cad kyi'o/_/de bzhin gshegs pa byung ba yang de lta bur gyur pa'i chos ston pa rnyed par dka' ba nyid du gsungs pa/_de
[\[288a.2\]]nas phyag na rdo rje zhes bya ba la sogs pa la/_ngas ma gsungs zhes bya ba ni/_de bzhin gshegs pa thams cad dang /_tha mi dad pa'i chos kyi sku nyid kyis mar me mdzad pa la sogs pa rnams su nga rgyal byas nas so/_/de yang chos mngon pa las/_tshogs dang chos kyi sku dang ni/_/'gro
[\[288a.3\]]ba'i don ni spyod pa yis/_/sangs rgyas thams cad mnyam pa nyid/_/ces gsungs pa ni grub pa'i mtha'o/_/ci'i phyir de rnams kyis ma gsungs she na/_skal ba med pa zhes bya ba la sogs pa la/_'dod chags chen pos gdul bya'i 'gro ba med pa'i phyir ro/_/'bad pa ni
[\[288a.4\]]bsam pa phun sum tshogs pa'o/_/rtsol kyang zhes bya ba ni sbyor ba phun sum tshogs pa'o/_/byang chub thob par mi 'gyur ba zhes bya ba ni thabs med par gyur pa nyid kyi phyir te/_nyan thos dang rang sangs rgyas kyi theg pa dag gis so/_/pha rol tu phyin pa'i tshul ni byang chub sems
[\[288a.5\]]dpa'i theg pa yin pa'i phyir/_de nyid kyis rigs nges pa nyid kyang byang chub par mi 'gyur te/_sa bcu pa'i dbang phyug nyid kyang mngon par byang chub pa'i sgrub pa'i brtson 'grus med par thal bar 'gyur ro/_/sangs rgyas zhes bya ba'i grangs su ni 'gro ste/_dkyil 'khor du bcug
[\[288a.6\]]pa la sogs pa la/_rigs nges par byas pa'i phyir ro/_/pha rol tu phyin pa'i tshul la yang /_de kho na nyid rtogs par gyur kyang sa bdun pa'i bar du nyan thos kyi theg par lhung bar srid pa'i phyir sangs rgyas nyid du ma brjod do/_/sdug bsngal gsum la zhes bya ba ni sdug bsngal ba
[\[288a.7\]]dang yid mi bde ba dang /_smre sngags 'don pa'i rnam pa rnams lus la sogs pa'i sdug bsngal 'byung bar ma byed cig_/yi ge ni thun mong zhes bya ba ni thun mong gi tshig 'di khyed rnams kyis ji lta ba bzhin du rab tu mi shes te/_de bzhin du nged kyang byang chub sems dpa'i gnas skabs na
[\[288b\]]
[\[288b.1\]]yang mi shes pa nyid do/_/de'i rgyu gsungs pa gsang ba gsum gyi yi ge rnam par dag pa'i phyir zhes bya ba ni 'di'i sku gsum gyi bdag nyid 'dod chags chen po'i ting nge 'dzin gyi bag chags dang bcas pa'i nyon mongs pa ma lus pa'i gnyen por gyur pa gsal ba'i gnas skabs na/_mthar yang
[\[288b.2\]]dag par rdzogs pa'i sangs rgyas su 'gyur te/_de'i phyir yang byang chub sems dpa' rnams kyi rtag tu spyod yul ma yin pa'i phyir/_khyod kyis sdug bsngal bya bar mi rigs so/_/rdo rje gsum yig sngags kyi mchog_/phyag rgya chen po rnams bsgoms pa/_/ye shes rdo rje dag gis bya/_/zhes
[\[288b.3\]]bya ba le'u bcu gcig pa las gsungs pa'i khu bar gyur pa'i rjes la de'i rdo rje 'dzin pa bzhengs pa'i don du lha mo bzhi'i glus bskul ba ni bstan pa gsungs pa/_de nas zhes bya ba la sogs pa la/_khyod ni rdo rje thugs zhes bya ba ni shin tu rnam par dag pa gnyis su med pa'i ye shes
[\[288b.4\]]mi phyed pa'i ngo bo nyid kyis mi bskyod pa'i phyir rdo rje dang 'dra ba'i thugs yod pa de ni rdo rje'i thugs so/_/phan pa dang bde ba nye bar bsdu ba'i mtshan nyid rjes su bzung bas 'dod pa'i khams la sogs par gnas pa rnams shin tu bsrung ba nyid kyi phyir dbang phyug go/_/des na der gnas pa'i
[\[288b.5\]]sems can gyi khams kyi dbang du byas te/_bdag la bskyab tu gsol zhes bya ba ni stong pa nyid du ro gcig pas bdag dang bral bar ma mdzad cig pa ste/_bdag la ma ltos par sems can gyi don mi nus zhes bya ba'i don to/_/skyob pa'i thabs gsungs pa/_dga' ba'i yid 'ong don chen
[\[288b.6\]]'dod pas zhes bya ba la dga' ba'i sems can thams cad la phan pa dang bde ba nyid sdud par byed pa'i dga' ba'o/_/de nyid shin tu bdag dang lhan cig pa'i ngo bo yid du 'ong ba de la de skad ces bya'o/_/don chen ni mi gnas pa'i mya ngan las 'das pa'o/_/dga' ba'i yid 'ong yang yin la
[\[288b.7\]]don chen yang yin pas dga' ba yid 'ong don chen no/_/de la 'dod pa ni sems can thams cad de'i gzugs su bskyed par 'dod pa ste de'i rgyu rnams kyis so/_/bdag la dgyes par zhes bya ba ni/_de'i gzugs su gsal bar mdzod cig pa'o/_/sems can yab chen bzhin du ni
[\[289a\]]
[\[289a.1\]]sems can thams cad la phan pa dang bde ba nye bar sdud pa'i phyir yab chen no/_/mngon par mtho ba dang nges par legs pa'i 'bras bu ster ba'i phyir gnyen mchog go/_/gal te bdag dang bral bar mi 'dod na/_de'i tshe/_bdag la dgyes par mdzad du gsol/_/zhes bya ba dang
[\[289a.2\]]'brel to/_/gzhan du nam mkha' dang mnyam par gnyis su med pa'i ting nge 'dzin la gnas pas/_byams pa nyams par 'gyur ro snyam du dgongs pa'o/_/rnam par snang mdzad kyi sgo nas spyan zhes bya bas bskul ba gsungs pa/_rdo rje sku khyod ces bya ba ni mi 'gyur ba'i chos kyi sku'i
[\[289a.3\]]ngo bo nyid kyi phyir ro/_/rtag tu sems can thams cad kyi mngon par 'dod pa'i bka' bsgo ba'i phyir sems can mang po la dga' ba'i 'khor lo'i bka'o/_/sangs rgyas ni shes pa ste/_don gyi dngos po thams cad kyi byang chub ni de kho na nyid kyi ye shes gang yin pa de la de skad ces bya'o/_/de'i phyir
[\[289a.4\]]don dam par phan pa ni sangs rgyas nyid dang 'dra ba thabs dang shes rab kyi bdag nyid dkyil 'khor gyi 'khor lo'i gzugs bstan pa'i ngang tshul 'di la yod pas don dam pa rjes su phan ston pa'o/_/de'i phyir 'dod chags kyi sems can rnams la sdug bsngal bskyab par 'dod pas so/_/'dod
[\[289a.5\]]chags dam tshig ni dmigs pa med pa'i snying rje chen po'i rang bzhin te/_bdag la dgyes par zhes pa dang 'brel pa'o/_/brjod par bya ba dang rjod par byed pa las 'das pa'i dngos po mtha' dag so sor rtogs pas kun rdzob dang don dam pa ston pa nyid kyi phyir/_/khyod ni rdo rje gsung ngo /_/
[\[289a.6\]]mtho ris dang thar pa'i phun sum tshogs pa las skyes pa'i dga' ba'i 'jig rten pa'i dgos pa'i don ni 'jig rten don to/_/de nyid gzhan la phan pa'i brtson pas bya ba mnyam par gzhag pa ni dgos pa'o/_/de'i mdzad pa ni bskyed pa'o/_/de la rtag tu rgyun mi 'chad par gang gi phyir
[\[289a.7\]]khyod 'jug pa'o/_/de dga' ba chen po'i rang bzhin dgyes par mdzod ces bya ba ni/_gos dkar mo'i bskul ba'o/_/thams cad kyi thams cad du ji ltar 'dod pa la 'dod pas khyod ni rdo rje 'dod pa'o/_/yang dag par rdzogs pa'i sangs rgyas rnams sems can rnams kyi don byed pa
[\[289b\]]
[\[289b.1\]]ni dam tshig go/_/de'i mtha' dag rdzogs par byed pas dam tshig mchog go/_/mnyam pa nyid gzigs pa zhes bya ba ni gang gi phyir/_khyod grogs po dang grogs po ma yin pa dang /_de las gzhan pa rnams kyi mnyam pa nyid ni dbye ba med pas gzigs pa'o/_/gang gi phyir bu gcig
[\[289b.2\]]pa la byams pas rtag tu sems can gyi don la 'jug kyang 'ga' la ni chags pa med do/_/de'i phyir bdag la dgyes par mdzod ces so/_/btang snyoms chen po'i rang bzhin sgrol mas bskul ba'o/_/da ni le'u dang po las gsungs pa/_tshig bzhi pa dang 'brel pa lha mo'i pad+ma la gnas pa'i
[\[289b.3\]]dkyil 'khor du skal ba dang ldan par bya ba'i don du bcug nas sems can gyi khams la dbang bskur ba bshad par 'dod nas zhes bya ba la sogs pa la/_'dod chags thams cad gzugs la sogs pa dang /_mi phyed pa'i ngo bo rang snang ba'i shes rab ste/_de'i nye bar longs spyod pa ni
[\[289b.4\]]thabs dang shes rab kyi sbyor bas sems can gyi khams ma lus par kun du bzang por bskyed pa'o/_/de nyid rdo rje dang sangs rgyas rnams kyi dpal lo/_/byang chub kyi sems sngon du song ba'i phun sum tshogs pa'i ting nge 'dzin gang la yod pa de la de skad ces bya'o/_/dam tshig rdo rje yis zhes bya
[\[289b.5\]]ba ni ye shes lnga'i bdag nyid gsang ba'i rdo rjes so/_/kha cig tu dam tshig 'khor lo zhes bya ba'i tshig yod pa de la nang gi dkyil 'khor gyi 'khor los yan lag bzhi'i ting nge 'dzin dang ldan pas zhes bya ba'i don to/_/thams cad nam mkha'i dbyings zhes bya ba ni chos 'byung ba'i gzhal
[\[289b.6\]]yas khang la sogs pa'o/_/de bzhin gshegs pa thams cad yongs su gyur pa'i ngo bo byang chub kyi sems kyi khu bas sems can rnams la dbang bskur ba'i dus su gang bar gyur to/_/'di nyid kyang le'u dang po las gsungs pa'i de bzhin gshegs pa thams cad kyi rdo rje dam tshig
[\[289b.7\]]las byung ba tshig gis byin gyis brlab pa ni dbang bskur bar blta bar bya'o/_/mthong zhes bya ba ni rtogs pa'o/_/sangs rgyas thams cad kyi chos mnyam pa nyid ces bya ba ni tha mi dad pa nyid do/_/sems can gyi don bya ba'i gar rab tu bstan pa'i mtshan nyid do/_/'dod chags kyi
[\[290a\]]
[\[290a.1\]]yi ge'i tshig gis zhes bya ba la 'dod chags ni thugs rje chen po'o/_/yi ge ni shes rab ye shes so/_/rtogs par byed pa dang go bar byed pas 'di rnams kyi tshig ste/_rnam par dag pa'i phung po dang khams dang /_skye mched kyi ngo bo ni 'dod chags kyang yin la tshig kyang yin pas 'dod chags kyi
[\[290a.2\]]tshig ces bya'o/_/de rnams kyi sangs rgyas kyi byang chub rjes su rtogs pa thams cad las 'das pa'i ye shes thob pa ste ngo mtshar ba'o/_/'di skad gsungs pa yin te/_dngos po thams cad thabs dang shes rab gnyis su med pa'i lhar byas nas/_dngos po thams cad kyi
[\[290a.3\]]rang bzhin bsgoms pas so/_/ji ltar zhe na/_mi 'jigs mngon par mi shes dang /_/brjod bya ma yin rnam brtag min/_/zhes so/_/'di dag ni ye shes kyi rang bzhin te/_sangs rgyas byang chub thob ces bya'o/_/phung po la sogs pa dmigs pa/_bkag pa lha'i de kho na nyid
[\[290a.4\]]ston cing nye bar bsdu ba'i cho ga gsungs pa/_gzugs kyi phung po ma yin zhes bya ba la sogs pa la/_gzugs kyi phung po la sogs pa rnams rten cing 'brel par 'byung ba nyid kyis de kho na nyid du ma skyes pa'i phyir de'i rnam par dag pa 'grub pa ste/_rnam par snang mdzad la sogs pa yang med
[\[290a.5\]]par 'gyur zhes bya ba'i don to/_/de skad du yang /_gang rnams rgyu las byung ba ni/_/de ni dngos med gang las so/_/ji ltar de ni gsal ma yin/_/gzugs brnyan dang ni 'dra ba nyid/_/ces gsungs so/_/'dod chags la sogs pa rnams rnam par rtog pa tsam las byung ba'i phyir
[\[290a.6\]]yod pa ma yin pa'i phyir gsungs pa/_'dod chags ma yin zhes bya ba la sogs pa la/_'dod chags dbang po'i grong ma yin/_/don med sems kyang ma yin te/_/bdag la gnas min gzhan la'ang min/_/yod pa ma yin med pa min/_/brdzun min bden pa'ang ma yin no/_/
[\[290a.7\]]zhes so/_/de bzhin du zhe sdang dang ni gti mug dang /_/gang gis nyon mongs rigs rnams kyang /_/khams gsum 'khor zhing 'khor ba ni/_/rtog pa'i dug las skyes pa'o/_/zhes so/_/chos ma yin pa yang ma yin/_/zhes bya ba ni de kho na nyid du chos kyi dbyings kyi rang bzhin nyid kyi phyir
[\[290b\]]
[\[290b.1\]]dngos po thams cad kyi kun nas nyon mongs pa dang /_rnam par byang ba med ces bya ba'i don to/_/'di skad gsungs pa yin te/_sgom pa nye bar bsdu ba'i don du mchod pa la sogs pa byas nas ji ltar ston pa'i lha'i 'khor lo rang gi lus la ji lta ba bzhin du bcug ste/_phung po la
[\[290b.2\]]sogs pa skyed par byed pa'i yi ges phung po la sogs pa'i yi ge'i gzugs su bdag nyid kyis bltas nas/_de thams cad yi ge gsum gyi nang du gzhug ste/_de yang mkha' dang mnyam pa gnyis su med pa'i rnal 'byor la dmigs nas ldang bar bya'o/_/'di skad du gsungs pa yin
[\[290b.3\]]te le'u bcu gnyis pa las/_sku gsung thugs kyi rdo rje rnams/_/sku gsung thugs su sgom pa ni/_/rnam rtog med cing dmigs pa med/_/mnyam nyid gang du'ang mi dmigs pa'o/_/zhes gsungs so/_/de yang kun du bzang po las/_/bstod dang mchod sogs gshegs su gsol
[\[290b.4\]]pa la/_sngags pas rab tu 'bad de rnam bya zhing /_/oM la sogs par 'khor los bsdus nas ni/_/sku la sogs pa rtag pa dag tu bya/_/zhes gsungs so/_/ji lta ba bzhin legs par dbang bskur nas gnang ba byin te/_ma 'ongs pa'i rnal 'byor pas kyang slob ma la chos
[\[290b.5\]]kyi mdzod gtad do/_/zhes slob pa'i phyir gsungs pa/_'di zung shig ces bya ba la sogs pa rnams ni go bar sla'o/_/dngos po thams cad kyi rang bzhin bcom ldan 'das su rtogs par bya ba'i phyir gsungs pa/_de nas rnam par snang mdzad ces bya ba la sogs pa la/_'di'i
[\[290b.6\]]don ni g.yo ba dang mi g.yo ba'i dngos po thams cad kyi rang bzhin gyi sku'i dkyil 'khor rnams la rang gi rang bzhin gyis tha mi dad par gnas zhes bya ste/_lus dang bral ba ma yin pa'i phyir/_ngag dang yid kyi yang gsungs pa zhes bya'o zhes la la dag 'dod do/_/de bzhin
[\[290b.7\]]gshegs pa'i sku la sogs pa dang /_mnyam pas srid pa gsum gyi lus la sogs pa'i chos kyi dbyings kyi ngo bo nyid du ro gcig par byas nas de'i ngo bos gnas so zhes la la dag 'dod do/_/'dis ni mi dmigs pa'i ngo bo nyid bcom ldan 'das dpal rdo rje sems
[\[291a\]]
[\[291a.1\]]dpa' dngos po thams cad kyi rang bzhin du gsungs so/_/'di zhes bya ba ni gsungs ma thag pa ste/_bcu bdun du bstan pa'i don gyi cho gas so/_/bka' stsal to zhes pa'i skabs la thug pa'i bar du gsungs pa'o/_/'di skad gsungs pa yin te/_gang gi
[\[291a.2\]]tshe bcom ldan 'das chos 'byung ba'i gzhal yas khang gi nang du byang chub sems dpa' sems dpa' chen po la sogs pa'i 'khor dang bcas pa bzhugs shing ji ltar bshad pa'i rgyud kyi don gsungs pa 'di dag bdag gis 'di skad thos pa'o/_/dpal gsang ba 'dus
[\[291a.3\]]pa'i dka' 'grel rgyal bas byin pas mdzad pa las le'u bcu bdun pa'i bshad pa rdzogs so//_//bcom ldan 'das 'jam dpal gzhon nur gyur pa la phyag 'tshal lo/_/da ni ma 'ongs pa'i skye bo rnams kyi the tshom bsal ba'i phyir/_rgyud phyi ma'i rgyud kyi tshul gyis le'u bcu bdun gyi
[\[291a.4\]]bshad par gyur nas le'u bco brgyad pa bshad pa ni de nas zhes bya ba la sogs pa yin te/_de bzhin gshegs pa thams cad kyi dbang bskur ba yin pa'am/_de bzhin gshegs pa thams cad kyi dbang bskur ba 'di la mnga' bas na/_de bzhin gshegs pa thams
[\[291a.5\]]cad kyi dbang bskur ba ste/_byang chub kyi rdo rje'o/_/de'i sku la sogs pa'i gsang ba bstan pa ni/_le'u bcu bdun gyis nye bar bstan pa yin no/_/dngos po thams cad kyi zhes bya ba ni kun rdzob dang don dam pa'i tshul gyis sam sems gzhan gyi ngo bor ma gyur pas so/_/ji lta ba
[\[291a.6\]]dang zhes bya ba ni rnam pa gang gis de mthong ba dang /_thos pa dang khong du chud par nus pa zhes bya ba'i don to/_/dus ji lta bar zhes bya ba ni dus gang gi tshe gang zhig 'os pa de las mi 'da' ba'o/_/mthong zhing zhes bya ba ni sku rdo rje'i tshul gyis so/_/thos la zhes bya ba ni/_gsung rdo
[\[291a.7\]]rje'i tshul gyis so/_/khong du chud nas zhes bya ba ni/_thugs rdo rje tshul gyis te/_sku rdo rje la sogs pa'i ngo bo nyid mngon sum du byas nas zhes bya ba'i don to/_/yang na mthong zhing zhes bya ba ni bsam pa'i rang bzhin gyi shes pas nges par byas pa'o/_/thos la zhes bya ba ni thos pa'i rang
[\[291b\]]
[\[291b.1\]]bzhin gyi shes pas nges par bzung ba'o/_/khong du chud nas zhes bya ba ni/_bsgoms pa'i shes pas gsal bar byas pa'o/_/'di skad ces gsol to zhes bya ba ni 'og nas bshad pa'i rim gyis rgyud las bstan pa'i don smras par gyur pa'o/_/e ma'o zhes bya ba la sogs pa ni/_
[\[291b.2\]]de nyid gsungs pa yin no/_/kun du bzang po zhes bya ba ni 'dod chags la sogs pa la rjes su spyod pa rnams la de'i rjes su 'jug pa'i tshul gyis phan pa'i don rdzogs par mdzad pas 'di las kun nas bzang zhing mdzes la dge bar gyur pas na rdo rje 'chang chen po la de skad ces bya'o/_/
[\[291b.3\]]de yang sdom pa bla ma las/_snying stobs rdul dang mun pas kyang /_/gang phyir 'gro ba'i don byed cing /_/byang chub spyod pa'i rjes 'jug pa/_/des na nga ni kun du bzang /_/zhes bshad pa yin no/_/sku la sogs pa nges pas ni sku rdo rje la sogs pa'i tshul du nges par mdzad pa'o/_/rdo rje
[\[291b.4\]]gsum gyi zhes bya ba ni sku rdo rje la sogs pa mi phyed pa'i tshul gyis so/_/kun du ni zhes bya ba ni thams cad du'o/_/rdo rje gsum zhes bya ba ni khams gsum pa'i lus la sogs pa'o/_/rnam par bzhugs zhes bya ba ni le'u bcu bdun pa rdzogs pa'i skabs su gsungs pa'i tshul gyis 'jug pa
[\[291b.5\]]ste/_'di nyid ni ngo mtshar che ba'o/_/sems can thams cad ces bya ba ni/_khams dang skye gnas dang 'gro bas bsdus pa'i skye gnas can no/_/dus gsum rdo rje'i ngo bo nyid ces bya ba ni 'das pa la sogs pa'i de bzhin gshegs pa'i ngo bor yang dag par byung ba'o/_/de bas na byang chub
[\[291b.6\]]rdo rje'i gnas thob pa'o zhes bya ba ste/_rdo rje 'chang chen po'i go 'phang thob cing de'i ngo bo nyid kho nar blta bar bya'o zhes bya ba'i bar du'o/_/e ma ho zhi ba'i zhes bya ba ni/_rtog pa'i dra ba ma lus par zhi ba ste/_de bzhin nyid kyi ngo bo yin pa'i phyir ro/_/dbang po 'das zhes bya ba ni
[\[291b.7\]]dbang po rnams kyi yul ma yin pa'i phyir ro/_/e ma ho 'khor ba dag gi rgyun zhes bya ba ni gdul bya'i dbang gis sprul pa'i skus 'khor ba thams cad du rgyun mi 'chad par bzhugs pa'o/_/e ma ho mchog tu mya ngan 'das/_/zhes bya ba ni srid pa dang zhi ba mnyam pa nyid du
[\[292a\]]
[\[292a.1\]]thugs su chud pas mi gnas pa'i mya ngan las 'das pa'i bdag nyid can/_longs spyod rdzogs pa'i sku'i ngo bo nyid do zhes bya ba'i bar du'o/_/yang na e ma ho zhi ba zhes bya ba ni 'dod chags la sogs pa la nye bar longs spyod pas 'dod chags la sogs pa nye bar zhi
[\[292a.2\]]bas mdzad pa ni ngo mtshar che'o/_/dbang po 'das zhes bya ba ni/_bdag cag rnams kyis 'di lta bu nam yang nye bar mi dmigs so zhes bya ba'i don to/_/e ma ho 'khor ba dag gi rgyun/_/zhes bya ba ni de kho na nyid du yod pa ma yin pa'i rang bzhin can gyi phung po la sogs pa la skye ba
[\[292a.3\]]dang gnas pa dang /_rnam par 'jig pa'i rgyun du brtags pa 'am/_de bzhin gshegs pa la sogs pa'i tshul gyis 'jig pa'o/_/e ma ho mchog tu mya ngan las 'das/_/zhes bya ba ni mi bden pa'i sgro btags pa dang /_skur pa btab pa dang bral ba'i rnam par
[\[292a.4\]]dag pa'i phung po la sogs pa'i ngo bo nyid do/_/'di skad ston te/_gang de kho na nyid du bden pa ma yin pa'i lus la sogs pa nyid 'dir mya ngan las 'das pa gang yin pa de la ni ngo mtshar che ba'o zhes pa'o/_/de la yang /_'khor ba dang ni mya ngan 'das/_/'di gnyis yod
[\[292a.5\]]pa ma yin te/_/'khor ba yongs su shes pa ni/_/mya ngan 'das zhes bshad pa yin/_/zhes bshad pa yin no/_/mgrin gcig tu zhes bya ba ni sgra gcig gis de dgongs pa gcig gis tshig tu gsungs pa zhes bya ba'i bar du'o/_/yon tan 'byung gnas zhes bya ba
[\[292a.6\]]ni thar pa 'dod pa rnams kyis bslab cing goms par bya ba yin pas na yon tan te stobs bcu la sogs pa'o/_/de rnams kyi 'byung gnas ni mi zad pa'i gnas sam tshogs rnams so/_/da ni gsang ba'i zhes bya ba 'dir gang la bgyi zhes bya ba nas/_las kyi mchog gi tshogs
[\[292a.7\]]rnams ni/_/sna tshogs ji ltar byed par 'gyur/_/zhes bya ba'i bar dang 'og nas bshad pa'i lan gyi dbang gis na khro bo'i dbang po ni gang 'byung ba dang 'byung ba las gyur pa ni gang rig pa'i rgyal po ni gang zhig lags/_rdo rje'i bdag po ni su zhig lags zhes bya ba'i dris pa bzhi
[\[292b\]]
[\[292b.1\]]bcug nas/_byang chub sems dpa' rnams kyi rtsa ba'i dri ba'i tshig tshogs kyi grangs lnga bcu rtsa bdun gsungs pa yin no/_/gang rnams 'dir dris pa dang /_lan la legs par sbyar bas ma 'ongs pa'i brgal ba dang /_lan du 'gyur ba de dang de dag nyid du bstan par bya'o/_/la la ni 'dir
[\[292b.2\]]byang chub sems dpa' rnams kyis zhus pa bdun cu rtsa gnyis yod par 'chad do/_/byang chub sems dpa' chen po rdo rje 'dzin pa la zhes bya ba ni thabs dang shes rab gnyis su med pa'i ye shes kyi bdag nyid can du gyur pa'i rdo rje 'chang chen po la'o/_/rdzogs pa'i sangs rgyas zhes bya ba ni phun
[\[292b.3\]]sum tshogs pa lnga'i rang bzhin can gyi phyin ci ma log pa'i ye shes kyis mngon par rdzogs par sangs rgyas pa ste/_de yang ye shes phun sum tshogs pa dang spangs pa phun sum tshogs pa dang /_thugs rje phun sum tshogs pa dang /_mi zad pa'i phun sum tshogs pa nyid dang /_mnyam pa
[\[292b.4\]]med pa phun sum tshogs pa dang ldan pas sangs rgyas zhes bshad pa yin no/_/bde bar gshegs pa zhes bya ba ni mdzes pa la sogs par gshegs pa'i phyir bde bar gshegs pa ste/_de yang /_phyi rol 'gro ba mi mdzes pa/_/slob pa'i 'gro ba slar ldog yin/_/mi slob pa yang ma lus
[\[292b.5\]]min/_/bde gshegs gsum char du yang gshegs/_/zhes bshad pa yin no/_/mgon la zhes bya ba ni gcig tu 'gro ba thams cad kyi rten du gyur pa'i phyir ro/_/yang na thugs rdo rjer gyur pa nyid kyis dngos po'i don ma lus pa phyin ci ma log par thugs su chud pas na sangs rgyas
[\[292b.6\]]so/_/gsung rdo rje nyid du gyur pas sems can gyi bsam pa'i dbang gis shin tu mang ba'i rnam pa can gyis dam pa'i chos rin po che gsungs pas na/_bde bar gshegs pa'o/_/sku rdo rjer gyur pa nyid kyis sprul pa sna tshogs pas sems can thams cad la bka' bsgo bar mdzad
[\[292b.7\]]pas na/_mgon po ste bdag po'o/_/de ltar na sku gsum gyi bdag nyid can no zhes bya ba'i don to/_/lus ngag ces bya ba la sogs pa la/_rang gi lus rdo rje la sogs pas so/_/sku gsung thugs ni rdo rje la/_/zhes bya ba ni rdo rje 'chang chen po la'o/_/bzhag nas zhes bya ba
[\[293a\]]
[\[293a.1\]]ni dmigs pa ste/_de'i sbyor ba byas nas zhes bya ba'i bar du'o/_/'di skad ston te/_lus la sogs pa'i rnam par g.yeng ba dang bral bas/_bum pa glo rdol ba la sogs pa'i nyes pa dang bral ba lta bur mnyan par gyis zhes bya ba de rnams kyis kyang thob pa'i gsung de'i don
[\[293a.2\]]la nges par byas pa'i phyir/_de nas zhes bya ba la sogs pa gsungs te/_rjes su bzung ba'i bka' zhes bya ba ni yid ston pa'i tshig go/_/byang chub sems dpa' zhes bya ba ni byang chub pa'i bdag nyid can no/_/rang gi thugs thugs rje chen po la dmigs te zhes bya ba ni sems can thams
[\[293a.3\]]cad sdug bsngal dang bral ba'i rnam par thugs kyi mngon sum du mdzad pa'o/_/la la ni byin gyis brlabs nas zhes bya ba yun ring du gnas pa nyid du brtan par mdzad pa'o/_/la la ni byin gyis brlabs pa'i don nyan pa'i byang chub sems dpa' rnams slob mar mdzad pa yin no zhes zer
[\[293a.4\]]mod kyis/_de ni ma yin te ci'i phyir zhe na/_rtsa ba'i rgyud ston par mdzad pa nyid de rnams slob mar gyur pa yin te/_gzhan du na de lta bu'i chos ston par mdzad pa mi srid do/_/da ni sngar smras pa'i zhus pa'i tshogs rnams kyi lan rim gyis bstan pa'i phyir sku gsung thugs zhes bya ba la
[\[293a.5\]]sogs pa gsungs te/_sku rdo rje la sogs pa re re zhing sku la sogs pa'i dbye bas rang rig pa'i mthar thug par gzhan la bstan par mi nus pa dang /_kun rdzob tu yang dag par bstan par mdzad pa na yang skal ba med pa rnams la bstan par bya ba ma yin pas/_de nyid ni gsang ba ma yin no/_/
[\[293a.6\]]zhus pa gnyis pa'i don gsungs pa ni/_sangs rgyas zhes bya ba la sogs pa yin te/_sangs rgyas thams cad ces bya ba ni sangs rgyas thams cad kyi ming can no/_/tshogs pa 'dus pa yin par bshad/_/ces bya ba ni tha mi dad pa nyid do/_/don ni 'di yin te/_sangs rgyas thams
[\[293a.7\]]cad kyi sku la sogs pa rnam pa gsum gyi tshul gyis gcig pa nyid du gyur pa ni gsang ba 'dus pa zhes bya'o/_/rgyud kyi 'grel pa ji lta bur zhes bya ba 'di'i lan gsungs pa ni/_lnga pa dang zhes bya ba la sogs pa yin te/_lnga pa las ni sgrub pa po'i rnam par mi rtog pa'i spyod pa gsungs la/_dgu pa
[\[293b\]]
[\[293b.1\]]las ni/_dam tshig bsrung ba'i go cha'o/_/bcu bdun pa las ni dngos grub thams cad kyi dam tshig gi rab tu dbye ba'o/_/bcu gsum pa las ni sngags kyi bzlas pa la sogs pa gsungs pa yin no/_/de ltar go rims 'di ni le'u bzhi po'i don gyi 'grel pa yin par shes par bya'o/_/
[\[293b.2\]]don ni 'di yin te le'u lnga pa las gsungs pa'i sgrub pa po dgu pa las gsungs pa'i dam tshig bsrung ba la brtson pas bcu bdun pa las gsungs pa'i dam tshig gi spyod pa la gnas pa nas/_bcu gsum pa las bstan pa'i sngags kyi bzlas pa la sogs pa bya'o/_/gang 'di ni sangs
[\[293b.3\]]rgyas bcom ldan 'das rnams dang /_byang chub sems dpa' rnams kyis bstan pa yin la/_dngos grub sgrub pa thams cad la khyab pa'i phyir sgrub pa chen po yin par bshad do/_/bzhi pa dang ni zhes bya ba la sogs pa la/_de bzhin zhes bya ba ni bstan pa nye bar phan pa'o/_/don
[\[293b.4\]]ni 'di yin te/_bzhi pa dang bcu drug par gsungs pa'i dkyil 'khor du brgyan pa la bshad pa'i mchod pa byas nas/_bcu gnyis pa la gsungs pa'i dngos grub spyi'i sgrub pa dang /_rig pa'i brtul zhugs la gnas pa'i rnal 'byor pas bya'o zhes bya ba 'di ni 'dir le'u'i don gyi
[\[293b.5\]]'grel pa zhes bya ste/_'di nyid ni slob dpon zhes bya ba la sogs pas gsal bar ston pa yin te/_lha thams cad kyi dkyil 'khor gyis yongs su bzung ba la sogs pa nas dkyil 'khor nye bar bsdu ba'i bar ni slob dpon gyi las yin te/_spyi ni cho ga ji lta bar rnal 'byor pa thams cad
[\[293b.6\]]kyi thun mong yin la/_'di dag kyang bzhi pa dang bcu drug pa dang /_rgyas pa las ci rigs par gsungs pa yin par shes par bya'o/_/bcu gnyis pa las kyang /_spyi yi dngos grub bsgrub pa dang /_/thun bzhi dag tu sbyor ba yis/_/zhes bya ba la sogs pas rig pa'i brtul zhugs dang
[\[293b.7\]]sdom pa bstan pa yin no/_/brgyad pa dang zhes bya ba la sogs pa la/_'dir brgyad pa'i sgras ni drug par gsungs pa yin no zhes bya ba ni man ngag yin te/_de las de bzhin gshegs pa thams cad rjes su mnyes pa dang /_phyag rgya chen po la sogs pa dngos grub bsgrub
[\[294a\]]
[\[294a.1\]]pa'i yan lag tu gyur pa nyid kyis nye ba na gnas pa'i phyir phra mo'i rnal 'byor sgom pa'i mtshan nyid kyang nye bar sgrub par bshad pa'o/_/gnyis pa las ni sdom pa yang dag par bstan te/_sems dmigs pa thams cad las sdom pa ni byang chub kyi sems kyi rang bzhin
[\[294a.2\]]yin no/_/bcu pa dang bcu bzhi pa las ni drag po'i spyod pa bsgrub pa'o/_/'di skad ston to/_/phra mo'i rnal 'byor bsgoms pas sems brtan par byas nas/_gang gi tshe rjes su mnyes par byas pa'i bya ba grub par ma gyur pa de'i tshe byang chub kyi sems bsgoms pa sngon du 'gro ba'i
[\[294a.3\]]drag po'i sbyor bas bsgrub par bya'o zhes pa'o/_/bdun pa dang ni zhes bya ba la sogs pa la/_bdun pa las ni bsgrub pa'i sdom pa dang /_rjes su dran pa bsgom pa la sogs pa'i tshul ni dngos grub don du gnyer ba rnams kyi 'da' bar mi bya ba yin pas log pa'i rtog pa rnams las sems
[\[294a.4\]]zlog par byed pa'i phyir don ston to/_/gsum pa las ni bsnyen pas te/_lha'i rnam pa de nyid ston pa'i tshul yin la/_bcu gcig pa ni bcu gcig pa ste/_'dra ba'i dngos grub bsgrub pa dang /_dngos grub kyi zhing ri bo la sogs pa'i mtshan nyid ston la/_bcu dang lnga zhes pa ni bco lnga pa
[\[294a.5\]]ste/_rmi lam la sogs pa'i mtshan ma ston to/_/don ni 'di yin te/_bsnyen pa las mtshan ma thob par byas nas/_rjes su dran pa'i bsgom pa byas la ri bo la sogs par gnas te/_dngos grub rnams bsgrub par bya'o zhes pa'o/_/tshig 'di nyid las man ngag las gcig gi sgra mi
[\[294a.6\]]mngon par byas nas le'u dang por yin par shes par bya ste/_der ni de bzhin gshegs pa kun gyi las zhes bya ba de bzhin gshegs pa la sogs pa'i sprul pas gdug pa dang gdug pa ma yin pa'i sems can thams cad la phan pa'i don du tshar gcod pa dang /_phan 'dogs
[\[294a.7\]]pa'i bdag nyid can gyis 'gro ba'i don mdzad pa yin te/_de nyid gsungs pa ni/_dus dang zhes bya ba la sogs pa gsungs pa yin te/_de la 'dul ba'i bka' bsgo ba nyan cing rang gi phyogs su gyur pa'o/_/gdul dka' ba ni sdang ba rnams te/_'bad pas bsgrub par bya'o/_/zhi ba
[\[294b\]]
[\[294b.1\]]ni bar ma ste/_'bad pa cung zad kyis bsgrub par bya ba'o/_/'di rnams kyi 'jug pa ni yang dag par rdzogs pa'i byang chub la nges par sbyar ba'o/_/rgyud kyi 'brel pa bstan pa'i skabs las 'phros pa'i bskyed pa'i rim pa'i gzhung gis 'brel pa gang yin pa de yang bstan pa'i phyir gsungs
[\[294b.2\]]pa ni bskyed pa'i zhes bya ba la sogs pa ni/_bsnyen pa zhes bya ba bsnyen pa ston par byed pa'i gzhung gang yin pa de ni/_bskyed pa'i rim pa dang 'brel pa yin no zhes bya ba'i don to/_/de la thun mong dang mchog bsgrub pa'i dbye bas bsnyen pa yang gnyis su 'gyur te/_de'i phyir gsungs
[\[294b.3\]]pa rdo rje'i cho ga bzhi zhes bya ba la/_rdo rje rnams kyi cho ga ni 'og nas bshad pa'i yan lag drug pa'i ye shes kyi bdud rtsi'i rnam pa ste/_de ni mchog gi bsnyen pa'o/_/dang po stong nyid byang chub ste/_/zhes bya ba la sogs pa rnam pa bzhi'i bdag nyid can ni thun mong gi bsnyen pa'o/_/'di nyid
[\[294b.4\]]ni thun mong zhes bya ba la sogs pas bstan to/_/don ni 'di yin te/_stong nyid byang chub la sogs pa dbye ba rnam pa bzhi ston par byed pa'i gzhung ni thun mong gi bsnyen pa dang 'brel pa yin la gang rdo rje cho ga ston par byed pa ni mchog gi bsnyen pa yin no zhes pa'o/_/dkyil 'khor zhes
[\[294b.5\]]bya ba la sogs pa la/_don ni 'di yin te dkyil 'khor dang 'brel pa dang /_rig pa'i brtul zhugs dang 'brel pa gang yin pa de ni slob dpon gyi phun sum tshogs pa dang 'brel pa yin te/_de khyab pa'i rgyu ston par byed pa yin pa'i phyir ro/_/sngags kyi lam gyis zhes bya ba ni rdo rje
[\[294b.6\]]theg pa brtul bar gyur pa'o/_/yongs su smin bya zhes bya ba ni/_dge ba'i rtsa ba kun nas yongs su smin par byas pa'o/_/brtul zhugs bzang zhes bya ba ni/_rig pa'i brtul zhugs la sogs pa'i sdom pa blangs pa'o/_/dbang bskur ba zhes bya ba ni slob dpon gyi go
[\[294b.7\]]'phang la gnas pa'o/_/rang gi slob ma la zhes bya ba ni rang nyid kyis dbang bskur ba yin gyis/_gzhan dag gis ni ma yin no zhes bya ba'i don to/_/bdag nyid che zhes bya ba ni zab pa dang rgya che ba la lhag par mos pa gang yin pa de la ston pa ni gsang ba'i don du rab tu bshad pa
[\[295a\]]
[\[295a.1\]]ste/_de ni kun nas yongs su grol ba yin no/_/'di skad ston te/_gang 'dir rdo rje theg pa la mngon par 'dod pa skyed par byed pa'i gzhung de ni yongs su grol ba dang 'brel pa yin par shes par bya'o/_/rnal 'byor zhus pa'i lan gsungs pa ni/_shes rab ces
[\[295a.2\]]bya ba la sogs pa yin te/_shes rab dang thabs ni stong pa nyid dang snying rje ste/_de dag gi snyoms par 'jug pa ni rnam pa thams cad kyi mchog dang ldan pa'i kun du bzang po'i ngo bo nyid du rdzogs pa'o/_/shes rab dang thabs kyi rang bzhin bstan pa'i phyir gsungs pa ni gang zhig ces bya
[\[295a.3\]]ba la sogs pa ste/_gang dngos po thams cad du rtogs pa zad pas dngos po med pa ni nyid kyi gnyis su med pa yang dag par rtogs pa'i phyir de ni shes rab po/_/gang rdzas su sgro btags pa dang /_nye bar gnas pas na thabs te snying brtse bas nye bar ston pa'i dngos po 'dzin par byed pa'i
[\[295a.4\]]blo zhes bya ba'i bar du'o/_/de bas na dngos po'i mtshan nyid do zhes bya ba gsungs te/_shes rab de nyid khyad par zhes bya ba'i don to/_/de yang /_rtag tu gnyis rlabs med bral ba'i/_/spyi yi mtshan nyid shes rab yin/_/de nyid lhag ma la brten pa/_/thabs zhes bya
[\[295a.5\]]ba yin par bshad/_/ces pa yin no/_/dang por rgyud kyi 'grel pa bshad nas da ni rgyud nyid kyi don gsungs pa ni/_rgyud ni zhes bya ba la sogs pa yin te/_rgyun zhes bya ba ni dkyil 'khor la sogs pa de kho na bcu'i tshogs so/_/de yang bzhi la sogs pa'i dbye bas
[\[295a.6\]]rnam pa gsum du 'gyur ba ni rgyun te zhes bya ba la sogs pas ston to/_/de la re zhig rang bzhin gyi don bstan par bya ba'i phyir gsungs pa/_rang bzhin zhes bya ba la sogs pa yin te/_de la rang bzhin ni de bzhin nyid gnyis su med pa'i sems yin te/_de nyid bsrung ba dang
[\[295a.7\]]chos 'byung ba dang /_gzhal yas khang dang gdan dang /_ting nge 'dzin gsum gyi tshul gyis mngon sum du byed pas na rang bzhin no/_/de'i phyir de nyid ni rdzogs pa'i byang chub kyi rgyu'i gtso bo yin pa ste/_de ni zab pa dang rgya che ba'i bdag nyid bsgom pa la rag las pa'i
[\[295b\]]
[\[295b.1\]]phyir rgyu yin no/_/mi 'phrogs 'bras bu'o zhes bya ba ni mi mthun pa'i phyogs ma lus par bsal ba'i phyir 'phrog par mi nus pas na mi 'phrogs pa ste/_mi gnas pa'i mya ngan las 'das pa'i bdag nyid can 'gro ba ma lus pa'i gsos su gyur pa kun du bzang po nyid do/_/bzhi ni
[\[295b.2\]]thabs zhes bya ba ste/_/zhes bya ba ni 'dis byang chub 'dzin cing rten pas na gzhi ste/_dkyil 'khor bskyed pa dang slob ma dang /_slob dpon gyi las dang las kyi tshogs sna tshogs pa dang /_dngos grub sgrub pa dang /_slob pa dang sdom pa dang /_rig pa'i brtul zhugs kyi bdag
[\[295b.3\]]nyid can rtsom pa'i tshogs rnams so/_/gsum gyi rgyud kyi don bsdus pa'o zhes bya ba 'di gsum po 'di dag gis rgyud ma lus pa'i bsdus pa'i don gyi tshul gyis bsdus pa yin te 'dir gsum pa 'di dag nyid bsgrub bya'o zhes bya ba'i don to/_/'og nas bshad pa'i de kho na nyid
[\[295b.4\]]zhus pa'i nye bar sbyar ba gsungs pa/_rigs ni zhes bya ba la sogs pa gsungs pa yin te/_me long lta bu la sogs pa'i ye shes kyi dbye bas sangs rgyas rnams kyi bskyed pa'i gnas su gyur pas na rigs lnga'o/_/rigs gsum zhes bya ba ni chos dang longs spyod rdzogs pa dang sprul pa'i
[\[295b.5\]]dbye bas so/_/ngo bo nyid gcig ces bya ba ni ye shes lnga dang sku gsung thugs kyi bdag nyid can ni/_byang chub kyi sems rdo rje nyid du thams cad rigs gcig pa yin no/_/'di ni rgyud phyi ma'i phyi mar gyur zhes gsungs pas de'i phyir phyi ma nyid du gyur pa gsungs pa ni/_byang chub
[\[295b.6\]]rdo rje'i zhes bya ba la sogs pa yin te/_byang chub rdo rje zhes bya ba ni rdo rje 'chang chen po'o/_/la la las ni yang dag mgon po zhes zer ro/_/de'i don ni 'di yin te/_de bzhin nyid kyi ngo bor gyur pas na yang dag pa ste phyin ci ma log pa'i bdag nyid do/_/thugs rje chen po'i rang
[\[295b.7\]]bzhin gyis 'gro ba rnams kyi skyabs su gyur pas mgon po yang yin te/_shes rab dang thabs kyi bdag nyid can dpal rdo rje sems dpa' zhes bya ba'i don to/_/zhes gsungs pa zhes bya ba ni dus mtshungs par gyur pa sems can gyi khams ma lus pa'i bsam pa thams cad
[\[296a\]]
[\[296a.1\]]yongs su rdzogs par gsungs pa'o/_/de ni phyi ma'i rgyud du 'dod/_/ces bya ba ni de lta bu'i rgyud de ni rgyud phyi ma nyid du 'dir 'dod kyi sngar byung ba tsam nyid kyis ni ma yin no zhes bya ba'i don to/_/de kho na nyid la sogs pa bzhi'i lan gdab pa/_go rims bzhin du gsungs
[\[296a.2\]]pa ni/_de nyid ces bya ba la sogs pa yin te/_sngar ni gsang ba'i sgra'i don tsam bstan pa yin la/_da ni de'i rnam par dbye ba bstan pa'i phyir zhus pa'i lan du gyur pa yin pas de'i phyir 'dir dam pa rnams kyi zlos pa'i nyes pa gsungs par mi bya'o/_/thams cad kyi dbang phyug tu
[\[296a.3\]]gyur pas na/_lhag pa yin zhing sems can rnams la phan pa'i phyir sprul pa sna tshogs par snang bas na lha yang yin pa gang yin pa de 'dir chos kyi brdas gsang chen zhes bya bar gsungs pa yin no/_/dam pa zhes bya ba ni mchog go/_/rigs ni rnam pa brgya zhes pa ni gcig pu
[\[296a.4\]]nyid yin yang sprul pas grangs med dpag tu med par 'gyur ba'o/_/yang na de bzhin gshegs pa re re dang 'brel pa'i sku dang /_gsung dang /_thugs dang /_ye shes lnga nyid du phye bas rang bzhin gyis grub pa'i rigs brgyar 'gyur ro/_/sprul pas ni grangs med dpag tu med par yang 'gyur
[\[296a.5\]]ro zhes dgongs pa'o/_/byang chub kyi sems zhus pa'i lan gsungs pa ni/_thog ma tha ma med zhi ba/_/zhes bya ba la sogs pa gsungs pa yin te thog ma dang tha ma med pa ni thog ma dang tha ma dang bral ba'o/_/zhi ba zhes bya ba ni bzung ba la sogs pa mi mthun pa'i phyogs
[\[296a.6\]]kyis stong pa'o/_/dngos dang dngos med zad pa yi/_/zhes bya ba ni rtag pa dang chad pa'i lta ba'i gnyen por gyur pa'o/_/gtso zhes bya ba ni nyan thos kyi ye shes la sogs pa'i bdag por gyur pa'i ye shes mnga' bas na gtso bo'o/_/yang na chos kyi dbyings kyi tshul gyis dngos
[\[296a.7\]]po thams cad kyi ngo bo nyid du gyur pas gtso bos ni khyab byed ces so/_/stong nyid snying rje mi phyed pa/_/zhes bya ba ni tha mi dad par gyur pa ste/_zab pa dang rgya che ba'i bdag nyid can zhes bya ba'i don to/_/rigs pa'i skyes bu zhus pa'i lan gsungs pa ni/_sku zhes bya ba la sogs
[\[296b\]]
[\[296b.1\]]pa yin te/_mi phyed phye ba'i ngo bo nyid/_/ces bya ba ni mi phyed cing mi 'khrugs pa nyid kyis zab pa yin la/_phye ba ni gdul bya'i skye bo'i bsam pa ji lta ba bzhin du sna tshogs pa nyid du brtags pas na rgya che ba'i ste gnyis po 'di dag gi ngo bo nyid do/_/'di skad ston te/_zab pa dang rgya che ba'i
[\[296b.2\]]rgyu mthun pa yin pa'i phyir sku la sogs pa rig pa dang lhan cig ldan pa yin te/_thabs dang shes rab gnyis su med pa'i sbyor ba dang ldan pa'i skyes bu can ni rig pa'i skyes bu zhes bshad do/_/badzra d+h+r-ika ces ci la bgyi zhes pa la sogs pa'i zhus pa'i tshig lnga po re re zhing tshigs su bcad
[\[296b.3\]]pa re res go zhing rim bzhin du lan gsungs pa ni/_rgyu lnga zhes bya ba la sogs pa yin te kun gzhi dang nyon mongs pa can gyi yid dang yid kyi rnam par shes pa dang /_'jug pa'i rnam par shes pa ste/_rnam par shes pa lnga spangs nas de yongs su gyur pa'i ngo bo me long lta bu'i ye shes
[\[296b.4\]]la sogs pa lngas spong ba'o/_/des rim bzhin du dpa' bar 'gro ba dang /_nam mkha'i mdzod dang /_dri ma med pa dang /_seng ge rnam par rol ba dang /_rdo rje lta bu'i ting nge 'dzin thob pas thams cad rtogs pa'i phyir ting nge 'dzin rnam pa lnga ni 'bras bu lnga'o/_/ye shes lnga dang ting nge 'dzin lnga
[\[296b.5\]]po 'di dag ni badzra ste/_rdo rje zhes bya'o/_/rnam shes zhes bya ba ni de lta bu'i thugs de'i bdag nyid can gyis 'chang bar mdzad pas na badzra d+h+r-ika rdo rje 'dzin ces bya ste mi bskyod pa'o/_/yod dang med dang dbus las 'das/_/zhes bya ba ni dngos po dang dngos po med pa dang /_gnyi ga'i bdag nyid can gyi
[\[296b.6\]]rang bzhin gyis stong pa'o/_/de ci zhig ce na/_'byung dang 'byung las gyur las byung /_/zhes bya ba gsungs te/_'byung ba ni sa la sogs pa'o/_/'byung ba las gyur pa ni gzugs la sogs pa'o/_/de dag las byung ba ni 'di dag gi bdag nyid can no/_/sems can kun gyi zhes bya ba ni
[\[296b.7\]]lus can ma lus pa'i'o/_/lus zhes bya ba ni gzugs so/_/dzi na dzika ces bya ba ni rgyal ba rnams skyed par byed pas dzi na dzika go/_/dzi na zhes bya ba rgyal ba'i don gsungs pa ni/_skye las rgyal ba zhes bya ba yin no/_/'di skad ston te/_gzugs kyi phung po la sogs pa la mngon
[\[297a\]]
[\[297a.1\]]par zhen pa las zlog ste/_me long lta bu'i ye shes skyed par byed pa nyid kyi lus can rnams kyi skye ba gcig nas gcig tu brgyud pa las bzlog pas dzi na dzika ces bya ba ste rnam par snang mdzad do/_/don rnams thams cad ces bya ba ni/_dngos po thams cad kyi mnyam
[\[297a.2\]]pa nyid thugs su chud pa las byung ba zhes bya ba'i don to/_/tshor ba po yis zhes bya ba ni/_bdag nyid kyis rang rig pas so/_/des tshor ba zhes bya ba ni rang rig pa tsam du zhes bya ba'i don to/_tshor ba rat+na d+h+r-ika ces bya ba ni/_de lta bu'i de kho na nyid yang dag par rig pa'i rin po che
[\[297a.3\]]'dzin par mdzad pas na rin chen 'dzin du 'dod ces pa ni/_rat+na d+h+r-ika ces bya ste/_rin chen dbang ngo /_/mtshan gzhi zhes bya ba la sogs pa la khyad par dang /_spyi'i mtshan nyid mtshon par byas pas na mtshan nyid de/_gzugs kyi phung po la sogs pa'o/_/mtshan nyid ni gzugs su rung
[\[297a.4\]]bas na/_gzugs so zhes bya ba dang skye ba la sogs pa'o/_/dngos pos kyang zhes bya ba ni/_dngos po'i rnam par de yis so/_/kun la zhes bya ba ni dngos po ma lus pa la'o/_/kun gyis zhes bya ba ni rang bzhin dang rnam pa'i dbye bas so/_/thams cad du zhes bya ba ni/_phyi dang nang
[\[297a.5\]]gi bdag nyid can gyi tshul nyid do/_/rol pa zhes bya ba ni/_rang bzhin gyis stong pa nyid kyis so sor rtog pa'o/_/de lta bu'i so sor rtog pa las byung ba ste/_mtshan gzhi dang mtshan nyid ni A ro l-ika ces bshad pa yin zhes bya'o/_/rnam shes rab mthar phyin byed pa/_/zhes
[\[297a.6\]]bya ba ni byams pa la sogs pa la bslabs pas 'gro ba thams cad kyi don byas pa'i rab kyi mthar thug pa thob pa'i rnam par shes pa gang yin pa de ni shes rab ces bya la/_'du byed sems dpa' 'dzin pas na/_/zhes bya ba ni smon lam gyi dbang du byas pa'i yid la byed pas yongs su mya
[\[297a.7\]]ngan las mi 'da' ba'i chos can du byed de/_de lta bu'i 'gro ba'i bya ba la rnam par spyod pa'i bdag nyid can gyi shes rab 'dzin par mdzad pas na/_pradz+nya d+h+r-ika ces bya bar bshad pa yin no/_/rigs zhus pa'i lan gsungs pa rigs ni zhes bya ba la sogs pa gsungs pa yin te/_
[\[297b\]]
[\[297b.1\]]me long lta bu la sogs pa'i ye shes ni sangs rgyas la sogs pa'i bskyed pa'i gnas su gyur pas rgyud ces bya ba'o/_/de gang la yod pa ni rgyud can te/_ye shes lnga gcig tu gyur pa'i rang bzhin can chos kyi sku'i bdag nyid kyi rgyud rdo rje 'chang ba'o/_/de nyid ni thog ma zhes kyang bya ste/_
[\[297b.2\]]longs spyod rdzogs pa'i sku la sogs pa de nyid las skyes pa'i phyir ro/_/badzra d+h+r-ika ces bya ba la sogs pa zhus pa'i lan bstan pa'i skabs su rnam par shes pa la sogs pa'i sgra'i don smos pa dang /_le'u dang po la sogs pa'i zhe sdang la sogs pa'i sgra'i don yang gsungs pa ni/_rgyu 'bras zhes
[\[297b.3\]]bya ba la sogs pa gsungs pa yin te/_rgyu 'bras gnyis la sdang bas na/_/zhes bya ba ni bzang po dang ngan pa dang /_yod pa dang med pa dang /_rtag pa dang mi rtag pa dang /_skye ba dang 'jig pa dang /_blang ba dang dor ba dang /_gzung ba dang 'dzin pa la sogs pa gnyis su med par
[\[297b.4\]]dmigs te/_sdang bas na zhe sdang ste/_gnyis su med pa'i rnam pa can gyi sems so/_/gtag cing gnod pa byar rung bas gzugs te 'byung ba dang 'byung ba las gyur pa'i tshogs so/_/gti mug ces bya ba ni mi shes pa'o/_/ci'i phyir zhe na/_bems po bcings pa'i rang
[\[297b.5\]]bzhin pas/_/zhes bya ba gsungs te/_mi gsal ba nyid kyis yang dag par rig pa med pa'i phyir ro/_/'di skad ston te/_bems po mi gsal ba dang ldan pa'i gzugs gang yin pa de ni rnam pa thams cad kyis sam/_phyogs gcig gis rnam par shes pa la 'pho bar gyur
[\[297b.6\]]pa med do/_/de bas na gzugs las mngon par zhen pa ni gti mug ces bya'o/_/bdag tu rlom pa'i ngo bo las zhes bya ba ni/_bdag ni bde ba la sogs pa nyams su myong ba dang /_kun du ldan no snyam pa'i nyon mongs pa can gyi yid kyi rnam par shes pa'i ngo bo nyid yin pa'i phyir ro/_/
[\[297b.7\]]dngos po la chags pa'i bdag nyid can zhes bya ba'i dngos po las mngon par zhen pa'i rang bzhin can no/_/kun du chags zhes bya ba ni mtshan gzhi dang mtshan nyid kyi tshul gyis mngon par zhen pa'o/_/bdag nyid ces bya ba ni sems so/_/don ni 'di yin te mtshan gzhi la sogs par
[\[298a\]]
[\[298a.1\]]rtog pa'i bdag nyid can gyi sems ni 'du shes so/_/rkyen gyis dran pa'i bdag nyid can/_/zhes bya ba ni khyad par gyi chos cung zhig mtshan mar byas pa las byung ba'i bdag nyid kyi sems gang yin pa zhes bya ba'i don to/_/'du byed ces bya ba ni tshor ba dang 'du shes
[\[298a.2\]]ma rtogs pa sems las byung ba gzhan dag ni 'du byed do/_/phrag dog ces bya ba ni pha rol gyi yon tan la zhe sdang ba'o/_/'di dag ni 'jug pa'i rnam par shes pa nyid la 'du byed ces bya'o zhes ston pa yin no/_/byang chub sems kyi ngo bo nyid/_/ces bya ba ni byang chub kyi sems kyi ngo bo'i rang bzhin no/_/
[\[298a.3\]]srid pa kun 'byung zhes bya ba ni las dang nyon mongs pa'i dbang gis 'byung bas na srid pa ste/_phung po lnga'o/_/de kun 'byung ba ni rab tu skye ba'o/_/don ni 'di yin te/_khams dang skye gnas dang /_'gro bas rab tu bsdus pa'i ji skad du bshad pa'i gzugs la sogs pa'i phung po rnams ni de
[\[298a.4\]]kho na nyid du na/_rim bzhin du me long lta bu la sogs pa'i ye shes kyi bdag nyid can yin no/_/gang yang 'dod chags la sogs pa dang ldan pas sems de ni 'dod pa'i zhes bya ba'i sgrar yang bshad do/_/de bas na 'dod chags zhes bya ba la sogs pa gsungs pa/_de ni go sla'o/_/
[\[298a.5\]]sna tshogs 'dra ba'i zhes bya ba ni sngon po dang ser po la sogs pa'i dbye ba tha dad pas phye ba'o/_/mngon phyogs zhes bya ba ni/_so sor snang ba bzhin no/_/las las skyes zhes bya ba ni/_sems dpa' las bskyed pa ste/_las las 'jig rten sna tshogs skyes/_/de ni sems dpa' dang
[\[298a.6\]]des byas/_/zhes bshad pa'i phyir ro/_/'bras bu zhes bya ba ni rnam par smin pa'i phyir ro/_/'di skad ston te/_gang 'di rtog pa sna tshogs pas/_/bskyed pa'i dngos po snang ba'i sems/_/de ni dam tshig ces bya ba ni/_sgrar bshad pa'o zhes pa'o/_/de ni/_mo ha zhes ni gang la
[\[298a.7\]]bgyi/_/zhes bya ba la sogs pa drug gi lan bstan pa'i phyir gsungs pa ni/_gnyis med ces bya ba la sogs pa yin te/_don dam par chos thams cad gnyis su med pa'o zhes bya ba'i nga rgyal bstan pas nges par byas pa gang yin pa de ni gti mug yin te/_chos thams cad bsgrub
[\[298b\]]
[\[298b.1\]]pa med pa'i rang bzhin yin pa'i phyir ro/_/phan tshun 'byer ba zhes bya ba ni don dam par chos kyi bdag nyid can yin pas gzung ba dang 'dzin pa la sogs pa phan tshun bltas pa rnams rnam par 'byer ba'i nges pa'i ye shes ni zhe sdang ste nye bar dmigs pa thams cad kyi gnyen por gyur pa'i
[\[298b.2\]]phyir ro/_/mtshan nyid ces bya ba ni sems can gyi don bya bar mtshon par byed pas/_mtshan nyid de thugs rje dang gnyis su med pa'i so sor rtog pa'i ye shes so/_/de nyid ni 'dod chags te/_sems can thams cad kyi don la kun du chags pa'i phyir ro/_/de nyid kyis na zhen pa zhes bya
[\[298b.3\]]ba gsungs pa yin no/_/ye shes thabs ni zhes bya ba la ye shes ni nges par 'byed pa'i shes rab po/_/thabs ni sems can gyi don gyi phyir rtsam pa ste/_shes rab dang thabs gnyis su med pa'i ye shes ni 'dir rdo rje zhes bshad do zhes bya ba'i bar du'o/_/yang na 'khor ba dang mya
[\[298b.4\]]ngan las 'das par mi ltung ba'i stobs su gyur pa'i ye shes ni rdo rje zhes bya'o/_/rdzogs pa'i longs spyod mchog ces bya ba ni bdag gir byed pa'o/_/bud med bde ba mchog ces bya ba ni shes rab las byung ba'i bde ba ni mchog ste dam pa'o/_/ci'i phyir na phyin ci ma log pa'i tshul
[\[298b.5\]]gyis byung ba'i phyir dang /_mi ldog pa nyid kyi phyir ro/_/gti mug la sogs pa la dga' ba'i don dang sbyar ba gsungs pa ni/_gti mug ces bya ba la sogs pa yin no/_/des na sangs rgyas rnams kyi thabs/_/zhes bya ba ni gang gi phyir gti mug la sogs pa bshad pa'i mtshan nyid rnams
[\[298b.6\]]la gnyis su med pa'i bdag nyid can gyi dga' ba gnas pa'o/_/de bas na/_rdo rje theg pa zhes bshad do/_/zhes bya ba yin te sangs rgyas rnams bud med la sogs pa'i sprul pa yang dag par bstan pa nyid kyi sems can gyi khams nyon mongs pa rnams smin par mdzad pa'i don ni thabs chen
[\[298b.7\]]po yin no/_/ya mAn+ta kr-ita don ni gang zhes bya ba la sogs pa la/_zhus pa bzhi'i lan rim bzhin du bstan pa gsungs pa/_mi 'jig bdag nyid ces bya ba la sogs pa yin te/_rtag pa'i chos thams cad ni 'jig pa dang bral ba yin no/_/ci'i phyir zhe na ma skyes pa'i ngo bo
[\[299a\]]
[\[299a.1\]]nyid ces bya ba gsungs te/_rnam par bcad na gdod ma nas ma skyes pa yin pa'i phyir ro/_/'dir ni phung po la sogs par brtags pa'i dngos po kun gyi dam tshig ste 'da' bar mi bya'o/_/de lta bu'i rgyu gang yin pa des na mthar byed pa ste/_gdod ma nas ma
[\[299a.2\]]skyes pa'i chos nyid rtogs pa'i rgyus phung po la sogs par brtags pa rnams rnam par 'jig par byed do/_/gshin rje gshed ces bya ba ni gshin rje'i sgra ste/_de bas na 'chi bdag gis rnam par rtog pa mthar phyin par mdzad pas na/_gshin rje mthar byed ces bya'o/_/rnam shes min
[\[299a.3\]]bdag chos rnams ni/_/zhes bya ba ni gzung ba dang 'dzin pa dag ni/_de kho na nyid du ma grub pas rnam par shes pa ma yin pa'i ngo bo nyid yin no/_/'dir gtan tshigs ni/_don dam mi 'gyur dag gyur nyid/_/ces bya ba gsungs pa yin te/_de bzhin nyid kyi rang bzhin can gyi don
[\[299a.4\]]to/_/de bas na/_sems tsam la ni brten nas su/_/phyi rol don la mi rtog go/_/de bzhin nyid la dmigs nas su/_/sems tsam las kyang 'da' bar bya/_/zhes gsungs pa yin no/_/sems kun gyis zhes bya ba ni rnam par shes pa'i tshogs brgyad car gyi ste/_gang gi
[\[299a.5\]]phyir 'di ltar nye bar byung ba dang /_'byung bar 'gyur ba rnams dang /_spang ba dang mi 'byung ba dang /_dge ba'i rtsa ba bskyed pa dang /_ma skyes pa dang gnas pa dang /_bskyed pa'i phyir gnyen por gyur pa'i shes rab gang yin pa de ni nyon mongs pa thams cad mthar 'byin par byed pa
[\[299a.6\]]yin pas shes rab mthar byed do/_/rgyal ba zhes bya ba ni mi mthun pa'i phyogs ma lus pa las rgyal bar gyur pa ste/_gzhan gyis mi thub pa'o/_/brjod med bdag med ces bya ba ni de kho na nyid du na rnam par rtog pa'i yul ma yin pas na brjod du med pa'i ngo bo nyid do/_/de
[\[299a.7\]]nyid kyis na/_ming dang gzugs blo dngos po med/_/ces bya ba yin te/_ming ni mi ldan pa'i 'du byed rnams dang sems las byung ba rnams so/_/gzugs ni phyi'i don to/_/der de'i bdag nyid can gyi blo'o/_/des na zhes bya ba la sogs pa la/_gang gi phyir de ltar yin
[\[299b\]]
[\[299b.1\]]pa'i rgyu des na/_ji ltar pad+ma dmar po 'di/_/mtshon gyi nyes pas mi gos pa/_/de bzhin khams gsum gnas pa yi/_/nyes pa rnams kyis mi gos pa'o/_/zhes bya ba'i pad+ma'i rnam par dag pas dran pas skye ba'i sgrib pa mthar 'byin par mdzad pas na/_pad+ma mthar byed
[\[299b.2\]]ces bshad do/_/khyab bdag ces bya ba ni rta mgrin no/_/mi rtog bdag nyid ces bya ba ni rnam par rtog pa thams cad kyis stong pa'o/_/gtan tshigs gsungs pa ni/_rang bzhin gyis ni zhi ba'i dngos/_/zhes bya ba ni ngo bo nyid kyis rang gi mtshan nyid stong pa yin pa'i phyir ro/_/rdo rje
[\[299b.3\]]zhes bya ba ni dngos po'i de kho na nyid nges par brtags pa la rtse gcig tu gyur pa'i sems te/_de yang zla ba ltar snang dag pa'i blo/_/rdo rje zhes ni bya bar bshad/_/ces gsungs pa yin no/_/glegs bam la la las sgom pa kun gyi yang zhes kyang zer te/_der ni yang dag par brtags pa'i zhes
[\[299b.4\]]bya ba'i don to/_/de nas zhes bya ba la sogs pa'i don ni 'di yin te/_gang gi phyir bgegs rnams kyi rgyu ni rnam par rtog pa nyid yin la de yang rnam par brtags na rang bzhin gyis stong pa yin no/_/de bas na yang dag pa'i mtha'i mur thug pa'i blo nyid ni/_bgegs mthar byed ces
[\[299b.5\]]bshad do/_/gtso bo zhes bya ba ni bdud rtsi thab sbyor ro/_/da ni ji skad du bshad pa'i ya mAn+ta kr-ita la sogs pa dris pa'i don gsal bar bya ba'i phyir gsungs pa ni/_mi 'jig ces bya ba la sogs pa yin te/_'di dag nyid kyis rnam par dag pa ni dad pa la sogs pa'i rang bzhin can
[\[299b.6\]]gyi ye shes bzhi po ni rdzogs pa'i byang chub kyi thabs su gyur pas/_sangs rgyas byang chub ye shes 'di/_/shes na bde ba thob par 'gyur/_/zhes bya ba yin te ye shes 'di dag la dmigs pas nges par rdzogs pa'i byang chub kyi bde ba thob par 'gyur ro/_/de yang dad pa med pa
[\[299b.7\]]la ni brtson 'grus med la brtson 'grus dang bral ba ni dge ba'i chos rnams la dran pa nyams par 'gyur la/_dran pa nyams pa las ting nge 'dzin med la mnyam par ma bzhag pas ni yang dag pa nyid ji lta ba bzhin du yongs su shes par mi 'gyur na/_byang chub kyi bde ba ga la thob/_
[\[300a\]]
[\[300a.1\]]yang ya mAn+ta kr-ita ces bya ba la sogs pa'i don rnam pa gzhan du bstan pa gsungs pa ni/_gti mug ces bya ba la sogs pa yin te/_de kho na nyid kyis chos thams cad kun du rtog pa med pa'i gti mug chen po ni/_gshin rje gshed ces bya ba'i sgras gsungs
[\[300a.2\]]pa yin no zhes bya ba'i don to/_/ci'i phyir zhe na/_gti mug ces bya ba la sogs pa gsungs te/_de yang me long lta bu'i ye shes kyi rgyu mthun pa'i khro bo'i rnam par brlabs par gyur pas mi shes pa ma lus pa zad par 'gyur ba'i 'jig pa por 'gyur ro zhes bya ba'i don to/_/
[\[300a.3\]]de bas na 'jig tshogs la lta ba dang /_shes bya'i sgrib pa mthar byed par 'gyur ba yin no/_/nyes pa zhes bya ba ni bag chags dang bcas pa'i nyon mongs pa'i tshogs rnam par 'jig cing sun 'byin par byed pas na nyes pa ste/_shin tu rnam par dag pa'i ye shes so/_/de ni shes rab mthar
[\[300a.4\]]byed pa yin no zhes bya bar sbyar ro/_/ci'i phyir zhe na/_nyes pa zhes bya ba la sogs pa gsungs pa yin te/_shin tu rnam par dag pa'i ye shes dang gnyis su med pa'i khro bo la brlabs pas nyon mongs pa'i tshogs ma lus par zad par byed par 'gyur ro/_/de nas sems ni mthar byed de/_/
[\[300a.5\]]zhes bya ba yin te/_bsags pas na sems te/_dge ba dang mi dge ba'i las rnams kyis bsgos pa'i phyir sems te/_rtog pa'i gnas su gyur pa'i shes pa'o/_/de mthar 'byin par byed pas nyon mongs pa mthar byed par yang 'gyur te/_nyon mongs pa rnams ni rtog pa'i rang bzhin
[\[300a.6\]]can yin pa'i phyir ro/_/'dod chags zhes bya ba ni chos thams cad dngos po med par rtogs pa'i sems la zhen pa'i chags pa ste/_de ni pad+ma mthar byed ces bshad do/_/ci'i phyir zhe na/_'dod chags zhes bya ba la sogs pa ste/_so sor rtog pa'i ye shes kyi bdag nyid can gyi
[\[300a.7\]]khro bo bstan pas 'du shes phyin ci log pa las ldog pa ni 'dod chags zad par 'gyur ro/_/de bas na tshig tu rtog pa dang bral bas ngag mthar byed du 'gyur zhing de bzhin du snyoms par 'jug pa mthar byed par yang 'gyur te/_brjod pa dang rjod par byed pa dag yul dang yul can nyid du
[\[300b\]]
[\[300b.1\]]'dus pa ni/_snyoms par 'jug pa'o/_/de yang rtog pa dang bral ba nyid kyis med do/_/nyon mongs pa kun zad ces bya ba yin te/_bag chags dang bcas pa'i nyon mongs pa'i dri ma'i gnyen por gyur pa'o/_/rdo rje thams cad ces bya ba la/_rdo rje ni gnyis su med pa'i ye shes te/_
[\[300b.2\]]de nyid rtog pa thams cad zad pa yin pas zad pa'o/_/sgrib pa kun zhes bya ba ni nyon mongs pa dang shes bya la sogs pa zad par nus pa'i ye shes ni/_bgegs mthar byed ces bya bar bshad do/_/'di skad ston te/_lus dang shes bya mthar byed ni/_gshin rje mthar byed do/_/
[\[300b.3\]]sems dang nyon mongs pa dag mthar byed pa ni shes rab mthar byed do/_/ngag dang snyoms par 'jug pa mthar byed pa ni pad+ma mthar byed do/_/sgrib pa thams cad mthar byed pa ni bgegs mthar byed do zhes pa'o/_/nyon
[\[300b.4\]]mongs pa rnam par dag pa'i 'bras bu gsungs pa ni/_nyon mongs pa zhes bya ba la sogs pa yin te/_nyon mongs pa'i sgrib pa rnam par dag na/_lus la sogs pa'i bya ba rnam pa thams cad du dag par 'gyur te/_ma rig pa'i dri ma dang bral ba'i phyir ro/_/de bas na las thams cad du rnam par dag pas na 'bras bu ste/_rnam par smin pas
[\[300b.5\]]'gal ba med par 'gyur ro/_/de yang slob dpon sangs rgyas ye shes kyi zhal snga nas kyis/_de bas lus sogs dge dang mi dge ba'i/_/rnam pa'i las rnams sems kyi dbang las gsungs/_/de ltar rtog pa ma lus spangs pa yis/_/sems ni nag po'i las su ga la 'gyur/_/
[\[300b.6\]]zhes bshad pa yin no/_/de lta bu'i sems kyis rin po che ji ltar skye bar 'gyur zhes rtog par 'gyur bas de'i phyir gsungs pa ni/_gzung dang zhes bya ba la sogs pa gsungs pa yin te/_gzung ba ni de lta bu'i rnam par rtog pa'o/_/chags pa ni de la kun du zhen pa'o/_/rnam
[\[300b.7\]]pa ni de'i rnam pa ste rjes su dran pa'o/_/mi g.yo ba ni de nyid la brten par 'gyur ba'o/_/rgyu nyid ni goms par byed pa'i gnas skabs na thabs su 'gyur ba'o/_/'bras bu nyid ni de gsal bar gyur pa ste/_drug po de dag las thugs thams cad 'byung bar 'gyur ro/_/kha cig
[\[301a\]]
[\[301a.1\]]ni sems drug po 'byung bar bshad pas 'dod pa'i rgyal po dang /_dbyig sngon dang /_stobs po che dang /_mi g.yo ba dang /_gtsug tor 'khor los sgyur ba dang /_gnod mdzes rnams 'byung ba bshad pa yin no zhes zer ro/_/gzhan dag ni khro bo'i dbang po 'dir gang yin/_'byung
[\[301a.2\]]dang 'byung las gyur pa gang /_/rig pa'i rgyal po gang zhig yin/_/rdo rje'i bdag po'ang gang zhig yin/_/zhes bya ba dri tshig bzhi'i rtog pa rang nyid skyes pa la/_de'i lan gsungs pa yin no zhes 'dod do/_/de la 'dod pa'i rgyal po la sogs pa nas gnod mdzes kyi mthar thug pa
[\[301a.3\]]drug po 'di dag la khro bo'i dbang po zhes bya bar bshad kyi/_gshin rje mthar byed la sogs pa ni ma yin no/_/de dag kyang khro bo dang tshogs dang /_pho nya dang bran zhes bya ba rgyud gzhan dag las bshad do/_/de yang /_gshin rje gshed ni khro bor bshad/_/shes rab mthar byed tshogs zhes
[\[301a.4\]]bya/_/pho nya pad mthar byed ces bya/_/bran ni bgegs mthar byed du bsgrags/_/zhes ji skad bshad pa lta bu'o/_/dam tshig rdo rje la sogs drug_/ces bya ba ni le'u dang po las rgyal ba rdo rje'i bar gyi byang chub sems dpa' drug gsungs pa yin no/_/sa la sogs pa rnam pa
[\[301a.5\]]lnga/_/zhes bya ba ni de nyid las sa rdo rje nas brtsams te/_nam mkha' rdo rje'i bar ni 'byung ba'i bdag nyid can du shes par bya ste/_'byung ba chen po rnam par dag pa'i rang bzhin yin pa'i phyir ro/_/sa'i snying po la sogs pa lnga po ni/_mig la sogs pa rnam par dag pa'i
[\[301a.6\]]ngo bo nyid kyis 'byung ba las rab tu byung ba yin pa'i phyir 'byung ba las gyur pa zhes te/_'di dag nyid kun du bzang po dang bcas pa la ni rig pa'i rgyal po zhes bshad do/_/gzugs la sogs pa drug gi ming gsungs pa ni/_gzugs rdo rje zhes bya ba la sogs pa gsungs pa yin no/_/
[\[301a.7\]]sku gsung thugs kyi rdo rje las/_/bdag nyid chen po kun du 'byung /_/zhes bya ba ni 'di dag thams cad sku gsum gyi bdag nyid can yin pas sku la sogs pa mi phyed pa'i rnam par byung ba yin te/_chos thams cad ngo bo gcig pa'i byang chub kyi sems chen po de'i ngo bo kho na
[\[301b\]]
[\[301b.1\]]yin no zhes bya ba'i bar du'o/_/kun du spyod pa zhus pa'i lan gsungs pa ni/_thabs dang zhes bya ba la sogs pa gsungs pa yin te/_thabs dang shes rab las byung ba'i zhes bya ba ni bya ba'i khyad par ro/_/phung po khams dang skye mched gzugs/_/zhes bya ba ni phung po la sogs
[\[301b.2\]]pa'i bdag nyid can gyi gzugs so/_/rdzogs pa'i rim pa'i sbyor ba yis/_/zhes bya ba ni skad cig mas rdzogs pa'i rnal 'byor dang /_rim gyis rtogs pa'i rnal 'byor gyis te de yang /_spro dang bsdu ba byed pa yis/_/rnam pa'i mchog ni kun ldan pa/_/skad cig ye shes kyis
[\[301b.3\]]rdzogs pa/_/rdzogs pa'i rnal 'byor zhes bshad do/_/byang chub sems ni dag pa dang /_/gsang sngags sa bon skye ba can/_/phyag rgya'i gzugs su brtags pa yi/_/rim gyis gzugs ni rdzogs byas pa/_/de ni brtags par brjod pa ste/_/rnal 'byor cho ga yin par
[\[301b.4\]]gsungs/_/zhes bshad pa yin no/_/sngags pas sbyor ba nges byas la/_/zhes bya ba ni thabs dang shes rab dang gnyis su med pa'i ting nge 'dzin gyis brtan par bya'o/_/de ltar rdzogs pa dang rtog pa'i rnal 'byor gnyis po brtan par byas nas rnam par rgyu zhing bya ba thams cad
[\[301b.5\]]bya'o/_/ji ltar bya zhe na/_de'i phyir gsungs pa ni thams cad ces bya ba la sogs pa la/_thams cad dag par byas pa yis/_/zhes bya ba las rgyu ba dang mi rgyu ba'i dngos po ji snyed pa thams cad rdo rje 'chang dang 'dra ba yin no zhes nges par bskyed pas so/_/'jig pa thams
[\[301b.6\]]cad spangs nas su/_/zhes bya ba ni bdag tu lta ba dang bral ba nyid kyis dogs pa thams cad rnam par spangs pa yin no/_/dogs pa med pa'i sems kyis ni/_/zhes bya ba ni ting nge 'dzin mngon sum du byas pa'i phyir yid la the tshom med par gyur pas so/_/seng ge bzhin du spyod
[\[301b.7\]]ces bya ba ni/_dngos po thams cad mnyam pa nyid du rtogs pas mi mthun pa'i phyogs med par 'gyur ro/_/dus de'i tshe'i bya ba'i spyod pa gsungs pa ni/_'di la mi bya zhes bya ba la sogs pa yin te/_lha'i nga rgyal rtse gcig pa'i brtan pa la gnas pa'i rnal 'byor pa de ni nye bar
[\[302a\]]
[\[302a.1\]]dmigs pa gzhan med par bya ba dang bya ba ma yin pa'i rnam par rtog pa med do/_/mi bza' zhes bya ba ni gtsang ba dang mi gtsang ba dang /_mchog dang mchog ma yin pa la sogs pa rtog pa med pa'o/_/smra bar mi bya zhes bya ba ni smra bar bya ba dang /_smra bar mi bya ba'i nye bar
[\[302a.2\]]dmigs pa med pa'o/_/mi bsam zhes bya ba ni yod pa dang med pa la sogs pa dbye ba yang med pa'o/_/rgyu gsungs pa ni mnyam par ma bzhag ces bya ba la sogs pa yin te/_sems la dbang thob pas mnyam par ma bzhag pa'i gnas skabs nyid kyang 'di'i mnyam par
[\[302a.3\]]gzhag pa nyid yin no/_/de yang /_byang chub sems dpa'i kun rtog las/_/dge ba'am yang na mi dge ba/_/thams cad dge ba nyid 'gyur te/_/gang phyir de yid dbang 'gyur nyid/_/ces bshad pa lta bu'o/_/yang na thabs dang shes rab kyi ting nge 'dzin la bya zhing snying brtse ba dang ldan
[\[302a.4\]]pa rnams ni sems can thams cad la phan par bya ba la btang snyoms su bya ba med do/_/de bas na mi dge ba'i tshul can gyi lus la sogs pa'i las kyis kyang de'i phan pa byed pas de'i phyir/_'di la mi bya ci yang med/_/ces bya ba la sogs pa gsungs pa yin no/_/yang na
[\[302a.5\]]las dang po pa rang gi lhag pa'i lha'i rnal 'byor pas lhag par mos pa rtag tu sems yang dag par sdud pa yin pas na mi bya ba ste/_bya ba ma yin pa mi dge ba dang /_lung du ma bstan pa'i mtshan nyid can gyi sems yod pa ma yin no/_/mi bza' zhes bya ba ni/_rang gi rnal 'byor
[\[302a.6\]]gyi spyod pa dang 'gal ba'i za ba la sogs pa med pa'o/_/mi smra zhes bya ba ni bstod pa dang bzlas pa dang dam pa'i chos 'don pa ma gtogs pa gzhan mi smra ba'o/_/mi bsam zhes bya ba ni sems can thams cad la phan pa dang bde ba dang /_rang gi lha'i bsam gtan ma gtogs pa
[\[302a.7\]]don gzhan mi sems pa'o/_/'dir rgyu gsungs pa ni mnyam par ma bzhag ces bya ba la sogs pa ste/_rnam par g.yeng ba'i gnas skabs su yang rtag tu rang gi lhar sems rtse gcig tu byed pas 'di ni rtag tu mnyam par gzhag pa yin no/_/de bas na sems kun zhes
[\[302b\]]
[\[302b.1\]]bya ba nyon mongs pa can dang nyon mongs pa can ma yin pa dang /_lung du ma bstan pa'i spyod pa gang yin pa la ting nge 'dzin yongs su mi dor ba'i mtshan nyid can de ni/_kun du spyod pa zhes bya bar bshad do/_/sngags kyi spyod pa zhus pa'i lan gsungs pa ni/_dbang po zhes bya ba la sogs
[\[302b.2\]]pa gsungs pa yin te/_dbang po ni mig la sogs pa'o/_/yul ni dbang po'i don rnams so/_/de dag gis stobs kyis gang bar 'byung zhing skyes par gyur pa'i gzung ba dang 'dzin pa'i rnam pa can gyi sems de ni min zhes bya bar bshad do/_/de skyob par byed pas thabs dang shes rab
[\[302b.3\]]gnyis su med pa'i ye shes ni man+t+ra ste sngags so/_/des sam des spyod pa 'jig rten pa'i tha snyad dang bral ba'i dam tshig la sogs pa yongs su gsungs pa'i mtshan nyid can de ni sngags kyi spyod pa zhes bya bar bshad do/_/bzlas pa zhus pa'i lan gsungs pa ni/_rang rang zhes bya ba la
[\[302b.4\]]sogs pa yin te/_ngo bo nyid ces bya ba ni sngar bshad pa'i dngos po dang dngos po med pa'i rnam par spyod pa la sogs pa'i mtshan nyid can sku la sogs pa'i rang bzhin la rnam par lta'o/_/snying po zhes bya ba ni sa bon no/_/yid kyis zhes bya ba ni rnam par spyod pa'i bdag nyid can gyi sems
[\[302b.5\]]kyis so/_/gsang sngags zhes bya ba ni bzlas pa bya ba'i yi ge'o/_/dbye ba yis zhes bya ba ni/_rdo rje'i bzlas pa la sogs pa'i dbye bas sam/_rim dang cig car gyi dbye bas so/_/bzlas par zhes bya ba ni zlos par byed pas so/_/spro zhing bsdu zhes bya ba ni 'byin pa dang bsdu ba'i
[\[302b.6\]]bdag nyid can no/_/sna tshogs ye shes bdag nyid ces bya ba ni/_sems can thams cad kyi yid la re ba bsam pa ji lta ba bzhin du yongs su rdzogs par byed pa'i mngon par shes pas sems can thams cad kyi don la 'jug go zhes bya ba'i bar du'o/_/ye shes sa bon zhes bya ba ni rang
[\[302b.7\]]rang gi ye shes sems dpa'i sa bon las spros la bsdu bar bya'o zhes bya ba'i don to/_/byang chub bdag med sa bon gyis/_/zhes bya ba ni byang chub nyid bdag med pa'i sa bon gang yin pa de la de skad ces bya'o/_/de yang /_sku'i yi ge ma skyes shing /_/gsung dang thugs kyang mtshan nyid med/_/
[\[303a\]]
[\[303a.1\]]ces lhag par mos pas zhes bya ba'i don to/_/bdag med ces bya ba ni dngos po med pa'o/_/gzugs zhes bya ba ni mi g.yo bar bya'o/_/kha cig na re rang gi lhag pa'i lha ye shes sems dpa'i sa bon 'dzin pa'i rang bzhin dang bral bas sangs rgyas lnga po sna tshogs rdo rje'i bdag nyid
[\[303a.2\]]spros pa la bsdu bar bya'o zhes zer ro/_/sna tshogs bzhin du zhes bya ba ni/_dngos po thams cad kyi ngo bo nyid du lhag par mos pa ste/_de yang bzlas pa rtse gcig sems nyid ni/_/dngos kun bdag nyid rang gi sems dbang ngo /_/rang gi sngags ni sna tshogs 'od ldan par/_/byas par blo dang
[\[303a.3\]]ldan pas bsgom par bya/_/zhes ji skad bshad pa lta bu'o/_/dus gsum sa bon dag gis bzla/_/zhes bya ba ni dus gsum gyi sangs rgyas kyi ngo bo nyid kyi yi ge gsum dang bcas par ye shes sems dpa'i sa bon bzla bar bya'o zhes bya ba'i don to/_/ji ltar na 'di dag bzlas pa'i sgrar
[\[303a.4\]]bshad pa de bstan pa'i phyir gsungs pa ni/_smra ba zhes bya ba la sogs pa yin te/_phyi dang nang gi smra ba la bzlas pa'i sgrar bshad do/_/de bas na de kho na nyid mthong ba rnams kyi phyi dang nang gi ngag gi 'jug pa thams cad ni de kho na nyid ston par byed pas sngags su 'gyur ro/_/sngags kyi don
[\[303a.5\]]gsungs pa ni/_sngags ni zhes bya ba la sogs pa gsungs pa yin te/_de ni go sla'o/_/rgyas btab pa zhes gang la bshad ces zhus pa'i lan gsungs pa ni/_ji ltar zhes bya ba la sogs pa yin te/_rnam pa gang gi khro bo dang /_khro bo ma yin pa'i tshul gyis/_snying gar ye shes kyi lha
[\[303a.6\]]bskyed pa ting nge 'dzin kyang de bzhin no zhes bya ba ste/_dam tshig sems dpa'i lha yang de bzhin du blta bar bya'o zhes bya ba'i don to/_/'di dag gis ni ye shes dang /_dam tshig gi lha gnyis tha mi dad par bstan to/_/de rnams zhes bya ba ni ting nge 'dzin gang las byung ba des de dbang
[\[303a.7\]]bskur ro zhes bya ba'i don to/_/de bzhin kun du mchod pa'o/_/zhes bya ba ni bdag po'i mchod pa ji ltar gsungs pa de bzhin du de'i sprul pa rnams la yang bya'o zhes bya ba'i tha tshig go/_/rig ma zhes bya ba ni/_rang dang 'dra ba'i rig ma ste/_/de dang lhan cig sbyor zhing gnyis su med par
[\[303b\]]
[\[303b.1\]]gyur pa gang la yod pa bsgom bzhin pa'i lha'i khyad par la longs spyod bzhi char yang de'i thugs byin gyis brlabs pa'i mtshan nyid yin par shes par bya'o/_/bdag byin brlab sogs zhes bya ba la bdag la byin gyis brlabs pa ni bsnyen pa'i ting nge 'dzin gyi ngo bor bdag po bskyed pa'o/_/
[\[303b.2\]]sogs pa'i sgras ni rig pa dang 'dra bar bskyed pa yang shes par bya'o/_/'di gnyi gas kyang shes rab dang thabs kyi bsnyen pa la sogs pa'i yan lag bzhi bsgom par bya'o zhes ston par 'gyur ro/_/kha cig ni de bzhin zhes bya ba la sogs pa nas/_bdag byin gyis brlabs pa zhes bya
[\[303b.3\]]ba'i bar gyis spros pa rnams kyang dkyil 'khor gyi bdag po'i yan lag bzhi'i ting nge 'dzin las bskyed par bya'o zhes mdor bstan pa yin no zhes zer ro/_/dpa' bo rdo rje gcig rnams kyi/_zhes bya ba la/_nyon mongs pa'i g.yul ngo ma lus pa las rgyal ba nyid kyis na dpa' ba'o/_/
[\[303b.4\]]sangs rgyas bcom ldan 'das ni thabs dang shes rab mnyam pa med par mdzad pa nyid kyis na rdo rje gcig pu ste/_thabs gtso bor gyur pa dang /_byang chub sems dpa' rnams ni/_shes rab kyang gtso bor gyur pa yin te/_'di rnams ni rang gi bdag po nyid kyis dbang bskur bar bya'o/_/
[\[303b.5\]]'di dag rgyas gdab par bya zhe na de'i phyir gsungs pa ni/_nyid snying po zhes bya ba la sogs pa yin te/_snying po ni ye shes sems dpa'o/_/phyag rgya ni mig la sogs pa rgyas 'debs pa'i ngo bos sa'i snying po la sogs pa'o/_/sngags ni thugs rdo rje la sogs pa'o/_/rang rigs rim gyis zhes
[\[303b.6\]]bya ba ni zhe sdang gi rigs can bsgrub pa'i yan lag la thugs la sogs pa nas brtsams te/_byin gyis brlab par bya'o/_/gti mug dang 'dod chags kyi rigs dag la ni sku dang gsung nas brtsam par bya'o zhes bya ba'i don to/_/gang yang de ltar bstan pa las/_rdo rje gcig pus zhes
[\[303b.7\]]bya ba 'dis ni/_thabs dang shes rab gang yang rung ba dang bral ba'i lha gcig pu tsam du bstan to zhes zer ro/_/de'i nges pa le'u bcu pa las/_sngags kyi skyes bu ji snyed pa/_/rdo rje gsum gyi ye shes rdzogs/_/dbang po gnyis kyi sbyor ba yis/_/dngos po thams cad brtag par bya/_/
[\[304a\]]
[\[304a.1\]]zhes bya bas bstan pa yin no/_/'dir rgyu dang 'bras bu dag dbyer med par bstan pas/_dbang bskur ba rnam par gzhag pa gsungs pa ni/_'bras bu zhes bya ba la sogs pa yin te/_me long lta bu la sogs pa ye shes lnga'i bdag nyid can gyi de bzhin
[\[304a.2\]]gshegs pa rnams ni 'bras bu'o/_/de rnams kyi rgyu ni byang chub kyi sems rdo rje'o/_/'di skad ston te/_/'bras bur gyur pa'i de bzhin gshegs pa lngas bdag po'i bdag nyid can rdo rje 'chang dbang bskur bar bya'o/_/rgyur gyur pa de 'bras bu'i gtso bo'i rang bzhin can de bzhin gshegs
[\[304a.3\]]pa rnams dbang bskur bar bya'o/_/'di dag rigs pa dang lung dag gis gtan la dbab pa de bco lnga par bshad zin pas 'dir ma smras so/_/chos 'byung ba bsgom pa zhus pa'i lan bstan pa gsungs pa ni/_longs spyod bzhi zhes bya ba la sogs pa yin te/_longs spyod bzhi ni
[\[304a.4\]]phyag rgya bzhi ste/_de rnams dang yang dag par ldan pa'o/_/rig pa'i skyes bu rdo rje can/_/zhes bya ba ni rnam par snang mdzad la sogs pa'am/_hUM mdzad la sogs pa 'di dag las gang yang rung ba'o/_/gru gsum du ni zhes bya ba ni 'di'i rgyu mtshan gyis bdun pa ste/_sku
[\[304a.5\]]rdo rje la sogs pa rgyu mthun pa nyid kyis na chos 'byung ba gru gsum du bskyed pa'i phyir/_bsgom par bya'o zhes bya ba'i don to/_/gang du zhe na de'i phyir kun nas zhes bya ba la sogs pa gsungs te/_bsod nams dang ye shes kyi tshogs rgyas par byed pas/_kun nas ser por snang ba'i
[\[304a.6\]]'khor lo bsams la/_de'i dbus su rig pa'i skyes bu rdo rje can bsgom par bya'o zhes bya bar sbyar ro/_/rtsibs bcu zhes bya ba ni rab tu dga' ba la sogs pa/_sa bcu'i ngo bo nyid du gyur pa'i phyir ro/_/rtsibs kun la ni khro bo bcu zhes bya ba ni/_gshin rje gshed la sogs pa
[\[304a.7\]]ste de la shar dang /_lho dang nub dang /_byang gi rtsibs la gshin rje gshed dang /_shes rab dang /_pad+ma dang /_bgegs mthar byed do/_/me la sogs pa'i phyogs su gtogs pa'i rtsibs la 'dod rgyal dang /_dbyig sngon dang /_stobs po che dang /_mi g.yo ba dang /_lte ba las
[\[304b\]]
[\[304b.1\]]gyen du 'greng ba'i rtsibs kyi steng du ni gtsug tor ro/_/'og tu gnod mdzes bsgom par bya'o/_/'dir gshin rje gshed la sogs pa dang /_dbyig sngon dang /_stobs po che dang bcas pa ni mi'u thung gi gzugs can mi sdug pa/_zhal gdangs pa gsus khyim che ba/_mche ba
[\[304b.2\]]gtsigs pa/_dbu skra dang /_smin ma dang /_ag tshom ser ba/_dbu skra gyen du brdzes pa'o/_/'dod pa'i rgyal po la sogs pa mche ba cung zad gtsigs pa/_yan lag sgeg pa/_rgyan bzang po dang /_na bza' bzang po mnabs pa/_rin po che'i cod pan can no/_/shes
[\[304b.3\]]rab mthar byed dang /_pad+ma mthar byed dang /_gtsug tor 'khor los sgyur ba ni sku mdog dkar po dang dmar po dang ser po dang /_zhal g.yon pa dmar po dang /_dkar po dang yang dkar po'o/_/zhal g.yas kun kyang gnag pa/_de las gzhan pa'i khro bo sku mdog nag po rnams
[\[304b.4\]]kyi zhal g.yas pa rnams dkar ba/_g.yon pa dmar ba'o/_/gshin rje gshed la sogs pa 'di dag thams cad la rim bzhin du tho ba dang lcags kyu dang /_dbyig pa dang /_yang dbyig pa dang /_pad+ma dang /_rtse gsum dang /_rdo rje dang /_ral gri dang /_'khor lo dang /_rdo rje'i
[\[304b.5\]]mtshon cha bsnams pa'o/_/smin ma bsdus pa/_khro gnyer bsnyer ba spyan dmar ba sna tshogs pad+ma dang nyi ma'i dkyil 'khor la gnas pa'i gdan la g.yon brkyang bas bzhugs shing rang rang gi phyogs kyi bgegs kyi tshogs 'joms par mdzad pa zhes bya'o/_/ye shes bdag nyid bcu
[\[304b.6\]]las byung ba zhes bya ba ni/_chos dang rjes su rtogs pa dang gzhan gyi sems dang kun rdzob dang /_sdug bsngal dang kun 'byung dang /_'gog pa dang lam dang /_zad pa dang /_mi skye ba las byung ba'i ye shes skyed par byed pa'i phyir ro/_/'gog pa'i rdo rje 'khor lo yis/_/zhes bya
[\[304b.7\]]ba ni sems rtse gcig par gyur pa rdzogs pas gsal bar gyur pas rdo rje 'bar ba'i sprin 'phro bas zhes bya ba ni bzod par dkar ba'i 'bar ba dang bcas pas khro bo'i tshogs spro bar bya'o zhes bya ba'i don to/_/mi g.yo ba dang mtshungs par 'khor/_/zhes bya ba ni shugs shin tu drag
[\[305a\]]
[\[305a.1\]]pos khro bo rnams gnas gzhan du nye bar ma dmigs pas 'khor lo mi 'gul ba lta bur bsam par bya'o/_/yang na bzung ba la sogs pa'i dmigs pa dang bral bas sems can gyi don gyi phyir phyogs bcur khyab pas na mi g.yo ba dang mtshungs zhes bya ba ni de kho na
[\[305a.2\]]nyid du na skye ba dang 'jig pas stong pa'i phyir/_mi g.yo zhing de kho na nyid kyis ye shes dang mtshungs te/_de'i ngo bo nyid yin no zhes bya ba'i bar du'o/_/'dis ni bka'i 'khor lo yang gsungs pa yin te/_de yang bla ma'i man ngag las gsal bar bya'o/_/sdom pa zhus pa'i lan
[\[305a.3\]]gsungs pa ni/_rdo rje can gyi zhes bya ba la sogs pa yin te/_sgrub pa zhes bya ba ni rim pa gnyis po 'di rgyu'o/_/nan tan zhes bya ba ni nyams su len pa'o/_/dam tshig ces bya ba ni nyi ma dang zla ba la sogs pa nye bar longs spyod pa'o/_/sdom pa zhes bya ba ni dam tshig bzhi po
[\[305a.4\]]bsrung ba'o/_/'di dag thams cad ni sngar rtsa ba'i rgyud du rgyas par bshad pa yin no/_/rim pa'i dbye bas phye ba yin/_/zhes bya ba ni bskyed pa'i rim par rang bzhin gyis grub par lhag par mos pas dam tshig nyams su blang ba dang /_gzhan du ni bskyed par bya ba zhes pa'i don to/_/
[\[305a.5\]]zhe sdang gti mug 'dod chags ches/_/sems can don byed ji lta bu/_/zhes bya ba'i lan gsungs pa ni gzugs dang zhes bya ba la sogs pa yin te/_sdug pa dang mi sdug pa dang gnyi gar brtags pa'i dbang gis so so'i skye bo rnams rtag tu gzugs la sogs pa'i yul rnams
[\[305a.6\]]las 'dod chags dang zhe sdang dang gti mug skye bar 'gyur ro/_/de rnams rnam par dag pa'i rnal 'byor pa rnam pa cir 'gyur zhe na/_'dod chags zhes bya ba la sogs pa gsungs te/_'dod chags ni 'dod chags kyi dkyil 'khor du'o/_/'dod chags dam tshig ni 'od dpag tu
[\[305a.7\]]med pa'i ngo bo nyid do/_/rdo rje ni mi bskyod pa 'byung bar 'gyur ba'o/_/rdo rje 'dra bar rin chen 'byung /_/zhes bya ba ni ji ltar 'dod chags la 'dod chags kyi ngo bo nyid dang mi bskyod pa yin pa de bzhin du rin chen 'byung ldan yang de dang 'dra ba'o/_/rin chen bzhin du dam tshig shes/_/zhes bya
[\[305b\]]
[\[305b.1\]]ba ni ji ltar 'dod chags la rin chen dbang nyid yin pa de bzhin du don yod rdo rje can yang de dang 'dra ba'o/_/'di skad ston te/_'dod chags kyi dkyil 'khor du thams cad kyang 'dod chags su ro gcig par 'gyur ro/_/yul rnams de ji ltar blta bar bya zhe na/_'dod chags
[\[305b.2\]]zhes bya ba la sogs pa gsungs te/_de rnams zhes bya ba ni sngar bshad pa'i gzugs la sogs pa'i yul rnam pa gsum po ni dam tshig ces bya ba don yod grub pa dang mtshungs shing mnyam par blta bar bya ste/_ji ltar 'dod chags kyi dkyil 'khor don yod grub par 'gyur ba de
[\[305b.3\]]bzhin du yul rnams kyang 'dod chags kyi bdag nyid can du blta bar bya'o zhes bya ba'i don to/_/kha cig ni 'dis sdom pa zhus pa'i lan bstan par mdzad pa yin no zhes zer ro/_/ji ltar na 'di ltar 'dod chags chen po la sogs pa nyid du bsam par bya zhe na/_de'i phyir rnam pa
[\[305b.4\]]zhes bya ba la sogs pa gsungs te/_rnam pa dang zhes bya ba ni 'dis bdag gir kun du byas pa'i phyir rnam pa ste/_sems can gyi khams ma lus pa la phan pa la dmigs pa'i thabs kyi rang bzhin can gyi sems so/_/rnam pa med ces bya ba ni dngos po ma lus pa stong pa nyid du
[\[305b.5\]]so sor rtog pa'i phyir te/_de nyid ni shes rab kyi bdag nyid can no/_/'gro kun zhes bya ba ni chos kyi dbyings dang mnyam pa nyid kyi khams gsum pa'i phung po dang khams dang skye mched rnam par dag pa la khyab pa'o/_/yid gsum bdag nyid can zhes bya ba chos dang /_longs
[\[305b.6\]]spyod rdzogs pa dang /_sprul pa'i sku'i bdag nyid can oM AHhUM zhes bya ba ni yi ge gsum gyis byin gyis brlabs pa'o/_/bya ba dang ni zhes bya ba ni dang po'i sbyor ba'i bdag nyid can gyi lhar bskyed par bya'o zhes bya bar sbyar ro/_/'phrog pa dang spro ba dang zhes bya ba ni/_
[\[305b.7\]]spro ba dang bsdu ba sngon du 'gro bas dkyil 'khor gyi 'khor lo sprul par bya'o zhes bya ba'i don to/_/rang gi bzlas pa zhes bya ba ni rang rang gi 'byin pa'i sngags brjod pa nyid dam yang na ji ltar rang gi sku la sogs pa'i bzlas pa las spro ba la sogs pa byed pa'o/_/de ltar zhes bya ba la sogs pa la/_dang po
[\[306a\]]
[\[306a.1\]]ji ltar 'dod chags la 'dod chags kyi rang bzhin yin pa de bzhin du zhe sdang la zhe sdang chen po'i ngo bo nyid dang /_gti mug la gti mug chen po tshul du dkyil 'khor pa bsgoms la/_de bzhin gshegs pa'i ye shes kyi phyag rgyas ji lta ba bzhin du sna tshogs pa rgyas gdab
[\[306a.2\]]par bya'o/_/gsang ba dag pa zhes bya ba la rigs gsum gyi ngo bor bskyed pa ni lus la sogs pa yang dag par sbyang ba'o/_/de ji ltar yin zhe na/_rdo rje can zhes bya ba ni shes rab dang thabs gnyis su med pa'i rnal 'byor pa'o/_/don zhes bya ba ni sku gsum rnam par dag pa'i
[\[306a.3\]]mtshan nyid can de dag nyid do/_/yang na rdo rje gsang ba ni/_/rdo rje 'chang chen po'i ste/_theg pa dman pa la mos pa rnams la gsang bar bya ba yin pa'i phyir ro/_/de'i dag pa ni de'i ye shes bskyed pas nyon mongs pa'i dri ma ma lus par bkrus pa'o/_/de lta bu'i bdag
[\[306a.4\]]nyid can gyi don te bya ba byed pa'o/_/de dag nyid kyi dbye ba gsungs pa ni zhe sdang zhes bya ba la sogs pa ste/_zhe sdang sbyor ba zhes bya ba ni mi bskyod pa'i ting nge 'dzin gyis so/_/rnal 'byor pa zhes bya ba ni dkyil 'khor rnams so/_/zhe sdang 'khor lo zhes bya ba ni thugs kyi
[\[306a.5\]]dkyil 'khor ro/_/rdo rje drag po zhes bya ba ni lag na gnas pa'i rdo rje 'bar bas so/_/ye shes rdo rje can gyis bsdu/_/zhes bya ba ni ye shes kyis yang dag pa'i bdag nyid la snyoms par zhugs par bya ba'o/_/de ni zhes bya ba ni bcug pa'o/_/spros la zhes bya ba ni
[\[306a.6\]]rang snang ba'i pad+ma'i nang du snga ma bzhin du bskyed la spro bar bya'o/_/rtogs byas la zhes bya ba ni/_badzra d+h+r-ika ces bya ba la sogs pa 'byin pa'i sngags kyis yang dag par bskul ba'o/_/de bzhin bsdu bar bya zhes bya ba ni snga ma bzhin du rdo rje drag pos bcom ste/_ye shes
[\[306a.7\]]tsam du byas la bsdu bar bya'o zhes bya ba'i don to/_/de ltar goms par byas pa'i sbyor ba gsungs pa ni/_'di lta'i zhes bya ba la sogs pa yin te/_mngon du nus par the tshom med/_/ces bya ba ni rnal 'byor brtan por bya ba legs par byas pa'i phyir nus pa thob par gyur
[\[306b\]]
[\[306b.1\]]pas sems can gyi khams ma lus par tshar gcad pa dang /_phan 'dogs par nus par 'gyur ba'o/_/gti mug sbyor ba zhes bya ba ni rnam par snang mdzad kyi rnal 'byor gyis so/_/gti mug 'khor lo zhes bya ba ni sku'i dkyil 'khor ro/_/rgyan zhes bya ba ni rang gi dkyil
[\[306b.2\]]'khor pa rnams kyi rgyan rnams so/_/rku zhes bya ba ni nor gyi bdag pos yongs su mi shes par blangs pa'o/_/gti mug rgya mtsho zhes bya ba ni rnam par snang mdzad do/_/rin chen kun gyis zhes bya ba ni 'phrog pas so/_/rab tu dgang zhes bya ba ni brgyan pa'o/_/de rnams la
[\[306b.3\]]zhes bya ba ni gang la 'phrog par 'gyur ba ste/_de la slar sbyin par bya ba'o/_/ting nge 'dzin 'di grub pa'i rnal 'byor pa ni phyi rol gyi dngos po ma lus pa len pa dang ster bar byed par nus par 'gyur ro/_/'dod chags sbyor ba zhes bya ba ni 'od dpag tu med pa'i rnal 'byor pas so/_/'dod
[\[306b.4\]]chags 'khor lo zhes bya ba ni gsung gi dkyil 'khor ro/_/lha mo thams cad 'phrog nas su/_/zhes bya ba ni rang gi dkyil 'khor pa rnams kyi shes rab 'phrog pa'o/_/'dod pa'i sbyor ba zhes bya ba ni/_dngos po thams cad kyi ngo bo nyid kyis bdag nyid can 'od dpag tu med pa'i sbyor
[\[306b.5\]]bas so/_/'dod pa'i rtse mos rnam par 'phrul/_/zhes bya ba ni dga' ba'i cho gar bshad pa'i rnam par rol pas so/_/'khor lo can kun la zhes bya ba ni gang la blangs pa de rnams la zhes bya ba'i don to/_/yang ji ltar na 'di dag la nus pa ji lta bu yod par 'gyur zhe na/_de'i phyir gsungs
[\[306b.6\]]pa ni dkyil 'khor zhes bya ba la sogs pa yin no/_/don ni 'di yin te/_grub pa'i rnal 'byor pa sems la dbang thob pa'i phyir/_dkyil 'khor sprul pa la sogs pa 'dod pa tsam la rag las pa yin gyis/_las dang po pa rnams ltar bri ba la sogs pa phyi rol gyi sbyor ba'i rjes su
[\[306b.7\]]'gro ba ni ma yin no/_/dkyil 'khor zhus pa'i lan gsungs pa ni/_b+ha ga zhes bya ba la sogs pa yin te/_b+ha ga zhes bya ba ni pad+ma'o/_/de yang /_ji ltar pad+ma dmar po 'di/_/zhes bya ba la sogs pas sna tshogs rnam par dag pa'i so sor rtog pa'i ye shes so/_/de ni 'di
[\[307a\]]
[\[307a.1\]]longs spyod rdzogs pa'i sku'i bdag nyid can gyi dkyil 'khor gyi snying po len cing 'dzin par byed pas na dkyil 'khor ro/_/byang chub kyi sems zhes bya ba ni ma skyes ma bcos pa zhes bya ba la sogs pa'i mtshan nyid du gsungs pa'i byang chub kyi bdag nyid can gyi
[\[307a.2\]]sems ni chos kyi sku'i snying po len pa yin pas na dkyil 'khor ro/_/lus kyi zhes bya ba ni rnam pa thams cad kyi mchog dang nye bar ldan pa'i sprul pa'i sku ste/_de yang 'gro ba ma lus pa'i don byed pa'i mtshan nyid can gyi snying po len par byed pa yin pas na dkyil 'khor ro/_/gsum
[\[307a.3\]]po dkyil 'khor yin par brtag_/ces bya ba ni b+ha ga la sogs pa nyid kyi thabs las byung ba thams cad kyi snying por gyur pa sku gsum gyis bsdus pa la sogs pa nyid la dkyil 'khor gsum du bshad pa yin no/_/la la na re chos 'byung ba'i dkyil 'khor dang /_pad+mar byang chub
[\[307a.4\]]kyi sems yongs su gyur pa'i dkyil 'khor dang lus la phyag rgya bzhi'i dkyil 'khor la b+ha ga zhes bya ba la sogs pa bstan pa yin no zhes zer ro/_/phyag rgya dgod pa zhus pa'i lan gsungs pa ni/_phung po zhes bya ba la sogs pa yin te/_gang gi phyir phung po la sogs
[\[307a.5\]]pa'i ngo bo nyid kyis de bzhin gshegs pa'i phyag rgyas gzugs brnyan 'byung ba'i tshul gyis rgyu ba dang /_mi rgyu ba'i bdag nyid can sna tshogs pas thams cad la rgyas btab pa yin no/_/rgyu des na bris pa dang bsgom pa'i bdag nyid can gyi dkyil 'khor gsum char la mtshan ma
[\[307a.6\]]dang /_phyag rgya la sogs pa dgod par byas pa yin no/_/da ni dgod pa'i khyad par gsungs pa ni/_'dod rgyal zhes bya ba la sogs pa yin te/_bsrung ba'i 'khor lo 'am bsdus pa'i dkyil 'khor du me la sogs pa'i phyogs su 'dod pa'i rgyal po la sogs pa bzhi po'i phyag mtshan
[\[307a.7\]]lcags kyu la sogs pa'i mtshan ma dgod par bya'o/_/gshin rje gshed la sogs pa ni/_le'u bzhi pa las gsungs pa'i phyogs kyi rim pas phyag rgya dgod par bya'o/_/bsgom pa'i dkyil 'khor gyi khyad par gsungs pa ni/_steng du zhes bya ba la sogs pa yin te/_steng du
[\[307b\]]
[\[307b.1\]]'khor lo 'og gnod mdzes/_/zhes bya ba ni steng du gtsug tor 'khor los sgyur ba 'og tu gnod mdzes bsgom par bya'o/_/lhag ma rnams ni ji skad bshad pa'i rang gi mtshan ma'i rim pa nyid kyis bsam mo/_/rigs rgyal rdo rje rnams dang ni/_/zhes bya ba la sa'i snying
[\[307b.2\]]po'i'o/_/'khor los sgyur ba drug gi zhes bya ba ni sangs rgyas lnga po rdo rje 'chang ba dang bcas pa'i mtshan ma'i phyag rgya rnams ni de dag nyid dang ci rigs par sbyar ro/_/sa la sogs pa'i zhes bya ba ni spyan la sogs pa'i rtsa ba'i rgyud las gsungs pa nyid yin no/_/gzugs rdo rje la
[\[307b.3\]]sogs pa'i mtshan ma'i phyag rgya rim bzhin du gsungs pa ni/_me long zhes bya ba la sogs pa yin no/_/sangs rgyas ni mi bskyod pa la sogs pa'o/_/byang chub sems dpa' ni sku rdo rje la sogs pa'o/_/khro rgyal ni gshin rje gshed la sogs pa ste/_de rnams
[\[307b.4\]]kyis mngon par rgyas btab pa'o/_/'di rnams kyi sku mdog dang phyag mtshan la sogs pa'i tshul gyi phyag rgya ni bshad zin pa nyid yin no/_/gang rtsa ba'i rgyud las sku mdog ma gsungs pa de rnams ni rigs kyi bdag po'i mdog dang ldan pa nyid du brtag par bya'o/_/
[\[307b.5\]]de bas na sa'i snying po la sogs pa dang /_gzugs rdo rje la sogs pa dang /_nang gi bdag po'i sku mdog nyid dang ldan pa yin no/_/le'u bzhi pa las gsungs pa me tog gi sgra'i don zhus pa'i lan gsungs pa ni/_lha mo zhes bya ba la sogs pa yin te/_lha mo dag ni
[\[307b.6\]]gzhon nu ma ste/_de'i nam mkha'i dbyings kyi bdag po'i khrag ni me tog ces bshad do/_/yang na pad+ma rnam pa lnga zhes bya ba la sogs pa pad+ma la sogs pa'i don spyi'i tshig gis me tog gi sgrar zhus pa'i lan gsungs pa ni/_lha mo zhes bya ba la sogs pa yin te/_de la lha
[\[307b.7\]]mo dgu ni spyan la sogs pa bzhi dang /_gzugs la sogs pa lnga'o/_/nam mkha'i khams zhes bya ba ni chos kyi dbyings kyi rdo rje ste lha mo bcu po 'di dag ni me tog ces bya'o/_/sku gsung thugs kyi dbye ba yis/_/zhes bya ba ni re re zhing yi ge gsum brjod la gzugs rdo rje la
[\[308a\]]
[\[308a.1\]]sogs pa dbyung bar bya'o zhes bya ba'i don to/_/rigs kyi rim gyis dgod par bya/_/zhes bya ba ni rigs kyi go rims kyis te/_gzugs la sogs pa bzhi po ni me la sogs pa mtshams bzhir dgod par bya'o/_/reg dang chos kyi dbyings ni shar gyi sgo'i byang dang /_
[\[308a.2\]]lho'i cha dag tu dgod do/_/mchod rten zhus pa'i lan gsungs pa ni/_mchod rten zhes bya ba la sogs pa yin te/_sangs rgyas la sogs pa thams cad kyi bzhugs gnas te/_gzhir gyur pa khang pa brtsegs ma'o zhes bya ba'i bar du'o/_/ye shes kyi 'khor lo zhus pa'i
[\[308a.3\]]lan gsungs pa ni/_ye shes zhes bya ba la sogs pa yin te/_ye shes sems dpa'i 'od zer rnams kyis gang yang dag par bskul ba'i dam tshig gi 'khor lo la sogs pa'i don de ni/_ye shes kyi 'khor lo zhes bya ba'i don to/_/gnas zhus pa'i lan gsungs pa ni/_sa
[\[308a.4\]]bon zhes bya ba la sogs pa yin te/_lha rnams skyed par byed pa'i sa bon gyi yi ge ni sangs rgyas thams cad kyi yon tan gyi gzhir gyur pas na gnas zhes bya'o/_/yi ge'i don gsungs pa ni mi 'gyur zhes bya ba la sogs pa yin te/_sku rdo rje la sogs pa gsum gyi yi ge
[\[308a.5\]]oM la sogs pa gsum po ni chos kyi dbyings kyi ngo bo nyid kyis mi 'pho ba'i chos can yin pas na mi 'gyur ba zhes bya'o/_/mgon po bskul ba ji lta bu zhes bya ba la sogs pa zhus pa bzhi po'i lan rim bzhin du bstan pa'i phyir gsungs pa ni/_sku gsung thugs zhes bya ba
[\[308a.6\]]la sogs pa yin te/_gdod ma nas ma skyes pa dang rtog pa dang bral ba dang /_sgyu ma lta bu'i sku zhes bya ba la sogs pa de kho na nyid rtogs par byed pa la sogs pa oM AHhUM gi yi ge ni bskul ba zhes bya bar bshad do/_/gang sa bon gyi 'od zer rnams phyogs thams cad du 'gyed pa
[\[308a.7\]]de ni gtong ba zhes bya ba la/_bdag la byin gyis brlabs pa'i phyir sangs rgyas rnams kyi 'od zer gyis bskul ba gang yin pa de spyan drang ba'o/_/gang 'od zer gyis sangs rgyas thams cad kyi sku dang gsung dang thugs thams cad gnas de dang /_sa bon gyi yi ge der yang dag par
[\[308b\]]
[\[308b.1\]]bsdus nas mi phyed pa rnam par 'jog pa de ni bcing ba zhes bshad do/_/'di dag kyang lha thams cad bskyed pa la thun mong yin gyi sku la sogs pa byin gyis brlabs pa tsam gyi yul ni ma yin no/_/rdul tshon nam yid kyis dkyil 'khor bris la dbang bskur ba sbyin par bya ba yin pas
[\[308b.2\]]na/_de'i phyir bri ba'i dkyil 'khor gyi dbang du mdzad nas gsungs pa ni/_sku zhes bya ba la sogs pa gsungs pa yin te/_sku la sogs pa'i dkyil 'khor gsum du sku rdo rje la sogs pa'i sbyor ba ji lta bas rang gi sku dang gsung dang thugs rgyas btab cing brtan par byas la dkyil
[\[308b.3\]]'khor bri ba la sogs pa bya zhing ji lta ba bzhin du brtag par bya'o/_/'di skad ston te/_bsod nams dang ye shes la sogs pa 'dod pas rang gi lhag pa'i lha'i sbyor bas rang gi dkyil 'khor bri bar bya'o/_/de yang dpal sangs rgyas thams cad dang mnyam par sbyor ba las/_
[\[308b.4\]]dkyil 'khor yang dag ji lta bar/_/rab tu brtag par su zhig nus/_/rang gi lha yi sbyor ba yis/_/dkyil 'khor brtag pa 'grub par 'gyur/_/zhes bya ba dang /_rdo rje sems sogs lha rnams kyi/_/dkyil 'khor mngon sum mthong ba las/_/bsod nams brtag pa ci 'dra
[\[308b.5\]]bar/_/phyis bris pa yang de bzhin no/_/zhes bshad pa yin no/_/da ni dbang bskur ba zhes bya ba la sogs pas dbang bskur ba'i cho ga gsungs pa yin te de ni bla ma las shes par bya'o/_/rig pa'i brtul zhugs zhus pa'i lan gsungs pa ni/_rig pa'i lha mo zhes bya ba la
[\[308b.6\]]sogs pa yin te/_chos kun gnyis su med pa la/_/zhes bya ba ni chos kyi dbyings kyi ngo bo nyid yin pa'i phyir ro/_/dngos po gnyis su brtags pa yin/_/zhes bya ba ni byis pa rnams kyis gzung ba la sogs pa nyid du rnam par brtags pa'o/_/gang gi phyir de ltar yin pa de bas na/_
[\[308b.7\]]'khor ba rnam par spang ba'i blo bskyed par mi bya'o/_/'di ni zhes bya ba ni bshad ma thag pa'o/_/rig pa'i brtul zhugs zhes bya ba ni/_rig pa nyid dam rig pa dang /_/brtul zhugs gcig tu nges pa'o/_/nyams na nyes pa ci zhig yod ce na/_de'i phyir gsungs pa ni/_
[\[309a\]]
[\[309a.1\]]rmongs pa zhes bya ba la sogs pa yin no/_/de'i zhes bya ba ni bslab pa nyams par gyur pa'o/_/dngos grub mchog kyang mi 'grub ces bya ba la/_kyang gi sgra ni tha mal pa mi 'grub pa ni zhar la bsdu ba yin no/_/bdud rtsi lnga zhus pa'i lan gsungs pa ni/_tha mal zhes bya ba la
[\[309a.2\]]sogs pa yin te/_dri ma lnga zhes bya ba ni bshang ba la sogs pa lnga'o/_/yi ge lnga yi zhes bya ba ni 'bar ba la sogs pa 'am/_me long lta bu'i ye shes la sogs pas so/_/bstan pa de'i bshad pa gsungs pa ni/_sbar dang zhes bya ba la sogs pa yin te/_yi ge hUM dang yi ge AHdag las
[\[309a.3\]]rdo rje dang pad+ma yongs su gyur par sbyang ba dang /_rtogs par bya ba dang /_yi ge oM gyis snang bar bya zhing 'od gsal bar bya ba dang /_gzugs snang ba de ye shes kyi 'od zer gyis drangs pa'i de bzhin gshegs bzhugs pas bdud rtsi nyid du nges par byas pa'o/_/sngags kyi lus tshul rab sbyor
[\[309a.4\]]bas/_/zhes bya bas ni rang gi lhag pa'i lha'i sbyor ba sngon du 'gro bas lce sbyang ba la sogs pa bya'o zhes bya ba'i don to/_/bza' bar bya zhes bya ba ni longs spyad par bya'o/_/'di dag nyid gsal bar bya ba'i phyir gsungs pa ni/_rdo rje hUM zhes bya ba la sogs pa yin te/_rdo rje ni steng du
[\[309a.5\]]rdo rje'o/_/'og tu zhes bya ba ni de'i 'og tu'o/_/pad+ma ni pad+ma'i snod do/_/oM gyis mtshan pa zhes bya ba ni ji ltar rang gi yi ge oM la sogs pa'i sa bon lngas byin gyis brlabs pa'o/_/bdud rtsi zhes bya ba ni bshang ba la sogs pa'o/_/de yi zhes bya ba ni pad+ma'i snod kyi'o/_/
[\[309a.6\]]'bar bas rnal 'byor tshim par bya/_/zhes bya ba ni rdo rje dang pad+ma mnyam par sbyor ba'i rjes la rlung gis sbar ba'i mes btsos la yi ge oM gyis gsal bar bya'o/_/shel dang mtshungs par zhes bya ba ni/_sgrib g.yogs med pa'i snang ba'i rang bzhin can no/_/mtshon cha mchog
[\[309a.7\]]gis zhes bya ba ni/_de las byung ba'i ye shes kyi 'od zer lcags kyus so/_/la la ni ye shes sems dpa'i sa bon gyi 'od zer ro/_/bza' ba'i sbyor bas zhes bya ba ni zas la spyod pa'i cho gas te/_de yang /_'bar ba'i oM gyis byin gyis brlabs/_/rlung dang me yis zhes bya ba la sogs pa kun du
[\[309b\]]
[\[309b.1\]]bzang po'i sgrub pa'i thabs las bshad pa bzhin du shes par bya'o/_/brtson 'grus lnga'i lan gsungs pa ni/_dpa' bo zhes bya ba la sogs pa yin te/_go ku da ha na'i sgron ma lnga po'o/_/de bzhin zhes bya ba ni sngar bshad pa'i cho gas so/_/bsgrub bya'i dngos grub cho ga yis/_/zhes bya ba
[\[309b.2\]]la don ni 'di yin te/_gang du thun mong dang cig shos kyi dngos grub bsgrub pa la dpa' bo gang cho ga nyid du bstan pa der brtags pa brtson 'grus thams cad rang gi lha'i sbyor bas nye bar sbyangs pa la longs spyad par bya'o/_/dngos grub tha mal pa dang mchog zhus pa'i lan gsungs pa ni/_mi
[\[309b.3\]]snang zhes bya ba la sogs pa yin te/_'dir dngos grub tha mal pa ni mi snang ba la sogs pa'o/_/dngos grub kyi mchog ni 'tshang rgya ba nyid du bya bar bshad de/_thams cad kyi dam par gyur pa'i phyir ro/_/de yang /_mi snang ba ni stong gis te/_/mngon shes ldan pa nyis stong gis/_/rig
[\[309b.4\]]pa 'dzin pa sum stong yin/_/rdo rje 'dzin ni 'gro kun bdag_/ces bshad pa yin no/_/thabs zhus pa'i lan bstan pa gsungs pa ni/_thabs ni zhes bya ba la sogs pa gsungs pa yin te/_rnam pa bzhi po de dag ces bya ba ni phyag rgya chen po dang /_dam tshig dang chos dang las kyi phyag
[\[309b.5\]]rgya'i dbye ba'am/_rnal 'byor dang rjes su rnal 'byor dang shin tu rnal 'byor dang /_thams cad rnal 'byor gyi dbye bas sam/_yang dpal gsang ba 'dus pa las bsnyen pa la sogs pa'i dbye bas phye ste/_bsnyen pa'i cho gas zhes bya ba la sogs pa'o/_/bsnyen pa'i rab tu dbye ba
[\[309b.6\]]gsungs pa ni bsnyen pa zhes bya ba la sogs pa yin te/_dngos grub tha mal pa dang /_mchog gi dbye bas bsnyen pa yang tha dad pa yin te/_gzhan du na rgyu gcig las byung ba dngos grub tha mal pa dang /_mchog gi dbye ba med par 'gyur ro/_/gnyis po nyid yin par gsungs pa ni/_rdo rje
[\[309b.7\]]zhes bya ba la sogs pa yin no/_/ye shes bdud rtsi ni 'og nas bshad pa'i yan lag drug gi sbyor ba'i mtshan nyid can yin no/_/rdo rje bzhi po gsungs pa ni/_dang po zhes bya ba la sogs pa yin te/_'di dag ni le'u bcu gnyis par bshad zin pas de nyid las shes par bya'o/_/tha
[\[310a\]]
[\[310a.1\]]mal bsgrub las bsnyen par bya/_/zhes bya ba ni tha mal pa'i dngos grub bsgrub par 'dod pa dag gis yan lag bzhi'i bdag nyid can gyi bsnyen pa bya'o zhes bya ba'i don to/_/mchog ni 'tshang rgya ba nyid bsgrub pa'o/_/ye shes bdud rtsi nyid ces bya ba ni ye shes nyid mi gnas
[\[310a.2\]]pa'i mya ngan las 'das pa thob par byed pa yin pas bdud rtsi'o/_/des na yan lag drug gi sbyor ba'i mtshan nyid kyi bsnyen par bya'o/_/'di nyid gsungs pa ni bsnyen pa la sogs pa yin te/_bsnyen pa zhes bya ba ni mnyes par bya'o/_/sgrub pa zhes bya ba ni 'tshang rgya ba bsgrub
[\[310a.3\]]pa'o/_/gzhan du bsgrub par gyur na ni/_/dngos grub mchog ni 'grub mi 'gyur/_/zhes bya ba ni rgyu ma tshang ba las 'bras bu 'byung bar mi 'thad pa'i phyir ro/_/so sor sdud dang zhes bya ba la sogs pa ni yan lag drug ston pa yin no/_/de las re zhig so sor sdud pa'i don
[\[310a.4\]]gsungs pa ni/_dbang po zhes bya ba la sogs pa yin te/_dbang po dang don bcu po rnams kyi rang gi 'jug pa ste/_byed pa nyid du gnas shing /_spros pa thams cad las yid so sor sdud cing /_yid ma chags par byed pa ni 'dir so sor sdud pa'o/_/'dod pa so sor sdud pas na/_/zhes bya ba
[\[310a.5\]]ni yul re re zhing 'dod chags kyi sems la sogs pa sdud par byed pas so/_/'di dag gis ni 'di skad ston par 'gyur te/_phung po dang khams dang skye mched la sogs par rtog pa dang bral bas stong pa nyid du ro gcig pa'i sems ni 'dir so sor sdud ces bshad do/_/de
[\[310a.6\]]yang so sor sdud pa'i rnal 'byor pa/_/stong nyid bsam gtan la rab brtson/_/dmigs su med par gyur pa'i sems/_/gzung dang 'dzin pas spangs pa yin/_/zhes ji skad bshad pa lta bu'o/_/bsam gtan gyi don gsungs pa ni/_'dod pa lnga ni zhes bya ba la sogs
[\[310a.7\]]pa yin te/_'dod chags dang zhe sdang dang gti mug dang /_nga rgyal dang phrag dog gi bdag nyid can gyi sems ni 'dod pa lnga'o/_/de yang /_'dod pa sems zhes bya bar bshad/_/'dod chags zhe sdang rmongs ldan dang /_/nga rgyal phrag dog bdag can yang /_/rdzogs pa'i
[\[310b\]]
[\[310b.1\]]sangs rgyas mnga' bdag nyid/_/ces ji skad gsungs pa lta bu'o/_/sangs rgyas lnga yi sbyor ba yis/_/zhes bya ba ni mi bskyod pa la sogs pa'i ngo bo nyid do/_/don ni 'di yin te/_gang 'di nyon mongs pa can gyi sems gnyis su med pa'i ye shes kyi de bzhin pa nyid la sogs pa'i
[\[310b.2\]]tshul du nges par byas pa de ni bsam gtan zhes bya bar bshad do/_/de yang rtog pa dang bsgom par sems dpa' ni bsam gtan zhes bya bar bshad do/_/rnam rtog nyer zhi bsam gtan te/_/bsam gtan sangs rgyas spyod yul yin/_/gzhan du stong pa nyid sems pas/_/
[\[310b.3\]]dang po'i rnal 'byor pa rnams rmongs/_/blo gros shin tu rmongs gyur pas/_/mu stegs can gyi lam du 'gro/_/zhes bshad pa yin no/_/rtog dang zhes bya ba la sogs pa ni bsam gtan gyi rab tu dbye ba bstan pa'i bshad pa gsungs pa yin no/_/gsang ba zhes bya ba
[\[310b.4\]]la sogs pa la/_sems so sor rtog pa dang /_byang chub kyi sems bskyed pa dang /_rdo rje bstan par gyur pa'i mtshan nyid ni gsang ba gsum ste/_'di dag la rtog pas na rtog pa'o/_/rdo rje nyid dang de bzhin gshegs pa thams cad kyi ngo bo nyid kyis longs spyod pa la kun du spyod cing nges
[\[310b.5\]]par rtog pa'i bdag nyid can yin pas na dpyod pa ste/_mngon par byang chub pa lnga po 'di dag nyid la rtog pa dang dpyod pa'i sgrar gsungs so/_/de yang rdo rje rtse mo las sbyor ba lnga la legs gnas na/_/sangs rgyas byang chub rnyed mi dka'/_/oM tsit+ta pra ti be d+haM ka ro mi/_oM bo d+hi tsit+ta
[\[310b.6\]]ut+pa dA yA mi/_oM tiSh+Tha badzra/_oM badzra At+ma ko\u0f85haM/_oM ya thA sarba ta thA ga tasta thA a haM/_sbyor ba lnga po 'di dag gis/_/phyag rgya lnga ni yang dag 'thob/_/ces gsungs pa yin no/_/'dir la la ni/_zla ba gnyis dang de gcig 'gyur/_/rdo rje sprul pas bsdus pa
[\[310b.7\]]dang /_/kun du bzang pos rdzogs gyur pa/_/zhes bya ba mngon par byang chub pa lnga yin no zhes zer ro/_/de yang rdo rje rdzogs pa'i bar ni rtog pa'i sgras gsungs par khong du chud par bya'o/_/gzhan dag ni dpyod pa'i sgras bstan pa yin no/_/dga' dang 'dra ba zhes bya ba ni nam mkha'
[\[311a\]]
[\[311a.1\]]khyab pa'i de bzhin gshegs pa rnams rang gi lus la bcug la yang spyan la sogs pa'i lha mo'i ngo bor phyung ste/_rang dang 'dra ba'i nang du chud par bsgoms pa las yid bde ba bskyed pas na dga' ba dang 'dra ba zhes bya'o/_/bde ba bsdus pa zhes bya ba ni rdo rje dang chu skyes yang dag
[\[311a.2\]]par sbyor ba'i ngo bo nyid du gyur pa'i phyir ro/_/shes dang shes bya byung zad pa'i/_/rang sems lnga par shes par bya/_/zhes bya ba la bsam gtan lnga pa ni 'dod chags kyi mes zhu bar gyur pas rang rig pa tsam gyi mthar thug pa'i phyir dang /_'dzin pa po la sogs pa'i rtog pas stong
[\[311a.3\]]pa'i phyir shes bya dang shes bya zad pa yin no/_/ye shes lnga'i bdag nyid can yin pa'i phyir sangs rgyas kun dngos so/_/nyon mongs pa'i nyes pa ma lus par zhi bas na zhi ba'o/_/sems can gyi re ba rdzogs par nus pa dang ldan pas/_'dod pa kun la rab tu gnas/_/zhes bya'o/_/srog dang
[\[311a.4\]]rtsol ba'i don gsungs pa ni/_ye shes lnga'i zhes bya ba la sogs pa yin te/_me long lta bu la sogs pa ye shes kyi bdag nyid can yin pas na/_ye shes lnga'i rang bzhin yin no/_/dbugs zhes bya ba ni gyen du rgyu ba'i rlung gi rnam pa can yin no/_/'byung ba lnga'i ngo bo nyid ces bya ba ni/_
[\[311a.5\]]spyan la sogs pa'i lha mo'i ngo bo nyid du gyur pas so/_/gong bu'i gzugs kyis phyung nas ni/_/zhes bya ba ni so sor snang ba thob par byas na/_rdo rje las byung ste/_lha mo'i pad+ma'i sna rtser bsgom par bya'o/_/gzhan dag na re phra mo'i sbyor ba dub par gyur pas na/_der 'jug
[\[311a.6\]]pa'i phyir yang bsgom par bya'o zhes zer ro/_/yang gzhan dag na re/_phra mo'i dkyil 'khor gyi gzhi nyid du gyur pa'i mtshan ma'i nang du chud par byas la 'di bsgom par bya'o zhes zer ro/_/'dzin pa'i don gsungs pa ni/_rang sngags zhes bya ba la sogs pa yin te/_ye shes sems dpa'i
[\[311a.7\]]thugs ka'i zla ba rang gi lha'i sa bon gyi yi ge thig le'i gzugs su ji lta ba bzhin du byas pa srog ste/_rlung dang bcas pa dgag pa ste/_yul la rgyu ba dang bral bar byas pa'o/_/dbang po dang bcas par gnas pas na dbang bcas so/_/rin chen zhes bya ba ni rin po cher bcas pa'i
[\[311b\]]
[\[311b.1\]]sems gzung ba gang yin pa de ni 'dzin pa zhes bya bar bshad do/_/gzhan dag ni phra mo'i rnal 'byor gyi rang gi ye shes sems dpa'i thugs ka'i mtshan ma'i lte bar sa bon gyi yi ge bsams la yid thig ler gyur par bya'o zhes zer ro/_/'gog pa'i rdo rjer gyur ces bya ba ni de ltar
[\[311b.2\]]bsgoms pas brtan par gyur pas na zhes bya'o/_/mtshan mar nye bar 'dzin zhes bya ba ni dro ba la sogs pa'i rnam pa'o/_/mtshan ma'i gnas skabs gsungs pa ni smig rgyu 'dra ba zhes bya ba ni brtan par gyur pa'i sems ni brtan par gnas pa'i dro ba 'byung bar 'gyur ba yin pa'i phyir/_dang
[\[311b.3\]]po smig rgyu lta bur 'gyur ro/_/du ba lta bur zhes bya ste/_ye shes kyi me skyer rung ba'i phyir ro/_/mkha' snang 'dra ba zhes bya ba ni/_ye shes kyi snang ba cung zad thob pa'i phyir ro/_/mar me ltar 'bar zhes bya ba ni sgrib pa rnams kyang srab mor byas pa nyid kyi ye shes kyi snang ba yang dag par skyes
[\[311b.4\]]pa'i phyir ro/_/sprin med nam mkha' lta bu zhes bya ba ni/_rtog pa ma lus pa dang bral ba nyid kyis sgrib pa thams cad dang bral ba nyid yin pa'i phyir ro/_/'dir mtshan ma bzhi ni drod la sogs pa'i ngo bo nyid do/_/lnga pa ni de bzhin gshegs pa'i chos kyi dbyings kun du 'gro ba so sor rtog pa'i ngo bo nyid yin par
[\[311b.5\]]shes par bya'o/_/kha cig ni 'od zer mchog dang rab mchog gi dbye ba las mtshan nyid 'di dag tu gyur par khong du chud par bya'o zhes zer ro/_/rjes su dran pa'i tshul gsungs pa ni/_brtan 'gyur zhes bya ba la sogs pa yin no/_/don ni 'di yin te/_gang zhig sangs rgyas la sogs pa rjes
[\[311b.6\]]su dran pas brtan par gyur pas sems ni yang de'i rnam par bsgom par bya'o/_/so sor snang ba de la skye zhes bya ba ni de las sangs rgyas la sogs pa spros pa na/_rang dang gzhan dag las mngon sum gyi shes pa skye bar 'gyur ro/_/ting nge 'dzin gyi don gsungs pa ni/_thabs dang zhes bya
[\[311b.7\]]ba la sogs pa yin te/_lha mo rnams kyi glus ji ltar bskul bas de bzhin gshegs pa thams cad kyang ji lta ba bzhin du zhugs pa sngon du 'gro ba dang /_sa bon dang mtshan ma yongs su gyur pa las skad cig tsam gyis rnam pa thams cad kyi mchog dang ldan pa'i rdo rje 'chang chen po nyid du
[\[312a\]]
[\[312a.1\]]skyed pa ni ting nge 'dzin ces bya'o zhes bshad do/_/so sor sdud la zhes bya ba la sogs pa sbyor ba'i yan lag drug gi sbyor ba'i phan yon nye bar bstan to/_/de ltar rnam pa dang rab tu byed pa'i dbye bas bsnyen pa bstan nas thabs dang shes rab ces bya ba la sogs pa bstan pa'i ting nge
[\[312a.2\]]'dzin gyi don bshad cing bsnyen pa la sogs pa'i don du gsungs pa/_de ni snying po la sogs pa yin te/_thugs ka ru zhes bya ba ni chos 'byung ba'i nang du chud pa'i khang pa brtsegs pa'i nang du'o/_/zla ba rdo rje'i sbyor ba yis/_/zhes bya ba ni dbyer mi phyed pa'i ye shes ni zla ba lta bu'o/_/mtshon cha
[\[312a.3\]]mchog gis drangs nas ni/_/zhes bya ba ni mi phyed pa'i 'od zer rnams kyis so/_/sngags kyi dngos bya ste zhes bya ba ni shes rab dang thabs kyi bdag nyid can gyis sa bon gyi ngo bor byas pa'o/_/sngags kyi gzugs zhes bya ba ni/_sngags zhes bya ba de kho na nyid kyi yi ges gzugs te/_phyag mtshan
[\[312a.4\]]du byas pa'i sbyor ba de ni/_lha rnams kyis don rdzogs par byed pa'o/_/byang chub tshigs bcad ces bya ba ni byang chub ston par byed pa'i tshig ste/_rang gi bdag por bskyed nas/_oM d+harma d+hA tu swa b+hA ba At+ma ko\u0f85ho/_/zhes bya ba'i sngags kyi byin gyis brlabs par bya'o zhes bya ba'i don to/_/de
[\[312a.5\]]nas ci zhig bya zhe na/_de'i phyir byang chub ces bya ba la sogs pa gsungs te/_byang chub yan lag sbyor bsgoms pas/_/zhes bya ba ni yang dag pa'i rnal 'byor ji lta ba bzhin du yid la byas pas so/_/rang gi dkyil 'khor la gnas te/_/zhes bya ba ni rang gi dkyil 'khor du mig la
[\[312a.6\]]sogs pa byin gyis brlabs pa'i bdag nyid nang gi bdag nyid can gyi lha'i 'khor lor yang dag par gnas shing de'i tshul gyis 'dug pa'o/_/sems de zhes bya ba ni sngar bshad pa'i byang chub kyi sems zhes so/_/ye shes gzugs kyis zhes bya ba ni mngon par shes pa'i bdag nyid
[\[312a.7\]]can sa'i snying po la sogs pas byin gyis brlabs pa'i lus nyid du bsgom zhing bskyed pa de ni nye bar sgrub pa'o/_/'di skad ston te/_cho ga bzhin du zla ba zhu bar gyur pa las 'byung ba lha'i gzugs la chos kyi dbyings su byin gyis brlabs pa'i rjes la mig la sogs pa ji lta ba bzhin du byin gyis brlab
[\[312b\]]
[\[312b.1\]]pa'i bdag nyid can nye bar sgrub pa yin no/_/sgrub pa bshad pa'i skabs yin pa'i phyir re zhig dngos grub bsgrub pa gsungs pa ni/_ji srid ces bya ba la sogs pa yin te/_mthong ba zhes bya ba ni mngon sum du byed pa'o/_/rnam nyid ces bya ba ni dngos grub tha mal pa dang /_mchog gi dbye bas so/_/
[\[312b.2\]]zla ba drug tu bsgom zhes bya ba ni/_ji srid sgrub pa brtsams pa nas zla ba drug lon pa de srid kyi bar du bya'o zhes bya ba'i don to/_/ji skad bshad pa'i sdom pa dang cho gas zhes bya ba ni/_sgrub pa gang la sdom pa la sogs pa gang zhig gsungs pa der de las ma nyams par byas pa'o zhes bya ba'i don to/_/
[\[312b.3\]]drag shul sbyor ba zhes bya ba ni/_gang gi tshe yang dag pa'i cho ga lan mang por sbyar bas kyang bsgrub pa grub par ma gyur na/_de'i tshe le'u bcu pa las gsungs pa'i drag shul gyi sbyor bas bsgrub par bya'o/_/da ni cho ga'i yang dag pa sbyor ba bsgom pa'i don rnam par 'byed cing sgrub pa'i
[\[312b.4\]]yan lag gsungs pa ni/_'dod chags chen po zhes bya ba la sogs pa yin te/_'dod chags chen po'i ting nge 'dzin gyis de bzhin gshegs pa thams cad bdag nyid la bcug ste/_spyan la sogs pa lha mo dgu'i tshul du phyung nas bsgrub par bya ba zhes bya ba rang dang 'dra ba'i rig pa'i lus la de
[\[312b.5\]]ji lta ba bzhin du nang du chud par bya ste/_'di dag gis ni gleng gzhi'i le'u las/_de bzhin gshegs pa'i tshogs spyan la sogs pa'i gzugs su spros la shes rab kyi nang du chud pa yin par shes par bya'o/_/da ni 'dres par 'gyur bas gnyis su med pa'i ye shes las bcom
[\[312b.6\]]ldan 'das bzhengs pa gsungs pa ni/_yongs su gyur pas zhes bya ba la sogs pa yin te/_phyag rgya chen po'i rnam pa zla ba zhu ba'i tshul du yongs su gyur pa la sogs pa ni phyag rgya bzhi'o/_/dkyil 'khor der ni rtag par bya/_/zhes bya ba ni gzhal yas khang du thugs
[\[312b.7\]]rje chen po la sogs pa'i ngo bo nyid spyan la sogs pa'i lha mo bzhi rang gi phyogs na gnas par bsam par bya'o zhes bya ba'i don to/_/'khor lo can kun zhes bya ba ni sangs rgyas thams cad do/_/thams cad ces bya ba ni rgyu ba dang mi rgyu ba'i bdag nyid can sna tshogs pa'o/_/rdo rje'i dngos byas
[\[313a\]]
[\[313a.1\]]la zhes bya ba ni sangs rgyas kyi rang bzhin du bya ba'o/_/de 'og ces bya ba ni sangs rgyas kyi zhing rnam par dag pa'i rjes la'o/_/lha mos bskul ba ni blang ba'o/_/dus gsum rdo rje'i rang bzhin zhes bya ba ni 'das pa la sogs pa'i de bzhin gshegs pa rnams kyi ye
[\[313a.2\]]shes kyi ngo bo nyid byang chub kyi sems zhu ba ni de bzhin gshegs pa rnams kyi gnyis su med pa'i ye shes kyi bdag nyid can te/_lus lta bur bsgom par bya'o/_/dregs pas zhes bya ba ni zhi ba la sogs pa'i nus pa la brten pa'i rgyags pas so/_/kha dog rnam par dbye zhes
[\[313a.3\]]bya ba ni dkar po la sogs pas phye ba'i kha dog sna tshogs par 'gyur ba'o/_/nyams kyi zhes bya ba ni khro bo la sogs pa'i bsam pa phun sum tshogs pas so/_/snying po zhes bya ba ni ye shes kyi lha rnams so/_/dbang bskur bas ni rang gi rgyu/_/zhes bya ba ni gang gis gang la dbang
[\[313a.4\]]bskur ba de de nyid las byung ba yin pas de'i phyir rgyu rnams kyi dbye ba yin no/_/bzhi yis 'bras bu che ba yin/_/zhes bya ba la 'bras bu ni thabs las byung ba yin pa'i phyir/_rdo rje 'chang chen po nyid yin la/_de ni gdul bya'i bsam pa'i dbang gis dpag tu med par 'gyur ro/_/
[\[313a.5\]]sngags kyi zhes bya ba ni khro bo'i bzlas pa la sogs pa'i dbye bas so/_/chos zhes bya ba ni gsung rdo rje'o/_/rig pa ni spyan la sogs pa'o/_/chos kyi phyag rgya'o zhes bya ba ni zhi ba la sogs pa'i las la so sor rtog pa nyid kyis so/_/bco lnga par dbang bskur ba'i
[\[313a.6\]]skabs su gsungs pa'i gtsug tor gyi sgra'i don gsungs pa ni/_'khor los sgyur ba zhes bya ba la sogs pa yin te/_mi bskyod pa la sogs pa nas rdo rje 'chang ba'i bar ni 'khor los sgyur ba'i rigs kyi ngo bo yin pa'i phyir ro/_/rgyal mo'i don gsungs pa ni/_rdzu
[\[313a.7\]]'phrul zhes bya ba la sogs pa yin te/_snying rje la sogs pa tshangs pa'i gnas bzhi'i ngo bo nyid du gyur pa spyan la sogs pa ltar nye bar longs spyod pas na longs spyod bzhi ste/_skul byed ma la sogs pa'o/_/mchog gi don rnams grangs kyis gsungs pa ni/_de bzhin
[\[313b\]]
[\[313b.1\]]zhes bya ba la sogs pa yin te/_de ni go sla'o/_/bsam gtan rdo rje zhes bya ba ni/_ji skad du gsungs pa'i dbang bskur ba'i ting nge 'dzin gyis so/_/thams cad la zhes bya ba ni nang dang phyi rol gyi dkyil 'khor pa rnams la'o/_/'di yis zhes bya ba ni/_ye shes lus 'drar
[\[313b.2\]]bsgom par bya/_/zhes ji skad gsungs pa'i cho ga dang dregs pas zhes bya ba la sogs pa'i gnas skabs las brgyud pa'i phyir ro/_/ye shes zhes bya ba ni ye shes sems dpa' dang lhan cig pa'i sku dang gsung dang thugs rdo rjes lha'i sku dang gnyis su med pa gang yin pa de ni bsgrub pa
[\[313b.3\]]zhes bya bar bshad do/_/sgrub pa chen po ni dbang bskur bas ni zhes bya ba la sogs pa nas/_bsam gtan rdo rjes zhes bya ba'i bar gyi gzhung gis gnas skabs su bstan pa'i phyir yang ma gsungs pa yin no/_/de ltar yan lag bzhi pa chung ngu gsungs nas bar ma dang /_chen
[\[313b.4\]]po gsungs pa ni/_sngar bshad ces bya ba la sogs pa yin te/_ji skad du gsungs pa/_bsnyen pa chung ngu la sogs pa'i rjes su 'brangs nas rig ma dang bcas pa'i yan lag bzhi bskyed pa rdzogs par bya'o/_/'dis ni rang snang ba yan lag bzhi dang ldan pa bsnyen pa bar ma'i don bya'o/_/
[\[313b.5\]]zhes ston pa yin no/_/chen po'i don yang gsungs pa ni/_bdag dang 'dra bar zhes bya ba la sogs pa yin te/_ji ltar bdag nyid dkyil 'khor bdag po sgrub pa chen po'i mthar thug pa rdzogs par byas pa de bzhin du byin pa'i dkyil 'khor gyi yang bya'o/_/de nyid bstan
[\[313b.6\]]par bya ba'i phyir gsungs pa ni/_bsnyen pa zhes bya ba la sogs pa yin te/_mchog gi bsnyen pa'i dus su gtsug tor zhes bya ba rang gi rigs kyi bdag pos dbang bskur ba'i gnas su bzhugs par byas la/_sbyor ba nyid kyi zhes bya ba ni thabs dang shes rab kyi snyoms par 'jug pas
[\[313b.7\]]so/_/'di skad ston te/_dang po'i sbyor ba'i ting nge 'dzin la ji lta ba bzhin du byas la/_de bzhin gshegs pa thams cad zhugs pa sngon du 'gro ba dang lha mo'i chu skyes su dkyil 'khor sprul pa tsam ni chen po'i bsnyen pa yin no/_/bdud rtsi 'khyil pa gzugs kyi bar/_/zhes bya ba ni
[\[314a\]]
[\[314a.1\]]bdud rtsi thab sbyor gyi bar gyi dkyil 'khor pa thams cad kyi mig la sogs pa byin gyis brlabs pa chen po'i nye bar bsgrub par bya ba'o/_/grub pa rang lha'i sbyor bar bya/_/zhes bya ba ni chen po'i sgrub pa la dkyil 'khor pa thams cad kyi sku gsum gyi byin gyis brlab pa'i
[\[314a.2\]]mtshan nyid can gyi lha'i sbyor ba bdud rtsi thab sbyor gyi bar du sngags pas bya'o/_/chen po'i sgrub pa chen po la ni lha thams cad kyi dbu la rang gi rigs kyi bdag po ji lta ba bzhin bsam par bya'o/_/de yang /_bdud rtsi 'khyil ba'i gzugs kyi bar/_/zhes bya ba dang sbyar bar bya'o/_/dngos grub
[\[314a.3\]]mchog la yan lag bzhi po gzhan dag kyang gsungs pa ni/_bsgrub bya zhes bya ba la sogs pa yin te/_shes rab dang thabs rdzogs pa ni bsnyen pa yin la/_de gnyis gcig tu gyur pa ni nye bar sgrub pa yin no/_/rdo rje dang chu skyes yang dag par 'dus pa'i don ni/_sgrub pa yin
[\[314a.4\]]la de las byung ba'i bde ba yang dag par myong ba ni sgrub pa chen po zhes bya'o/_/thabs las byung ba zhus pa'i lan gsungs pa ni/_dpal ldan zhes bya ba la sogs pa yin te/_sangs rgyas thams cad byang chub kyi sems kyi ngo bo nyid kyis bskyed par mdzad pas na bdag po'o/_/bsod nams
[\[314a.5\]]dang ye shes kyi rgyu mthun pa las byung ba gnyis su med pa'i ye shes kyi bdag nyid can yin pas na rdo rje 'chang chen po'o/_/de'i gnas ni de dang mnyam par gyur pa'o/_/sangs rgyas kun gyi thabs las byung /_/zhes bya ba ni dus gsum gyi sangs rgyas rnams kyi nges par bsgrub par bya ba bsnyen pa
[\[314a.6\]]la sogs pa'i thabs las byung ba'o/_/ci'i phyir zhe na/_de nyid chos rnams chos nyid do/_/zhes bya ba gsungs te/_chos thams cad thugs su chud pa las/_rnam par sangs rgyas pa'i phyir bcom ldan 'das kyang dngos po thams cad kyi ngo bo nyid yin la/_de bas na rtogs pa las sangs rgyas
[\[314a.7\]]su 'gyur ro/_/de yang de na/_/de bzhin nyid dang don dam dang /_/de nyid chos rnams chos nyid de/_/de ni yang dag mi slu ba/_/de rtogs sangs rgyas yin par bshad/_/ces ji skad bshad pa lta bu'o/_/las dang rjes mthun gang gang gi/_/zhes bya ba nas/_de ni rang gi 'khor los gzhug_/ces bya
[\[314b\]]
[\[314b.1\]]ba'i bar gyis bka' bsgo ba zhus pa'i lan gsungs pa yin te/_de yang bla ma'i man ngag las shes par bya'o/_/las kyi tshogs zhus pa'i lan gsungs pa ni/_ji skad gsungs pa'i zhes bya ba ni bco lnga pa las gsungs pa'i bshad pa la sogs pas so/_/de'i zhes bya ba ni bsgrub par bya ba yin no/_/khro bas
[\[314b.2\]]khyab pa'i sems kyis zhes bya ba ni khro bo'i sbyor ba byas pas so/_/rkang pas zhes bya ba ni/_hUM las byung ba'i rdo rje 'bar bas byin gyis brlabs pa'i rkang pas so/_/de nas zhes bya ba la sogs pa ni bka' bsgo ba'i rjes thogs las so/_/sgrub po rdo rje can gyis na/_/zhes bya ba ni sgrub pa po rdo rje can gyis so/_/bsgrub bya
[\[314b.3\]]bsad phyir gtang bar bya/_/zhes bya ba ni gsad par bya ba'i phyir khro bo'i 'khor lo ji lta ba bzhin du gtang bar bya'o/_/bskor nas zhes bya ba ni khro bo'i rgyal po rnams kyis yongs su bskor ba'o/_/de ni bcing zhes bya ba ni zhags pas mgul nas bsdams pa'o/_/brdeg pa dang zhes bya ba ni lcags kyus snying ga nas
[\[314b.4\]]phug pa'o/_/gdungs shing zhes bya ba ni khro bo'i 'od zer 'phro bas so/_/skrag gyur pa zhes bya ba ni 'jigs pas zil gyis gnon pa'o/_/phab nas zhes bya ba ni bkug nas der bsgrub par bya ba'i gzugs brnyan la gzhug pa'o/_/de nas ji zhig ces bya zhe na/_sngags pas rdo rje gsum zhes bya ba
[\[314b.5\]]la sogs pa gsungs te/_le'u bcu bzhi pa las gsungs pa'i sku rdo rje la sogs pa'i phur bu'i sngags kyis snying ga la sogs par phur bus gdab par bya'o/_/yams zhes bya ba ni rlung dang thog dang /_rims dang gzhang 'brum la sogs pa'o/_/nye bar 'tshe ba ni srin po la sogs pas byas
[\[314b.6\]]pa'i gnod pa rnams so/_/nad ni lus cha ma snyoms pa las byung ba'i rims la sogs pa'o/_/sna tshogs yul las byung ba rnams/_/zhes bya ba ni yul phyogs thams cad las byung ba'o/_/sbyor ba thams cad kyi zhes bya ba ni bris pa dang bsgoms pa'i mtshan nyid can gyis so/_/cho ga ji skad
[\[314b.7\]]gsungs pa bzhin du zhes bya ba ni le'u bcu bzhi pa la sogs pa las gsungs pa'i cho gas so/_/'khrul 'khor sngags kyi sbyor ba la sogs pas zhes bya ba ni yi ge dang spel ba dang /_bzlas pa dang bkod pa la sogs pa'o/_/las kyi sbyor bas zhes bya ba ni bsgrub par bya ba'i las dang /_
[\[315a\]]
[\[315a.1\]]rjes su mthun pa ste/_de bzhin nyams kyi snying po ste/_/zhes ji skad bshad pa lta bu'o/_/de nyid bstan pa'i phyir zhi la zhes bya ba la sogs pa gsungs te/_zhi ba'i las la byams pa'i sems kyis so/_/rgyas pa la yid yang dag par dga' bas so/_/dbang la ni sems rjes su
[\[315a.2\]]chags par gyur pas so/_/drag po'i las ni khro bas 'khrugs pa'i sems dang bsgrub par bya'o zhes bya ba'i sgra ni/_/zhus pa'i lan ma lus pa bstan pa mjug bsdus pa yin no/_/rnal 'byor pa gnyis su med pa'i rnal 'byor la gnas pa nyid kyis las kyi tshogs rnams bya'o zhes ston
[\[315a.3\]]cing /_rang gi sku la sogs pa dbye bar gnas pa rdo rje 'chang chen po'i sku la sogs pa la dmigs te/_de'i bdag nyid can du lhag par mos nas tshig tu brjod pa med par gyur pas na/_de'i phyir gsungs pa ni/_de nis zhes bya ba la sogs pa yin te/_don go sla'o/_/'di dag ni gsal
[\[315a.4\]]bar bya ba'i phyir/_byang chub sems dpa' rnams kyis bstod pa sngon du 'gro ba'i zhus pa gsungs pa ni/_de nas zhes bya ba la sogs pa yin te/_thams cad mdzad la phyag 'tshal 'dud/_/ces bya ba ni rnam pa thams cad nas thams cad kyi don ji lta ba bzhin du mdzad pa la'o/_/sku gsung thugs
[\[315a.5\]]ni thob 'gyur bas/_/zhes bya ba ni sku rdo rje la sogs pa'i khams gsum pa'i lus la sogs pa'i ngo bo nyid yin pa'i phyir ro/_/sems can de dag thams cad rdo rje gsum po nyid thob par gyur pa yin la/_de bas na sems can de rnams mnyam pa med pa'i sangs rgyas dang mnyam par gyur
[\[315a.6\]]pa yin no/_/de lta yin na go/_/bsgrub bya gang yin sgrub po gang /_/zhes bya ba ste/_thams cad sangs rgyas kyi ngo bo yin pa'i phyir ro/_/de ltar gnas pa'i sangs rgyas thams cad kyi ngo bo nyid la 'tshe bar byed pa gang yin pa de ci'i phyir sdig pa thams cad kyis gos shing kun nas nyon mongs
[\[315a.7\]]par mi 'gyur/_kun nas nyon mongs par gyur na go/_/ji ltar byang chub kyi 'bras bu'i snod du 'gyur zhes rigs pa zhus pa'i phyir de bzhin gshegs pa rnams kyis legs so zhes bya ba byin te/_lan gsungs pa yin no/_/sems dpa' chen po zhes bya ba ni sems can ma lus pa la phan
[\[315b\]]
[\[315b.1\]]pa'i phyir sems rab tu zhen pa'i phyir ro/_/bdag nyid chen po dang /_gsung dbyangs chen po dang /_mchod pa chen po zhes bya ba'i tshig gsum po 'di ni/_sku la sogs pa rnam par dag pa'i sgo nas gsungs pa'o/_/slob dpon byang chub rdo rje can/_/zhes bya ba ni gnyis su med pa'i ye shes dang ldan
[\[315b.2\]]pa'o/_/sangs rgyas kun gyi bdag ces bya ba ni/_dkyil 'khor gyi bdag po'i sbyor bas so/_/sgyu ma bzhin zhes bya ba ni ji ltar sprul pa byed pa rnams dngos po thams cad skyed pa dang sdud par byed pa de bzhin du slob dpon yang dmigs su med pa'i ting nge 'dzin la gnas te/_sems can gdug
[\[315b.3\]]pa rnams 'dul bar byed do/_/de bas na de la sdig pa yod pa ma yin la/_bsod nams kyang de bzhin te/_kun nas nyon mongs pa dang rnam par byang ba nye bar dmigs pa med pa'i phyir ro/_/de ltar na de'i byang chub tu yang 'gyur te/_de'i rtog pa thams cad kyi gnyen por gyur pa'i phyir ro/_/
[\[315b.4\]]de nyid kyis na 'di ltar gang slu ba ste/_gzhan gyi nor 'phrog pa la sogs pa'i mtshan nyid can no/_/'jigs pa ni bsad pa la sogs pa'o/_/de'i zhes bya ba ni slob dpon gyis gdug pa thams cad la byas su zin kyang las des ngan 'gro ste/_dmyal ba la sogs par skye bar mi 'gyur te/_'di'i
[\[315b.5\]]bsam pa kun nas nyon mongs pa can ma yin pa'i phyir ro/_/de yang sems kun nas nyon mongs pa'i sems can kun nas nyon mongs par 'gyur ro/_/sems rnam par dag pas rnam par dag par 'gyur ro zhes gsungs pa yin no/_/de ltar bsgrubs pa'i 'bras bu gsungs nas/_bsgrub par bya
[\[315b.6\]]ba gsungs pa ni/_sngon ni zhes bya ba la sogs pas smos pa yin te/_de rnams kyis sngon chad bsags pa de rnams kyi sdig pa'i las byas pas bsgrub par bya ba gal te dmyal ba'i sdug bsngal yang skye zhing 'byung bar yang 'gyur na yang de'i tshe dmyal ba rnams zhes pa dmyal ba'i
[\[315b.7\]]las byed pa'i skye bo rnams kyi 'bras bu chen po yin te/_shin tu sdug bsngal chung ngus shin tu mi bzad pa'i dmyal ba chen po'i sdug bsngal las thar pa'i phyir ro/_/byang chub rdo rjes zhes bya ba ni shes rab dang thabs gnyis su med pa'i ye shes dang ldan pa'i rnal 'byor pas cho ga
[\[316a\]]
[\[316a.1\]]'di bya ba yin pa'i phyir ro/_/ye shes kyis ni rgyas btab pas/_/zhes bya ba ni sgrub pa po'i ting nge 'dzin gyi stobs kyis skye ba thams cad kyi de bzhin gshegs pa'i byin gyis brlabs par 'gyur ba'o/_/mchog tu phan gdags shes par bya/_/zhes bya ba ni bsgrub
[\[316a.2\]]par bya ba nyes par spyod pa'i las rnams byed pa/_gzhan gyis bcos pa'i thabs med pas ngan 'gror nges par 'gro ba dag ste/_de bsal ba'i phyir thabs chen po 'di bya bar shes par bya'o/_/'di dag kyang bdag tu lta ba dang bral ba'i snying brtse ba dang ldan pa nyid kyis so/_/de yang gsad dang
[\[316a.3\]]bskrad dang dbye ba dang /_/mngon spyod dag gi las rnams ni/_/thabs gzhan med par gyur pa la/_/thog ma dbus dang mtha' rnams su/_/gang gi snying rje ma nyams dang /_/de nyid de ni byed par 'os/_/zhes ji skad bshad pa lta bu'o/_/gang gi phyir de ltar byas par gyur na bsgrub par bya ba dang /_
[\[316a.4\]]sgrub pa po 'di gnyi ga yang bde ba thob par 'gyur ro/_/de bas na snying rje dang ldan pa nyid kyis bya'o/_/des ji ltar bya zhe na/_de'i phyir sgrub pa chen po bya/_/zhes bya ba la sogs pa gsungs te/_byang chub mchog tu sems bskyed pa nas brtsams te/_dkyil 'khor gyi rgyal po ni mchog gi
[\[316a.5\]]mthar gyur pa'i bar du byas la las thams cad bsgrub par bya'o zhes bya ba'i don to/_/de nas zhes bya ba la sogs pa ni/_sdud par byed pas byang chub sems dpa' rnams kyis rtogs par gsungs pa yin no/_/thugs rje chen po'i tshul gyis zhes bya ba ni thugs rjes 'jug
[\[316a.6\]]pa'i phyir ro/_/thog ma dang dbus dang tha mar yang gdug pa'i las la sogs pa las/_dge ba thob par gyur pa yin pas na dga' zhes bya ba la sogs pa'i tshig gsum smos pa yin no/_/thugs rje chen po dri ma med/_/ces bya ba ni bdag tu lta ba la sogs pa'i kun nas
[\[316a.7\]]nyon mongs pa med pa'i phyir ro/_/sangs rgyas nyid kyi 'bras bu stsol/_/zhes bya ba ni mi bskyod pa la sogs pa'i ngo bor sgrub par byed pa'o/_/de yang dgu pa las/_mi bskyod sangs rgyas zhing du ni/_/rgyal ba'i sras su skye bar 'gyur/_/zhes bya ba la sogs pa ji skad gsungs pa
[\[316b\]]
[\[316b.1\]]lta bu'o/_/da ni ji skad bshad pa zhus pa'i byang chub sems dpa' rnams kyis de rtogs pa de brtan par bya ba'i phyir/_de bzhin gshegs pa rnams dbugs 'byin par mdzad pa gsungs pa ni/_rigs kyi bu zhes bya ba la sogs pa yin te/_skrag pa chung ngu la sogs pa dgag pa'i phyir/_
[\[316b.2\]]'jigs par mi bya zhes bya ba la sogs pa tshig gsum sbyar bar bya'o/_/byang chub rdo rje las byung ba/_/zhes bya ba ni gnyis su med pa'i ye shes las nges par bskyed pa'o/_/de bas na zhe sdang la sogs pa rnam par dag pa'i ston pa gzhung gi tshogs 'di la spong ba'i blo bskyed par mi bya'o/_/de ni the tshom
[\[316b.3\]]gyi blo dang mi ldan zhing /_rtogs pas rgyud mtha' dag gi don bsdus pa'i byang chub sems dpa' rnams bstod pa'i sgo nas stod pa byed pa yin no zhes sdud par byed par smras pa ni/_dus gsum zhes bya ba la sogs pa yin te/_gang 'das pa la sogs pa'i de bzhin gshegs
[\[316b.4\]]pa rnams bskyed pa'i rgyur gyur pa ni/_byang chub kyi sems kyi ngo bo nyid yin pa'i phyir ro/_/snying po zhes bya ba'i tshig la ni ye shes so/_/srid mthar 'gyur zhes bya ba ni mi gnas pa'i mya ngan las 'das pa'i ngo bo nyid du gyur pa'i phyir ro/_/zhi zhing zhes bya ba ni bag chags dang bcas
[\[316b.5\]]pa'i nyon mongs pa'i tshogs zhi ba'i phyir ro/_/sgrib pa med pa ni shes bya la sogs pa'i sgrib pa dang bral ba'i phyir ro/_/nam mkha' dag pa'i ngo bo nyid/_/ces bya ba ni/_rtog pa'i dri ma thams cad dang bral bas dri ma med pa'i nam mkha' dang 'dra ba'o/_/sangs rgyas zhes bya ba la sogs
[\[316b.6\]]pa gsungs te/_dbang phyug mchog ces bya ba ni/_'jig rten dang 'jig rten las 'das pa'i phun sum tshogs pa ma lus par rnyed pa'i phyir ro/_/de ltar bcom ldan 'das rnam par ma phye ba'i tshul gyis/_phyag byas nas de rnam par phye ba'i tshul gyis kyang phyag 'tshal bar
[\[316b.7\]]byed pa'i phyir gsungs pa ni/_gang zhig gzugs dang zhes bya ba la sogs pa yin te/_gang gzugs kyi phung po la sogs pa rnam par dag pa/_rnam par snang mdzad la sogs pa lnga dang /_gang yang gzugs la sogs pa skye mched rnams kyi ngo bo gzugs rdo rje la sogs pa drug dang /_
[\[317a\]]
[\[317a.1\]]gang mig la sogs pa rnam par dag pa'i ngo bo sa'i snying po la sogs pa rnam pa drug dang /_gang khams la sogs pa rnam par dag par grags pa spyan la sogs pa bzhi ni byang chub sems 'dra zhes bya ba yin te/_'di dag ni gnyis su med pa'i ye shes kyi ngo bo nyid
[\[317a.2\]]yin pas rdo rje 'chang chen po dang mtshungs pa de la phyag 'tshal ba'o/_/las kyi tshogs kyi dbang du byas pa'i phyag 'tshal ba gsungs pa ni/_gti mug ces bya ba la sogs pa yin te/_gti mug ces pa/_'dod chags rdo rje chos bcas gang /_/zhes bya ba ni gti mug dga' ma la sogs pa'i
[\[317a.3\]]chos kyi ngo bo dang skul byed ma la sogs pa gang yin pa de ni/_rig pa'i sbyor ba las byung zhes bya ste/_zhi ba la sogs pa cho gar nges par sbyor ba las byung ba'o/_/rnam pa sna tshogs dga' bas myos pa'i dngos gyur pa/_/zhes bya ba ni sgo du ma nas 'jug par gsungs pa ste/_thugs rje chen
[\[317a.4\]]pos myos pa ni rang dbang med pa'i bsam pa ste/_lhag pa'i bsam pa gang yin pa de dang /_rig pa'i sbyor ba las byung ba'o zhes snga ma dang sbyar ro/_/byang chub kyi sems bskyed pa la phyag 'tshal ba gsungs pa ni/_sdud dang zhes bya ba la sogs pa yin te/_'di dag gis ni
[\[317a.5\]]'dod pa'i rgyal po la sogs pa la yang phyag 'tshal ba gsungs pa yin no/_/gshin rje gshed la sogs pa gsungs pa ni rmongs dang zhe sdang zhes bya ba la sogs pa yin te/_de'i don ni bshad zin to/_/de ltar rgyu dang 'bras bur gyur pa'i chos dang sangs rgyas la phyag 'tshal ba
[\[317a.6\]]gsungs nas/_der bzhugs pa'i dge 'dun la phyag 'tshal ba gsungs pa ni/_gang zhig thogs med ces bya ba la sogs pa gsungs pa yin te/_'di zhes bya ba ni bshad ma thag pa ste/_thabs dang shes rab gnyis su med pa'i ye shes las yang dag par byung ba'i gsang ba'i dbang bskur
[\[317a.7\]]ba la sogs pa gang zhig sgom par byed pa ni rdo rje 'chang chen po dang 'dra ba nyid yin la de bas na de la phyag 'tshal ba'o/_/yan lag bzhi sgom pa'i sgo nas gsungs pa ni/_gang zhig dngos grub ces bya ba la sogs pa yin te/_dngos grub mchog gi thabs ni zhes bya ba ni/_'tshang rgya ba nyid kyi rgyu'o/_/blo mi
[\[317b\]]
[\[317b.1\]]'gyur zhes bya ba ni blo gros brtan pa'o/_/thun mtshams su byin gyis brlabs pa'i sgo nas gsungs pa ni/_gang zhig thun bzhi'i zhes bya ba la sogs pa yin te/_mi snang zhes bya ba ni mi snang ba'i dngos grub po/_/sogs pa'i sgras ni/_mig sman dang gi wang la sogs pa bsdu'o/_/gsang ba
[\[317b.2\]]'dus pa'i thos pa la sogs pa dang ldan pa ni byang chub las phyir mi ldog pa'i sa bon thob pa yin pas phyag 'tshal ba gsungs pa ni/_gang zhig rab gsang zhes bya ba la sogs pa yin te/_go sla'o/_/las kyi tshogs la mngon par brtson pa la yang gsungs pa ni gang zhig zhi sogs zhes
[\[317b.3\]]bya ba la sogs pa gsungs pa yin te/_bsgrub par bya ba'i zhi ba la sogs pa'i don to/_/'di zhes bya ba ni bshad ma thag pa'o/_/ldan pa zhes bya ba ni mngon par zhen pa'o/_/sgrub pa'i dbang po zhes bya ba ni rnal 'byor pa'o/_/bsgrub bya zhes bya ba'i tshig la ni/_don 'di yin te gang zhi ba la
[\[317b.4\]]sogs pa'i las kyi tshogs rnams rnal 'byor pas grub pa de yang sgrub pa po'i ting nge 'dzin gyi mthus sgrib pa dang bral ba'i phyir rdzogs pa'i byang chub kyi snod du gyur pas phyag 'tshal bar byed do/_/'dus pa'i rnal 'byor pa skye ba med pa'i byang chub kyi sems mthong ba nyid la dad par gyur pas de
[\[317b.5\]]la yang phyag 'tshal ba gsungs pa ni/_gang gi gtso bo zhes bya ba la sogs pa yin te/_gtso bo sgrub pa po zhes bya ba ni gnyis su med pa'i de kho na nyid rtogs pa'o/_/de nyid kyi phyir/_gang gis ldan pa 'di mthong ba/_/rnam pa kun du mchod byed na/_/'di yis sangs rgyas thams cad kyang /_/
[\[317b.6\]]mthong zhing mchod pa byas par 'gyur/_/zhes pa dang /_mthong ba dang ni reg pa dang /_/thos pa dang ni dran pa yis/_/sdig pa kun las rnam grol zhing /_/sangs rgyas dngos grub 'grub par 'gyur/_/zhes bya ba gsungs pa yin no/_/bstod pa'i tshig ni zhes bya ba la sogs pas ni
[\[317b.7\]]bstod pa'i phan yon gsungs pa yin no/_/zhi ba zhes bya ba la sogs pa ni/_zhi ba'i don gyi tshig gis so/_/rjes yi rang zhes bya ba ni mdzes pa'i de kho na nyid kyis bdag gir byed pa'o/_/legs par gsungs pa yin zhes bya ba ni dge ba gsum la sogs pa dang ldan pa'i phyir ro/_/
[\[318a\]]
[\[318a.1\]]de ltar bshad ma thag pa'i zhus pa'i lan gsungs nas de bzhin nyid du na/_chos nyid ni ngag dang yid kyi spyod yul ma yin par bstan pa'i phyir/_sangs rgyas la sogs pa de dag cang mi gsung bar gyur to zhes gsungs pa yin te/_'di zhes bya ba'i don ni bshad
[\[318a.2\]]zin to/_/de bzhin gshegs pa zhes bya ba la sogs pa la/_de bzhin gshegs pa thams cad kyi sku la sogs pa'i gsang ba ni rdo rje 'chang ba'o/_/de bas na 'di rdzogs so zhes bya bar sbyar bar bya'o/_/dpal gsang ba 'dus pa'i rgyud las gsang ba thams cad zhus pa
[\[318a.3\]]bstan cing lan gsungs pa/_der mi phyed pa'i ye shes ting nge 'dzin gang gis byin gyis brlabs shing rdzogs par byed pa de la de skad ces bya'o/_/de ston par byed pa'i gzhung du yongs su 'chad pa ni le'u ste dang po la sogs pa nas brtsams te/_bgrangs par gyur na grangs bco
[\[318a.4\]]brgyad du gyur pa rdzogs pa ste nye bar bsdus pa la yang dag par gzung ngo zhes bya ba'i bar du'o/_/dpal ldan 'dus don cung zad rnam phye las/_/bsod nams tshad med legs bsags gang yin des/_/bdag dang 'gro kun 'dus pa'i gzhung lugs kyis/_/rdzogs pa'i byang
[\[318a.5\]]chub go 'phang mchog thob shog_/rgyal bas byin pa sman pa'i bus/_/bla ma sangs rgyas bka' drin gyis/_/dpal ldan 'dus pa'i rgyud kyi ni/_/dka' 'grel 'di ni byas pa yin/_/slob dpon rgyal bas byin gyis mdzad pa'i dpal gsang ba 'dus pa'i dka' 'grel las le'u
[\[318a.6\]]bco brgyad pa'i bshad pa rdzogs so//_//rgya gar gyi mkhan po zhi ba bzang po dang /_bod kyi lo tsA ba dge slong shes rab ye shes kyis bsgyur cing zhus pa/_/slad kyi lha sa 'phrul snang gtsug lag khang du paN+Di ta ting 'dzin rdo rjes yang zhu chen bgyis nas gtan la
[\[318a.7\]]phab pa/_slad kyi paN+Di ta chen po shri su na ya mi tra dang /_lo tsA ba chen po dar ma grags kyis kyang bcos pa'o//_//