<?xml version="1.0" encoding="UTF-8"?>
<text>
<item><p>1b1</p><section></section><text>@##/ /bam po sum cu drug pa/ ltung byed gzhan byed pa'i tshul gzhan brjod par bya ste/ rgyal po'i pho brang gi gnas la yang ngo zhes bya ba ni/ 'brel pa nyid la zhes bya bar sbyar te/</text></item>
<item><p>1b2</p><section></section><text>gal te dge slong nub mo rgyal po'i pho brang gi gnas su lus kyis 'brel par gyur cing der 'du shes par yang ma gyur na de'i tshe kha na ma tho ba 'dir 'gyur ro/ /'dir gzhung ni dge slong nam ma langs pa la</text></item>
<item><p>1b3</p><section></section><text>nam ma langs par 'du shes bzhin du rgyal po'i pho brang gi sgo'i gtan pa las 'da' bar byed na ltung byed do zhes gsungs pa yin no/ /grong khyer dang ni nyes byas so zhes bya ba ni/ grong khyer gyi gnas dang</text></item>
<item><p>1b4</p><section></section><text>'brel pa nyid la ni sbyor ba las byung ba'i nyes byas su 'gyur ba'o/ /ci grong khyer dang 'brel pa nyid la bye brag med par nyes byas 'dir 'gyur ram zhe na de'i phyir/ gal te de'i don nyid yin na'o zhes</text></item>
<item><p>1b5</p><section></section><text>bya ba smras te/ 'brel pa gnyis po btsun mo'i 'khor dang rgyal po'i pho brang du 'jug pa zhes bya ba gang yin pa de gnyis las gal te gcig dang 'brel par bya ba'i don gyi phyir grong khyer de dag dang 'brel par</text></item>
<item><p>2a1</p><section></section><text>gyur na de'i tshe nyes byas su 'gyur ro/ /'di skad bstan te/ gal te btsun mo'i 'khor gyi nang du 'jug pa'i phyir ram/ rgyal po'i pho brang du 'jug pa'i phyir grong khyer gyi sgor 'jug na de'i tshe nyis byas so/ /</text></item>
<item><p>2a2</p><section></section><text>ci ste dgos pa gzhan gyi phyir 'jug na de'i tshe ltung ba med do/ /de bzhin du rgyal po'i pho brang las gzhan pa'i khyim du skya rengs ma shar bar 'jug na yang nyes byas so/ /'dir gzhung ni btsun pa re zhig dge slong rgyal po'i pho brang</text></item>
<item><p>2a3</p><section></section><text>ma gtogs pa de las gzhan pa'i khyim dag tu dgung ma sangs skya rengs ma shar bar dben pa'i mtha'i sgo gtan tshun chad las 'da' bar bgyid na ltung ba cir 'gyur nyes byas so zhes gsungs pa yin no/ /dben pa zhes bya ba ni rgyun</text></item>
<item><p>2a4</p><section></section><text>lugs med cing gzhan dang thun mong ma yin pa'o/ /mtha' zhes bya ba ni rgyal po'i pho brang dang nye ba ste/ dben pa'i mtha' ni btsun mo'i 'khor gyi sgo gtan la bya'o/ /'di la dus ma yin par 'gro ba'i ltung byed kyang srid par bstan</text></item>
<item><p>2a5</p><section></section><text>pa'i phyir/ 'di la cig shos kyi kha na ma tho ba de yang ngo zhes bya ba smras te/ rgyal po'i pho brang la sogs par skya rengs dang po 'char ba'i mdun rol du dge slong la sogs pa la ma smras par 'jug pa 'di cig shos kyi kha na ma tho ba de</text></item>
<item><p>2b1</p><section></section><text>yang yod de dus ma yin par 'gro ba'i ltung byed kyang yod do zhes bya ba'i tha tshig go/ /ci btsun mo'i 'khor dang rgyal po'i pho brang zhes bya ba snga ma de gnyis dang grong khyer dang 'brel par de'i don nyid du 'gro ba gang yang rung ba la cig shos kyi kha na ma tho ba de yang yod dam zhe na de'i phyir/ gal te</text></item>
<item><p>2b2</p><section></section><text>rgyal po dang btsun mo dang gzhon nu dang zhang blon dang bar chad dang gdul ba'i dbang gis ma yin pa la'o zhes bya ba smras te/ 'dir lung ni rgyal pos bos pa dang btsun mo dang gzhon nu dang zhang blon dang bar chad brgyad po dag las gang yang rung ba nye bar gnas par gyur na nyes pa med do zhes</text></item>
<item><p>2b3</p><section></section><text>gsungs pa dang / 'dul ba'i dbang gis 'gro ba'i lung ni 'dir yang 'phags pa shA ri'i bu byung ba'i mtha' las rjes su gnang ba yin no/ /ma zlugs par rgyal po'i pho brang du 'jug par mi bya'o zhes bya ba ni/ rgyal po'i pho brang gi nang du ma zlugs par gya tshom du 'jug par mi bya'o/ /</text></item>
<item><p>2b4</p><section></section><text>'dir gzhung ni khyod kyis gya tshom du rgyal po'i pho brang du 'jug par mi bya bar sgor bsdad nas/ shAkya'i dge slong 'ongs so zhes brjod par bya zhing / gal te spyon cig ces zer na 'jug par bya'o zhes gsungs pa yin no/ /rgyal po'i pho brang du nub mo 'gro ba'i ltung byed do zhes bya ba</text></item>
<item><p>2b5</p><section></section><text>de bshad zin to// //gang la bslab pa'i gzhi'i dngos po la khyad du gsod pa'i ltung byed du 'gyur zhe na de'i phyir/ so sor thar pa'i mdo gdon pa 'don pa'i tshe de la lan gnyis nyams su myong zhing yid rmongs pa ma yin pas 'di la chos 'di yod par bdag gis da gdod shes so</text></item>
<item><p>2b6</p><section></section><text>zhes zer ba de la'o zhes bya ba smras te/ bslab pa'i gzhi 'di'i dngos po la khyad du gsod pa zhes bya ba ni bslab pa'i gzhi'i dngos po yod pa kho na la 'di skad ces tshe dang ldan pa dag 'di ltar chos 'di yang mdo'i nang du 'dus par bdag gis da gdod shes so zhes log par bsgrub pa yin</text></item>
<item><p>2b7</p><section></section><text>no/ /de la zhe sdang gis log par bsgrubs na ni ma gus pa'i tshul gyis ltung byed kyi skabs su sngar ltung ba bcas pa nyid du 'gyur ro/ /bslab pa'i gzhi'i dngos po la khyad du gsod pa'i ltung ba bcas pa ni da 'dir rnam par dbye bar bya'o/ /so sor thar pa'i mdo gdon pa 'don pa'i</text></item>
<item><p>3a1</p><section></section><text>tshe zhes bya ba ni gso sbyong gi las kyi tshe so sor thar pa'i mdo gdon pa 'don pa na bslab pa'i gzhi'i dngos po la khyad du gsod na ltung byed du 'gyur gyi dus gzhan gyi tshe brjod na ni nyes byas su 'gyur ba'o/ /'dir so sor thar pa'i mdo gdon pa 'don pa la log par bsgrub pa</text></item>
<item><p>3a2</p><section></section><text>ni rnam pa gsum snang ste/ khyad du gsod pa dang spong ba dang bslab pa'i gzhi'i dngos po la khyad du gsod pa'o/ /de la khyad du gsod pa ni sngar khyad du gsod pa'i ltung byed bstan pa'i skabs su zla ba phyed phyed cing so sor thar pa'i mdo gdon pa 'don pa na bslab pa khyad du bsad nas tshe dang ldan pa dag gang</text></item>
<item><p>3a3</p><section></section><text>dge slong rnams 'gyod pa dang / zhum pa dang bag 'khums pa dang gnod pa dang yid la gcags par 'gyur ba bslab pa'i gzhi phran tshegs rab tu phra ba 'di dag zla ba phyed phyed cing so sor thar pa'i mdo gdon pa na 'don ci dgos zhes de skad zer na ltung byed do zhes bstan pa yin no/ /spong ba ni sngar</text></item>
<item><p>3a4</p><section></section><text>bslab pa la nye bar 'jog pa spong ba'i ltung byed bstan pa'i skabs su dge slong rnams kyis tshe dang ldan pa bslab pa 'di la slobs shig ces bsgo na de la 'di skad ces bdag ni dge slong mdo sde 'dzin pa dang 'dul ba 'dzin pa dang ma mo 'dzin pa rnams la 'dri'i bar du byis pa glen pa mi gsal ba mi mkhas pa</text></item>
<item><p>3a5</p><section></section><text>khyed cag gi tshig gis bslab pa 'di la mi slob bo zhes de skad zer na ltung byed do zhes bstan pa yin no/ /bslab pa'i gzhi'i dngos po la khyad du gsod pa ni skabs 'dis ston to/ /de lan gnyis nyams su myong zhing zhes bya ba ni/ gang gis so sor thar pa'i mdo gdon pa 'don pa lan gnyis</text></item>
<item><p>3a6</p><section></section><text>nyams su myong ba de ni de lan gnyis nyams su myong ba ste/ de lan gnyis nyams su myong ba'i dge slong de skad zer ba de la kha na ma tho ba 'dir 'gyur ro/ /lan gnyis nyams su ma myong ba la ni nyes byas kho nar 'gyur te/ 'dir gzhung ni gal te dge slong rnams kyis kyang tshe dang ldan pa 'di sngon gso</text></item>
<item><p>3a7</p><section></section><text>sbyong gi las gnyis sam gsum gyi tshe 'dug par shes na lan mang du lta ci smos zhes gsungs pa yin no/ /yid rmongs pa ma yin pas zhes bya ba ni/ yid rmongs pas de skad smras pa la ni ltung ba med do/ /'dir gzhung ni lam gol bar rgas pa mi shes pa yang dag pa nyid la ni ltung ba med do</text></item>
<item><p>3b1</p><section></section><text>zhes gsungs pa yin no/ /de'i phyir yid rmongs pa ma yin pas bzhad gad tsam gyi bsam pas kyang 'di la chos 'di yod par bdag gis gzod shes so zhes zer zhing so sor thar pa'i mdo gdon pa 'di la chos 'di yang yod cing bslab pa'i gzhi 'di yang yod par bdag gis da gzod shes so zhes zer</text></item>
<item><p>3b2</p><section></section><text>ba de ni bslab pa'i gzhi'i dngos po la khyad du gsod pa yin no/ /de skad zer ba'i dge slong de la ltung byed du 'gyur la/ gzhan gyi tshe brjod na ni nyes byas so/ /bslab pa'i gzhi 'dral ba thams cad la ma gus pa'i sems bskyed pa de la yang nyes byas so/ /gal te sangs rgyas bcom</text></item>
<item><p>3b3</p><section></section><text>ldan 'das la yang ma gus pa'i sems bskyed na de'i tshe ltung byed du yang 'gyur ro/ /brdzun du smras pa nyid yin na ni brdzun du smra ba'i ltung byed gzhan du yang 'gyur ro/ /mtshan gzhan gyi 'don pa'i tshe thun mong ba la ni nyes byas so zhes bya ba la/ mtshan gzhan gyi 'don</text></item>
<item><p>3b4</p><section></section><text>pa'i tshe zhes bya ba ni/ dge slong ma rnams kyi gso sbyong 'don pa'i tshe'o/ /thun mong ba la ni nyes byas so zhes bya ba ni dge slong ma'i bslab pa'i gzhi dge slong dang thun mong gang yin pa la 'di skad ces bdag gis da gzod shes so zhes bya ba la sogs pa zer na nyes</text></item>
<item><p>3b5</p><section></section><text>byas so/ /'dir gzhung ni btsun pa dge slong ma rnams kyis so sor thar pa'i mdo gdon pa 'don pa na 'di skad ces 'di ltar chos 'di yang mdo'i nang du gtogs mdo'i nang du 'dus par bdag gis da gdod shes so zhes mchin ltung ba cir 'gyur/ gang tshe bslab pa</text></item>
<item><p>3b6</p><section></section><text>thun mong ba las bsam te smra na nyes byas so zhes gsungs pa yin no/ /mdo sde dang ldan pa smra ba na yang ngo zhes bya ba ni mdo sde dang ldan pa'i bslab pa'i gzhi smra ba na de skad zer ba la yang nyes byas so/ /'dir gzhung ni 'dul ba dang ldan pa'i mdo ma gtogs</text></item>
<item><p>3b7</p><section></section><text>pa la 'di skad ces 'di ltar chos 'di yang nang du gtogs mdo'i nang du 'dus par bdag gis da gdod shes so zhes zer na nyes byas so zhes gsungs pa yin no/ /thun mong ma yin pa la ni ltung ba med do zhes bya ba ni/ mtshan gzhan gyi bslab pa'i gzhi thun mong ma</text></item>
<item><p>4a1</p><section></section><text>yin pa 'don pa'i tshe 'di ltar chos 'di yang mdo'i nang du gtogs mdo'i nang du 'dus par bdag gis da gdod shes so zhes zer ba la ltung ba med pa'o/ /so sor thar pa'i mdo 'don pa'i tshe ma gus par nyan pa nye bar bsgrub pa 'gyod du gzhug go zhes bya ba ni/ so sor</text></item>
<item><p>4a2</p><section></section><text>thar pa'i mdo gdon pa 'don pa na 'di ltar chos 'di yang mdo'i nang du gtogs mdo'i nang du 'dus par bdag gis da gdod shes so zhes bya ba la sogs pa'i tshig gis ma gus par nyan pa nye bar sgrub par byed pa'i dge slong gang yin pa de/ de na gnas pa'i dge slong rnams kyis 'gyod</text></item>
<item><p>4a3</p><section></section><text>du gzhug pa ste/ tshig dngos su smra bsam gus par nyan pa nye bar bsgrub pa 'ba' zhig tu yang ma zad kyi tshig brgyud pas ma gus par nyan pa nye bar bsgrub pa yang 'gyod du gzhug go/ /tshig brgyud pa'i gzhung ni kho bo la las 'dis ci bya kho bo 'dod pa'i rnam par rtog pa la yang rnam par rtog</text></item>
<item><p>4a4</p><section></section><text>dgos so/ /gnod sems kyi rnam par rtog pa dang rnam par 'tshe ba'i rnam par rtog pa la yang rnam par rtog dgos so zhes bya ba la sogs pa ste de yang 'gyod du gzhug go/ /'dir 'gyod du gzhug pa ni tshe dang ldan pa khyod ma rnyed pa'o/ /rnyed pa ma yin pa'o/ /nyes pa rnyed pa'o/ /legs</text></item>
<item><p>4a5</p><section></section><text>pa ma rnyed pa'o zhes 'gyod du gzhug go zhes bya ba gsungs pa yin no/ /bslab pa'i gzhi'i dngos po la khyad du gsod pa'i ltung byed do zhes bya ba de bshad zin to// //gang la kha bar la 'chos pa'i ltung byed du 'gyur zhe na de'i phyir/ ba so dang rus pa dang rwa'i khab ral byed dam byed du</text></item>
<item><p>4a6</p><section></section><text>bcug pa la'o zhes bya ba smras te/ ba so'am rus pa'am rwa'i khab ral byed dam byed du bcug pa la kha na ma tho ba 'dir 'gyur ro zhes bya ba'i tha tshig go/ /'di ltar bslab pa'i gzhi 'di man chad las shing bal gyis gos par byas pa ma gtogs pa'i ltung byed rnams la byed du gzhug pa</text></item>
<item><p>4a7</p><section></section><text>'ba' zhig gsung mod kyi/ rang byed pa la kha na ma tho ba ches lcibs des na 'dir byed pa zhes bya ba'i sgra yang bsdus so/ /ba so la sogs pa ni rin che ba'i phyir bkag go/ /lcags la sogs pa ni ches rin che ba'i phyir/ de yang 'dir bkag bar rig par bya'o/ /rin po che las</text></item>
<item><p>4b1</p><section></section><text>byas ba ni rung ba ma yin pa'i phyir nyes byas byed pa nyid yin no/ /de ltar yang 'dir gzhung ni zhu ba las btsun pa re zhig dge slong gis rin po che las bgyis pa'i khab ral bgyid du stsol na ltung ba cir 'gyur nyes byas so zhes gsungs pa yin no/ /byas zin pa rnyed pa dang byas zin pa la</text></item>
<item><p>4b2</p><section></section><text>spyod pa dag la ni ltung ba med do zhes bya ba ni/ byas zin pa rnyed pa dang byas zin pa la spyod pa la ni ltung ba med pa'o/ /'dir gzhung ni zhu ba las byas pa rnyed pa dang byas pa la spyod pa la ltung ba med do zhes gsungs pa yin no/ /bcab pa nyid ma dris par 'chags pa blang bar mi bya'o zhes</text></item>
<item><p>4b3</p><section></section><text>bya ba ni/ gang gi mdun du ltung ba 'chags pa des khab ral de khyod kyis bcag gam zhes dri bar bya ste/ de skad ma dris par ltung ba 'chags pa blang bar mi bya'o/ /gal te ma bcag na ma bshags pa nyid yin no zhes bya ba ni/ gal te khab ral ma bcag par ltung ba 'chag</text></item>
<item><p>4b4</p><section></section><text>par byed na de'i ltung ba de ma bshags pa nyid yin pa'o/ /'og ma lnga po dag la yang de dag dang bcad pa dang ldan pa yin no zhes bya ba ni/ bslab pa'i gzhi 'di'i 'og ma bde bar gshegs pa'i chos gos kyi tshad las gyur pa'i gong ma lnga po khri'i rkang pa 'chos pa dang / shing bal gyis</text></item>
<item><p>4b5</p><section></section><text>gos par byas pa dang / gding ba las gyur pa dang dbyar gyi ras chen las gyur pa dang / g.yan pa dgab pa las gyur pa dag la yang de dag dang zhes bya ba bcad pa nyid ma dris par 'chags pa blang bar mi bya'o zhes bya ba dang / gal te ma bcad na bshags pa nyid ma yin no zhes</text></item>
<item><p>4b6</p><section></section><text>bya ba'i mdo de gnyis dang bcas pa nyid ces bya ba'i don dang ldan pa yin te bcad pa zhes bya ba'i sgra dang sbyar ba yin gyi/ bcag pa zhes bya ba'i sgra dang sbyar ba ma yin pa'o/ /'di skad bstan ta/ bcad pa nyid ma dris par 'chags pa blang bar mi bya'o/ /gal te ma bcad na ma</text></item>
<item><p>4b7</p><section></section><text>bshags pa nyid yin no/ /'dir gzhung ni rnam par 'byed pa las gang gis mdun du 'chags par byed pa des khyod kyis dngos po de bcad dam zhes dri bar bya'o/ /ma dris par 'chags na ltung ba de yang bshags pa ma yin la dge slong de la yang nyes byas su 'gyur ro zhes gsungs</text></item>
<item><p>5a1</p><section></section><text>pa yin no/ /bde bar gshegs pa'i chos gos kyi tshad las gyur pa'i ltung byed la ni so sor thar pa'i mdo las 'di skad ces bde bar gshegs pa'i chos gos kyi tshad kyi chos gos byed dam bde bar gshegs pa'i chos gos las lhag par byed na ltung byed do zhes</text></item>
<item><p>5a2</p><section></section><text>gsungs kyi bcad nas ltung byed do zhes bya ba ni ma gsungs so/ /de bzhin du rnam par 'byed pa las kyang bcad nas zhes kyang ma gsungs pas de'i phyir bde bar gshegs pa'i chos gos kyi tshad las gyur pa las gzhan pa dag la bcad pa dang ldan pa yin no/ /spyir btang bar byas nas</text></item>
<item><p>5a3</p><section></section><text>dmigs kyis bsal ba bstan pa'i phyir/ gnyis pa la ni bsdus pa dang po zhes bya ba smras te/ bslab pa'i gzhi 'di'i 'og ma'i gnyis pa shing bal gyis gos par byas pa zhes bya ba'i bslab pa'i gzhi la ni bsdus pa dang ldan par shes par bya ste bsdus pa nyid ma dris par 'chags pa</text></item>
<item><p>5a4</p><section></section><text>blang bar mi bya'o/ /gal te ma bsdus na ma bshags pa nyid yin no zhes bya bar sbyar ro/ /bsdus pa zhes bya ba ni/ gos pa med par brtul ba ste bsdus zhes bya ba'i tha tshig go/ /khab ral 'chos pa'i ltung byed do zhes bya ba ste bshad zin to// //khri'i rkang pa 'chos pa'i ltung</text></item>
<item><p>5a5</p><section></section><text>byed smra bar 'dod nas/ ji 'di brjod par bya ste/ rkang pa dma' ba dang ldan pa'i khri la nyal bar mi bya'o zhes bya ba ni/ khri gang la rkang pa thung ngus dang nye ba yod pa de ni rkang pa dma' ba dang ldan pa ste/ de la nyal bar mi bya ba'o/ /khri gang la 'dug pa'i dge slong 'chag pa'i mgo sa</text></item>
<item><p>5a6</p><section></section><text>la thug par 'gyur ba'i khri de lta bu la nyal bar mi bya ba ste/ de ni gleng gzhi las shes par bya'o/ /mal dang 'brel ba'i khri'i nyon kor gyi phyogs su rkang pa bkru bar mi bya'o zhes bya ba ni/ nyal ba'i gnas dang 'brel pa'i khri'i nyen kor 'brel pa'i phyogs su rkang pa bkru bar mi bya'o/ /</text></item>
<item><p>5a7</p><section></section><text>khyim pa'i gnas mal gyi gnas gzhan gyi nyen kor gyi phyogs su yang nyes byas so/ /ci dge slong thams cad kyis bkru bar mi bya'am zhe na de'i phyir/ lham yod pas so zhes bya ba smras te/ dge slong gang la lham yu chad la sogs pa nyen kor na yod pa de ni lham yod pa ste/ des phyogs</text></item>
<item><p>5b1</p><section></section><text>der rkang pa bkru bar mi bya'o/ /gzhan gyis ni mgo logs dang rkang pa logs ma gtogs par ro zhes bya ba ni/ lham yod pa las gzhan pa lham med pas ni mgo logs ma gtogs pa dang / rkang pa logs ma gtogs pa g.yas g.yon gyi phyogs su rkang pa bkru bar mi bya ba'o/ /</text></item>
<item><p>5b2</p><section></section><text>'dir gzhung ni bcom ldan 'das kyis bka' stsal pa/ gang dag la lham mi bdog pa de dag gis mgo logs sam rkang pa logs su bkru bar bya'o zhes gsungs pa yin no/ /mal stan mthon po dang mal stan chen po la 'dug pa'am nyal bar mi bya'o zhes bya ba la/ mal stan</text></item>
<item><p>5b3</p><section></section><text>mthon po zhes bya ba ni rtsa ba bu gar gzhug pa ma gtogs pa khru gang las lhag pa'o/ /mal stan chen po zhes bya ba ni/ gser dang dngul dang rin po che la sogs pa las byas pa ste de la 'dug pa'am nyal bar mi bya'o/ /mal stan zhes smos pas 'dir stan yang 'phangs</text></item>
<item><p>5b4</p><section></section><text>par rig par bya'o/ /khyim gzhan du gzhan med na snga ma shes bya'o zhes bya ba ni/ khyim pa'i khyim gzhan du mal stan mi mtho ba dang mal stan mi che ba gzhan med na mal stan mthon po dang mal stan chen po la snga ma shos bya ste/ 'dug pa'am nyal bar mi bya'o zhes tshig gnyis</text></item>
<item><p>5b5</p><section></section><text>smos pa'i snga ma shos 'dug pa zhes bya'i/ phyi ma shos nyal ba zhes bya ba mi bya'o/ /'dir lung ni kun dga' bo de dag thams cad du 'byor par mi 'gyur ro zhes gsungs pa yin no/ /rkang rten dang bcas pa lam la bca' bar bya'o zhes bya ba ni/ rkang rten dang bcas pa'i</text></item>
<item><p>5b6</p><section></section><text>mal khri la mal bca' bar bya'o zhes bya ba'i tha tshig go/ /phyogs gcig mtho ba nyid kyis ni mal stan mthon po ma yin par rig par bya'o/ /'dir gzhung ni 'di ltar sman pa des 'phags pa khyod kyis mgo smad de nyal bas des khyod kyi khams ma snyoms pa nyid du gyur cing drod chung</text></item>
<item><p>5b7</p><section></section><text>par yang gyur bas rkang rten chug ste nyol cig ces smras pa dang / dge slong dag gis smras pa bcom ldan 'das kyis rjes su ma gnang ngo zhes bya ba nas/ bcom ldan 'das kyis bka' stsal pa/ de lta bas na rkang rten bcug ste mal bca' bar rjes su gnang ngo zhes bya ba'i</text></item>
<item><p>6a1</p><section></section><text>bar du gsungs pa yin no/ /khri brtseg ma'i steng du 'dug par mi bya'o zhes bya ba la khri brtseg ma zhes bya ba ni khri'i steng du khri bzhag pa ste de la 'dug par mi bya'o/ /'dir gzhung ni de nas bcom ldan 'das 'di snyam du dgongs te/ dge slong dag khri'i steng du khri</text></item>
<item><p>6a2</p><section></section><text>bzhag pa la 'khod na nyes dmigs 'ga' yod do snyam nas de lta bas na dge slong gis khri'i steng du khri bzhag pa la 'dug par mi bya'o/ /'dug na 'gal tshabs can du 'gyur ro zhes gsungs pa yin no/ /gang la khri'i rkang pa 'chos pa'i ltung byed du 'gyur zhe na de'i phyir/ tshad las</text></item>
<item><p>6a3</p><section></section><text>lhag par byed dam byed du 'jug pa la'o zhes bya ba smras te/ 'og nas 'byung ba'i tshad las lhag par rang gis byed dam gzhan byed du 'jug pa la'o/ /gnyis pa'i 'og ma gsum po dag la yang ngo zhes bya ba la/ gnyis pa zhes bya ba ni bslab pa'i gzhi 'di'i 'og ma gnyis pa shing</text></item>
<item><p>6a4</p><section></section><text>bal gyis gos par byas pa dgag pa zhes bya ba'i bslab pa'i gzhi'o/ /de'i 'og ma gsum po dag ces bya ba ni gding ba las gyur pa dang / g.yan pa dgab pa las gyur pa dang / dbyar gyi ras chen las gyur pa zhes bya ba dag ste/ bslab pa'i gzhi de gsum la yang tshad</text></item>
<item><p>6a5</p><section></section><text>las lhag par byed dam byed du 'jug pa la ltung byed du 'gyur ba'o/ /gang gi tshad las lhag par byed dam byed du 'jug pa la zhe na/ rkang pa dag gi'o zhes 'og nas 'byung ngo / /gang gi rkang pa dag ce na de'i phyir khri'am khri'u dag gi'o zhes bya ba smras so/ /ci thams cad kyi'am zhe</text></item>
<item><p>6a6</p><section></section><text>na de'i phyir dge 'dun gyi'o zhes bya ba smras so/ /'og ma la yang ngo zhes bya ba ni bslab pa'i gzhi 'di'i 'og ma shing bal gyis gos par byas pa zhes bya ba'i bslab pa'i gzhi la yang khri'am khri'u dag la'o/ /dge 'dun gyi'o zhes bya bar rig par bya'o/ /gang gi tshad las lhag par</text></item>
<item><p>6a7</p><section></section><text>byed dam byed du 'jug pa la khri'i rkang pa 'chos pa'i ltung byed du 'gyur zhe na de'i phyir rkang pa dag gi'o zhes bya ba smras te/ khri'am khri'u de'i gnas skabs la rkang pa ci tsam gyis 'grub pa ste/ rkang pa bzhis 'grub pa ni dper na rkang pa bzhi pa lta bu'o/ /gnyis sam gsum gyis 'grub</text></item>
<item><p>6b1</p><section></section><text>pa ni dper na shing gi khri'u kha cig lta bu ste de rnyed ces bya ba ni shugs kyis khong du chud par bya'o/ /gzhan gyis brtsams la gzhan gyis zin par byed pa ni nyes byas so/ /rab tu byung ba gzhan la yang zhes bya ba thams cad ni khang pa dang gtsug lag khang dang gding ba dag las khong du chud par bya'o/ /</text></item>
<item><p>6b2</p><section></section><text>rkang pa de dag gi tshad gang yin zhe na de'i phyir/ de dag gi tshad ni bu gar gzhug pa'i phyogs ma gtogs par khru gang ngo zhes bya ba smras te/ rkang pa de dag gi tshad ni bu gar gzhug pa zhes bya ba'i phyogs dag ma gtogs par rkang pa nyid kyi phyogs kyi srid khru gang ngo / /gal te de la bu gar</text></item>
<item><p>6b3</p><section></section><text>gzhug pa yod na ni bu gar bcug pa'i mtshams nas brtsams te khru gang ngo / /gal te bu gar gzhug pa med na ni bu gar gzhug pa'i phyogs kyi gong yan chad kyi cha la bu gar gzhug pa zhes bya ste/ de ma gtogs so/ /khru ci lta bus zhe na/ de'i phyir bde bar gshegs pa'i sum chas so zhes</text></item>
<item><p>6b4</p><section></section><text>bya ba smras te/ bde bar gshegs pa'i khru'i sum char gyur pa ste/ bde bar gshegs pa'i sor brgyad kyis zhes bya ba'i tha tshig go/ /'og ma dag la yang ngo zhes bya ba ni/ bslab pa'i gzhi 'og ma shing bal gyis gos par byas pa dang / bde bar gshegs pa'i chos gos kyi tshad las</text></item>
<item><p>6b5</p><section></section><text>gyur pa zhes bya ba'i bslab pa'i gzhi gnyis ma gtogs pa gding ba las gyur pa dang / g.yan pa dgab pa las gyur pa dang dbyar gyi ras chen las gyur pa zhes bya ba'i bslab pa'i gzhi gsum po dag la yang khru tshad ni bde bar gshegs pa'i khru'i sum char gyur pas rnam par gzhag</text></item>
<item><p>6b6</p><section></section><text>par rig par bya'o/ /la la la ni rang gi lus kyi tshad dang mthun pa'i gzhal bas chos gos bzhin du rnam par gzhag tu yang rung ste/ bde bar gsheg pa'i khru'i sum chas gzhal bas ni mi 'bring gi khru tshad rnam par 'jog par byed do/ /khri rkang 'chos pa'i ltung byed do zhes bya ba</text></item>
<item><p>6b7</p><section></section><text>de bshad zin to// //gang la shing bal gyis gos par byas pa'i ltung byed du 'gyur zhe na de'i phyir/ shing bal gyis gos par byas pa la'o zhes bya ba smras te/ dge 'dun gyi khri'am khri'u ngag la shing bal brdal ba la'o/ /ci rang nyid kyis gos par byas pa'am zhe na/ de'i phyir</text></item>
<item><p>7a1</p><section></section><text>rang ngam bskos pas so zhes bya ba smras so/ /'dir shing bal ji lta bu zhig yin par rig par bya zhen de'i phyir shing bal ni lnga ste/ shal ma la'i dang / arka'i dang / ka sha'i dang / so'u ka'i dang / ar ka'i 'o zhes bya ba smras te/ tshig de dag ni gos dang lus ma</text></item>
<item><p>7a2</p><section></section><text>rungs par 'gyur ba dgag pa'i phyir ro/ /shing bal gyis gos par byed pa'i ltung byed do zhes bya ba de bshad zin to// gding ba las gyur pa'i ltu byed smra bar 'dod nas gding ba'o zhes bya ba smras te/ tshad las lhag par byed dam byed du 'jug na zhes bya ba de dang sbyar ro/ /de'i tshad gang zhe na</text></item>
<item><p>7a3</p><section></section><text>de'i phyir 'di'i tshad ni srid du khru gsum mo zhes bya ba smras te/ gding ba 'di'i tshad ni srid du khru gsum du rig par bya'o/ /mi chog na khru phyed dang do man chad bskyed do zhes bya ba ni/ gang la khru gsum gyis mi chog pa des ci tsam bskyed pas don grub pa de tsam bskyed par bya ste/ khru phyed dang do man</text></item>
<item><p>7a4</p><section></section><text>chad pa skyed par bya'o/ /srid du khru phyed dang do bskyed par bya ste/ des na gding ba'i srid kyi tshad ni khru phyed dang lnga'o/ /'di'i zheng du ni khru do dang sor drug go zhes bya ba ni/ gding ba'i zhing gi tshad ces bya bar sbyar ro/ /de chung ngu la byin gyis rlob na nyes byas so zhes bya ba ni gding ba de'i</text></item>
<item><p>7a5</p><section></section><text>chu zheng gi tshad ji skad bstan pa de las chung ba la byin gyis rlob na nyes byas su 'gyur ba'o/ /'og ma gnyis la yang ngo zhes bya ba ni/ bslab pa'i gzhi 'di'i 'og ma g.yan pa dgab pa las gyur pa dang dbyar gyi ras chen las gyur pa zhes bya ba gnyis las yang tshad pas chung ba la</text></item>
<item><p>7a6</p><section></section><text>byin gyis rlob pa la nyes byas su 'gyur ba'o/ /'dir gzhung ni dbyar gyi ras chen chung ngu byin gyis rlob na nyes byas so/ /g.yan pa dgab pa la yang de dang 'dra'o zhes gsungs pa yin te/ de'i rjes su 'brang bas gding ba la yang de skad ces smras so/ /gding ba las gyur pa'i ltung</text></item>
<item><p>7a7</p><section></section><text>byed do zhes bya ba de bshad zin to// //g.yan pa dgab pa las gyur pa'i ltung byed smra bar 'dod nas/ g.yan pa dgab pa'i'o zhes bya ba smras te/ g.yan pa dgab pa'i tshad las lhag par byed dam byed du 'jug na ltung byed do/ de'i tshad ci tsam zhe na de'i phyir/ khru drug</text></item>
<item><p>7b1</p><section></section><text>dang gsum mo zhes bya ba smras te/ srid du ni khru drug go/ /zheng du ni khru gsum mo/ /g.yan pa dgab pa las gyur pa'i ltung byed do zhes bya ba de bshad zin to// //dbyar gyi ras chen las gyur pa'i ltung byed smra bar 'dod nas/ dbyar gyi ras chen gyi'o zhes bya ba smras te/ tshad</text></item>
<item><p>7b2</p><section></section><text>las lhag par byed dam byed du 'jug na ltung byed do/ /de'i tshad ji tsam zhen de'i phyir/ dgu dang gsum dang sor bco brgyad do zhes bya ba smras te/ khru zhes bya bar sbyar ro/ /dbyar gyi ras chen gyi srid du ni khru dgu'o/ /zheng du ni khru gsum dang sor bco brgyad do/ /dbyar gyi ras chen</text></item>
<item><p>7b3</p><section></section><text>las gyur ba'i ltung byed do zhes bya ba de bshad zin to// //bde bar gshegs pa'i chos gos kyi tshad las gyur pa'i ltung byed smra bar 'dod nas/ ston pa rang gi khru lnga dang gsum pa'i chos gos so zhes bya ba smras te/ bde bar gshegs pa'i chos gos kyi tshad ni srid du ston pa</text></item>
<item><p>7b4</p><section></section><text>sangs rgyas bcom ldan 'das rang gi khru lnga'o/ /zheng du ni khru gsum mo/ gang la bde bar gshegs pa'i chos gos kyi tshad las gyur pa'i ltung byed du 'gyur zhe na/ de'i phyir de'i lus tsam med par de'i tshad dam lhag pa'i chos gos byed dam byed du 'jug pa la'o zhes bya ba smras te/ de'i</text></item>
<item><p>7b5</p><section></section><text>tshad dam zhes bya ba ni/ bde bar gshegs pa'i chos gos kyi tshad dang mnyam pa'o/ /lhag pa zhes bya ba ni bde bar gshegs pa'i chos gos kyi tshad las lhag pa ste/ de lta bu'i chos gos byed dam byed du 'jug pa la kha na ma tho ba 'dir 'gyur ro/ /ci dge slong thams cad la</text></item>
<item><p>7b6</p><section></section><text>'am zhe na de'i phyir de'i lus tsam med par zhes bya ba smras te/ de'i lus zhes bya ba ni/ bde bar gshegs pa'i sku ste dge slong gang la de'i sku tsam gyi lus yod pa de ni de'i lus tsam yod pa'o/ /gang la de'i sku tsam gyi lus med pa de ni de'i lus tsam med pa ste/ de la kha na ma tho ba</text></item>
<item><p>7b7</p><section></section><text>'dir 'gyur ro zhes bya ba'i tha tshig go/ /bde bar gshegs pa'i sku'i tshad tsam gyi lus yod pa la ni bde bar gshegs pa'i chos gos kyi tshad tsam gyi chos gos byed dam byed du 'jug pa la ltung ba med do/ lhag pa la ni ci rigs pa kha na ma tho bar 'gyur te/ gang la bde bar</text></item>
<item><p>8a1</p><section></section><text>gshegs pa'i sku'i tshad tsam gyi lus med pa des bde bar gshegs pa'i sku'i tshad kyi chos gos sam de las lhag pa'i chos gos byed dam byed du 'jug pa la ni ltung byed do/ /bde bar gshegs pa'i chos gos pas ni chung la rang gi lus las ni che ba'i chos</text></item>
<item><p>8a2</p><section></section><text>gos byed dam byed du 'jug pa la ni nyes byas so/ /gang la bde bar gshegs pa'i sku'i tshad tsam mam de las lhag pa'i lus yod pa des rang gi khru lnga dang gsum las lhag pa'i chos gos sum 'gyur dang bzhi 'gyur la sogs pa byed dam byed du 'jug na ltung byed do/ /sum 'gyur</text></item>
<item><p>8a3</p><section></section><text>du mchog pa man chad nyis 'gyur yan chad byed pa la ni nyes byas su 'gyur bar 'dir don ci rigs par sbyar ro/ /'dir gzhung ni gtam gyi gzhi las tshad dang ldan par bgyid pa la ltung bar 'gyur ba dang tshad dang ldan par bgyid pa la ltung bar mi 'gyur ba 'ga' mchis sam/</text></item>
<item><p>8a4</p><section></section><text>bcom ldan 'das kyis bka' stsal pa/ yod de bde bar gshegs pa'i chos gos kyi tshad du byed na ltung byed do/ /dkyil 'khor gyi tshad du byed na ltung ba med do zhes gsungs pa yin no/ /de la bde bar gshegs pa'i chos gos kyi tshad du byed na zhes bya ba ni/ rang gi khru tshad</text></item>
<item><p>8a5</p><section></section><text>las sum 'gyur du byed pa la ltung byed du 'gyur ba'o/ /dkyil 'khor gyi tshad du byed na zhes bya ba ni/ rang gi khru lnga dang gsum man chad chung ngu dang ldan par byed pa la ltung ba med pa ste/ 'dir don de yin par rig par bya'o/ /de bcang bar mi bya'o zhes bya ba la/ de zhes</text></item>
<item><p>8a6</p><section></section><text>bya ba ni/ bde bar gshegs pa'i chos gos sam bde bar gshegs pa'i chos gos las lhag pa de'o/ /bcad par mi bya'o zhes bya ba ni lus dang 'brel pas sam gzhan yang rung ste/ byin gyis brlabs nas sam rnam par brtags nas sam rnam par ma brtags par yang bcang</text></item>
<item><p>8a7</p><section></section><text>bar mi bya'o/ /'dir gzhung ni gos kyi gzhi las btsun pa bde bar gshegs pa'i chos gos lhag nyid du 'chang du dbang ngam/ nye ba 'khor mi dbang ngo zhes gsungs pa yin no/ /bde bar gshegs pa'i chos gos kyi tshad las gyur pa'i ltung byed do zhes bya ba de bshad zin to/ /</text></item>
<item><p>8b1</p><section></section><text>ltung byed 'ba' zhig tu 'gyur ba rnams rdzogs so zhes bya ba dngos po spang du med cing ltung byed 'ba' zhig bshags par bya ba ltung byed dgu bcu po dag bshad zin to// //ltung byed rnams smras nas/ da ni/ grong dang khyim gzhan nyid dang ni/ /slob pa rnams dang dgon pa ni/</text></item>
<item><p>8b2</p><section></section><text>sangs rgyas phan pa gsungs pa yis/ /so sor bshags par bya bar gsungs/ /zhes bya ba'i rim gyis de'i 'og tu bstan pa so sor bshags par bya ba'i chos bzhi po dag brjod par bya'o/ /dge slong ma las zas len pa'i so sor bshags par bya ba la byed pa po nyid gang yin zhe</text></item>
<item><p>8b3</p><section></section><text>na de'i phyir/ shes gtso bo zhes bya ba smras te/ 'dir yang shes gtso zhes bya ba'i ming dang 'du shes gtso cher byed pa po nyid do zhes bya ba'i ming can du sbyor bar byed do/ /gang la 'du shes gtso cher byed pa po nyid yin zhe na/ de'i phyir dge slong ma nye du ma yin pa nyid la'o zhes bya ba smras</text></item>
<item><p>8b4</p><section></section><text>te/ gal te dge slong ma yang dge slong de'i nye du ma yin pa nyid yin la/ dge slong gis kyang 'di bdag gi nye du ma yin pa nyid do snyam du shes na nye du ma yin pa nyid de la 'du shes gtso cher byed pa po nyid yin no/ /ci zhig rjes su sgrub na de byed pa po nyid yin zhe na de'i phyir/ rang gis mi</text></item>
<item><p>8b5</p><section></section><text>'grim par bsgrubs pa'i bca' ba dang bza' ba bdag nyid grong na 'dug pas blangs te zos na'o zhes bya ba smras te/ nye du ma yin pa'i dge slong ma grong ngam gzhan gang yang rung ba na 'dug pas rang gi lag gis mi 'grim pa'i rnam pas bsgrubs shing phul ba'i bca' ba dang bza'</text></item>
<item><p>8b6</p><section></section><text>ba ltung ba 'byin par byed pa'i dge slong bdag nyid grong na 'dug pas rang gi lag gis blangs te bca' ba dang bza' ba dang de dag gnas gang yang rung bar 'dug ste zos na dge slong ma las zas len pa'i so sor bshags par bya bar 'gyur ro zhes bya ba'i tha tshig go/ /de lta</text></item>
<item><p>8b7</p><section></section><text>bas na gal te dge slong lam po che na 'dug pas dge slong ma gang yang rung ba na 'dug pa de las bca' ba dang bza' ba len cing za bar byed na dngos gzhir 'gyur ro/ /de bzhin du dge slong lam po che na 'dug pa ma yin pas dge slong ma lam po che na 'dug pa de las bca' ba dang</text></item>
<item><p>9a1</p><section></section><text>bza' ba len cing za bar byed na ni nyes byas su 'gyur ro/ /dge slong gtsug lag khang na 'dug pas dge slong ma grong na 'dug pa de las bca' ba dang bza' ba len cing za bar byed pa de la ni ltung ba med do/ /de ltar yang 'dir gzhung ni zhu ba las btsun</text></item>
<item><p>9a2</p><section></section><text>pa re zhig dge slong ma'i dbyar khang na mchis pa la dge slong ma grong na mchis pas bca' ba dang bza' ba rtsol la des de na mchis pa las len cing blangs nas 'tshal bar bgyid na ltung ba cir 'gyur/ ltung ba med do zhes gsungs pa yin no/ /de las bzlog pa la ni nyes byas</text></item>
<item><p>9a3</p><section></section><text>so/ /kha cig ni 'di skad ces sbyin pa mo dang len par byed pa gnyi ga lam po che na 'dug pa dag la ni kha na ma tho ba rdzogs par 'gyur ro/ /yan lag gcig ma tshang ba la ni nyes byas so/ /yan lag gnyi ga ma tshang ba la ni ltung ba med do zhes zer ro/ /dbyar khang ni grong nyid ma yin</text></item>
<item><p>9a4</p><section></section><text>no zhes bya ba'i gzhung ni zhu ba las ltung ba med do zhes sngar bstan ma thag pa nyid yin no/ /dge slong gi gnas kyang ma yin no zhes bya ba yang grong nyid ma yin pa'o/ /'dir gzhung ni zhu ba las btsun pa re zhig dge slong gis dge slong ma nye du ma lags pa khyim gzhan du zhugs pa las bca'</text></item>
<item><p>9a5</p><section></section><text>ba dang bza' ba blangs te 'chos shing 'tshal na ltung bar yang mi 'gyur ba 'ga' mchis sam/ yod de dge slong gnas na 'dug pas dge slong ma khyim gzhan na 'dug pa las len na'o zhes gsungs pa yin no/ /nam mkha' ni phyed nyid do zhes bya ba ni/ grong gi steng gi nam mkha'</text></item>
<item><p>9a6</p><section></section><text>la 'dug pas blangs te za na nyes byas su 'gyur ba'o/ /'jog par byed pa nye bar mi gnas na gzhag pa len pa ni de las ma yin no zhes bya ba ni/ 'jog par byed pa'i dge slong mas zas gang grong du 'jog par byed pa'i dge slong ma des zas de grong du bzhag nas gud du song ste</text></item>
<item><p>9a7</p><section></section><text>de nas nye bar mi gnas na dge slong des zas de grong de nas len par byed kyang des zas de 'jog par byed pa de las blangs pa ma yin no/ /'dir gzhung ni dge slong mas grong du bzhag par gyur pa des dge slong gis yid gcugs pas blangs te za bar byed na ltung ba med do zhes</text></item>
<item><p>9b1</p><section></section><text>gsungs pa yin no/ /gal te yid gcugs pa med pas len na ni ma byin par len par gtogs pa'i kha na ma tho bar yang 'gyur ro/ /dge slong ma las zas len pa'i so sor bshags par bya ba ste dang po'o zhes bya ba de bshad zin to/ /gral rim du ma phebs par 'drim</text></item>
<item><p>9b2</p><section></section><text>du 'jug pa ma bzlog par za'i so sor bshags par bya ba la byed pa po gang yin zhe na/ de'i phyir de'am dge slong gzhan la 'di la bca' ba'am btung ba'am sran tshod dam bza' ba'am yang byin cig ces bya ba la sogs pas sko sham byed pa la zhugs pa'i dge slong ma 'dug</text></item>
<item><p>9b3</p><section></section><text>pa ni byed pa po yin no zhes bya ba smras te/ de'am zhes bya ba ni ltung ba 'byin par byed pa nyid du brjod par 'dod pa'i dge slong de la'o/ /dge slong gzhan la zhes bya ba ni/ dge slong mang po gzhan gang yang rung ba la'o/ /'di la bca' ba byin cig ces bya ba nas bza' ba</text></item>
<item><p>9b4</p><section></section><text>byin cig ces bya ba'i bar dang yang lhag par byin cig ces bya ba la sogs pas ni sko sham byed pa bstan to/ /stsogs pa zhes bya ba'i sgras ni/ zas lhag ma dag stobs pa yang bsdus pa'i phyir ro/ /sko sham byed pa de lta bu de la zhugs pa'i dge slong ma gang yin pa de 'dug pa</text></item>
<item><p>9b5</p><section></section><text>gang yin pa de ni ltung ba 'di'i byed pa po yin par shes par bya'o/ /ci dge slong ma de ltar gyur pa thams cad kyi 'dug pa de byed pa po nyid yin nam zhe na/ de'i phyir gal te de'i tshig gis sam de'i nye dus mgron du bos pa ma yin na'o zhes bya ba smras te/ gal te dge slong ma rnams</text></item>
<item><p>9b6</p><section></section><text>mgron du bos pa dge slong ma de'i tshig gis ma yin pa dang / yon bdag gang gis dge slong rnams mgron du bos pa de sko sham byed pa la zhugs pa'i dge slong ma de'i nye du ma yin na de'i byed pa po'i nyid yin pa'o/ /'dir gzhung ni de'i tshig gis mgron du bos par gyur na</text></item>
<item><p>9b7</p><section></section><text>ltung ba med do zhes gsungs pa dang / zhu ba'i gzhung las nye du'i gnas la ltung ba med do zhes gsungs pa yin no/ /spyir btang ba bstan nas dmigs kyis bsal ba bstan pa'i phyir/ byug ris ston pa dang ma byin pa la sbyin du 'jug pa ma gtogs so zhes bya ba smras so/ /sko sham</text></item>
<item><p>10a1</p><section></section><text>la zhugs pa sngar bstan pa las 'di gnyis 'bri bar bya'o/ /byug ris ston pa zhes bya ba ni da 'dir brims shing / /de'i 'og tu 'dir brims shig ces bya ba la sogs pas gral rim bzhin du mdun gyi byug ris ston par byed pa'o/ /ma byin pa la sbyin</text></item>
<item><p>10a2</p><section></section><text>du 'jug pa zhes bya ba ni/ gang gi tshe byug ris snga ma las thod rgal du 'das te byug ris 'og mar byin par gyur pa de'i tshe na byug ris gong ma bkol ba shos der sbyin du 'jug pa'o/ /ci zhig byas na de byed pa po nyid yin zhe na de'i phyir/ de la dge slong gang yang rung ba lhan</text></item>
<item><p>10a3</p><section></section><text>cig mi za bas kyang rung bas sring mo khyod dge slong rnams zas zos kyi bar du re zhig sdod cig ces ma bsgo bar dge slong gsum la sogs par mgron du bos pas zos na'o zhes bya ba smras te/ dge slong ma de la ma bsgo bar zos na kha na ma tho ba 'dir 'gyur ro zhes bya bar sbyar ro/ /de la zhes bya</text></item>
<item><p>10a4</p><section></section><text>ba ni dge slong ma de la ste de la ma bsgo bar thos na kha na ma tho pa 'dir 'gyur ro/ /sus ma bsgo bar zhe na/ de'i phyir dge slong gis zhes bya ba smras so/ /ci ltung ba 'byin par byed pa kho nas sam zhe na ma yin te de'i phyir gang yang rung bas zhes bya ba smras so/ /dge slong ston mo de'i nang</text></item>
<item><p>10a5</p><section></section><text>du zan zos zin nas sngar langs pa des bsgo ba byas nas yang bsgo ba nyid yin pas de'i phyir lhan cig mi za bas kyang rung bas zhes bya ba smras te/ 'dir gzhung ni dge slong gzhan dag zos te 'byung zhing gzhan dag 'jug pas zhes gsungs pa yin no/ /gang gi tshe dge slong de dag</text></item>
<item><p>10a6</p><section></section><text>thams cad langs par gyur zin cing dge slong gzhan dag cig 'khod par gyur na de la ni lhan cig mi za bar zhes bya bar mi bzung ste/ zan tha dad pa'i phyir ro/ /'dir zan gcig pa nyid yan lag tu bzhed pas de'i phyir za bar byed pa thams cad ma langs pa nyid na 'ga' zhig</text></item>
<item><p>10a7</p><section></section><text>langs pa ni lhan cig mi za ba nyid yin par shes par bya'o/ dge slong de dag gis ji skad bsgo bar bya zhe na/ de'i phyir sring mo khyod dge slong rnams zan zos kyi bar du re zhig sdod cig ces bya ba smras te/ de yang bzlog par bya ba'i tshig gi dpe tsam du zad do/ /ma bsgo</text></item>
<item><p>10b1</p><section></section><text>bar zhes bya ba ni/ dge slong ma de la ji skad smos pa'i rnam pa de dag gis gal te ma bsgo zhing brda ma sprad par ro/ /dge slong gsum la sogs pa mgron du bos pas zos na'o zhes bya ba ni/ gnyis man chad la ni na smad pa yin pas gsum yan chad mgron du bos pa ji snyed</text></item>
<item><p>10b2</p><section></section><text>kyis zos pa de dag thams cad la kha na ma tho ba 'dir 'gyur ba'o/ /ci mgron du bos pa gang yang rung bas gang yang rung ba zos pa la'am zhe na de'i phyir rigs kyi'o zhes bya ba smras te/ gal te bram ze dang khyim bdag gi rigs kyis mgron du bos pa des so/ /rigs kyi drung</text></item>
<item><p>10b3</p><section></section><text>nyid du zos na ste/ gzhan du ma yin no/ /dgon pa dang gtsug lag khang la sogs par sbyin bdag rigs kyi mi thams cad 'dus pa'am des bskos pa la sogs pas zan sbyar ba de yang rigs kyi zan sbyar ba nyid yin par rig par bya ste/ de'i phyir khyim du zhes ma smos so/ /</text></item>
<item><p>10b4</p><section></section><text>rigs kyi zan las gzhan pa gtsug lag khang la sogs pa'i zan dang / dge slong gcig gam gnyis mgron du bos pa la ni 'di'i rjes su 'brangs pas nyes byas su shes par bya'o/ /'dir dge slong ma thag ji srid na 'dug par gyur pa kha na ma tho ba ji lta bu'i byed pa po yin zhe na/</text></item>
<item><p>10b5</p><section></section><text>de'i phyir gal te tshig de nye bar gdags su rung na dngos gzhi'o zhes bya ba smras te/ gal te sring mo khyod dge slong rnams zan zos kyi bar du re zhig sdong cig ces bya ba'i tshig de dge slong ma de la nye bar gdags shing bsgor rung ba'i thag de tsam na 'dug pa la nye bar ma brtags shing ma</text></item>
<item><p>10b6</p><section></section><text>bsgo na dngos gzhi'i ltung ba'i byed pa po yin no/ /gal te mi rung na nyes byas kyi'o zhes bya ba ni/ gal te de skad nye bar gdags shing bsgor mi rung ba'i thag de tsam na 'dug pa la nye bar ma brtags shing ma bsgo na nyes byas kyi byed pa po yin no/ /'dir nyes byas kyi gzhung ni gang dag sgo</text></item>
<item><p>10b7</p><section></section><text>khang na za ba de dag gis dge slong ma de la bsgo'am zhes dri bar bya ste/ ma dris par za na nyes byas su 'gyur ro/ /gang dag sgo khang na za bar de dag gis dge slong ma de la bsgo'am zhes dri bar bya ste ma dris bar zan nyes byas su 'gyur ro zhes gsungs pa yin no/ /'dir dngos</text></item>
<item><p>11a1</p><section></section><text>gzhi'i gzhung ni dge slong dag kha cig ni khang thog na za bar byed/ kha cig ni bar khang na za bar byed la de na gal te dge slong ma sko sham byed cing 'dug par gyur na dge slong ma de dag gis dge slong ma de la bsko bar bya'o/ /ma bsgo bar za na so sor</text></item>
<item><p>11a2</p><section></section><text>bshags par bya bar 'gyur ro/ /dge slong dag kha cig ni 'og khang na za bar byed kha cig ni sgo khang na za bar byed la de na gal te dge slong ma sko sham byed cing 'dug par gyur na dge slong de dag gis dge slong ma de la bsgo bar bya'o/ /ma bsgo bar za na so sor bshags par bya bar</text></item>
<item><p>11a3</p><section></section><text>'gyur ro zhes gsungs pa de gnyis yin no/ /'di la bsgo ba nyid du rnam par gnas pa ni shes gtsos so zhes bya ba la/ 'di la zhes bya ba ni/ bslab pa'i gzhi 'di la'o/ /bsgo ba nyid du gnas pa ni shes gtsos te 'du shes gtso cher byed pa po nyid yin pas 'du shes kyi dbang</text></item>
<item><p>11a4</p><section></section><text>gis gnas pa yin no zhes bya ba'i tha tshig go/ /de'i phyir dri ba la brtson par bya'o zhes bya ba ni/ gang gi phyir 'du shes gtso cher byed pa po nyid yin pa de'i phyir dge slong ma de la bsgo'am zhes 'dri ba la brtson par bya'o/ /'dir gzhung ni rnam par 'byed pa las dge slong ma de la</text></item>
<item><p>11a5</p><section></section><text>bsgo'am zhes 'dri bar bya'o zhes gsungs pa yin no/ /'di la rgan pa mi 'jug na gsar bus 'jug par bya'o zhes bya ba ni/ dri ba 'di la rgan pas 'jug par bya'o/ /de mi 'jug na gsar bus 'jug par bya'o/ /gral rim du ma phebs par 'drim du 'jug pa ma bzlog par</text></item>
<item><p>11a6</p><section></section><text>za ba'i so sor bshags par bya ba ste gnyis pa'o zhes bya ba de bshad zin to// //bam po sum cu bdun pa/ bslab pa dral te khyim du 'jug pa'i so sor bshags par bya ba smra bar 'dod nas/ dad pa can la gal te byin na de phongs par 'gyur ba lta na khyim gyi bslab</text></item>
<item><p>11a7</p><section></section><text>pa'i sdom pa sbyin par bya'o zhes bya ba smras te/ dad pa can zhes bya ba ni/ khyim bdag ste de la khyim gyi bslab pa'i sdom pa sbyin par bya'o zhes bya bar sbyar ro/ /gal te byin na de phongs par 'gyur ba lta na zhes bya ba ni gal te sbyin pa byin na dad pa can de yo byad kyis phongs par</text></item>
<item><p>11b1</p><section></section><text>'gyur ba lta na'o/ /de lta na de la khyim gyi bslab pa'i sdom pa sbyin par bya ste/ khyim la brten pa'i bslab pa de nyid sdom par gyur cing nges pa yin pas sdom pa ste dge slong sdom pa de la gnas pa sbyin par bya'o/ /gang gis she na de'i phyir gsol bas so zhes bya ba</text></item>
<item><p>11b2</p><section></section><text>smras te/ gsol ba 'ba' zhig gi las kyis so zhes bya ba'i tha tshig go/ /bag yangs su bya ba la yang ngo zhes bya ba ni/ sdom pa de bag yangs su bya zhing gzhig pa yang gsol ba 'ba' zhig gi las kyis bya ba'o/ /byin pa de'i sems rtogs nas khyim du 'gro ba dang stan la</text></item>
<item><p>11b3</p><section></section><text>'dug pa dang chos bstan pa dag bya'o zhes bya ba la/ byin pa de zhes bya ba ni/ gang la khyim gyi bslab pa'i sdom pa de byin pa de ni byin pa de zhes bya'o/ /byin pa de'i sems rtogs pas de'i khyim du 'gro ba dang / de'i stan la longs spyod pa dang / de la chos bstan pa dag kyang</text></item>
<item><p>11b4</p><section></section><text>bya'o/ /lhung bzed stong pas 'jug par mi bya'o zhes bya ba ni/ dge slong gang gi lhung bzed stong pa de ni lhung bzed stong pa ste lhung bzed stong pa dang ldan pa'i dge slong des bslab pa'i sdom pa byin pa'i khyim du 'jug par mi bya'o/ /de'i byis pa slong ba dag la bsod snyoms las</text></item>
<item><p>11b5</p><section></section><text>snum khur byin par bya zhing ril gyis ni mi sbyin no zhes bya ba ni/ dge slong bsod snyoms blangs te bslab pa'i sdom pa byin pa'i khyim du son pa na bslab pa'i sdom pa byin pa de'i byis pa kha zas slong ba dag la dge slong des rang gi bsod snyoms de las snum khur sbyin par de yang mtshon pa</text></item>
<item><p>11b6</p><section></section><text>tsam du zad de bca' bar bya ba gzhan dag kyang sbyin par bya'o/ /bsod snyoms ril gyis ni sbyin par mi bya ste/ gzhan mu stegs can ma dad pa dag 'phya ba'i nyes pa spang ba'i phyir ro/ /'dod na bag yangs su bya'o zhes bya ba ni/ gal te dang pa can de bag yangs su bya ba de 'dod par</text></item>
<item><p>11b7</p><section></section><text>gyur na de'i tshe de la khyim gyi bslab pa'i sdom pa de bag yangs su bya zhing gzhig par bya'o/ /gang la bslab pa dral te khyim du 'jug pa'i so sor bshags par bya ba 'byung bar 'gyur zhe na de'i phyir/ de byin pa'i mdun rol du mgron du ma bos pas bslab pa'i sdom pa byin pa'i</text></item>
<item><p>12a1</p><section></section><text>khyim nas bca' ba dang bza' ba dag blangs shing zos pa la steg gon dang la phug dang ldam ldum mod pa dag ni ma gtogs so zhes bya ba smras te/ bslab pa'i sdom pa byin pa'i khyim nas bca' ba dang bza' ba dag blangs shing zos pa la kha na ma tho ba 'dir 'gyur ro</text></item>
<item><p>12a2</p><section></section><text>zhes bya bar sbyar ro/ /ci dge slong thams cad la kha na ma tho ba 'dir 'gyur ram zhe na de'i phyir de byin pa'i mdun rol du mgron du ma bos pas zhes bya ba smras te/ bslab pa'i sdom pa de byin pa'i mdun rol du mgron du ma bos pa'i dge slong gis zos na kha na ma tho ba 'dir</text></item>
<item><p>12a3</p><section></section><text>'gyur gyi bslab pa'i sdom pa de byin pa'i mdun rol du mgron du ma bos na ni bslab pa'i sdom pa byin pa na zos kyang ltung ba med do/ /bslab pa'i sdom pa byin pa'i khyim nas zhes bya ba la/ ci tsam du g.yos mal gcig pa nyid dang nor ma bgos pa nyid yin pa de tshun chad ni 'dir khyim</text></item>
<item><p>12a4</p><section></section><text>gcig nyid yin pas bslab pa'i sdom pa byin pa'i khyim de nas so/ /khyim de nas dge slong rang gi lag gis bca' ba dang bza' ba dag blangs shing zos pa de la kha na ma tho ba 'dir 'gyur ro/ /ci bca' ba dang bza' ba gang yang rung ba thams cad zos pa la'am zhe na de'i phyir ga</text></item>
<item><p>12a5</p><section></section><text>gon dang la phug dang ldam ldum mod pa dag ni ma gtogs so zhes bya ba smras te gang gis ga gon la sogs pa 'di dag dang de dag gi tshod ci ran du len pas de la gnod pa 'gar yang mi 'gyur ba ni ma gtogs te 'di ltar de dag ni yod pa nyid yin pa'i phyir de la ltung ba med do/ /bslab</text></item>
<item><p>12a6</p><section></section><text>pa dral te khyim du 'jug pa gang yin pa de ni shin tu lto 'dun can nyid yin pas de'i phyir ltung ba 'di rnam par gzhag pa mdzad do/ /bslab pa dral te khyim du 'jug pa'i so sor bshags par bya ba ste gsum pa'o zhes bya ba de bshad zin to// //nags brtags pa las gyur pa'i</text></item>
<item><p>12a7</p><section></section><text>so sor bshags par bya ba smra bar 'dod nas/ nags nyul ba'i dge slong bsko bar bya'o zhes bya ba smras te/ nags nyul bar byed pas na nags nyul ba ste ci 'di na chom rkun pa dag yod dam 'on te med ces nags rtog par byed pa ni nags nyul ba'i dge slong ste de gsol ba</text></item>
<item><p>12b1</p><section></section><text>dang gnyis kyi las kyis bsko bar bya'o/ /dge tshul la sogs pa gzhan ni yid brtan du rung ba ma yin pa'i phyir 'dir dge slong kho na la brten pa mdzad do/ /de gang gi phyir bsko ba de'i las bstan pa'i phyir des dpag tshad phyed khor khor yug tu brtag par bya'o/ /'jigs</text></item>
<item><p>12b2</p><section></section><text>pa dang bcas pa nyid yin na dud brda brtul bar bya'o/ /ba dan sngon po bsgreng bar bya'o/ /'dag ma'i chang bu dag lam kar gzhag par bya'o zhes bya ba smras te dge slong des dpag tshad phyed khor khor yug tu brtag par bya'o/ /gal te nags 'jigs pa dang bcas pa nyid yin na dud</text></item>
<item><p>12b3</p><section></section><text>brda la sogs pa mdo las ji skad smos pa dag bya'o/ /gzhan du na dkar po dag go zhes bya ba ni/ gal te nags 'jigs pa med par gyur na ba dan dkar po dag bsgreng bar bya'o/ /'dod pa nyid yin na de la khe'u sus dang grogs dag kyang sbyin par bya'o zhes bya ba ni/ nags nyul</text></item>
<item><p>12b4</p><section></section><text>ba'i dge slong de gal te 'dod pa nyid yin na de la khe'u sus kyang sbyin par bya/ grogs dag kyang bsko bar bya'o/ /nags brtags pa las gyur pa'i so sor bshags par bya ba 'di la byed pa po gang yin zhe na de'i phyir/ shes gtso bo zhes bya ba smras te/ 'dir yang shes gtso</text></item>
<item><p>12b5</p><section></section><text>zhes bya ba'i ming dang 'du shes gtso cher byed pa po nyid do zhes bya ba'i ming can du sbyor bar byed do/ /gang la 'du shes gtso cher byed pa po nyid yin zhe na/ de'i phyir nags ma byul ba nyid la'o zhes bya ba smras te/ nags 'jigs pa med pa nyid du nges par mi shes pa nyid la'o/ /</text></item>
<item><p>12b6</p><section></section><text>re zhig bdag gi don ni grub zin gyi/ dge 'dun dang sbyin pa po'i gnod pa bsrungs pa 'dis kho bo la ci bya zhes bdag nyid bkang ba tsam gyis chog par 'dzin cing 'jigs pa dang bcas pa'i gnas su zas blangs te za ba la kha na ma tho ba 'dir 'gyur ro/ /de ltar yang 'dir gzhung ni</text></item>
<item><p>12b7</p><section></section><text>dge 'dun gyi dgon pa'i gnas dogs pa dang bcas par grags pa 'jigs pa dang bcas par grags pa 'jigs pa tha dad pas 'jigs su rung ba dang bcas par grags pa zhig tu zhes gsungs pa yin no/ /'dir nags zhes bya ba ni/ dgon par gyur pa tsam nyid las dgongs te</text></item>
<item><p>13a1</p><section></section><text>gsungs pa yin gyi shing ljon pa'i tshogs thibs po 'ba' zhig la ni mi bya'o/ /ci zhig byas na 'du shes gtso cher byed pa po nyid yin zhe na de'i phyir/ kun dga' ra ba'i phyi rol gyi dgon par bca' ba dang bza' ba blangs te zos na'o zhes bya ba smras te/ grong</text></item>
<item><p>13a2</p><section></section><text>gi phyi rol nas rgyang grags gcig gi mtha' gang yin pa de ni dgon pa'i dang po yin pas de'i dge slong kun dga' ra ba na gnas pas de'i phyi rol der bca' ba dang bza' ba blangs nas gang yang rung ba de dag zos na kha na ma tho ba 'dir 'gyur ro/ /bsrung ba bsgrubs na phyed nyid do</text></item>
<item><p>13a3</p><section></section><text>zhes bya ba ni/ gang gi tshe nags de 'jigs pa med pa nyid du byul bas sbyin pa po dag gi bsrung ba bsgrubs par gyur pa de'i tshe kun dga' ra ba'i phyi rol gyi dgon pa der bca' ba dang bza' ba dag zos na phyed nyid de nyes byas byed pa nyid yin no zhes bya ba'i tha tshig go/ /'jigs pa</text></item>
<item><p>13a4</p><section></section><text>dang bcas pa'i gnas las gzhan du 'jug pa nyid du yang ngo zhes bya ba ni/ dgon pa de'i kun dga' ra ba'i phyi rol 'jigs pa dang bcas pa'i gnas su grags pa de las gzhan du 'dug ste za ba la yang phyed nyid do zhes bya ba'i rjes bsnyegs pa'i phyir yang ngo zhes bya ba'i sgra smras so/ /</text></item>
<item><p>13a5</p><section></section><text>'dir mdo snga ma dang 'di gnyis kyi gzhung ni btsun pa re zhig dge slong gis kun dga' ra ba'i slad rol du rang gi sug pas bca' ba dang bza' ba blangs te 'tshal bar bgyid cing chom rkun pa dag kyang slar bzlog par bgyid/ sbyin pa po sbyin bdag kyang bde bar kun dga' ra bar 'dzud</text></item>
<item><p>13a6</p><section></section><text>par bgyid na ltung ba cir 'gyur/ nyes byas so zhes gsungs pa ni mdo snga ma'i gzhung yin no/ /shul gyi phyed du mchis te 'tshal na ltung ba cir 'gyur/ nyes byas so zhes gsungs pa ni mdo 'di'i gzhung yin no/ /dge slong ma las zas len pa'i so sor bshags par bya ba</text></item>
<item><p>13a7</p><section></section><text>dang po la ni rang gis zhes smos pas gzhan ni na smad pa nyid yin no/ /gnyis pa la sogs pa so sor bshags par bya ba gsum po dag la ni rang gis zhes ma smos pas spring yig la sogs pa dang mngags pas blangs pa la yang kha na ma tho ba 'dra'o/ /nags brtags pa las gyur pa'i</text></item>
<item><p>13b1</p><section></section><text>so sor bshags par bya ba ste bzhi pa'o zhes bya ba de bshad zin to// //so sor bshags par bya ba rnams rdzogs so zhes bya ba so sor bshags par bya ba'i chos bzhi po dag bshad zin to// //so sor bshags par bya ba'i chos rnams smras nas/ da ni/ sham thabs la ni rnam</text></item>
<item><p>13b2</p><section></section><text>bdun dang / /stod g.yogs la yang rnam gsum dang / /shin tu bsdams la sogs pa lnga/ /mgo g.yogs la sogs rnam pa lnga/ /zhes bya ba la sogs pa'i rim gyis so sor bshags par bya ba'i chos rnams kyi 'og tu bstan pa bslab pa'i chos mang po dag bsdu ba'i phyir</text></item>
<item><p>13b3</p><section></section><text>sham thabs ci nas kyang zlum por 'dug par 'gyur ba de ltar bgo bar bya'o zhes bya ba smras te/ zlum po zhes bya ba ni mtha'i kha mnyam par 'dug pa'o/ /ha cang rtsengs pa ma yin par yang ngo zhes bya ba la 'dir ha cang rtsengs pa zhes bya ba ni pus mo gnyis las gang du thal ba</text></item>
<item><p>13b4</p><section></section><text>nyid do/ /de ltar ha cang rtsengs pa ma yin par zlum por bgo bar bya'o zhes bya ba'i rjes bsnyags pa'i phyir yang ngo zhes bya ba'i sgra smos te/ ha cang rtsengs pa ma yin pa zhes bya ba la sogs pa mdo lhag ma drug ni zlum po zhes bya ba'i mdo snga ma de'i spros pa yin gyi de'i rnam pa gzhan bstan pa ni</text></item>
<item><p>13b5</p><section></section><text>ma yin no/ /ha cang 'jol ba ma yin par ro zhes bya ba la/ ha cang 'jol ba zhes bya ba ni long bu'i tshigs la reg pa nyid de/ de lta bu ma yin par sham thabs zlum por bgo bar bslab par bya'o/ /grwa glang po che'i sna ltar nar ba ma yin par ro zhes bya ba la/ grwa zhes bya ba ni phyogs</text></item>
<item><p>13b6</p><section></section><text>gcig ste 'dir kha tshar dang phun tshar gyi mtha' ma bcad pa'i grwa dag ni glang po che'i sna ltar nar ba dag yod pas de lta bu ma yin par sham thabs zlum por bgo bar bslab par bya'o/ /gong du ma ltebs par ro zhes bya ba ni/ lte ba'i gong rol du ta la'i lo ma ltar ltebs shing</text></item>
<item><p>13b7</p><section></section><text>'dug pa de lta bu ma yin par sham thabs zlum por bgo bar bslab par bya'o/ /phur ma ltar 'dug par ma yin par ro zhes bya ba ni/ glo nas phyi rol gyi rim pa'i grwa phur ma ltar 'dug pa de lta bu ma yin par sham thabs zlum por bgo bar bslab par bya'o/ /sprul mgo'i</text></item>
<item><p>14a1</p><section></section><text>gdengs ka ltar phyir byung ba ma yin par ro zhes bya ba ni/ mdun gyi lte ba'i 'og tu sham thabs kyi nang dang 'brel ba'i rim pa sprul mgo'i gdengs ka ltar phyir byung ba de lta bu ma yin par sham thabs zlum por bgo bar bslab par bya'o/ /gong du ma ltebs par</text></item>
<item><p>14a2</p><section></section><text>ro zhes bya ba dang 'di gnyis ni steng gi khang logs na gnas pa'i rnam pa yin no/ /chos gos ci nas kyang dang po gsum ltar 'gyur ba de ltar bgo bar bya'o zhes bya ba la/ chos gos zhes bya ba ni bla gos dang snam sbyar ro/ /sham thabs byin gyis ma brlabs pa la sogs pa dag</text></item>
<item><p>14a3</p><section></section><text>la yang rnam pa 'di dag rig par bya'o/ /dang po gsum zhes bya ba ni zlum por 'dug pa dang ha cang rtsengs pa ma yin pa dang ha cang 'jol ba ma yin pa zhes bya ba de dag go/ /shin tu bsdams shing khyim gzhan du 'gro bar bya'o zhes bya ba ni/ rnam pa rab tu brtag pa la sbyar ste/ lag</text></item>
<item><p>14a4</p><section></section><text>pa dang rkang pa rkyong ba la sogs pa mi bya bar mnyam par gzhag pa'i rnam pas khyim gzhan du 'gro bar bya'o zhes bya ba'i tha tshig go/ /legs par bgos shing ngo / /sgra bskyung zhing ngo / /mig g.yeng bar mi bya zhing ngo / /gnya' shing gang tsam du blta zhing ngo zhes bya ba la/ legs par</text></item>
<item><p>14a5</p><section></section><text>bgos ba zhes bya ba ni/ sham thabs dang stod g.yogs dag gis g.yogs par bya ba'i lus mnyam par g.yogs shing zhes bya ba'i tha tshig go/ /sgra bskyung ba zhes bya ba ni ca co bskyung zhing ngo / /mig g.yeng bar mi bya ba zhes bya ba ni mig 'khrul pa med par ro/ /gnya' shing gang tsam</text></item>
<item><p>14a6</p><section></section><text>du lta ba zhes bya ba ni/ gang la gnya' shing gang tsam du lta ba'i ngang tshul yod pa de ni gnya' shing gang tsam du lta ba ste de ltar ro/ /mgo mi g.yogs pa'i rnam pas so zhes bya ba ni/ ras la sogs pas mgo g.yogs pa'i rnam pa de lta bus khyim gzhan du 'gro bar mi bya'o/ /mi brdze bar ro</text></item>
<item><p>14a7</p><section></section><text>zhes bya ba ni/ ci tsam gyi ma'o mas kyi phyogs snang bar 'gyur ba de tsam du sham thabs mi brdze bar ro/ /de lta bas na tha mal bar gnas pa char ba la sogs pa'i gnod pa byung na yang sham thabs dang chos gos brdzes te bgo bar mi bya'o/ /tshul khrims la sogs pa'i bar chad kyi dbang</text></item>
<item><p>14b1</p><section></section><text>gis ni 'gro bar bya'o/ /de ltar drug sde dag sham thabs brdzes te khyim gzhan du 'gro ba na bram ze khyim bdag dad pa can dag 'di skad ces 'phags pa dag ni mi bshang ba dang gci ba byas nas 'gro ba dang 'dra'o zhes 'phya bar byed do zhes gsungs pa yin no/ /mi gzar bar ro zhes bya ba</text></item>
<item><p>14b2</p><section></section><text>ni chos gos phrag pa'i phyogs su gzar te gzhag pa nyid ni gzar ba zhes bya ste/ dge slong dag la ni phrag pa g.yon par gzar bar grags pa nyid yin la yul dza rta dag na ni ngos gnyi gar ro/ /gnya' gong du mi bsnol bar ro zhes bya ba ni/ lag pa g.yas pa mdun du btang ste</text></item>
<item><p>14b3</p><section></section><text>dpung pa'am phrag pa'am gnya' ba'i phyogs su bzhag la g.yon pa yang g.yas pa bzhin du byas pa de ni gnya' gong du bsnol ba ste de de ltar mi bsnol bar ro/ /ltag par mi bsnol bar ro zhes bya ba ni/ lag pa cung zad dam/ te por brkyang ste ltag pa'am dpung mgor lag pa</text></item>
<item><p>14b4</p><section></section><text>gnyis phan tshun sprad cing bsnol ba ni ltag par bsnol ba zhes bya'o/ /'di skad bstan te ltag pa'i phyogs su lag pa phan tshun nas sprad te sor mo bsnol ba zhes bya ste de ltar mi bsnol bar ro/ /da ni/ mchong la sogs pa rnam pa lnga/ /lus la sogs pa rnam pa lnga/ /'dug par bya ba dgu</text></item>
<item><p>14b5</p><section></section><text>dag dang / /byin len bya ba brgyad rnams so/ /zhes bya ba'i rim pa bshad par bya ste/ mi mchong bar ro zhes bya ba ni/ mchong zhing mchong zhing 'gro bar mi bya'o/ /mi brkyang bar ro zhes bya ba ni/ sgyid pa brkyang bskum byed cing 'gro bar mi bya'o/ /tsog bus ma yin pa'o zhes bya ba ni/</text></item>
<item><p>14b6</p><section></section><text>tsog bus 'gro bar mi bya'o/ /brang bas ma yin par ro zhes bya ba ni/ rkang pa'i rting pa bteg ste sor mo'i brang bas sa la phab ste 'gro bar mi bya'o/ /dkur mi brten par ro zhes bya ba ni/ lag pa gnyis rked pa'i phyogs su brten te gru mo'i phyogs smyang smyang por byas te 'gro bar mi bya'o/ /</text></item>
<item><p>14b7</p><section></section><text>lus mi bsgyur bar ro zhes bya ba ni/ gang du 'gro ba de lus bsgyur zhing 'gro ba ni lus bsgyur zhing 'gro ba zhes bya ba ste/ de ni bya ba'i bye brag yin pas de'i phyir lus bsgyur ba zhes bya ba'i bya ba de byed cing khyim gzhan du 'gro bar mi bya'o/ /lag pa mi kyog par ro zhes bya ba yang / bya ba'i bye</text></item>
<item><p>15a1</p><section></section><text>brag yin te lag pa kyog cing khyim gzhan du 'gro bar mi bya'o/ /mgo mi bsgyur bar ro zhes bya ba yang bya ba'i bye brag yin te/ mgo bsgyur zhing khyim gzhan du 'gro bar mi bya'o/ /phrag pa mi sprad par ro zhes bya ba ni/ /gzhan dag dang phrag pa gnyis sprad cing khyim gzhan du 'gro</text></item>
<item><p>15a2</p><section></section><text>bar mi bya'o/ /lag pa mi sbrel bar ro zhes bya ba ni gzhan dag dang lag pa sbrel te khyim gzhan du 'gro bar mi bya'o/ /shin tu bsdams shing khyim gzhan du 'gro bar bya'o zhes man chad 'di yan chad thams cad khyim gzhan du 'gro bar bya'o zhes bya bar sbyar ro/ /der ma bsgo bar stan la</text></item>
<item><p>15a3</p><section></section><text>'dug par mi bya'o zhes bya ba ni/ khyim gzhan der khyim bdag gis ma bsgo bar dge slong stan la 'dug par mi bya ba ste/ ci srid du ma bsgo ba de srid du stan la 'dug par mi bya'o zhes bya ba'i tha tshig go/ /stan la ma brtags par mi bya'o zhes bya ba ni/ khyim gzhan der stan la ma</text></item>
<item><p>15a4</p><section></section><text>brtags par 'dug par mi bya ba'o/ /lus thams cad kyi ljid kyis mi dbab par ro zhes bya ba ni/ khyim gzhan der stan la zon yod par dal bus lus phab ste 'dug par bya'i/ gya tsom du lus thams cad kyi ljid kyis phab ste/ thig ces 'dug par mi bya ba'o/ /rkang pa</text></item>
<item><p>15a5</p><section></section><text>mi bsnol bar ro zhes bya ba ni/ rkang pa'i steng du rkang pa bzhag ste 'dug par mi bya ba'o/ /brla mi bsnol bar ro zhes bya ba yang / brla'i steng du brla bzhag ste 'dug par mi bya'o/ /long bu'i steng du long bu mi gzhag par ro zhes bya ba yang / long bu'i steng du long bu bzhag ste 'dug</text></item>
<item><p>15a6</p><section></section><text>par mi bya'o/ /rkang pa mi 'gug par ro/ /rkang pa mi gdangs par ro/ /mdoms mi snang bar ro zhes bya ba 'dis ni brla gnyis sam byin pa gnyis sam rkang pa gnyis sam yang na thams cad kyang rung ste/ thad kar gdangs te 'dug par mi bya ba bstan to/ /lag pa la 'gram pa brten</text></item>
<item><p>15a7</p><section></section><text>te mi bya'o zhes bya ba ni rkom tshugs bcas te stan la 'dug par mi bya'o/ /stan thabs bskur bar mi bya'o zhes bya ba ni/ stan gang la 'dug 'dug pa de rgyab kyis khyer zhing 'gro bar mi bya'o zhes bya ba'i tha tshig go/ /thams cad du legs par kha zas blang bar bya'o zhes bya ba ni/ grong 'ba'</text></item>
<item><p>15b1</p><section></section><text>zhig tu ma zad kyi gzhan du yang ngo / /mu dang kha da chad du ma yin par ro zhes bya ba la/ mu zhes bya ba'i sgra ni kha logs kyi mu la bya ste/ ci nas kyang mu dang kha da chad du gang bar 'gyur ba de ltar blang bar mi bya'o/ /cung zhig ma gang ba de tsam du byas te blang bar bya ba yin gyi/ kha'i</text></item>
<item><p>15b2</p><section></section><text>mu nas mthe bo'i lto gang gis ma gang bar byas shing blang ba ni ma yin te/ de ni lhung bzed kyi tshad bshad par zad kyi zas blang ba'i tshad ni ma yin no/ /tshod ma dang mnyam pa ma yin par ro zhes bya ba ni/ bza' ba gang la tshod ma dang mnyam pa de ni tshod ma dang mnyam pa ste de ltar</text></item>
<item><p>15b3</p><section></section><text>blang bar mi bya'o/ /'dir tshod ma zhes bya ba ni bya na thams cad kyi dpe yin no/ /tshod ma ji tsam gyis mu dang kha da chad du 'gyur ba de 'dir dgag pa ni ma yin te/ sngar mu dang kha da chad nyid bkag zin pa'i phyir ro/ /gang gi phyir bza' bar bya ba'i zas g.yos su byas zin pa</text></item>
<item><p>15b4</p><section></section><text>thams cad bsod snyoms nyid du bstan pa yin pa de'i phyir rang la dgos pa'i tshad las lhag pa'i tshod ma len pa de bkag pa yin no/ /de ltar yang 'dir gzhung ni ma mo las ji tsam gyis de 'tsho bar 'gyur ba de las lhag par len tam za na tha na kham gcig tsam yin du zin kyang</text></item>
<item><p>15b5</p><section></section><text>dad pas sbyin par bya ba chud gzan par brjod par bya'o zhes gsungs pa yin no/ /gang gi tshe tshad 'dzin par mi nus sam phyir bzlog par mi nus pas yon bdag gis nan gyis blug pa dang rjes su snying brtse bas len na de'i tshe 'bras chan la sogs pa lhag par len cing gzhan nam su yang</text></item>
<item><p>15b6</p><section></section><text>rung ba la sbyin no snyam pa de la ni ltung ba med par rig par bya'o/ /mthar chags su'o zhes bya ba ni/ stan la 'dug pa'i gral gyi rim bzhin du zan blang bar bya'o/ /'dir rgan rims su bya ba ni ma yin gyi stan la 'dug pa'i gral gyi rim du bya ba yin te/ rgan rims ma yin</text></item>
<item><p>15b7</p><section></section><text>par 'dug par gyur na yang ji ltar 'dug pa bzhin rgan rims ma yin par brims par bya ba'i rgan rims ltag 'og na 'dug pa la thod rgal du brims par mi bya ste/ de ni sngon drug sde dag zan za ba na tshod ma 'phral du brims pa mi nod par 'og tu thag ring du thal ba dang phyir 'bod</text></item>
<item><p>16a1</p><section></section><text>pas brims pa 'khrugs shing lang long du gyur pa'i nyes dmigs de lta bu bsal ba'i phyir ro/ /lhung bzed la lta zhing ngo zhes bya ba ni/ snod shes par bya zhing blang ba de gang la lhung bzed la lta ba'i 'du shes yod pa'i dge slong de ni lhung bzed la blta ba'o/ /</text></item>
<item><p>16a2</p><section></section><text>'dir lhung bzed la lta ba zhes bya ba ni yid kyis blta ba la bya'i mig gi dbang pos blta ba la ni ma yin no/ /de lta bas na lhung bzed dang 'brel pa'i yid kyis zas legs par blang bar bya ba yin gyi/ tha snyad las byung ba na/ gnya' shing gang tsam du lta ba'i skabs su bkag zin to/ /</text></item>
<item><p>16a3</p><section></section><text>bca' ba dang bza' ba ma 'ongs par lhung bzed mi bzed par ro zhes bya ba ni/ ji srid du bca' ba dang bza' ba mngon sum du ma 'ongs pa de srid du lhung bzed mi bzed par bslab par bya ba'o/ /yang 'dod pa'i phyir 'bras chan gyis tshod ma mi dgab tshod mas 'bras chan mi</text></item>
<item><p>16a4</p><section></section><text>dgab par ro zhes bya ba ni/ yang thob par bya'o snyam pa'i bsam pas 'bras chan gyis tshod ma mi dgab tshod mas 'bras chan mi dgab par bslab par bya'o/ /steng du gzung bar mi bya'o zhes bya ba ni/ bca' ba dang bza' ba de'i steng du lhung bzed gzung bar mi bya</text></item>
<item><p>16a5</p><section></section><text>ba'o/ /da ni/ zas la legs par bya ba drug /tsug tsug la sogs rnam pa lnga/ 'bru nas tha dad byed pa lnga/ lag pa bldag la sogs pa lnga/ /zhes bya ba'i go rims bshad par bya ste/ legs par zas bza' bar bya'o zhes bya ba ni/ mdo 'og ma lnga'i lus lta bu</text></item>
<item><p>16a6</p><section></section><text>yin no/ /kham ha cang chung ba ma yin par ro zhes bya ba la/ kham zhes bya ba ni khar kham tshad du gzhug cing med par bya ba'i phyir kham zhes bya ba ste/ de ha cang chung ngu ma yin par bslab par bya ba'o/ /kham ha cang chen po ma yin par ro zhes bya ba ni/ kham ha cang chen</text></item>
<item><p>16a7</p><section></section><text>po yang ma yin par zas bza' bar bslab par bya ba'o/ /kham ran par ro zhes bya ba ni/ rang dang mthun pa dang 'jig rten dang mthun pa'i kham ran par bza' bar bya'o/ /kham ma bzas par kha mi gdangs so zhes bya ba ste/ ji srid du kham kha'i sgor nye bar ma</text></item>
<item><p>16b1</p><section></section><text>'ongs pa de srid du kha'i sgo gdangs par mi bya ba'o/ /kha kham gyis bkang ste mi smra bar bya'o zhes bya ba ni/ kha kham gyis gang ba ni kham gyis bkang ba ste/ kha des tshig smra bar mi bya ba'o/ /tsug tsug mi bya'o zhes bya ba ni/ tsug tsug zer zhing bza' bar mi bya ba'o/ cag</text></item>
<item><p>16b2</p><section></section><text>cag mi bya'o/ /hu hu mi bya'o/ /phu phu mi bya'o zhes bya ba dag ni/ de dag skad mi bya bar zan bza' bar bya ba ste/ de dag ni kha'i rnam par 'gyur ba'i sgra'i bye brag yin no/ /lce phyung ste zas mi bza'o zhes bya ba ni zan za ba na lce phyir phyung ste bza' bar mi bya ba'o/ /'bru nas tha</text></item>
<item><p>16b3</p><section></section><text>dad du mi bya'o zhes bya ba la 'bru zhes bya ba ni/ 'bras chan la sogs pa'i 'bru ste zan gang la 'bru ste de lta bu yod pa der ga re re nas btu zhing bza' bar mi bya'o/ /'dir ni rnam par 'gyur ba byed pa'i phyir dgag pa yin gyi rtag pa'i phyir dgag pa ni ma yin no/ /'phyas mi gdags so</text></item>
<item><p>16b4</p><section></section><text>zhes bya ba ni/ zas la 'phya smod mi bya ba'o/ /mkhur ba mi spo'o zhes bya ba ni mkhur ba gnyis dgal bzhin du bkang ste g.yas g.yon spo bar mi bya'o zhes bya ba'i tha tshig go/ /rkan mi gtog go zhes bya ba ni/ lces rkan gtog cing zan bza' bar mi bya'o/ /kham 'phror bcad cing</text></item>
<item><p>16b5</p><section></section><text>bza' bar mi bya'o zhes bya ba ni kham 'phror bcad cing zan bza' bar mi bya ba'o/ /lag pa mi bldag go/ /lhung bzed mi byog go/ /lag pa mi sprug go/ /lhung bzed mi bskyam mo zhes bya ba la/ lag pa mi bldag go zhes bya ba ni/ zas gang la lag pa bldag pa yod pa de</text></item>
<item><p>16b6</p><section></section><text>mi bldag pa'o/ /lhung bzed mi byog go zhes bya ba ni/ sor mos mi byog pa'o/ /lag pa mi sprug go zhes bya ba ni/ lag pa la zas chags pa sprug par mi bya ba'o/ /yang na lag pa la zas chags pa lce'i steng du sprugs par mi bya ba'o/ /lhung bzed mi bskyam mo zhes bya ba ni/</text></item>
<item><p>16b7</p><section></section><text>lhung bzed kyi nang du zas la sogs pa blugs te bskyam par mi bya ba'o/ /yang na lhung bzed kyi nang du zas blugs te lci yang ci yod pa lag srang la mi gdab pa'o/ /mchod rten 'dra bar byas te mi gzhom mo zhes bya ba ni/ zan la mchod rten gyi dbyibs 'dra bar byas te gzhom zhing bza' bar mi bya'o/ /</text></item>
<item><p>17a1</p><section></section><text>da ni/ 'phya la sogs pa rnam pa bzhi/ /lhung bzed la yang rnam pa bcu/ /'greng bar byed la sogs pa lnga/ /mgo g.yogs la sogs rnam pa lnga/ /zhes bya ba'i rim pa bshad par bya ste/ drung na 'dug pa'i dge slong gi lhung bzed la 'phyas gdags pa'i phyir mi blta'o zhes</text></item>
<item><p>17a2</p><section></section><text>bya ba ni/ gang la 'phyas gdags pa'i phyir blta ba'i ngang tshul yod pa de ni 'phyas gdags pa'i phyir lta ba ste/ des drung na 'dug pa'i dge slong gi lhung bzed la 'phyas gdags pa'i phyir mi blta ba'o/ /drung na 'dug pa zhes bya ba ni mtshon pa tsam du zad do/ /lag pa zas dang 'bags pas chu</text></item>
<item><p>17a3</p><section></section><text>snod la mi bzung ngo zhes bya ba ni/ lag pa zas dang 'bags pas bya ma bum la sogs pa'i chu snod la mi bzung ngo zhes bya ba'i tha tshig go/ /drung na 'dug pa'i dge slong la zas dang 'bags pa'i chus mi gtor ro zhes bya ba la 'dir yang drung na 'dug pa zhes bya ba ni mtshon pa tsam du zad do/ /</text></item>
<item><p>17a4</p><section></section><text>khyim na 'dug pa la ma dris par de'i khyim du mi dbo'o zhes bya ba ni/ khyim bdag la ma dris par zas dang 'bags pa'i chu de khyim pa'i khyim du mi dbo bar bslab par bya ba'o/ /lhung bzed kyi nang du zas kyi lhag ma blugs te mi dor bar ro zhes bya ba ni/ shing tog la sogs pa phyad phyed</text></item>
<item><p>17a5</p><section></section><text>zos pa dang ngan mar gyur pa lhung bzed kyis mi 'dor bar bslab par bya ba'o/ /lhung bzed lan gsum bkrus te gtsug lag gi tshigs su bcad pa dag gis bzlas brjod byas pa'i lhung bzed kyi chu sbyin par bya'o zhes bya ba ni/ lhung bzed lan gsum dag par bkrus te/ drang srong</text></item>
<item><p>17a6</p><section></section><text>gis gsungs pa'i gtsug lag gi tshigs su bcad pa dag gis bzlas brjod byas pa bram ze la sogs pa slong ba dag la sbyin par bya'o/ /'og gzhi med pa'i sa phyogs su lhung bzed mi gzhag par ro zhes bya ba ni/ lo ma la sogs pa dag gis ma g.yogs pa 'og gzhi med pa'i sa phyogs</text></item>
<item><p>17a7</p><section></section><text>su lhung bzad mi gzhag par bslab par bya ba'o/ /gad ka ma yin par ro zhes bya ba ni/ ngos chad pa'i ngam grog gi kha ma yin par lhung bzed gzhag par bslab par bya ba'o/ /g.yang sa ma yin par ro zhes bya ba ni/ byin gyis gzhol ba'i g.yang sa ma yin par lhung bzed gzhag</text></item>
<item><p>17b1</p><section></section><text>par bslab par bya ba'o/ /dkan gzar po ma yin par ro zhes bya ba ni/ bang rim gzho bo ma yin par lhung bzed gzhag par bslab par bya ba'o/ /'greng ste lhung bzed mi bkru bar ro zhes bya ba ni/ dge slong gis 'greng ste lhung bzed mi bkru bar bslab par bya ba'o/ /de de gsum du</text></item>
<item><p>17b2</p><section></section><text>bya bar ro zhes bya ba ni/ lhung bzed bkru ba de gad ka ma yin pa dang g.yang sa ma yin pa dang dkan gzar po ma yin pa de gsum du bya bar bslab par bya ba'o/ /des 'bab chu drag po'i rgyun las bzlog ste chu mi bcu bar ro zhes bya ba ni/ lhung bzed des 'bab chu drag po'i rgyun las bzlog ste chu</text></item>
<item><p>17b3</p><section></section><text>mi bcu bar bslab par bya ba'o/ /lam gyi bzhi mdor mi bya'o zhes bya ba ni/ ha cang rgyun lugs mang ba'i phyir ro/ /bshang gci yan chad ni min ba la'o zhes bya ba ni/ 'og nas 'greng ste bshang gci mi bya'o zhes 'byung ba yan chad ni mi na bar ro zhes bya ba'i rjes su sbyar bar rig</text></item>
<item><p>17b4</p><section></section><text>par bya ba'o/ /de dag la ni mi na ba la'o zhes bya ba ni/ bshang gci zhes bya ba dang 'brel ba'i rnam pa de dag la mi na bar zhes bya ba dang rjes su sbyar bar rig par bya'o/ /'dug pa la 'greng ste chos mi bshad par ro zhes bya ba ni/ nyan pa po mi na bar 'dug pa la dge slong 'greng ste</text></item>
<item><p>17b5</p><section></section><text>chos mi bshad par bslab par bya ba'o/ /nyal ba la 'dug ste mi bshad par ro zhes bya ba ni/ nyan pa po mi na bar nyal ba la dge slong 'dug ste chos mi bshad par bslab par bya ba'o/ /stan mthon po la 'dug pa la stan dma' ba la 'dug ste mi bshad par ro zhes bya ba ni/ nyan pa</text></item>
<item><p>17b6</p><section></section><text>po mi na bar stan mthon po la 'dug pa la dge slong stan dma' ba la 'dug ste chos mi bshad par bslab par bya ba'o/ /'dir stan zhes bya bas ni 'dug pa'i sa phyogs kyang gzung bar rig par bya'o/ /ngan pa dang bzang po yang de yin no zhes bya ba ni/ stan dma' ba dang mtho ba de nyid yin</text></item>
<item><p>17b7</p><section></section><text>par rig par bya'o/ /'di skad bstan te gang gi tshe stan tshad mnyam pa de'i tshe ngan pa ni dma' ba nyid yin la bzang po ni mthon po nyid yin par shes par bya'o/ /'dir gzhung ni sgur mchog gis de dag ni stan bzang po la mchis te chos nyan la bdag ni stan ngan pa la mchis te chos ston to zhes</text></item>
<item><p>18a1</p><section></section><text>gsol pa dang / bcom ldan 'das kyis bka' stsal pa/ de ltar chos bstan par mi bya'o zhes gsungs pa yin no/ /mdun du 'gro ba la phyi nas 'gro zhing mi bshad par ro zhes bya ba ni/ nyan pa po mi na bar mdun du 'gro ba la dge slong phyi nas 'gro zhing chos mi bshad par bslab</text></item>
<item><p>18a2</p><section></section><text>par bya ba'o/ /lam nas 'gro ba la lam gyi 'gram nas 'gro zhing mi bshad par ro zhes bya ba ni/ nyan pa po mi na bar lam nas 'gro ba la dge slong lam gyi 'gram nas 'gro zhing chos mi bshad par bslab par bya ba'o/ /mgo g.yogs pa dang brdzes pa dang gzar ba dang gnya' gong du bsnol ba dang</text></item>
<item><p>18a3</p><section></section><text>ltag par bsnol ba la mi bshad par ro zhes bya ba ni/ nyan pa po min par mgo g.yogs pa dang brdzes pa dang gzar ba dang gnya' gong du bsnol ba dang ltag par bsnol ba la dge slong gis chos mi bshad par bslab par bya ba'o/ /'di lnga'i mtshan nyid ni/ sngar mgo g.yogs la sogs rnam pa</text></item>
<item><p>18a4</p><section></section><text>lnga/ /zhes bya ba'i rim gyis bshad zin to// //da ni/ do ker can la sogs pa dang / /glang chen la sogs zhon pa lnga/ /lag na 'khar ba la sogs drug /na ba rnam pa bzhi rnams so/ /zhes bya ba'i rim pa bshad par bya ste/ mgo do ker can dang zhwa gon pa dang cod pan can dang phreng ba can</text></item>
<item><p>18a5</p><section></section><text>dang dkris pa la mi bshad par ro zhes bya ba ni/ nyan pa po mi na bar mgo do ker can dang mgo zhwa gyon pa dang / mgo cod pan can dang mgo phreng ba can dang / mgo thod bcings pa la dge slong gis chos mi bshad par bslab par bya ba'o/ /glang po che dang rta zhon pa dang khyogs dang bzhon pa'i</text></item>
<item><p>18a6</p><section></section><text>steng na 'dug pa dang mchil lham gyon pa la mi bshad par ro zhes bya ba ni/ nyan pa po mi na bar glang po che la zhon pa dang rta zhon pa dang khyogs na 'dug pa dang / bzhon pa'i steng na 'dug pa dang / mchil lham gyon pa la dge slong gis chos mi bshad par bsab par bya ba'o/ /lag na 'khar ba</text></item>
<item><p>18a7</p><section></section><text>dang gdugs dang mtshon dang ral gri dang dgra cha thogs pa dang go cha gyon pa la mi bshad par ro zhes bya ba ni/ nyan pa po mi na bar lag na 'khar ba thogs pa dang lag na gdugs thogs pa dang lag na mtshon cha thogs pa dang / lag na ral gri thogs pa dang lag na dgra cha thogs pa dang go cha gyon pa la dge</text></item>
<item><p>18b1</p><section></section><text>slong gis chos mi bshang bar bslab par bya ba'o/ /'greng ste bshang gci mi bya bar ro zhes bya ba ni/ dge slong mi na bar 'greng ste bshang gci mi bya bar bslab par bya ba'o/ /chu'i nang du mi bya bar ro zhes bya ba ni/ dge slong mi na bar chu'i nang du bshang gci mi bya bar bslab par bya ba'o/ /mi dor</text></item>
<item><p>18b2</p><section></section><text>bar ro zhes bya ba ni/ dge slong mi na bar bshang gci byas pa chu'i nang du mi dor bar bslab par bya ba'o/ /mchil ma dang snabs dang skyugs pa dang rlugs pa yang ngo zhes bya ba ni/ dge slong mi na bar chu'i nang du mchil ma la sogs pa 'di dag mi bya zhing mi dor bar bslab par bya ba'o/ /</text></item>
<item><p>18b3</p><section></section><text>rtswa sngon po yod pa'i sa phyogs su yang mi bya mi dor bar ro zhes bya ba ni/ dge slong mi na bar rtswa sngon po yod pa'i sa phyogs su bshang gci dang mchil ma dang snabs dang skyugs pa dang rlugs pa dag bdag nyid kyis mi bya ba dang byas zin pa mi dor bar yang bslab par bya ba'o/ /gnod pa byung</text></item>
<item><p>18b4</p><section></section><text>ba ma gtogs par shing la mi gang tsam las mthor mi 'dzeg par ro zhes bya ba ni/ dge slong gnod pa byung ba ma gtogs par shing la mi gang tsam las mthor mi 'dzeg par bslab par bya ba'o/ /bslab pa rnams kyi yul gyi rab tu dbye ba ni mdor bsdu na rnam pa dgu ste/ gos bgo ba</text></item>
<item><p>18b5</p><section></section><text>dang / spyod yul du 'gro ba dang / der stan la 'dug pa dang / zas blangs pa dang / zan za ba dang / lhung bzed spyod pa dang / chos bstan pa dang / bsgrub pa'i tshul dang / rgyu ba ste de dag ni sham thabs zlum por bgo bar bslab par bya zhes bya ba nas gnod pa byung ba ma</text></item>
<item><p>18b6</p><section></section><text>gtogs par shing la mi gang tsam las mthor mi 'dzeg par bslab par bya'o zhes bya ba'i bar dang go rims bzhin du sbyar ro/ /bslab pa rnams so zhes bya ba bslab pa'i chos mang po rnams bshad zin to/ /dge slong gi rnam par 'byed pa rdzogs so zhes bya ba de bshad zin to// //</text></item>
<item><p>18b7</p><section></section><text>dge slong gi rnam par 'byed pa smras nas/ da ni dge slong ma'i rnam par 'byed pa brjod par bya ste/ gang gi phyir lus kyi bye brag gis bsam pas bye brag tu 'gyur la/ bsams pa'i bye brag gis ltung ba'i bye brag tu 'gyur zhing ltung ba'i bye brag gis bcas pa'i bye brag tu 'gyur ba'i dge slong</text></item>
<item><p>19a1</p><section></section><text>ma rnams kyi 'dul ba logs shig tu rnam par gzhag pa de'i phyir/ dge slong ma rnams kyi bslab pa'i gzhi dge slong rnams dang mthun pa gang yin pa de ni dge slong gi rnam par 'byed pa rnam par bshad pa de nyid kyis rnam par phye ba yin no/ /mi mthun pa gang yin pa de'i bye brag</text></item>
<item><p>19a2</p><section></section><text>'dir brjod par bya ste/ de la dge slong la tshul khrims rnam par gzhag pa las dge slong ma rnams kyi ma yin pa yang yod de/ dper na kun du spyod pa bsngags pa lta bu dang la la nyes pa chung pa nyid du rnam par gzhag pa yang yod de/ dper na dge slong khu ba 'byin pa dge 'dun lhag mar</text></item>
<item><p>19a3</p><section></section><text>'gyur ba dge slong ma rnams kyi ltung byed du 'gyur ba lta bu dang la la nyes pa che ba nyid du rnam par gzhag pa yang yod de/ dper na dge slong rnams kyi lus kyis reg pa'i dge 'dun lhag ma dge slong ma rnams kyi pham par 'gyur ba lta bu ste/ de dag gi bye brag brjod par bya'o/ /de la</text></item>
<item><p>19a4</p><section></section><text>ltung ba la sbyor ba'i tshig yan chad dge slong ma rnams kyi'o zhes bya ba ni/ 'di nas brtsams te 'og nas nyams pa dang ma skyes pa dag ltung ba la sbyor ba ni nyes byas so zhes 'byung ba'i tshig yan chad ni dge slong ma rnams kyi yin par blta bar bya'o/ /ltung ba la sbyor ba'i tshig ces bya ba ni</text></item>
<item><p>19a5</p><section></section><text>ltung ba'i sbyor ba zhes bya ba'i sgra 'di nyid tshig yin no/ /mi tshangs spyod dang len pa dang / /de bzhin gsod dang smra ba dang / /reg pa dang ni lus bkan dang / /'chab pa dang ni bzlog pa'o/ /zhes bya ba'i rim gyis dge slong ma rnams kyi pham par 'gyur ba brgyad rnam par gzhag pa</text></item>
<item><p>19a6</p><section></section><text>dag bsdu bar bya'o/ /bzhi po dag go zhes bya ba ni/ dge slong gi rnam par 'byed par pham par 'gyur ba bzhi po mi tshangs par spyod pa dang ma byin par len pa dang / gsod pa dang / smra ba zhes bya ba gang dag bstan pa de dag thams cad ni dge slong ma rnams kyi yang yin par blta bar bya'o/ /</text></item>
<item><p>19a7</p><section></section><text>da ni pham par 'gyur ba dag gi bye brag brjod par bya ste/ dge slong gi lus kyi reg pa'i dge 'dun lhag ma dge slong ma rnams kyi reg pa'i pham par 'gyur bar gsungs pa dang / dge slong gi mi tshangs par spyod pa'i pham par 'gyur ba'i sbyor ba dge slong ma rnams kyi lus bkan pa'i pham par</text></item>
<item><p>19b1</p><section></section><text>'gyur bar gsungs pa dang / dge slong gi gzhan gyi gnas ngan len 'chab pa'i ltung byed dge slong ma rnams kyi 'chab pa'i pham par 'gyur bar gsungs pa dang / dge slong gi spangs pa'i rjes su phyogs pa'i ltung byed dge slong ma rnams kyi bzlog pa'i pham par 'gyur bar gsungs par de'i rim</text></item>
<item><p>19b2</p><section></section><text>pas de dag gi mtshan nyid brjod par bya'o/ /de la gang la reg pa'i pham par 'gyur zhe na de'i phyir bdag gir byed pa la'o zhes bya ba smras te/ reg pa zhes 'og nas 'byung ba'o/ /yan lag gang gis she na de'i phyir/ mig nas pus mo'i bar gyis so zhes bya ba smras te/ mig gi</text></item>
<item><p>19b3</p><section></section><text>gnas man chad nas pus mo'i lha nga yan chad kyi bar des so/ /des ci zhig bdag gir byed pa la zhe na de'i phyir reg pa'o zhes bya ba smras te/ nom par byed nyug par byed la zhes gsungs pa ni 'di dpe yin te/ 'di ltar nom par byed nyug par byed la zhes bya ba de'i rnam par byed pa ni lus la lus</text></item>
<item><p>19b4</p><section></section><text>kyis nye bar gzhol bar byas la zhes gsungs pa yin no/ /gang gi reg pa zhe na de'i phyir pho'i'o zhes bya ba smras te/ skyes pa'i'o/ /lus kyi dbang po'i phyogs kyis bdag gir byed pa la zhes gang gsungs pa de la bsams pa gang gis she na de'i phyir 'khrig pa'i 'dod chags kyis so zhes</text></item>
<item><p>19b5</p><section></section><text>bya ba smras te/ gal te dge slong mas 'khrig pa'i 'dod chags kyi bsam pas pho'i reg pa bdag gir byed na'o/ /de ltar yang 'dir gzhung ni so sor thar pa'i mdo las yang dge slong ma gang chags par gyur pa zhes gsungs pa yin no/ /chags par gyur pa zhes bya ba ni/ chags pa dang kun</text></item>
<item><p>19b6</p><section></section><text>tu chags pa dang kun nas dkris shing 'dod pa'i 'dod chags kyis zil gyis gnon pa gang yin pa'o zhes rnam par 'byed pa las 'byung ngo / /'di ltar so sor thar pa'i mdo las yang dge slong ma gang chags par gyur la/ skyes pa chags par gyur pa zhes gsungs mod kyi/ 'dir skyes</text></item>
<item><p>19b7</p><section></section><text>pa'i 'dod chags la ni brten par mi bya ste/ 'di ltar de dag nyid kyis rnam par 'byed pa las chags par gyur pas skyes pa ma chags pas pus mo yan chad mig man chad du nom par byed nyug par byed pa bdag gir byed na pham par 'gyur ro zhes gsungs pa'i phyir ro// //bam</text></item>
<item><p>20a1</p><section></section><text>po sum cu brgyad pa/ yan lag gzhan gyis ni sbom po'o zhes bya ba smras te/ mig nas pus mo'i bar las gzhan pa'i yan lag gi pho'i reg pa 'khrig pa'i 'dod chags kyis bdag gir byed pa la ni nyes pa sbom por 'gyur ro/ /skra dag dang de dang 'brel pa'i gos</text></item>
<item><p>20a2</p><section></section><text>la reg pa la ci zhig tu rnam par gzhag ce na/ 'dir len bu dang de dang 'brel pa'i gos ni lus dang 'dra ba nyid yin pas de'i phyir de dag la yang dngos gzhir rnam par gzhag ste pham par 'gyur ro zhes bya ba'i tha tshig go/ /g.yogs pas ni bar du gos kyis chod pa yin pas sbom po'o zhes bya</text></item>
<item><p>20a3</p><section></section><text>ba'i tha tshig go/ /sems gzhan gyi ni na smad do zhes bya ba ni/ 'khrig pa'i 'dod chags kyi sems ma yin pas bdag gir byed pa la ni gang la pham par 'gyur bar gsungs pa de la ni sbom por na smad la gang la sbom por gsungs pa de la ni nyes byas su na smad do zhes bya ba'i tha tshig go/ /</text></item>
<item><p>20a4</p><section></section><text>ci thams cad la rnam pa de dang 'dra'am zhe na de'i phyir gal te de'i tshe de la skyes pa'i de des shes pa na'o zhes bya ba smras te/ gal te dus de'i tshe dge slong ma de la skyes pa'i 'dod pa'i 'dod chags kyi bdag nyid kyi sems de yod par dge slong ma des skyes pa 'di bdag la chags so snyam du</text></item>
<item><p>20a5</p><section></section><text>shes pas na 'di ltar dge slong ma de la 'dod pa'i 'dod chags kyi sems mngon sum du ma gyur du zin kyang rang la bsam pa'i nyes pa yod pa kho na yin te/ de'i phyir 'dir skyes pa'i 'dod pa'i 'dod chags yan lag nyid yin no/ /gal te med na ni de las kyang ngo zhes bya ba ni/ gal te</text></item>
<item><p>20a6</p><section></section><text>de'i tshe skyes pa la 'dod pa'i 'dod chags med dam yod na yang de la yin nam/ de la ma yin na yang mi shes na ni de'i tshe na smad pa de las kyang na smad par bya ste/ gang la na smad pa la sbom por 'gyur ba de la ni nyes byas su 'gyur la/ gang la nyes byas su 'gyur ba de la ni</text></item>
<item><p>20a7</p><section></section><text>nyes byas tha mor 'gyur ro zhes bya ba'i tha tshig go/ /bdag gir mi byed pa la ni ltung ba med do zhes bya ba ni/ ji ltar yang bdag gir byed pa dang du mi len pa de la ni bcas pa 'dir gtogs pa'i kha na ma tho ba'i ltung ba ni med do/ gzhan yin na byis pa la yang reg par mi bya'o zhes</text></item>
<item><p>20b1</p><section></section><text>'og nas 'byung ba de'i nyes byas ni yod do/ /bu la reg pa la ni skyon chags pa med do zhes bya ba ni/ mas bu la byams pa'i sems kyis sems gzhan ma yin pa dang / rnam par 'gyur ba med pa'i sems kyis bu la reg pa la ni skyon chags pa med do/ /gzhan yin na byis pa la yang reg par</text></item>
<item><p>20b2</p><section></section><text>mi bya'o zhes bya ba ni/ rang gi bu las gzhan yin na byis pa la yang phu nu'am pha khu'am mtshan zhang ngam bu tsha la sogs pa la byams pa'i sems lta bu'am mdza' bshes sam dge ba'am rnam par 'gyur ba med pa'i sems kyis kyang reg par mi bya ba'o/ /mdo 'di gnyis kyi gzhung ni phran tshegs</text></item>
<item><p>20b3</p><section></section><text>dag las gang gi tshe dge slong ma sbed ma las 'od srungs gzhon nu btsas pa de'i tshe de la sbed ma reg par mi byed pa dang de du ba nas/ bcom ldan 'das kyis bka' stsal pa/ de lta bas na reg par bya ba dang bsnun par bya ba dang bskyed par bya bar rjes su gnang ngo zhes gsungs pa'i bar dang /</text></item>
<item><p>20b4</p><section></section><text>bud med ni sred pa can yin pas dge slong ma rnams kyis de phrag pa nas phrag par brgyud par byed de de phrag pa nas phrag par brgyud pa na rke bar gyur nas bcom ldan 'das kyis bka' stsal pa/ de lta bas na dge slong mas gzhan gyi bu la reg par mi bya'o/ /reg na 'gal tshabs can du</text></item>
<item><p>20b5</p><section></section><text>yang 'gyur ro zhes gsungs pa yin no/ /pho'i 'o zhes smras na pho ci tsam gyi kha na ma tho ba yongs su rdzogs par byed pa nyid yin zhe na de'i phyir 'dod pa dang ldan pa la brten pa dang tshig la de dang ldan pa'i don yongs su shes par bya ba'i mthu yod pa nyid kyis pho ni yongs su rdzogs par byed pa</text></item>
<item><p>20b6</p><section></section><text>nyid yin no zhes bya ba smras ste/ 'dod pa dang ldan pa'i bslab pa'i gzhi reg pa dang mi tshangs par spyod pa la sogs pa la ni bsten pa'i mthu yod pa nyid kyi pho ni kha na ma tho ba yongs su rdzogs par byed pa nyid yin no/ /chos stan pa la sogs pa la ni de dang ldan pa'i don 'dod pa dang ldan</text></item>
<item><p>20b7</p><section></section><text>pa'i tshig brjod pa'i don yongs su shes shing go bar bya ba'i mthu yod pa nyid kyi pho ni kha na ma tho ba yongs su rdzogs par byed pa nyid yin no/ /mthu med pa nyid kyi pho ni na smad par byed pa nyid yin no/ /dge slong gi rnam par 'byed pa las de skad du mthu yod pa la pham par 'gyur ba gang yin</text></item>
<item><p>21a1</p><section></section><text>pa de mthu med pa la nyes pa sbom por 'gyur ro zhes bya ba la sogs pa gsungs mod kyi 'dra ba'i phyir 'dir yang de la brten to/ /reg pa'i pham par 'gyur ba'o zhes bya ba de bshad zin to// //gang la lus bkan pa'i pham par 'gyur zhe na de'i phyir lus bkan pa la'o zhes</text></item>
<item><p>21a2</p><section></section><text>bya ba smras ste/ lus bkan pa zhes bya ba ni nyal ba'o/ /su zhe na dge slong ma zhes bya bar shugs kyis mngon te/ 'dir dge slong ma ltung ba 'byin pa'i dbang du byas pa'i phyir ro/ /sems ci lta bus she na de'i phyir chags par gyur pas bsten pa'i phyir nye bar gnas pa'i skyes pa chags</text></item>
<item><p>21a3</p><section></section><text>pa'i phyir ro zhes bya ba smras te/ dge slong ma chags par gyur pas lus bkan na'o/ /zla ji lta bu'i phyir lus bkan na zhe na de'i phyir ltung ba 'byin par byed pa'i dge slong ma de la brten pa'i phyir nye bar gnas pa'i skyes pa chags pa'i phyir ro zhes bya ba smras ste/ dge slong ma chags par gyur pa</text></item>
<item><p>21a4</p><section></section><text>des zla de lta bu'i phyir lus bkan na de pham par 'gyur ro/ /chags par gyur pas zhes bya ba ci'i phyir smos she na lan 'ga' 'jigs pa'i dbang gis lus bkan pa yang srid la lan 'ga' bsran pa'i phyir gal te khyod kho mo la zhon phod na kho mo nyal lo zhes lus bkan pa yang srid pas de'i</text></item>
<item><p>21a5</p><section></section><text>phyir chags par gyur pas zhes bya ba smos te/ 'khrig pa'i 'dod chags kyi sems kyis so/ /de la 'jigs pa'i dbang gis lus bkan pa la ni ltung ba med do/ /bsran pa'i phyir lus bkan pa la ni nyes byas so/ /'o na bsten pa'i phyir nye bar gnas pa'i skyes pa chags pa'i phyir ro</text></item>
<item><p>21a6</p><section></section><text>zhes smos pa 'di la chags pa zhes bya ba'i tshig lhag ste bsten pa'i phyir nye bar gnas pa'i skyes pa zhes smos pa nyid kyis de dge slong ma de la chags pa ma smos kyang 'grub pa'i phyir ro zhe na/ de ni de lta ma yin te/ lan 'ga' dge slong ma de ring zhig thogs te 'ongs la/ skyes pa</text></item>
<item><p>21a7</p><section></section><text>de yun ring zhig sdod sdod pas sems khros par gyur tam sems gzhan skyes par gyur pa yang srid pas de'i phyir chags pa zhes bya ba'i tshig smos so/ /ci thams cad du lus bkan pa ji skad bstan pa de la kha na ma tho ba 'dir 'gyur ram zhe na de'i phyir des spang du rung ba nyid la'o</text></item>
<item><p>21b1</p><section></section><text>zhes bya ba smras te/ bsten pa'i phyir nye bar gnas pa'i skyes pa chags par gyur pa des dge slong ma de la gal te sprad du rung ba nyid yin na ste de la kha na ma tho ba 'dir 'gyur ro zhes bya ba'i tha tshig go/ /de ltar yang 'dir gzhung ni gang du skyes pas bud med bgrod du rung ba de lta bu'i</text></item>
<item><p>21b2</p><section></section><text>phyogs su lus bkan na zhes gsungs pa dang / ltung ba bstan pa las gang du skyes pas bud med bgrod du rung ba de lta bu'i phyogs su zhes bya ba ni/ phyir bzlog tu med pa'i gnas su'o/ /lus bkan pa zhes bya ba nyal na ste/ de ltar gang du skyes pas bud med bgrod du rung ba de lta</text></item>
<item><p>21b3</p><section></section><text>bu'i phyogs su lus bkan na pham par 'gyur ro zhes gsungs pa yin no/ /chags par gyur pas chags par gyur pa dang ltan cig gzhogs stegs byed na sbom po'o zhes bya ba ni/ dge slong ma chags par gyur pas skyes pa chags par gyur pa dang lhan cig gzhogs stegs byed na sbom por</text></item>
<item><p>21b4</p><section></section><text>'gyur ba'o/ gzhogs stegs zhes bya ba ni/ ha cang brtad par mi 'jug cing btsun sbu ma nyams par 'jo sgeg dang kun du rtse ba la sogs pa'i lus dang ngag gi las so/ /'dir gzhung ni chags par gyur pas skyes pa chags par gyur pa dang lhan cig gzhogs stegs byed na nyes</text></item>
<item><p>21b5</p><section></section><text>pa sbom por 'gyur ro/ /skyes pa 'ong ba dang 'gro ba bdag gir byed na nyes pa sbom por 'gyur ro zhes bya ba'i bar du gsungs pa yin no/ /phyar g.yeng ngo zhes bya ba yang / dge slong ma chags par gyur pas skyes pa chags par gyur pa dang lhan cig phyar g.yeng byed na</text></item>
<item><p>21b6</p><section></section><text>sbom por 'gyur ro/ /phyar g.yeng zhes bya ba ni/ shin tu brtad par 'jug cing hral bag byed pa'o/ /rtsa ba hral lo zhes bya ba yang / dge slong ma chags par gyur pas skyes pa chags par gyur pa dang lhan cig cab hral byed na sbom por 'gyur ba'o/ /rtsa ba hral zhes bya ba ni btsun</text></item>
<item><p>21b7</p><section></section><text>spu nyams shing bsten pa'i phyir gzhol la ngo tsha med par zhugs shing ze langs par gyur nas/ mgo 'dar ba dang tshigs 'gul ba dang / /tshigs 'khrul pa nyid la sogs pa lus dang ngag gi las so/ /de dag thams cad la yang chags par gyur pas chags par gyur pa dang</text></item>
<item><p>22a1</p><section></section><text>lhan cig byed na zhes bya bar sbyar te/ de'i phyir gzhogs stegs dang phyar g.yeng dang rtsa ba hral zhes bya ba 'di dag ni lus bkan pa'i sbyor ba thams cad kyi dpe yin te/ des na 'dir ma la shom par byed pa la sogs pa dag kyang sbom por 'gyur</text></item>
<item><p>22a2</p><section></section><text>ba'o/ /de las dus mal mnos na yang ngo zhes bya ba ni/ dge slong ma chags par gyur pa des skyes pa chags par gyur pa de la skyed mos tshal che ge mo zhig tu shog shig ce'am khyod kyi khyim che ge mo zhig tu kho mo 'ang ngo zhes dus mal tshig gis nod pa dang / skyes pa chags</text></item>
<item><p>22a3</p><section></section><text>par gyur pas kho bo skyed mos tshal che ge mo zhig tu 'ong gis khyod kyang gnas der shog shig ces dus mal btab pa tshig gis nod na sbom po'o/ /bya bas dang du len na ni nyes byas so/ /'dir gzhung ni spyir bstan pa las tshig gis zhes gsungs pa yin no/ /brda'o zhes bya ba ni/</text></item>
<item><p>22a4</p><section></section><text>byed pa mnos na sbom po'o zhes bya bar sbyar ro/ /brda zhes bya ba ni dus tshod kyi brda ste/ kho bo snga dro sta gon byed do zhes bya ba la sogs pa'i dus tshod kyi brdas dus 'debs par byed pa la kho mo yang sta gon byed do zhes dus tshod kyi brda tshig gis nod na sbom po'o/ /mtshan ma'o zhes bya ba</text></item>
<item><p>22a5</p><section></section><text>yang / byed pa mnos na sbom po'o zhes bya bar sbyar ro/ /mtshan ma zhes bya ba ni cha lugs kyi mtshan ma ste/ kho bo gos 'di lta bu gyon pa khyod kyis mthong na sta gon gyis shig ces bya ba la sogs pa'i mtshan ma byed pa nod na sbom po'o/ /de'i 'ong ba dang 'gro ba'i 'jug pa</text></item>
<item><p>22a6</p><section></section><text>bdag gir byed na'o zhes bya ba ni/ skyes pa chags par gyur pa de'i 'od pa dang 'gro ba'i 'jug pa bdag gir byed na sbom po'o zhes bya bar sbyar ro/ /'ong ba zhes bya ba ni/ gang na dge slong ma de 'dug pa der 'ong pa'o/ /'gro ba zhes bya ba ni/ dus mal btab pa'i gnas su 'gro</text></item>
<item><p>22a7</p><section></section><text>ba'o/ /lus bkan pa 'di dge slong la ni sbom po ste/ bud med dam skyes pa gang yang rung ba'i phyir bshams na yang ngo / gzhogs stegs la sogs pa'i bya ba gzhan ni tshig tu ma smras na ni nyes byas so/ /bud med la tshig tu smras na ni dge 'dun ma'o/ /lus bkan pa'i</text></item>
<item><p>22b1</p><section></section><text>pham par 'gyur ba'o zhes bya ba de bshad zin to// //gang la kha na ma tho ba 'chab pa'i pham par 'gyur zhe na de'i phyir dge slong ma'i pham par gyur pa 'chab pa la'o zhes bya ba smras te/ dge slong ma dang 'grel ba'i pham par gyur pa brgyad po dag las gang yang rung ba 'chab pa la</text></item>
<item><p>22b2</p><section></section><text>kha na ma tho ba 'dir 'gyur ro/ /su'i pham par 'gyur zhe na de'i phyir/ 'dir dge slong ma'i zhes smos te/ dge slong ma gzhan gyi'o/ /'dir nyin mtshan gyi mthar ni kha na ma tho ba rdzogs par 'gyur la mdun rol du ni na smad pa'o/ /'dir gzhung ni gtam gyi gzhi las dge slong</text></item>
<item><p>22b3</p><section></section><text>mas dge slong ma mi tshangs par spyod pa byed pa mthong la de bcabs shing 'du shes sbas nas skya rengs shar na pham par 'gyur ro zhes gsungs pa yin no/ /'di la na smad pa ni sbom po ste/ dge slong ma dang 'brel pa'i kha na ma tho ba 'di la na smad na sbyor ba las byung ba'i sbom</text></item>
<item><p>22b4</p><section></section><text>po yin par shes par bya'o/ /'chab pa'i pham par 'gyur ba'o zhes bya ba de bshad zin to// //ci zhig byas na bzlog pa'i pham par 'gyur zhe na de'i phyir dge slong gnas nas phyung ba bzod par gsol ba nges par phyag bya ba'i 'os ma yin pa'i sdom pa byin par shes bzhin du</text></item>
<item><p>22b5</p><section></section><text>de las bzlog pa nyid mi gtong na'o zhes bya ba smras te/ dge slong gnas nas phyung ba dge 'dun la bzod pa gsol bar bya'o zhes bzod pa gsol bar nges par gyur pa dge slong ma rnams kyis kyang de la phyag bya ba'i 'os ma yin pa'i sdom pa byin zhing phyag bya ba'i 'os ma yin</text></item>
<item><p>22b6</p><section></section><text>pa'i sdom pa byin par gyur pa gang yin pa de la dge slong mas de dag thams cad de ltar shes par gyur cing shes nas kyang dge slong ma des dge slong de bzod par gsol ba byed pa de las zlog par byed cing / zlog par byed pa de nyid lan gsum gyi bar du mi gtong na dge slong ma de pham</text></item>
<item><p>22b7</p><section></section><text>par 'gyur ba'o/ 'di skad bstan te/ dge slong gre skyes dge slong ma rnams dpa' dre zhing gnas nas/ bcom ldan 'das kyi bags dge slong gi dge 'dun gyis gnas nas dbyung ba'i las byas shing / dge slong ma'i dge 'dun gyis kyang phyag bya ba'i 'os ma yin pa'i sdom pa</text></item>
<item><p>23a1</p><section></section><text>byas nas/ gnyi ga'i dge 'dun gyi phyi rol du byas pa'i dge slong de dge slong gi dge 'dun la bzod pa gsol lo zhes nges par gyur pa na sbom dga' mos don de shes bzhin du phyir bzlog pa de la dge slong ma'i dge 'dun gyis bzhams te bsgo ba la sogs pa</text></item>
<item><p>23a2</p><section></section><text>gsol ba dang bzhi'i las kyis bsgo ba na bzlog pa de nyid mi gtong ba de la pham par 'gyur ba bcas pa yin no/ /ji ltar mi gtong ba la zhe na de'i phyir dbyen la brtul ba nyid dang 'dra'o zhes bya ba smras te/ ji ltar dge 'dun gyi dbyen la rtul bar byed pa de mi gtong pa la ltung bar</text></item>
<item><p>23a3</p><section></section><text>'gyur ba de dang 'dra'o zhes bya ba'i tha tshig ste/ des na de dang 'dra'o zhes bya ba'i sgra ni mtshungs pa nyid kyi don yin pa'i phyir ro/ /'dra bar gzhom pa dang gsol ba sngon du btang ba'i las byas te/ ji ltar dbyen gyi skabs su bzlog pa'i tshul gyis mi gtong bar rjes su bsgrub pa'i</text></item>
<item><p>23a4</p><section></section><text>rang bzhin ni rjes su mthun no zhes bya ba la sogs pa'i rnam pa ji skad bstan pa de dag thams cad 'dir yang sbyar bar bya'o/ /de'i phyir rnam pa de dag thams cad 'dir ci rigs par sbyar bar shes par bya ste/ des na dbyen la brtul ba nyid dang 'dir sbyar ba ni ma yin no/ /bzlog pa'i</text></item>
<item><p>23a5</p><section></section><text>pham par 'gyur ba'o zhes bya ba de bshad zin to/ /dge slong ma'i pham par 'gyur ba rnams rdzogs so zhes bya ba dge slong ma'i pham par 'gyur ba brgyad bshad zin to// //da ni/ smyan byed pa dang gzhi med dang / /gsum pa bag tsam cha las len/ /bzhi pa ci yang rung bar</text></item>
<item><p>23a6</p><section></section><text>bya/ /lnga pa chags pa med pa ste/ /mtshan mo nyin mo lam 'gro dang / /chu klung pha rol yid mthun dang / /shi ba'i nor rdzas len pa dang / /dge slong ma las bzod byed dang / /spong dang 'thab krol byed pa dang / /bsten dang bsten du 'jug pa dang / /dge 'dun dbyen dang de rjes phyogs/ /</text></item>
<item><p>23a7</p><section></section><text>sun 'byin bka' blo mi bde ba'o/ /zhes bya ba'i rim gyis pham par 'gyur ba dag gi 'og tu bkod pa dge slong ma'i dge 'dun lhag ma nyi shu po dag bshad par bya ste/ de la dge slong gi dge 'dun lhag ma la dge slong ma rnams kyi ltung ba gzhan nyid du rnam par gzhag pa yang yod de/ dper</text></item>
<item><p>23b1</p><section></section><text>na dge slong gi khu ba 'byin pa'i dge 'dun lhag ma de dge slong ma rnams kyi ltung byed du rnam par gzhag pa dang / dge slong gi lus kyis reg pa'i dge 'dun lhag ma dge slong ma rnams kyi reg pa'i pham par 'gyur bar rnam par gzhag pa dang / dge slong gis 'khrig pa dang ldan pa smra</text></item>
<item><p>23b2</p><section></section><text>ba'i dge 'dun lhag ma dge slong ma rnams kyi chags par gyur pas chags par gyur pa dang lhan cig gzhogs stegs dang phyar g.yeng dang tsa ba hral byed pa sbom por rnam par gzhag pa lta bu'o/ /dge slong gi bsnyen bkur bsngags pa'i dge 'dun lhag ma ni dge slong ma rnams la med de/</text></item>
<item><p>23b3</p><section></section><text>'di ltar bud med kyi bsnyen bkur ni skyes pa'i yo byad du gyur pa yin pas g.yog bran gyi char gnas pa yin la/ longs spyod par byed pa'i skyes pa ni mchod par bya ba'i char gnas pa yin pas de'i phyir/ skyes pas bsnyen bkur bsngags pa ni rigs kyi bud med kyis ni mi rigs</text></item>
<item><p>23b4</p><section></section><text>pas de'i phyir de ni dge slong ma rnams la med do/ /dge slong gi khang pa dang gtsug lag khang byed pa'i dge 'dun lhag ma de gnyis ni dge slong ma rnams la byed pa'i mthu med pas ji ltar skyes pa bzhin du de ltar mngon par zhen pa mi 'byung ste/ byed du 'jug na yang bdag po nyid</text></item>
<item><p>23b5</p><section></section><text>ma yin pa'i phyir skyes pa dag gis byed du 'jug pa de ltar mi nus pas de gnyis kyang dge slong ma rnams la rnam par mi gzhag go/ /smyan byed pa dang gzhi med pa dang bag tsam dang dge 'dun gyi dbyen byed pa dang de'i rjes su phyogs pa dang / khyim sun 'byin pa dang bka' blo mi bde ba</text></item>
<item><p>23b6</p><section></section><text>zhes bya ba'i dge 'dun lhag ma rnams ni dge slong gi dang 'dra bas 'dir ming tsam zhig rnam par gzhag par bya ste/ de dag gi ngo bo nyid sngar dge slong gi kha na ma tho ba rnams kyi skabs su bstan zin pa'i phyir ro/ /dge slong dang thun mong ma yin pa ci yang rung ba len pa dang / ci yang rung ba len</text></item>
<item><p>23b7</p><section></section><text>du 'jug pa dang / mtshan mo 'bral ba dang / nyin mo 'bral ba dang / lam du 'jug pa dang / chu brgal ba dang / rab tu 'byin pa dang / shi ba'i nor len pa dang / bzod pa gsol du 'jug pa dang / spong ba dang / 'thab krol byed pa dang / bud med dang bsten pa dang / bud med dang</text></item>
<item><p>24a1</p><section></section><text>bsten du 'jug pa zhes bya ba dge slong ma'i dge 'dun lhag ma de dag gi ngo bo nyid ni 'dir rgya cher bstan par bya'o/ /de la thun mong ba ming tsam rnam par gzhag pa dag je bstan pa'i phyir smyan byed pa'o zhes bya ba smras te/ dge 'dun lhag ma'i kha na ma tho ba 'di'i mtshan nyid sdang</text></item>
<item><p>24a2</p><section></section><text>ji skad bstan pa de nyid dge slong ma rnams kyi yang yin par rig par bya'o/ /skabs 'di dang 'og ma dag las chos 'di ni dang bos ltung bar 'gyur la zhes gsungs pa'i tshig de'i rnam par 'byed pa ni mod la ltung bar 'gyur ro zhes gsungs pa yin te de'i don ni spyad pa tsam gyi kha na ma tho ba 'dir</text></item>
<item><p>24a3</p><section></section><text>'gyur gyi yang dang yang phyir bzlog cing mi gtong ba la ni ma yin par rig par bya'o/ /'byung bar 'gyur ba ste zhes bya ba ni ltung ba las 'byung ba dang rjes su mthun pa ste de dag ni phyir bcos pa dang bcas pa yin gyi pham par 'gyur ba dag da ltar phyir bcos su mi rung ba ni ma yin no zhes bya</text></item>
<item><p>24a4</p><section></section><text>ba'i tha tshig go/ /de ltar yang de'i rnam par 'byed pa ni 'byung ba dang bcas pa'o zhes gsungs pa yin no/ /'dir dge slong ma la brten te phran tshegs la sogs pa dag las cung zad lhag par gsungs pa dag bsten pa'i phyir dge slong ma la khyim pa mo nyid kyi bsngags pa brjod na</text></item>
<item><p>24a5</p><section></section><text>sbom po'o zhes bya ba smras te/ dge slong mas dge slong ma la khyim pa mo nyid kyi bsngags pa brjod cing yang dag par 'dzin du 'jug na sbom po'o/ /nyon mongs pa dag gis gnod par gyur pa rnams kyis go bar byas pa na sbom dga' mos tshig de skad brjod pa las 'di bcas te/ de ni</text></item>
<item><p>24a6</p><section></section><text>smyan byed pa dang rigs mthun pa nyid yin pa'i phyir 'di gsungs so/ /dge slong dag la yang de'i rjes su 'brang bas nyes ba sbom por 'gyur bar shes par bya'o/ /gzhan smad 'tshong ma nyid byed du 'jug pa yang ngo zhes bya ba yang / sbom po'o zhes bya bar sbyar te/ dge slong mas bud med</text></item>
<item><p>24a7</p><section></section><text>gzhan smad 'tshong ma nyid byed du 'jug na sbom por 'gyur ro/ /smad 'tshong ma zhes bya ba'i sgra ni 'jud mthun ma zhes bya ste/ 'jud pa zhes bya ba ni pho'i dbang po la bya ste/ 'jud par byed pa yin pas 'jud pa ste des 'jud pa gang la yod pa de ni 'jud mthun ma yin te smad 'tshong ma'o/ /</text></item>
<item><p>24b1</p><section></section><text>kha cig na re 'jud pa zhes bya ba'i sgra ni mo'i dbang po la bya ste de gang la yod pa de ni 'jud mthun ma ste smad 'tshong ma zhes zer ro/ /bran mo zong nyid du gtong ba ni de las phyi rol du gyur pa nyid ma yin no zhes bya ba ni/ dge slong mas bran mo zong gi phyir stu glar gtong ba ni gzhan smad 'tshong ma nyid du byed du</text></item>
<item><p>24b2</p><section></section><text>'jug pa zhes bstan pa de las phyi rol du gyur pa nyid ma yin te don 'dra bas 'di yang nyes pa sbom por 'gyur ro zhes bya ba'i tha tshig go/ /'di ni grags pa'i dbang gis na smad 'tshong ma nyid du byed du 'jug pa zhes bya ba las logs shig tu mdor byas te/ 'di ltar zong dgram pa'i tshul</text></item>
<item><p>24b3</p><section></section><text>gyis 'jog pa gang yin pa de ni bran mo zong nyid du gtong ba zhes bya'o/ /smad 'tshong ma nyid du byed du 'jug pa zhes bya ba ni rang gi khyim dag na gnas pa dag gis byed do/ /smyan byed pa'i dge 'dun lhag ma'o zhes bya ba de bshad zin to// //gzhi med pa'o/ /bag tsam zhes bya ba ni/ dge</text></item>
<item><p>24b4</p><section></section><text>'dun lhag ma 'di gnyis kyi mtshan nyid sngar dge slong gi skabs su ji skad bstan pa dag dge slong ma rnams kyi yang yin par rig par bya'o/ /thams cad la bye brag ni yod par rig par bya ste/ pho nyid la ni mo nyid do/ /de la ni pho nyid do zhes bya ba ni/ pho nyid la ni mo nyid ces bya bar shes par bya la</text></item>
<item><p>24b5</p><section></section><text>mo nyid la ni pho nyid ces bya bar shes par bya ste/ pho'i rtags kyi gnas su ni mo'i rtags blta bar bya ba la mo'i rtags kyi gnas su ni pho'i rtags su blta bar bya'o zhes bya ba'i tha tshig go/ /gzhi med pa dang bag tsam gyi dge 'dun lhag ma gnyis so zhes bya ba de bshad zin to// //</text></item>
<item><p>24b6</p><section></section><text>gang la ci yang rung ba len pa'i dge 'dun lhag mar 'gyur zhe na de'i phyir ci yang rung ba bdag gir byed pa la'o zhes bya ba smras te/ dge slong mas 'khrig pa dang 'brel pa'i phyir skyes pa las gla ci yang rung ba bdag gir byed na dge 'dun lhag ma'o/ /de'i phyir bskyed pa'i don du ci yang</text></item>
<item><p>24b7</p><section></section><text>rung ba zhes smos so/ /'dir bdag gir byed na zhes bya ba ni len pa la bya ste/ de ltar yang rnam par 'byed pa las bdag gir byed pa la ni len par byed pa'o zhes gsungs so/ /ci lta bur gyur pas she na de'i phyir dge slong ma chags par gyur pas so zhes bya ba smras te/ dge slong ma 'khrig</text></item>
<item><p>25a1</p><section></section><text>pa'i 'dod chags kyis chags par gyur pas so/ /'di dang 'og ma dag la chags par gyur pas zhes smos pa thams cad 'khrig pa'i 'dod chags kyis chags pa yin par rig par bya'o/ /gang las bdag gir phyed ce na/ /de'i phyir skyes pa chags par gyur pa las so zhes bya</text></item>
<item><p>25a2</p><section></section><text>ba smras te/ skyes pa chags par gyur pa las ci yang rung ba bdag gir byed na'o/ /chags par ma gyur pas ni sbom po'i zhes bya ba ni/ dge slong ma chags par ma gyur pas skyes pa chags par gyur pa las ci yang rung ba bdag gir byed pa la ni sbom po'o/ /chags par ma gyur pa las ni nyes</text></item>
<item><p>25a3</p><section></section><text>byas so zhes bya ba ni/ skyes pa chags par ma gyur pa las dge slong ma chags par ma gyur pas ci yang rung ba bdag gir byed pa ni nyes byas te/ chags par ma gyur pa las ni nyes byas so zhes gsungs pa'i phyir ro/ /ci yang rung ba bdag gir byed pa dang skyes pa chags par gyur pa 'di gnyis ni/</text></item>
<item><p>25a4</p><section></section><text>shes kyang rung dogs kyang rung yod kyang rung med kyang rung ste gal te dge slong ma la yod pa nyid las bsten par gyur na de lta na ci skad bstan pa'i kha na ma tho bar 'gyur te/ 'di ltar 'dir bsam pa'i nyes pas ltung bar rnam par gzhag par mdzad pa'i phyir ro/ /mi shes pa'i yul la ni yid kyi</text></item>
<item><p>25a5</p><section></section><text>nyes pa mi 'byung ngo / /ci yang rung ba len pa'i dge 'dun lhag ma la sogs pa bcu gsum po 'di dag la dge slong rnams kyi ltung ba ji ltar rnam par gzhag par bya zhe na/ de la mtshan mo 'bral ba dang / nyin mo 'bral ba dang / lam du 'jug pa dang / chu rgal ba zhes bya ba gcig</text></item>
<item><p>25a6</p><section></section><text>pu rgyu ba'i ltung ba bzhi po dag la ni dge slong rnams la gcig pu 'gro ba la nyes pa med do/ /shi ba'i nor len pa zhes bya ba ni dge 'dun lhag ma ni chos gos kyi rin bskur ba las bslang pa'i cho ga gang yin pa de las brgal na ni spang pa'i ltung byed du 'gyur la ma brgal na ni ltung ba med do/ /</text></item>
<item><p>25a7</p><section></section><text>lhag ma brgyad pa ci yang rung ba len pa dang len du 'jug pa dang / rab tu 'byin pa dang bzod pa gsol du 'jug pa dang / spong ba dang 'thab krol byed pa dang bud med dang bsten pa dang / bud med dang bsten du 'jug pa zhes bya ba'i dge 'dun lhag ma dag la ni nyes byas so/ /ci yang</text></item>
<item><p>25b1</p><section></section><text>rung ba len pa'i dge 'dun lhag ma'o zhes bya ba de bshad zin to// //gang la ci yang rung ba len du 'jug pa'i dge 'dun lhag mar 'gyur zhe na de'i phyir/ chags par ma gyur pas chags par gyur pa las ci yang rung ba bdag gir byed pa la nyes pa med do zhes dge slong ma la go bar byed</text></item>
<item><p>25b2</p><section></section><text>pa la'o zhes bya ba smras te/ dge slong ma chags par ma gyur pas skyes pa chags par gyur pa las ci yang rung ba bdag gir byed pa la nyes pa med do zhes de skad ces dge slong ma la go bar byed pa la kha na ma tho ba 'dir 'gyur ro/ /dge slong ma chags par ma gyur pas zhes bya ba ni/ 'dir 'dod chags</text></item>
<item><p>25b3</p><section></section><text>mngon sum du ma gyur pa la bya'i 'dod chags dang bral ba nyid la ni mi bya'o/ /de ltar yang sbom dga' mos gtsug dga' mo la kye khyod chags par ma gyur na khyod chags pa med pas chags par gyur pa las ci yang rung ba bdag gir byar rung ngo zhes nyes pa sbom po yang dag par len du bcug ba de la kha na ma</text></item>
<item><p>25b4</p><section></section><text>tho ba 'dir gsungs pa yin pas/ de'i phyir dge slong mas dge slong ma chags par ma gyur pa skyes pa chags par gyur pa las ci yang rung ba len du 'jug na dge 'dun lhag ma'o/ /ci yang rung ba len du 'jug pa'i dge 'dun lhag ma'o zhes bya ba de bshad zin to// //mtshan mo 'bral ba dang nyin</text></item>
<item><p>25b5</p><section></section><text>mo 'bral ba dang lam du 'jug pa dang chu rgal ba zhes bya ba'i dge 'dun lhag ma bzhi po dag gi thun mong gi mtshan nyid cung zhig brjod par bya ste/ 'og ma bzhi po dag la ni dge slong ma med par ro zhes bya ba ni/ ci yang rung ba len du 'jug pa'i dge 'dun lhag ma 'di'i 'og ma mtshan mo 'bral ba</text></item>
<item><p>25b6</p><section></section><text>dang / nyin mo 'bral ba dang / lam du 'jug pa dang / chu rgal ba zhes bya ba'i dge 'dun lhag ma bzhi po dag la ni re re la yang grogs dge slong ma gzhan med par 'gro na tshig de dag tu 'gyur bar shes par bya ba'o/ /dge slob ma nyid ni sum cha dang bral ba nyid yin no zhes bya ba ni/ dge</text></item>
<item><p>25b7</p><section></section><text>slob ma nyid ni dge slob ma nyid kyi sum cha dang bral zhing sum gnyis yod pa yin te des na mtshan mo 'bral ba dang / nyin mo 'bral ba dang / lam du 'jug pa dang / chu rgal ba zhes bya ba'i dge 'dun lhag ma bzhi po dag la grogs dge slong ma med par dge slob ma dang lhan cig 'gro na dge slob</text></item>
<item><p>26a1</p><section></section><text>ma de ni dge slong ma dang bral ba'i sum cha rjes su grub pa yin no/ /de ltar gyur na ltung ba rnam par gzhag pa la dge slong ma dge slob ma dang lhan cig mtshan mo 'bral ba dang / nyin mo 'bral ba dang / lam du 'jug pa dang / chu rgal bar byed pa la dge 'dun lhag ma dang</text></item>
<item><p>26a2</p><section></section><text>nyes pa sbom po gnyis su ni mi 'gyur te/ 'di ltar dngos gzhi'i gnas su ni nyes byas su 'gyur la nyes pa sbom po'i gnas su ni nyes byas phra mor 'gyur ro/ /sum gnyis rjes su bsgrub pa'i phyir 'dir ltung ba gnyis po dag gi skabs med par shes par bya'o/ /dge tshul ma ni sum cha'o</text></item>
<item><p>26a3</p><section></section><text>zhes bya ba ni/ dge slong ma dge tshul ma dang lhan cig mtshan mo 'bral ba dang / nyin mo 'bral ba dang / lam du 'jug pa dang / chu rgal bar byed pa la dge tshul ma de ni dge slong ma dang lhan cig 'grogs pa'i sum chas rjes su bsgrub cing sum gnyis dang bral ba yin te/ 'di ltar</text></item>
<item><p>26a4</p><section></section><text>dge tshul ma de la dge slong ma nyid dang dge slong ma nyid dag med pa'i phyir ro/ /de bas na dge slong ma dge tshul ma dang lhan cig mtshan mo 'bral ba la sogs pa la ni 'dir dngos gzhi'i gnas su ni nyes pa sbom por 'gyur la/ sbyor ba'i gnas su ni nyes byas su 'gyur/ sbyor ba'i sbyor</text></item>
<item><p>26a5</p><section></section><text>ba'i gnas su ni nyes byas phra mor 'gyur ro/ /mi 'dod bzhin du bral ba la ni nyes pa med do zhes bya ba ni/ dge slong ma khrims zla dge slong ma dang lhan cig mtshan mo 'bral ba dang / nyin mo 'bral ba dang / lam du 'jug pa dang / chu rgal bar byed pa na bdag nyid khrims</text></item>
<item><p>26a6</p><section></section><text>zla dang 'bral bar mi 'dod bzhin du dbang med par khrims zla dang bral ba la ni nyes pa med de/ ltung bar mi 'gyur ro zhes bya ba'i tha tshig go/ /'dir gzhung ni gal te phyi bzhin 'brang ba'i dge slong ma brdegs sam shi'am nyams sam ltung bar gyur tam gzhan gyi yul 'khor ram</text></item>
<item><p>26a7</p><section></section><text>gzhan gyi yul du bros par gyur na ltung ba med do zhes gsungs pa yin no/ /nyams zhes bya ba ni babs pa'o/ /ltung zhes bya ba ni pham par 'gyur ba'o/ /bar chad byung ba'i dbang nyid kyis kyang ngo zhes bya ba la/ kyang ngo zhes bya ba'i sgras ni bral yang nyes pa med de zhes bya bar sbyar ro/ /</text></item>
<item><p>26b1</p><section></section><text>dge slong ma khrims zla dge slong ma dang lhan cig tu mtshan mo 'bral ba dang / nyin mo 'bral ba dang / lam du 'jug pa dang / chu rgal bar byed pa ni dge sbyong gi tshul dang tshangs par spyod pa'i bar chad 'byung ba'i dbang nyid kyis/ khrims zla dang bral ba la yang nyas pa med do/ /dge</text></item>
<item><p>26b2</p><section></section><text>'dun lhag ma bzhi po 'di dag la gang gi tshe sbyor ba yin la gang gi tshe dngos gzhi yin zhe na de'i phyir/ dus dang 'brel pa la mtha' nyid kyi mdun rol du ni sbyor ba nyid do zhes bya ba smras te/ dus dang 'brel pa la zhes bya ba ni/ /dus dang 'brel pa'i bya ba la ste/ mtshan mo dang nyin mo'i</text></item>
<item><p>26b3</p><section></section><text>dus la brten pa'i bya ba'i khyad par mtshan mo 'bral ba dang / nyin mo 'bral ba gnyis la de skad ces bya'o/ /mtha' nyid ces bya ba ni/ mtshan mo dang nyin mo'i dus kyi mtha'i skad cig ma nyid de mtha' nyid la bral ba la sogs pa'i bya ba gang byung ba de la ni dngos gzhi nyid du 'gyur ro/ /mtha'</text></item>
<item><p>26b4</p><section></section><text>de nyid kyi mdun rol zhes bya ba ni/ mtha'i skad cig ma'i mdun rol gyi dus gang yin pa ste/ de la 'brel ba la sogs pa'i bya ba gang byung ba de la ni sbyor ba nyid du 'gyur ro/ /'di skad bstan to/ /mthar gyur pa'i dus kyi mdun rol gyi dus su bya ba gang yin pa de la ni sbyor ba nyid do/ /</text></item>
<item><p>26b5</p><section></section><text>mtha'i dus su gyur pa nyid la bya ba gang yin pa de la ni dngos gzhi nyid yin no/ /de gang la shes she na de'i phyir dbyar khang dang bral bar gyur cing gzhan du mtshan mo skya rengs 'char bar byed na'o zhes gsungs pa las te/ dge slong ma gcig pu dbyar khang gi phyi rol gzhan du mtshan</text></item>
<item><p>26b6</p><section></section><text>mo skya rengs 'char bar byed na thams cad du dge 'dun lhag mar 'gyur ro zhes gsungs pa de gnyis kyi ni 'dir nyin mo 'bral ba dang / mtshan mo 'bral ba gnyis bstan to/ /'dir mtha' tsam la dngos gzhir gsungs pas de'i phyir mdun rol gyi dus la ni sbyor ba nyid yin pa kho</text></item>
<item><p>26b7</p><section></section><text>nas sbyar ro/ /nyi ma nub pa'i mtha' ni nyin mo'i mtha' yin no zhes bya ba ni/ nyi ma nub khar 'jug pa'i mtha' ni nyin mo'i mtha'o/ /de phan chad ni mtshan mor gtogs pa'i kha na ma tho bar 'gyur ro zhes bya ba'i tha tshig go/ /'og ma bzhi po dag gi thun mong gi mtshan nyid</text></item>
<item><p>27a1</p><section></section><text>bshad zin to// //da ni bzhi po dag gi so so'i mtshan nyid brjod par bya ste/ gang la mtshan mo 'bral ba'i dge 'dun lhag mar 'gyur zhe na de'i phyir mtshan mo dbyar khang las phyi rol du gyur na'o zhes bya ba smras te/ dge slong ma med par zhes bya bar sbyar ro/ /dge slong</text></item>
<item><p>27a2</p><section></section><text>ma khrims zla dge slong ma gzhan med par mtshan mo dbyar khang las phyi rol du bral bar gyur na mtshan mo 'bral ba'i kha na ma tho ba 'dir 'gyur ro/ /'dir dbyar khang zhes smos pa ni khyim gzhan dang grong dang skyed mos tshal dang dgon pa dang 'dron pa'i phyogs las phyi rol du gyur pa gzhan</text></item>
<item><p>27a3</p><section></section><text>thams cad kyi dpe yin te/ de ni bag sar gyi tshul dang 'dra'o/ /gal te bskor ba med na ni dbyar khang gi phyi rol gyi ngos de nas mtshams yin no/ /gal te bskor ba yang yod na ni de nyid mtshams yin no/ /mtshan mo 'bral ba'i dge 'dun lhag ma'o zhes bya ba de bshad zin to// //</text></item>
<item><p>27a4</p><section></section><text>gang la nyin mo 'bral ba'i dge 'dun lhag mar 'gyur zhe na de'i phyir/ nyin mo zhes bya ba smras te/ dbyar khang las phyi rol du gyur na'o/ /dge slong ma med par ro zhes bya bar sbyar ro/ /dge slong ma khrims zla dge slong ma gzhan med par nyin mo dbyar khang las phyi rol du bral bar gyur</text></item>
<item><p>27a5</p><section></section><text>na nyin mo bral ba'i kha na ma tho ba 'dir 'gyur ro/ /gcig pu nye du'i khyim du zan gyi phyir lo nyes byung ba'i tshe nye du rnams dang lhan cig 'brel pa'i nye bar spyod pa gnang ba thob na 'gro bar bya'o zhes bya ba ni/ dge slong ma gcig pu nye du'i khyim du zan gyi phyir 'gro bar bya'o/ /ci dus</text></item>
<item><p>27a6</p><section></section><text>thams cad du'am zhe na/ ma yin te de'i phyir/ lo nyes byung ba'i tshe zhes bya ba smras so/ /ci de'i tshe yang dge slong ma thams cad dam zhe na ma yin te de'i phyir/ nye du rnams dang lhan cig 'brel pa'i nye bar spyod pa'i gnang ba thob na'o zhes bya ba smras te/ nye du rnams dang lhan cig</text></item>
<item><p>27a7</p><section></section><text>'brel ba gang yin pa'i 'brel pa de'i nye bar spyod pa ste 'brel pa'i nye bar spyod pa de'i phyir/ gnang ba dge slong ma'i dge 'dun las thob na'o/ /de sbyin par bya'o zhes bya ba ni/ lo nyes byung ba'i tshe nye du rnams dang lhan cig 'brel pa'i nye bar spyod pa gnang ba de dge slong</text></item>
<item><p>27b1</p><section></section><text>ma'i dge 'dun gyis dge slong ma de la sbyin par bya ba'o/ /nyin mo 'bral ba'i dge 'dun lhag ma'o zhes bya ba de bshad zin to// //gang la lam du 'jug pa'i dge 'dun lhag mar 'gyur zhe na de'i phyir/ lam du zhugs pa la'o zhes bya ba smras te/ dge slong ma med par zhes bya</text></item>
<item><p>27b2</p><section></section><text>bar sbyar ro/ /lam du zhugs te 'gro ba la ni lam du zhugs pa ste/ dge slong ma khrims zla dge slong ma gzhan med par lam du zhugs te 'gro na rgyang grags re re'i mthar ni lam du 'jug pa'i dge 'dun lhag ma re rer 'gyur la rgyang grags phyed phyed du ni nyes pa sbom po re rer 'gyur ro/ /</text></item>
<item><p>27b3</p><section></section><text>de'i phyir grong gi nyen kor las 'das na lam du zhug pa yin te/ grong la sogs pa'i nyen kor ni chos gos dang 'bral ba'i skabs su ji skad bstan pa rnam pa thams cad 'dir yang de bzhin du gzung bar bya ste/ skyed mos tshal dang / lha'i gnas dang / 'dun sa la sogs pa ni ma gtogs</text></item>
<item><p>27b4</p><section></section><text>so/ /skyed mos tshal la sogs pa ni grong gi nyen kor dang 'brel du zin kyang de dag grong gi nyen kor nyid ma yin no/ /sbom dga' mo gcig pu grong khyer chen po drug po dag tu 'phyan pa'i gleng gzhi de las bslab pa'i gzhi 'di bcas so/ /lam du 'jug pa'i dge 'dun lhag ma'o zhes bya</text></item>
<item><p>27b5</p><section></section><text>ba de bshad zin to// //gang la chu rgal ba'i dge 'dun lhag mar 'gyur zhe na de'i phyir chu klung gi pha rol du rgal ba la'o zhes bya ba smras te/ dge slong ma med par zhes bya bar sbyar ro/ /lag rkyal dag gis pha rol du phyin na'o zhes 'og nas 'byung ba'i phyir 'di ni gru la sogs pas</text></item>
<item><p>27b6</p><section></section><text>rgal ba'i yul yin no/ /de lta bas na pha rol du ma phyin kyang dngos gzhi kho nar 'gyur te/ 'di ltar chu'i nang du 'jug pa yin pa'i phyir dge slong ma khrims zla dge slong ma gzhan med par gru la sogs pa'i bzhon pas rgyun phyogs sam rgyun las bzlog phyogs su 'gro na gru tshugs tsam las</text></item>
<item><p>27b7</p><section></section><text>'das na kha na ma tho ba yongs su rdzogs par 'gyur ro/ /de lta bas na 'dir pha rol du zhes smos pa ni dpe tsam du zad par shes par bya'o/ /lag rkyal dag gis pha rol du phyin na'o zhes bya ba ni/ lag pa gnyis kyi lag rkyal dag gis chu klung gi pha rol du brgal ba la ni pha rol du son</text></item>
<item><p>28a1</p><section></section><text>pa kho na na dngos gzhir 'gyur gyi/ chu ngogs su zhugs pa la sogs pas ni ma yin no/ /mdun rol du ni sbom po'o zhes bya ba ni/ dge slong ma gcig pu lag rkyal dag gis chu klung gi pha rol du 'gro na pha rol du phyin pa'i mdun rol du ni sbom po'o/ /yur phran gyi pha rol</text></item>
<item><p>28a2</p><section></section><text>du ni nyes byas so zhes bya ba ni/ phyin na zhes bya bar sbyar ro/ /yur phran zhes bya ba ni/ mchongs pas rgal bar nus pa ste dge slong ma gcig pu rgal ba de'i pha rol du phyin na nyes byas so/ /rgyun lhag ma dag la ni snga ma bzhin ci rigs par sbyar ro/ /chu rgal ba'i dge 'dun lhag ma'o</text></item>
<item><p>28a3</p><section></section><text>zhes bya ba de bshad zin to// //gang las rab tu 'byin pa'i dge 'dun lhag mar 'gyur zhe na/ de'i phyir rab tu 'byin pa la'o zhes bya ba smras te/ rab tu 'byin pa zhes bya ba ni/ khyim pa'i rtags spong du 'jug cing rab tu byung ba'i rtags yang dag par len du 'jug pa'o/ /de'i</text></item>
<item><p>28a4</p><section></section><text>phyir 'dir ni rab tu byung ba 'di pa dang skal ba mnyam pa nyid du byed pa gtso bo yin no/ /gal te dang po kho nar dge tshul la sogs pa'i dngos po byed na yang kha na ma tho ba yongs su rdzogs par 'gyur ro/ /nye bar sdud pa la sogs pa ni 'dir sbyor ba'i sbyor ba nyid de nyes byas so/ /zhu ba la</text></item>
<item><p>28a5</p><section></section><text>sogs pa ni 'dir sbyor ba nyid de sgom po'o/ /gang zhig ce na de'i phyir tshogs pa yid mthun pa bdag pos yongs su btang ba rgyal pos rjes su gnang ba'o zhes bya ba smras te/ bud med du gyur pa'i gang zag gang la tshogs pa yid mthun pa nyid dang bdag pos yongs su btang ba nyid dang rgyal pos</text></item>
<item><p>28a6</p><section></section><text>rjes su gnang ba nyid kyi chos gsum po de dag yod pa'i bud med de lta bu rab tu 'byin na rab tu 'byin pa'i dge 'dun lhag mar 'gyur ro/ /yan lag de dag las gcig yod na ni sbom po ste de'i phyir tshogs pa yid mthun pa nyid la sogs pa'i yan lag gsum po de dag las yan lag</text></item>
<item><p>28a7</p><section></section><text>gcig yod na yang sbom po kho nar 'gyur bar rig par bya'o/ /tshogs pa yid mthun pa nyid la sogs pa dag ci zhig gi phyir bshad na de'i phyir/ bsad pa'i phyir ro zhes bya ba smras te/ bsad pa'i phyir tshogs pa yid mthun pa dang bdag pos yongs su btang ba dang / rgyal pos</text></item>
<item><p>28b1</p><section></section><text>rjes su gnang ba'i bud med de lta bu rab tu 'byin na'o/ /sbyor ba gang gis rab tu 'byin zhe na de'i phyir/ mkhan mo nyid kyis so zhes bya ba smras te/ de'i mkhan mo nyid byed na kha na ma tho ba 'dir 'gyur ro/ /'dir de la sbyor ba'i dge slong ma gzhan la ni nyes byas so/ /mkhan mo khyad par ci</text></item>
<item><p>28b2</p><section></section><text>lta bu can zhig gis she na de'i phyir/ de shes pa nyid kyis so zhes bya ba smras te/ bud med 'di gsad pa'i phyir tshogs pa yid mthun pa dang bdag pos yongs su btang ba dang / rgyal pos rjes su gnang ba'i gzhi de dag shes pa nyid kyis te/ 'dir yang 'du shes gtso cher byed pa</text></item>
<item><p>28b3</p><section></section><text>po nyid yin no/ /rab tu 'byin pa'i dge 'dun lhag ma'o zhes bya ba de bshad zin to// //bam po sum cu dgu pa/ /gang la shi ba'i nor len pa'i dge 'dun lhag mar 'gyur zhe na de'i phyir shi ba'i nor len pa la'o zhes bya ba smras te/ shi ba'i nor ded pa la ste/ ded pa'i tshe'i</text></item>
<item><p>28b4</p><section></section><text>dus kho na na kha na ma tho ba 'dir 'gyur gyi thob pa'i dus 'ba' zhig tu ma zad do/ /ded pa'i dus de na tho 'tshams pa'i blo dang / gya tsom rab tu ston par byed pa'i bud med rnams ni skyes pa'i chos ltar thal ba'i phyir ro/ /gang gi tshe nor gyi bdag po shi ba de'i rigs brgyud med cing bu</text></item>
<item><p>28b5</p><section></section><text>tsha 'ga' yang ma lus pa de'i tshe na dge 'dun lhag ma'o/ /gang gi tshe rigs brgyud yod pa la ni sbom po'o/ /gzhan len du bcug na yang sbom po kho na'o/ /dge 'dun la yang rnyed pa rnam pa 'di lta bur 'gyur ram zhe na de dmigs kyis bsal ba'i phyir dge 'dun gyi la ni ltung ba med</text></item>
<item><p>28b6</p><section></section><text>do zhes bya ba smras te/ dge 'dun gyis thob pa ni dge 'dun gyi ste/ dge 'dun gyis 'thob pa'i shi ba'i nor de len pa la ni ltung ba med do/ /ci rnam pa thams cad la'am zhe na de'i phyir/ gal te tshogs chung ngus na'o zhes bya ba smras te/ shi ba'i nor dge 'dun dbang ba de gal te tshegs chung</text></item>
<item><p>28b7</p><section></section><text>dus 'thob pa lta na de ded cing len pa la ltung ba med do/ /'dir tshegs chung ngu zhes bya ba ni chos gos kyi rin rung ba ma yin par bskur ba zhes bya ba la sogs pa lta bur rig par bya'o/ /gal te tshegs dang bcas shing rang gi don dang bcas pa nyid du len na ni dge 'dun lhag ma'o/ /</text></item>
<item><p>29a1</p><section></section><text>gzhan gyi don nyid tsam du zad kyi rang gi cha dang 'brel pa'i bsam pa med pa nyid la ni sbom po'o/ /shi ba'i nor len pa'i dge 'dun lhag ma'o zhes bya ba de bshad zin to// //gang la bzod pa gsol du 'jug pa'i dge 'dun lhag mar 'gyur zhe na de'i phyir/ mtshams</text></item>
<item><p>29a2</p><section></section><text>kyi phyi rol du bzod pa gsol du 'jug pa la'o zhes bya ba smras te/ bsdigs pa la sogs pa'i chad pa'i las la rnam par gzhag pa'i dge slong ma mtshams kyi phyi rol du khrid de bzod pa gsol du gzhug cing de las bzod pa len par byed pa'i dge slong ma la kha na ma tho ba 'dir 'gyur ro/ /</text></item>
<item><p>29a3</p><section></section><text>mtshams kyi nang du bzod pa gsol du 'jug pa la ni sdig shin tu che bar snang ste/ 'di ltar de ni dge 'dun gyi dbyen dang rigs mthun pa yin pa'i phyir ro/ /bud med rnams kyi sgrub pa 'di la ni mthun pa 'byed par gyur pa dang log par bsgrub pa shin tu stobs che ba dang shin tu spyi brtol</text></item>
<item><p>29a4</p><section></section><text>che ba yin pas de'i phyir chad pas gcod par byed pa'i dge 'du rnam tshogs pa'am/ chad pas gcod par byed pa gang zag dag ma tshogs par 'og thug thub tu bzod pa gsol du 'jug pa de la 'di gtso che ba yin no/ /yang dge slong ma gang gis dge slong ma gang dge slong ma'i dge 'dun</text></item>
<item><p>29a5</p><section></section><text>mthun pas gnas nas dbyung bar bya ba'i las byas par shes bzhin du de mtshams kyi phyi rol du khrid de bzod par byed na chos 'di yang dang pos ltung bar 'gyur la 'byung bar 'gyur ba ste/ dge 'dun lhag ma'o zhes gsungs pa der mtshams kyi phyi rol zhes smos pa ni gleng gzhi'i dbang</text></item>
<item><p>29a6</p><section></section><text>gis mdzad par zad de/ de lta bas na gang yang rung bar bzod pa byed pa la kha na ma tho ba 'dir 'gyur ro/ /'dir gnas nas dbyung ba'i las zhes smos pa ni chad pa'i las dag gi dpe tsam du zad de nges na de nyid mdor bris so/ /bzod pa gsol du 'jug pa'i dge 'dun lhag ma'o zhes bya ba</text></item>
<item><p>29a7</p><section></section><text>de bshad zin to// //gang la spong ba'i dge 'dun lhag mar 'gyur zhe na de'i phyir/ dkon mchog gtong ngo / /'di dang mtshungs pa nyid kyi dge sbyong gzhan dag kyang yod kyis de dag la tshangs par spyod pa nyid spyod do zhes bya ba'i tshig de la zhugs pa'i mi gtong ba la'o zhes bya ba smras te/ dkon</text></item>
<item><p>29b1</p><section></section><text>mchog gtong ngo zhes bya ba ni gzhan mu stegs can las rab du byung ba'i dge slong ma nag mo zhes bya ba dge slong ma rnams dang lhan cig 'thab krol byed cing sangs rgyas gtong ngo chos gtong ngo / /dge 'dun gtong ngo zhes zer ba de nyid yin no/ /'di dang mtshungs pa nyid kyi dge sbyong gzhan dag kyang yod</text></item>
<item><p>29b2</p><section></section><text>kyi zhes bya ba ni shAkya'i bu'i dge sbyong dag nyid tshul khrims dang ldan pa yon tan dang ldan pa des pa dge sbyong chos can ma yin gyi dge sbyong dang bram ze tshul khrims dang ldan pa yon tan dang ldan pa des pa dge ba'i chos can gzhan dag kyang yod kyis zhes zer ba yin no/ /de dag la tshangs par spyod pa nyid</text></item>
<item><p>29b3</p><section></section><text>spyod do zhes bya ba ni dge sbyong dang bram ze gzhan de dag la tshangs par spyad pa'i dngos po nyid ni tshangs par spyad pa nyid spyad pa ste de dag gi drung du tshangs par spyad pa nyid spyod do zhes zer bar sbyar ro/ /tshig de la zhugs pa mi gtong ba la'o zhes bya ba ni/ /tshig de la zhugs pa gang yin pa de mi gtong</text></item>
<item><p>29b4</p><section></section><text>pa la kha na ma tho ba 'dir 'gyur ba ste/ gal te tshig de dag thams cad brjod kyang rung gcig brjod kyang rung ste/ dngos gzhi'i kha na ma tho bar 'gyur ro/ /ji ltar mi gtong zhe na de'i phyir dge 'dun gyi dbyen la zhugs pa ltar ro zhes bya ba smras te/ ltar ro zhes bya ba'i sgras ni 'dra ba'i</text></item>
<item><p>29b5</p><section></section><text>don te ci ltar dge 'dun gyi dbyen la zhugs pa de la sbyor ba dang dngos gzhir 'gyur ba ltar 'di la yang de bzhin no zhes bya ba'i tha tshig go/ /'og ma dag la yang ngo zhes bya ba ni/ bslab pa'i gzhi 'di'i 'og ma 'thab krol byed pa la stsogs pa dag la yang mi gtong na dge 'dun gyi dbyen la</text></item>
<item><p>29b6</p><section></section><text>zhugs pa ltar sbyor ba dang / dge 'dun lhag mar 'gyur ro zhes bya bar sbyar ro/ /sbong ba'i dge 'dun lhag ma'o zhes bya ba de bshad zin to// //gang la 'thab krol byed pa'i dge 'dun lhag mar 'gyur zhe na/ de'i phyir/ dge slong ma rnams la bdun pa la sogs pas 'gro</text></item>
<item><p>29b7</p><section></section><text>pa nyid du rjes su sbyor ba la'o zhes bya ba smras te/ mdo snga ma las mi gtong pa la'o zhes bya ba dang dge 'dun 'byed pa la zhugs pa ltar ro zhes bya ba'i rjes su sbyar ro/ /gal te dge slong ma 'thab krol byed pa la dge slong ma rnams kyis cho ga bzhin du phyir bzlog pa na dge slong ma rnams la</text></item>
<item><p>30a1</p><section></section><text>'dun pa la sogs pas 'gro ba nyid rjes su sbyor ba la dge slong ma rnams kyis bzhams te bsgo pa dang / gsol ba dang bzhi'i las kyis bsgo ba yang dngos po de mi gtong ba'i dge slong ma de la kha na ma tho ba 'dir 'gyur ro/ /stsogs pas zhes bya ba'i sgras ni zhe sdang dang gti</text></item>
<item><p>30a2</p><section></section><text>mug dang 'jigs pas 'gro ba zhes bya ba dag kyang bsdu ste/ de dag ni khyim sun 'byin pa'i dge 'dun lhag ma'i rjes su 'brang bas shes par bya'o/ /don gang la 'dun pa la sogs pas 'gro ba nyid du rjes su sbyor ba mi gtong ba la zhe na de'i phyir/ dge slong ma rnams dang lhan cig</text></item>
<item><p>30a3</p><section></section><text>'thab krol dang mtshang 'dru ba dang rtsod pa dang 'gyed pa bzlog pa la'o zhes bya ba smras te/ dge slong ma rnams dang lhan cig ces bya ba ni tshig bzhi char dang sbyar ro/ /'thab krol zhes bya ba ni/ rtsub mo smra ba dang phyir smra ba'o/ /mtshang 'dru ba zhes bya ba ni rtsub po yang rung 'jam po yang rung</text></item>
<item><p>30a4</p><section></section><text>ba'i tshig gam bya bas co 'dri ba'o/ /rtsod pa zhes bya ba ni khon du 'dzin cing gnas pa'o/ /'gyed pa zhes bya ba ni shags 'gyed pa'o/ /bzlog pa la'o zhes bya ba ni dge 'dun mas phu nu mo khyod 'thab krol ma byed cig ces bya ba la sogs pas bzlog pa na/ 'di na dge</text></item>
<item><p>30a5</p><section></section><text>slong ma kha cig ni 'dun pas 'gro/ zhe sdang gis 'gro/ gti mug gis 'gro/ 'jigs pas 'gro ste 'di ltar dge slong ma kha cig ni bzlog kha cig ni ma bzlog go zhes zer ba la dge slong ma rnams kyis bzhams te bsgo ba dang / gsol ba dang bzhi'i las kyis bsgo yang mi gtong</text></item>
<item><p>30a6</p><section></section><text>ba de la kha na ma tho ba 'dir 'gyur ro/ /'thab krol la sogs pa byed pa la dge slong dang lhan cig byed na ni 'dir lci ba'i chos kyi kha na ma tho ba 'dir 'gyur ro/ /gang zag gzhan dang lhan cig 'thab krol la sogs pa byed pa la ni nyes byas so/ /'thab krol byed pa'i dge 'dun lhag</text></item>
<item><p>30a7</p><section></section><text>ma'o zhes bya ba de bshad zin to// //gang la bud med dang bsten pa'i dge 'dun lhag mar 'gyur zhe na de'i phyir/ /sde zhing gnas pa la'o zhes bya ba smras te/ mi gtong ba la'o zhes bya ba dang dge 'dun gyi dbyen la zhugs pa ltar ro zhes bya ba'i rjes su sbyar te/ de la kha na ma tho ba</text></item>
<item><p>30b1</p><section></section><text>'dir 'gyur ro/ /su dang sde zhing gnas pa la zhe na de'i phyir/ dge slong ma dang ngo zhes bya ba smras te/ lhan cig ces bya bar sbyar ro/ /gleng gzhi'i dbang gis dge slong ma dang zhes gsungs par zad kyi khyim pa mo dang mu stegs can mo dge tshul ma dang / dge slong ma dang lhan cig sde zhing</text></item>
<item><p>30b2</p><section></section><text>gnas pa ni shin tu sdig che ba'i phyir de la yang kha na ma tho ba rdzogs par 'gyur ro/ /skyes pa dang lhan cig sde zhing gnas pa la ni pham par 'gyur ba'i sbyor bar rig par bya'o/ /rnam pa ci lta bus sde zhing gnas pa la zhe na de'i phyir/ gzhogs stegs dang phyar g.yeng dang tsab hral gyi rgyur gyur</text></item>
<item><p>30b3</p><section></section><text>pa dag gis so zhes bya ba smras te/ gzhogs stegs kyi rgyur gyur pa ni mtho 'tsham pa'o/ /phyar g.yeng gi rgyur gyur pa ni kun du rtse ba'o/ /tsab hral gyi rgyur gyur pa ni kun du ca co 'don pa yin par rig par bya'o/ /chung ngu dang 'bring dang chen po'i bye brag gis ltung ba gzhan du 'gyur</text></item>
<item><p>30b4</p><section></section><text>ro/ /dge slong ma dang lhan cig lus kyi reg pa ni kha cig tu ni sbom po'o/ /kha cig tu ni nyes byas so/ /dge slong ma'i phyir lus bkan pa ni sbom po'o/ /de'i phyir mal shom du 'jug pa la sogs pa byed pa ni nyes byas so/ /bud med dang bsten pa'i dge 'dun lhag ma'o zhes bya ba de</text></item>
<item><p>30b5</p><section></section><text>bshad zin to// //gang la bud med dang bsten du 'jug pa'i dge 'dun lhag mar 'gyur zhe na/ de'i phyir sde ba de yang dag par 'dzin du 'jug pa la'o zhes bya ba smras te/ mi gtong ba la'o zhes bya ba dang dge 'dun gyi dbyen la zhugs pa ltar ro zhes bya bar sbyar ro/ /</text></item>
<item><p>30b6</p><section></section><text>gzhogs stegs dang phyar g.yeng dang tsab hral gyi rgyur gyur pa'i rgyun sngar bstan ma thag pa dag gis dge slong ma bud med dang sde zhing gnas pa de btang ste tha dad du gnas par shes bzhin du dge slong ma gang gis 'di skad ces phu nu mo khyod gnyis tha dad du gnas par ma byed cig /khyed gnyis</text></item>
<item><p>30b7</p><section></section><text>tha dad du gnas na dge ba'i chos rnams 'bri ba nyid du shes par bya'i/ 'phel bar ni ma yin no/ /khyed gnyis sde zhing gnas par gyis shig khyed gnyis sde zhing gnas na dge ba'i chos rnams 'phel ba nyid du shes par bya'i 'bri bar ni ma yin no zhes sde ba de yang dag par 'dzin du 'jug</text></item>
<item><p>31a1</p><section></section><text>pa la dge 'dun mas bzhams te bsgo ba dang gsol ba dang bzhi'i las kyis bsgo ba yang mi gtong ba la kha na ma tho ba 'dir 'gyur ro/ /bud med dang bsten du 'jug pa'i dge 'dun lhag ma'o zhes bya ba de bshad zin to// //gang la dge 'dun gyi dbyen byed ba dang</text></item>
<item><p>31a2</p><section></section><text>de'i rjes su phyogs pa dang khyim sun 'byin pa dang bka' blo mi bde ba'i dge 'dun lhag mar 'gyur zhe na de'i phyir/ dge 'dun 'byed pa la sogs pa bzhi ni dge slong ma'i skabs las so zhes bya ba smras te/ mi gtong ba la'o zhes bya ba dang dge 'dun 'byed pa la zhugs pa ltar ro zhes bya ba dang</text></item>
<item><p>31a3</p><section></section><text>sbyar ro/ /dge 'dun ma dge ba'i phyir 'jug cing rtsod pa yang dag par bzung nas rab tu 'dzin cing 'dug pa gang yin pa de la dge 'dun mas bzhams te bsgo ba dang gsol ba dang bzhi'i las kyis bsgo yang mi gtong ba la dge 'dun 'byed pa la zhugs pa ltar dge 'dun gyi dbyen byed</text></item>
<item><p>31a4</p><section></section><text>pa'i dge 'dun lhag mar 'gyur ro/ /dge 'dun gyi dbyen byed pa'i dge 'dun lhag ma'o/ /dge slong ma'i dge 'dun dbye ba'i phyir zhugs pa'i dge slong ma'i rjes su phyogs pa'i dge slong ma de la dge 'dun mas bzhams te bsgo ba dang / gsol ba dang bzhi'i las kyis bsgo yang mi</text></item>
<item><p>31a5</p><section></section><text>gtong ba la dge 'dun 'byed pa la zhugs pa ltar rjes su phyogs pa'i dge 'dun lhag mar 'gyur ro/ /de'i rjes su phyogs pa'i dge 'dun lhag ma'o/ /khyim sun 'byin pa dang sdig pa'i chos kun du spyod pa dge 'dun mas bskrad pa na skrod par byed pa'i dge slong ma rnams la 'di na dge</text></item>
<item><p>31a6</p><section></section><text>slong ma kha cig ni 'dun pas 'gro/ /zhe sdang gis 'gro/ gti mug gis 'gro/ 'jigs pas 'gro ste 'di ltar nyes pa 'dra ba kho na las dge slong ma kha cig ni bskrad kha cig ni ma bskrad do zhes zer ba la dge 'dun mas bzhams te bsgo ba dang / gsol ba dang bzhi'i las kyi bsgo yang mi</text></item>
<item><p>31a7</p><section></section><text>gtong ba la dge 'dun 'byed pa la zhugs pa ltar khyim sun 'byin pa'i dge 'dun lhag mar 'gyur ro/ /khyim sun 'byin pa'i dge 'dun lhag ma'o/ /dge slong ma 'ga' zhig bka' blo mi bde ba'i rang bzhin can du gyur la de la dge slong ma dag gis gdon par gtogs pa bslab pa'i gzhi</text></item>
<item><p>31b1</p><section></section><text>rnams dang bde bar gshegs pa'i mdor gtogs pa rnams kyis chos dang mthun pa dang 'dul ba dang mthun pas bsgo na ngag gi mi nyan pa de la dge 'dun mas bzhams te bsgo ba dang / gsol ba dang bzhi'i las kyis bsgo yang mi gtong ba la dge 'dun 'byed pa la zhugs pa ltar bka' blo</text></item>
<item><p>31b2</p><section></section><text>mi bde ba'i dge 'dun lhag mar 'gyur ro/ /bka' blo mi bde ba'i dge 'dun lhag ma'o/ /dge slong ma'i dge 'dun lhag ma rnams rdzogs so zhes bya ba dge slong ma'i dge 'dun lhag ma nyi shu po dag bshad zin to// //da ni/ dge slong ma'i spang ba'i ltung byed sum bcu rtsa gsum</text></item>
<item><p>31b3</p><section></section><text>po dag bshad par bya ste/ de la dang po bcu ni dge slong dang thun mong ma yin pas dge slong gi so sor thar ba'i sdom gyi tshigs su bcad pa dang po las/ 'chang ba 'bral ba 'jog pa dang / /'khrur 'jug pa dang len pa dang / /slong dang smad g.yogs stod g.yogs bcas/ /rin thang so</text></item>
<item><p>31b4</p><section></section><text>sor bskur ba'o/ /zhes gsungs pa'i rim pa dge slong gi rnam par 'byed pa'i skabs su mtshan nyid sngar ji skad bstan pa bzhin du blta bar bya'o/ /de dag kyang gang dag yin par blta bar bya zhe na de'i phyir bcu pa'o zhes bya ba smras te/ 'chang ba dang 'bral ba dang 'jog pa dang / 'khrur</text></item>
<item><p>31b5</p><section></section><text>'jug pa dang / len pa dang slong ba dang slong bar rigs pa dang / spags pa slong ba dang / so so nas spags pa slong ba dang / skur pa'i spang ba zhes bya ba bcu pa dang po'o/ /gzhan yang spang ba'i ltung byed rnam pa dgu ni dge slong dang thun mong ma yin pas dge slong gi rnam par 'byed pa'i</text></item>
<item><p>31b6</p><section></section><text>skabs su mtshan nyid sngar ji skad bstan pa bzhin du blta bar bya'o/ /de dag kyang gang dag yin par blta bar bya zhe na de'i phyir/ gser dngul la reg pa dang / mngon mtshan can gyis spyod pa dang / nyo tshong byed pa dang / lhung bzed tshol ba dang / 'thag tu 'jug pa dang / 'thag</text></item>
<item><p>31b7</p><section></section><text>pa bskyed pa dang / 'phrog pa dang / bsngos pa las bsgyur ba dang / sogs 'jog las gyur pa'o zhes bya ba smras te/ gyur ba zhes bya ba'i sgra 'dir re re dang so sor sbyar te/ gser dang dngul la reg pa las gyur pa zhes bya ba la sogs pa lta bur sbyar ro/ /de dag gi mtshan nyid</text></item>
<item><p>32a1</p><section></section><text>kyang dge slong gi rnam par 'byed pa'i skabs su sdar ji skad bstan pa kho na bzhin du blta bar bya'o/ /de dag thams cad la yang bye brag ni sngar mdo las/ pho nyid la ni mo nyid do/ /de la ni pho nyid do zhes bstan pa bzhin du shes par bya'o/ /bye brag 'dir 'khrur 'jug</text></item>
<item><p>32a2</p><section></section><text>pa la sogs pa la dmigs kyis bsal ba bstan pa'i phyir/ 'khru ba la sogs pa ni dge slong gi'o zhes bya ba smras te/ dge slong dbang ba'i gos gang yin pa de 'khru ba dang 'tshed pa dang 'chag pa ni dge slong ma la spang bar 'gyur gyi dge slong ma dbang ba'i gos gang yin pa de 'khru</text></item>
<item><p>32a3</p><section></section><text>ba dang 'tshed pa dang 'chag pa ni de la spang bar mi 'gyur ro/ /de las len na'o zhes bya ba yang dge slong las blangs na spang bar 'gyur ba yin gyi dge slong ma las blangs pa ni ma yin no/ /dge slong ma la byin pa'o zhes bya ba ni/ 'phrog pa'i spang ba ni dge slong ma la byin pa phrogs nas</text></item>
<item><p>32a4</p><section></section><text>spang bar 'gyur gyi/ dge slong la byin pa ni ma yin no/ /dge slong gi spang ba'i ltung byed rnam pa bcu gcig ni dge slong ma rnams dang thun mong ma yin te/ dge slong ma rnams la 'dir de dag rnam par mi gzhag go/ /de dag kyang gang zhe na/ bcu pa gnyis pa'i sdom gyi tshigs su bcad</text></item>
<item><p>32a5</p><section></section><text>pa las/ srin bal 'ba' zhig cha gnyis dang / /lo drug pa dang mtho gang lam/ /'khru ba dang ni zhes gsungs pa rnam pa bdun po srin bal gyi stan dang / bal nag po 'ba' zhig gi stan dang / cha gnyis bsre ba dang / lo drug tu bcad ba dang / mtho gang dang / bal thogs</text></item>
<item><p>32a6</p><section></section><text>pa dang / bal rmed du 'jug pa zhes bya ba dag dang bcu pa gsum pa las/ lhung bzed 'chang ba dang / brtad pa las byung ba dang / zhag bdun na 'bral ba dang / dbyar gyi ras chen gyi spang ba zhes bya ba bzhi po dag ste/ rnam pa bcu gcig po de dag ni dge slong ma rnams la med do/ /</text></item>
<item><p>32a7</p><section></section><text>lha rten bcang bar mi bya'o zhes bya ba ni/ sbom dga' mo mnyan yod du bsod snyoms la zhugs pa na des lha bon mo lha rten thogs shing rgyu ba zhig mthong nas sbom dga' mos bsams pa/ thabs 'di ni bzang po zhig yin gyis bdag gis kyang sang shes par bya'o snyam nas de phyi</text></item>
<item><p>32b1</p><section></section><text>de nyin par lha rten thogs te mnyan yod du zhugs nas de khye'u dang bu mo dag la srung skyob byed cing des gang dang gang la bsrung bskyab byas pa de dang de dag bde bar gnas par gyur nas/ de'i tshe gang dang gang dag la bsrung bskyab bya dgos par 'gyur ba de dag thams cad kyis sbom dga' mo</text></item>
<item><p>32b2</p><section></section><text>srung skyob byed du 'jug par byed nas lha bon mo 'phya bar gyur pa nas/ bcom ldan 'das kyis bka' stsal pa/ de lta bas na dge slong mas lha rten bcang bar mi bya'o zhes bya ba'i bar du gsungs pa yin no/ /bsrung bskyab ces bya ba ni yongs su srung zhing skyob pa byed pa'o/ /</text></item>
<item><p>32b3</p><section></section><text>lha rten zhes bya ba ni/ bsrung bskyab bya ba de'i phyir/ snod za ma tog me tog la sogs pas brgyan cing sa las byas pa'i gzugs kyis bkang ba yin no zhes zer ro/ /'chang ba'i spang ba la sogs pa bcu dgu'o zhes bya ba dge slong ma'i spang ba'i ltung byed dge slong dang thun mong ba 'chang ba</text></item>
<item><p>32b4</p><section></section><text>la sogs pa bcu dgu po dag bshad zin to// //da ni dge slong ma'i spang ba'i ltung byed dge slong dang thun mong ma yin pa rnams bshad par bya ste/ de dag ni rnam pa bcu bzhi yod de/ gang zhe na lhung bzed 'chang ba dang / byin gyis mi rlob pa dang / sra brkyang 'byin pa dang /</text></item>
<item><p>32b5</p><section></section><text>sra brkyang mi 'byin pa dang / rin po che slong ba dang / gos za ba las gyur pa dang / gos rgyu za ba las gyur pa dang / mal cha rgyu za ba las gyur pa dang / dbyar khad rgyu za ba las gyur pa dang / skye bo mang po la bsngos pa byin gyis rlob pa dang / dge 'dun la bsngos pa byin gyis rlob pa</text></item>
<item><p>32b6</p><section></section><text>dang / bcings pa 'grol du 'jug pa dang / gos lci ba bsten pa dang / gos yang ba bsten pa las gyur pa dag go/ /de la gang la lhung bzed 'chang ba'i spang bar 'gyur zhe na de'i phyir/ lhung bzed lhag pa zhag gcig las 'das par 'chang ba la'o zhes bya ba smras te/ bud med</text></item>
<item><p>32b7</p><section></section><text>rnams ni yo byad la lhag par chags pa shin tu dam pas na de'i phyir zhag gcig las 'das par 'chang ba la kha na ma tho ba 'di rnam par gzhag go/ /lhung bzed 'chad pa'i spang ba'o zhes bya ba de bshad zin to// //gang la byin gyis mi rlob pa'i spang bar 'gyur zhe na de'i phyir/ byin</text></item>
<item><p>33a1</p><section></section><text>gyis brlab tu rung ba nyi ma dang po la'am zla ba phyed phyed cing byin gyis ma brlabs pa la'o zhes bya ba smras te/ chos gos byin gyis brlab tu rung ba lnga po dag las gang yang rung ba mi bdog pa nyid kyis gang gi tshe chos gos de rnyed par gyur pa'i nyi ma dang po de nyid la chos gos de byin</text></item>
<item><p>33a2</p><section></section><text>gyis brlab par bya'o/ /nyi ma dang po de nyid la byin gyis ma brlabs na zhag gcig gi skya rengs dang po shar na spang bar 'gyur ro/ /nyi ma dang po de nyid la byin gyis brlabs pa'i chos gos de yang de phyin chad zla ba phyed phyed cing byin gyis brlab par bya'o/ /zla ba phyed phyed cing byin gyis ma brlabs na</text></item>
<item><p>33a3</p><section></section><text>zhag bcu drug gi skya rengs dang po shar na spang bar 'gyur ro/ /de ltar na 'dir tshig gi don 'di 'byung ste/ dge slong ma chos gos byin gyis brlab tu rung ba lnga po med pa nyid kyis nyi ma gang la chos gos gang yang rung ba zhig rnyed na nyi ma de nyid la byin gyis brlab par bya'o/ /byan gyis ma</text></item>
<item><p>33a4</p><section></section><text>brlabs na zhag gcig gi skya rengs dang po shar na spang bar 'gyur ro/ /chos gos byin gyis brlabs pa de nyid kyang de phyin chad nyi ma dang po de nyid ma gtogs pa'i zhag bco lnga pa la yang byin gyis brlab par bya'o/ /der byin gyis ma brlabs na zhag bcu drug pa'i skya rengs dang po shar na</text></item>
<item><p>33a5</p><section></section><text>spang bar 'gyur ro/ /zhag bco lnga pa de nyid ni zla ba phyed pa phyi ma shos kyi nyi ma dang po nyid yin par rnam par gzhag ste/ de phyin chad kyang tshul de bzhin du zla ba phyed phyed cing byin gyis brlab par bya'o/ /mdun rol du byin gyis brlabs pa la ni nyes pa med pas zla ba phyed phyed kyi gso sbyong</text></item>
<item><p>33a6</p><section></section><text>gi dus su byin gyis brlabs ni phyin chad 'khrul pa med par 'ong ngo / /dge slong la ni chos gos byin gyis brlab tu rung ba med na nam rnyed pa'i nyin mo byin gyis ma brlabs na yang zhag gcig gi skya rengs shar bas spang bar mi 'gyur la nyes byas su ni 'gyur ro/ /zla ba phyed phyed cing byin</text></item>
<item><p>33a7</p><section></section><text>gyis ma brlabs pa la ni ltung ba med do/ /spang ba 'og ma rnams la yang gos lci ba bsten pa dang gos yang ba bsten pa zhes bya ba tha ma gnyis ni dge slong la nyes pa med do/ /sra brkyang 'byin pa la sogs pa bcu po dag ni dge slong la nyes byas su 'gyur ro/ /byin gyis mi rlob pa'i spang ba'o</text></item>
<item><p>33b1</p><section></section><text>zhes bya ba de bshad zin to// //gang la sra brkyang 'byin pa'i spang bar 'gyur zhe na de'i phyir dpyid zla ra ba nya'i nyin mo'i mdun rol du sra brkyang 'byin pa la'o zhes bya ba smras te/ dpyid zla ra ba nya'i nyin mo gang yin pa de'i mdun ro la phan chad kyi dus gang yang rung bar sra brgyang 'byin pa'i dge</text></item>
<item><p>33b2</p><section></section><text>'dun ma thams cad la so sor spang ba'i ltung byed re rer 'gyur te/ ci tsam kho na nas sra brkyang 'byin pa chags pa'i dge 'dun ma'i tshad rnam par chad pa de dag dbang ba sra brkyang gi bdag nyid kyis rnyed pa de spang bar 'gyur gyi gang zag sgo sgo'i rnyed pa ni spang bar mi 'gyur ro/ /sra brkyang gi rnyed pa de</text></item>
<item><p>33b3</p><section></section><text>yang ma bgos pa'i gnas skabs kho na spang bar bya ba nyid yin gyi bgos pa la ni spang bar bya ba nyid med de/ 'di ltar rnyed pa'i dngos po gang zag gir gyur ba'i phyir te de'i tshe ni/ ltung byed 'ba' zhig bshags par bya ba yin no/ /dge slong ma chom rkun pas bcom pa'i don nyid du ni ltung ba</text></item>
<item><p>33b4</p><section></section><text>ched do zhes bya ba ni/ gang gi tshe dge slong ma chom rkun pa dag gis bcom par gyur na de'i don nyid du mdun rol du sra brkyang 'byin pa la ni ltung ba med do/ /sra brkyang 'byin pa'i spang ba'o zhes bya ba de bshad zin to// //gang la sra brkyang mi bya ba'i spang bar 'gyur zhe na de'i phyir mi 'byin pa</text></item>
<item><p>33b5</p><section></section><text>la'o zhes bya ba smras te/ chos gos gtan pa zhes bya bar sbyar ro/ /mi 'byin pa zhes bya ba de ji lta bu zhe na/ dge 'dun ma chos gos gtan pa 'byin pa'i dus su chos gos gtan pa dbyung ba'i phyir tshogs pa sbyin par mi byed pa ste/ dge slong ma gang gis dge 'dun ma chos gos gtan pa</text></item>
<item><p>33b6</p><section></section><text>'byin pa la tshogs pa sbyin par mi byed pa de la kha na ma tho ba 'dir 'gyur ro/ /'di ltar 'og nas chos gos gtan pa 'byin pa nyams su myong bar mi byed pa'i ltung byed la yang tshogs pa sbyin par mi byed pa nyid ltung byed kyi rgyu yin par gsungs na de dang 'di la bye brag ci yod ce na/ dus kyi bye</text></item>
<item><p>33b7</p><section></section><text>brag gis de gnyis kyi yul la bye brag yod de/ 'di ltar chos gos gtan pa dbyung ba'i dus nges pa ni dpyid zla ra ba nya yin pas dus der dge 'dun ma chos gos gtan pa 'byin pa la tshogs pa sbyin par mi byed pa la ni spang ba'i ltung byed du 'gyur ro/ /de'i mdun rol du dge slong ma chom</text></item>
<item><p>34a1</p><section></section><text>rkun pas bcom pa la sogs pa'i don nyid du bag yangs su bya ba'i phyir chos gos gtan pa 'byin pa gang yin pa de la tshogs pa sbyin par mi byed pa la ni ltung byed 'ba' zhig tu 'gyur ro/ /sra brkyang mi 'byin pa'i spang ba'o zhes bya ba de bshad zin to// //gang la rin po che slong</text></item>
<item><p>34a2</p><section></section><text>ba'i spang bar 'gyur zhe na de'i phyir dbyig dang gser slong ba la'o zhes bya ba smras te/ 'di ltar so sor thar pa'i mdo las mngon mtshan can zhes smos te/ yang dge slong ma gang bdag gi phyir mngon mtshan can slong na spang ba'i ltung byed do zhes gsungs mod kyi/ de'i rnam par 'byed pa las mngon</text></item>
<item><p>34a3</p><section></section><text>mtshan can zhes bya ba ni/ dbyig gam gser ro zhes gsungs te/ de dag thams cad kyang rin po che mtshon pa'i don du bye brag med pa'i phyir ro/ /'dir slong ba zhes bya ba'i sgra ni slong ba sngon du btang nas len pa la bya ste ma blangs pa la spang bar bya ba'i dngos po nyid med pa'i phyir ro/ /gser</text></item>
<item><p>34a4</p><section></section><text>dngul la reg pa dang mngon mtshan can gyi spyod pa dang nyo tshong byed pa'i spang ba gsum la ni slong ba sngon du btang ba med pas de'i phyir tha dad par rnam par gzhag go/ /dbyar khang gi dgos pa'i dbang gis slong ba dang len pa la ni nyes pa med do/ /rin po che slong ba'i spang ba'o zhes bya ba de</text></item>
<item><p>34a5</p><section></section><text>bshad zin to// //gang la gos za ba las gyur ba'i spang bar 'gyur zhe na de'i phyir/ gzhan gyi ched du rnyed pa'i gos zas su byas te bza' ba'i phyir 'jog pa la'o zhes bya ba smras te/ zas las gzhan ba glegs bam bri ba la sogs pa'i ched du rnyed pa'i gos zas su bsgyur cing byas te bza'</text></item>
<item><p>34a6</p><section></section><text>bar bya'o zhes de'i phyir des par 'jog par byed pa la spang bar 'gyur ro/ /gos za ba las gyur ba'i spang ba'o zhes bya ba de bshad zin to// //gang las gos rgyu za ba las gyur pa dang / mal cha rgyu za ba las gyur pa dang / dbyar khang rgyu za ba las gyur pa'i spang bar 'gyur zhe na</text></item>
<item><p>34a7</p><section></section><text>de'i phyir go rims bzhin du gos dang mal cha dang dbyar khang gi ched du yang ngo zhes bya ba smras te/ de gsum gyi ched du yo byad gang yang rung ba rnyed pa zas su byas te/ bza' ba'i phyir 'jog pa la kha na ma tho ba 'di gsum du 'gyur ro/ /de gsum gyi ched du ci zhig rnyed pa zhe na de'i phyir</text></item>
<item><p>34b1</p><section></section><text>gang yang rung ba'o zhes bya ba smras te/ yo byad gang yang rung ba rnyed pa zas su byas te bza' ba'i phyir 'jog pa la'o zhes bya ba'i rjes bsnyag pa'i phyir mdo snga ma las yang ngo zhes bya ba'i sgra smos so/ /gos kyi ched du yo byad gang yang rung ba rnyed pa zas su byas te bza' ba'i phyir 'jog pa la ni</text></item>
<item><p>34b2</p><section></section><text>gos rgyu za ba las gyur pa'i spang bar 'gyur ro/ /mal cha dang stan gyi ched du yo byad gang yang rung ba rnyed pa zas su byas te bza' ba'i phyir 'jog pa la ni mal cha rgyu za ba las gyur pa'i spang bar 'gyur ba'o/ /dbyar khang gi ched du yo byad gang yang rung ba rnyed pa zas su byas te bza' ba'i phyir 'jog</text></item>
<item><p>34b3</p><section></section><text>pa ni dbyar khang rgyu za ba las gyur pa'i spang bar 'gyur ro/ /'dir za ba las gyur pa'i kha na ma tho ba thams cad la zas zos zin pa nyid la ni ltung byed 'ba' zhig bshags par bya ba yin no/ /ma zos pa nyid la ni dngos po de spangs nas ltung byed de bshags par bya ba yin no/ /'di ltar za</text></item>
<item><p>34b4</p><section></section><text>bar 'dra bas kha na ma tho ba yang gcig kho nar 'gyur ba yin mod kyi 'on kyang dngos po tha dad pa'i sgra'i rjes su 'brang bar 'jug pa'i dge slong ma rnams la bsal bar bya ba'i phyir bzhi po de dag bca' ba mdzad cing so sor rnam par gzhag go/ /gos rgyu la sogs pa za ba las gyur pa'i spang</text></item>
<item><p>34b5</p><section></section><text>ba'o zhes bya ba gos rgyu za ba las gyur pa dang / mal cha rgyu za ba las gyur pa dang / dbyar khang rgyu za ba las gyur pa'i spang ba gsum de bshad zin to// //gang la skye bo mang po la bsngos pa byin gyis rlob pa'i spang bar 'gyur zhe na de'i phyir/ dge slong ma'i skye bo mang po'i phyir sbyor du bcug</text></item>
<item><p>34b6</p><section></section><text>nas rang la yongs su bsgyur ba la'o zhes bya ba smras te/ dge slong ma'i ngo bo nyid kyi skye bo mang po'i phyir dngos po sbyor du bcug pa gang yin pa de bdag nyid la yongs su sgyur bar byed pa la kha na ma tho ba 'dir 'gyur ro/ /skye bo rnams kyi tshogs ni skye bo mang po ste skye bo bzhi yan chad do/ /de ltar</text></item>
<item><p>34b7</p><section></section><text>yang rnam par 'byed pa las skye bo mang po'i phyir zhes bya ba ni dge slong ma'i dge 'dun gyi phyir yin no zhes gsungs pa yin te/ skye bo mang po zhes smos pa ni dge slong ma'i dge 'dun las bzhi'i tshogs yan chad kyi phyir sbyor du bcug pa'i dngos po bdag nyid la bsgyur ba la yang kha na ma tho ba 'dra ba</text></item>
<item><p>35a1</p><section></section><text>yin no/ /gzhan du na dge slong ma'i dge 'dun nyi tshe smos par 'gyur gyi skye bo mang po mi smos par 'gyur ro/ /de ltar yang so sor thar pa'i mdo las yang dge slong ma gang dge slong ma glo bur du lhags pa rnams kyi phyir rnyed pa blangs la gcig pu za bar byed na spangs pa'i ltung byed</text></item>
<item><p>35a2</p><section></section><text>do zhes gsungs pa yin no/ /dge slong gi phyir dang rab tu byung ba 'di pa bsnyen par ma rdzogs pa'i phyir dang / mu stegs can rab tu byung ba'i phyir dang / khyim pa'i phyir sbyor du bcug pa rang la yongs su bsgyur ba la ni nyes byas so/ /skye bo mang po la bsngos pa byin gyis slob pa'i spang ba'o zhes bya ba</text></item>
<item><p>35a3</p><section></section><text>de bshad zin to// //gang la dge 'dun la bsngos pa byin gyis rlob pa'i spang bar 'gyur zhe na de'i phyir/ dge 'dun gyi phyir yang ngo zhes bya ba smras te/ sbyor du bcug nas rang la yongs su bsgyur ba la'o zhes bya ba'i rjes bsnyags pa'i phyir yang ngo zhes bya ba'i sgra smos so/ /dge slong ma'i dge</text></item>
<item><p>35a4</p><section></section><text>'dun phyir sbyor du bcug pa'i rnyed pa bdag nyid la bsgyur zhing 'jog pa la kha na ma tho ba 'dir 'gyur ro/ /dge slong gi phyir bsngos pa la sogs pa la ni 'dir yang snga ma bzhin du nyes byas su rig par bya'o/ /'dir dge 'dun zhes smos pa ni grangs chad pa med par dge 'dun ma spyi'i phyir sbyor du</text></item>
<item><p>35a5</p><section></section><text>bcug pa yin no/ /sngar skye bo mang po zhes smos pa ni bzhi yan chad grangs chad pa kha cig gi phyir sbyor du bcug pa yin no/ /de'i phyir grangs chad pa med pa'i tshogs kyi phyir sbyor du bcug pa bdag gcig pu spyod pa la ni 'dir gtogs pa'i kha na ma tho bar 'gyur ro/ /grangs chad pa'i tshogs kyi</text></item>
<item><p>35a6</p><section></section><text>phyir sbyor du bcug pa bdag gcig pu spyod pa la ni snga mar gtogs pa'i kha na ma tho bar 'gyur ro/ /dge 'dun la bsngos pa byin gyis rlob pa'i spang ba'o zhes bya ba de bshad zin to// //gang la bcing ba 'grol du 'jug pa'i spang par 'gyur zhe na de'i phyir tshig nyan du gzhug pa'i phyir rdzas</text></item>
<item><p>35a7</p><section></section><text>bcings pa 'grol du 'jug pa la'o zhes bya ba smras te/ 'khrig pa'i ros nye bar 'tsho bar bya ba'i ched du tshig nyan du gzhug pa'i phyir rdzas kyi thum bu la sogs pa bcings pa 'grol du 'jug pa la kha na ma tho ba 'dir 'gyur gyi/ rdzas legs par gnas par bya ba'i phyir bcings pa 'grol du</text></item>
<item><p>35b1</p><section></section><text>'jug pa la ni nyes pa med do/ /'dir gzhung ni gtsug dga' mos spos 'tshong gi khye'u la chags nas des de tshig nyan du gzhug pa'i phyir de las rdzas nyo zhing thum bu bcings shing bcings shing yang dang yang 'grol du bcug go zhes gsungs pa yin no/ /tshig nyan du gzhug pa'i phyir zhes bya ba'i</text></item>
<item><p>35b2</p><section></section><text>gzhung ni ltung ba bstan pa las dge slong mas de'i tshig nyan du gzhug pa'i phyir/ ci tsam du thum bu 'ching du bcug cing yang dang yang 'grol du 'jug na thams cad spang ba'i ltung byed du 'gyur ro zhes gsungs pa yin no/ mtshan tha dad pa ma ning ma yin pa'i skyes pa bsten pa'i mthu yod pa de lta</text></item>
<item><p>35b3</p><section></section><text>bu'i zla bo la bcings pa 'grol du 'jug na kha na ma tho ba yongs su rdzogs par 'gyur ro/ /mtshan mthun pa la sogs pa la ni nyes byas so/ /'dir thum bu zhes smos pas ni nang gi snyim pa la sogs pa dang / phyi rol gyi sprog ma la sogs pa dag gi dpe yin no/ /rang dbang pa'i thum bu la</text></item>
<item><p>35b4</p><section></section><text>ji lta ba bzhin du gzhan dbang pa'i thum bu 'ching ba dang 'grol du 'jug pa la yang kha na ma tho ba yongs su rdzogs par 'gyur te/ tshig nyan du gzhug par 'dra ba'i phyir ro/ /de la ni dngos po spang bar bya ba ni med pas ltung byed 'ba' zhig bshags par bya'o/ /bcings pa 'grol du 'jug</text></item>
<item><p>35b5</p><section></section><text>pa'i spang ba'o zhes bya ba de bshad zin to// //gang la gos lci ba bsten pa'i spang bar 'gyur zhe na de'i phyir/ srang brgya pa la sogs pa dang kAR+ShA pa Na nyi shu la sogs pa ri ba'i gos bdag gir byed pa la'o zhes bya ba smras te/ gos lci ba zhes bya ba ni/ /ljid kyis lci ba dang rin thang</text></item>
<item><p>35b6</p><section></section><text>gis lci ba ste/ de gnyis la kha na ma tho ba 'dir 'gyur ro/ de la ljid kyis lci ba ni srang brgya ba la sogs pa ste/ gos gang la ljid srang brgya ba yod pa dang sogs pa'i sgras srang brgya rtsa gcig yan chad nas grangs med pa'i mthar thug pa dag bsdu'o/ /rin thang gis lci ba ni kAR+ShA pa Na nyi</text></item>
<item><p>35b7</p><section></section><text>shu la sogs pa ri ba ste/ gos gang rin thang kAR+ShA pa Na nyi shu ri ba dang sogs pa'i sgras kAR+ShA pa Na nyi shu rtsa gcig yan chad nas grangs med pa'i mthar thug pa dag bsdu'o/ /de lta bu'i gos bdag gir byed pa la spang ba'i ltung byed du 'gyur ro/ /bslab pa'i gzhi 'di ni chos byin</text></item>
<item><p>36a1</p><section></section><text>gyis ral gri mthu can gyi khrom nas la ba rin po che rin thang chen po rnyed nas des kyang sbom dga' mo la byin nas des de gyon te bsod snyoms la zhugs pa de las bcas te yang dge slong ma gang gos lci ba dang / rin thang chen po 'chang bar byed na spang ba'i ltung byed do zhes</text></item>
<item><p>36a2</p><section></section><text>gsungs pa yin no/ /'chang bar byed na zhes bya ba'i rnam par 'byed pa ni bdag gir byed na zhes gsungs pa yin no/ /de'i phyir bdag gir byed pa las kyang dngos gzhir 'gyur na gyon pa lta la smos kyang ci dgos te gyon pa'i rtsa ba bcas pa'i phyir bdag gir byed pa yang dgag pa mdzad</text></item>
<item><p>36a3</p><section></section><text>do/ /brje ba'i phyir bdag gir byed pa la ni ltung ba med do/ /btsong ba la sogs pa'i phyir bdag gir byed pa ni thams cad du spang bar 'gyur ro/ /rung bar bya ba gang gis rin po che la sogs pa blang bar gsungs ba'i rung bar bya ba dos 'di yang byin gyis brlabs te len pa la ni</text></item>
<item><p>36a4</p><section></section><text>nyes pa med do/ /gzhan gyis gon pa la yang spang bar bya ba'i dngos po med du zin kyang kha na ma tho ba ni yongs su rdzogs par 'gyur ro/ /ljid dang rin thang gnyi ga'i skabs su sogs pa zhes bya ba'i sgra smos pa ni bslab pa'i gzhi 'og ma la yang de bzhin du shes bar bya ba'i phyir te/ de la ni</text></item>
<item><p>36a5</p><section></section><text>ljid kyi sogs pa'i sgras ni nyung ngu dag bsdu'o/ /rin thang gi sogs pa'i sgras ni snga ma bzhin du mang po dag bsdu'o/ /gos lci ba bsten pa'i spang ba'o zhes bya ba de bshad zin to// //gang la gos yang ba bsten pa'i spang bar 'gyur zhe na/ de'i phyir srang lnga pa'i mthar thug pa'o</text></item>
<item><p>36a6</p><section></section><text>zhes bya ba smras te/ 'dir gos yang ba zhes bya ba ni/ ljid kyis yang ba nyi tshe la bya ste/ ljid srang lnga pa la sogs pa'o/ /sogs pa zhes bya ba'i sgra mdo snga ma las smos pa 'dir yang sbyar bar bya ste/ sogs pa zhes bya ba'i sgras 'dir ni grangs nyung ngu bzhi dang gsum dang gnyis</text></item>
<item><p>36a7</p><section></section><text>dag bsdu bar rig par bya'o/ /mthar thug pa'o zhes smos pas ni ljid srang gcig pa'am gzhal du med pa'i gos kyi mthar thug pa dag bsdu bar shes par bya'o/ /'dir gzhung ni yang ba zhes bya ba ni srang lnga pa'am lnga las chung ba'o zhes gsungs pa yin te/ 'dis ni ka shi ka'i ras phran</text></item>
<item><p>36b1</p><section></section><text>dang / dar la dang dar gos la sogs pa ljid srang lnga pa man chad nas gzhal du med pa'i gos kyi bar dag bkag pa yin no/ /'dir rin thang gis yang bar ni mi sbyar te/ kAR+ShA pa Na nyi shu mi ri ba yan chad la nyes pa med do/ /'di lta ste bud med ni gos bzang po gyon na gso ro skye bas de'i</text></item>
<item><p>36b2</p><section></section><text>phyir gos 'di gnyis bkag pa yin no/ /gos yang ba bsten pa'i spang ba'o zhes bya ba de bshad zin to// //spang ba'i ltung byed rnams rdzogs so zhes bya ba dge slong ma'i spang ba'i ltung byed sum cu rtsa gsum po dag bshad zin to// //da ni dge slong ma rnams kyi ltung byed 'ba' zhig tu</text></item>
<item><p>36b3</p><section></section><text>'gyur ba brgya brgyad cu po dag bshad par bya ste/ de la bdun cu rtsa gnyis so zhes bya ba ni/ sngar dge slong gi rnam par 'byed pa'i skabs su dge slong gi ltung byed 'ba' zhig tu 'gyur ba dgu bcu bstan pa dag las bdun cu rtsa gnyis ni dge slong ma rnams dang thun mong gi mtshan nyid yin te/ de</text></item>
<item><p>36b4</p><section></section><text>dag gi mtshan nyid ni sngar bstan zin to zhes bya bar sbyar ro/ /dge slong gi ltung byed 'ba' zhig tu 'gyur ba dgu bcu po de dag las bco brgyad ni dge slong ma rnams dang thun mong ma yin pas de dag 'dir dmigs kyis bsal ba bstan pa'i phyir/ ma bskos pa la sogs pa bcu dang /</text></item>
<item><p>36b5</p><section></section><text>bskrad pa dang yang yang za ba dang / zas bsod pa slong ba dang / 'dug pa dang 'greng ba dang / phyir ma blangs pa spyod pa dang / ma lon pa dang dbyar gyi ras chen las gyur pa ni ma gtogs so zhes bya ba smras te/ dge slong gi ltung byed dgu bcu po de dag las bco brgyad po 'di dag</text></item>
<item><p>36b6</p><section></section><text>ma gtogs pa lhag ma bdun cu rtsa gnyis po dag ni dge slong ma rnams kyi yang yin par rig par bya'o/ /bco brgyad po de dag ci'i phyir ma gtogs she na/ 'dir kha cig ni mi srid pa'i phyir dge slong ma rnams kyi ltung bar rnam par mi gzhag pa yang yod de/ 'di lta ste ma bskos par</text></item>
<item><p>36b7</p><section></section><text>ston pa dang / nyi ma ma nub kyi bar du ston pa dang / zas chung zad tsam gyi phyir ston pa zhes bya ba'i ltung byed gsum po dag ste/ 'di ltar dge slong ma rnams kyis dge slong dag la bstan par bya ba ma yin pa'i phyir ro/ /gos sbyin ba dang gos byed pa'i ltung byed gnyis na dge slong ma rnams</text></item>
<item><p>37a1</p><section></section><text>la rnam par mi gzhag ste/ dge slong rnams ni 'khor gtso bor gyur pa yin pa'i phyir dang mchod pa'i gnas nyid yin pa'i phyir dge slong la dge slong mas gos sbyin pa dang / dge slong gi gos dge slong mas byed pa la tshul dang mi mthun pa mtshar po che med pa'i phyir ro/ /</text></item>
<item><p>37a2</p><section></section><text>'dron pa mang po dang lhan cig 'gro ba dang dge slong ma dang lhan cig grur 'jug pa'i ltung byed gnyis kyang dge slong ma rnams la rnam par mi gzhag ste/ 'di ltar dge slong ma rnams ni mthu chung ba'i phyir gzhan la brten te lam du 'gro ba la bzhad gad du 'gyur ba mtshar po che med pa'i</text></item>
<item><p>37a3</p><section></section><text>phyir ro/ dben pa na 'dug pa dang dben pa na 'greng ba'i ltung byed gnyis kyang dge slong ma rnams la rnam par mi gzhag ste/ 'di ltar dge slong ma bud med dang lhan cig 'dug pa dang dge slong ma dang lhan cig 'greng ba la nyes pa ci yang med pa'i phyir ro/ /sbyor du bcug pa'i zas</text></item>
<item><p>37a4</p><section></section><text>za ba'i ltung byed kyang dge slong ma rnams la rnam par mi gzhag ste/ 'di ltar skyes pas sbyor du bcug pa bud med za ba la smad pa med pa'i phyir ro/ /yang yang za ba'i ltung byed kyang dge slong ma rnams la rnam par mi gzhag ste/ 'di ltar dge slong ma rnams ni shas cher mchod par</text></item>
<item><p>37a5</p><section></section><text>bya ba nyid ma yin pa'i phyir de dag la de dbyung dka' ba'i phyir ro/ /dbyar gyi ras chen las gyur pa'i ltung byed kyang dge slong ma rnams la rnam par mi gzhag ste/ 'di ltar dge slong ma rnams la de 'chang ba nyid kyis kyang ma bcas la/ tshad nges pa yang rnam par ma bzhag</text></item>
<item><p>37a6</p><section></section><text>pas 'di ltar de la dngos gzhi'i ltung ba dag tu mi 'gyur ba'i phyir ro/ /skrod pa dang zas bsod pa slong ba dang / nyal po byed par shom pa'i khyim na 'dug pa dang / nyal po byed par shom pa'i khyim na 'gred pa dang / phyir ma blangs par spyod pa dang / lo nyi shu ma lon pa</text></item>
<item><p>37a7</p><section></section><text>bsnyen par rdzogs par byed pa'i ltung byed dag ni chung zad cha mthun pa la brten pa yin pa'i phyir 'dul ba mdor bsdus pa las nyes byas su gsungs pa'i phyir de dag kyang dge slong ma rnams la ltung byed nyid du rnam par mi gzhag go/ /dge slong ma'i ltung byed dag la ni tshul khrims la</text></item>
<item><p>37b1</p><section></section><text>la dge slong dang mi 'dra ba nyid kyang yod de 'di lta ste skrod pa'i ltung byed do/ /la la dge slong la med pa yang yod de/ 'di lta ste bslab pa la ma bslabs pa bsnyen par rdzogs par byed pa ste skyes pa la dge slong ma'i bslab pa rnam par ma bzhag pa'i phyir ro/ /la la nyes pa'i skabs med pas</text></item>
<item><p>37b2</p><section></section><text>ltung bar mi 'gyur ba yang yod de/ 'di lta ste 'khor mang po stsogs pa'i ltung byed do/ /la la ji ltar thob pa las nyes byas su 'gyur ba yang yod de 'di lta ste gnyis sten cing mal stan gcig na nyal ba'o/ /la la lhag pa yang yod de 'di lta ste rgya skyegs kyi chang bu 'chang ba'o/ /</text></item>
<item><p>37b3</p><section></section><text>la la chung pa yang yod de sgog skya za ba dang / mdoms kyi sbu bregs pa dang / thal mos brdeg pa dang / bsten par bya ba 'chos pa la sogs pa ste/ 'dir phyogs tsam zhig brjod pa yin gyi/ rgya cher ni bye brag tu bshad pa las shes bar bya'o// //bam po</text></item>
<item><p>37b4</p><section></section><text>bzhi bcu pa/ /'dir dge slong ma'i skabs las phran tshegs las gsungs pa cung zhig bsdu bar bya ste/ dge slong gis rab tu byung ba mo'i phyir zang zing nye bar bsgrub tu rung ste chung mar gyur pa nyid la yang ngo zhes bya ba ni/ dge slong gi rab tu byung ba dge slong ma la zang zing nye bar bsgrub</text></item>
<item><p>37b5</p><section></section><text>tu rung ngo / /chung mar gyur pa nyid la yang ngo zhes bya ba la/ chung mar gyur pa nyid la zhes bya ba ni/ sngon khyim par gnas pa'i tshe chung ma nyid du gyur pa nyid la ste/ de la yang dge slong gis zang zing nye bar bsgrub tu rung ngo / /yang ngo zhes bya ba'i sgras ni ma dang sring mo la sogs pa</text></item>
<item><p>37b6</p><section></section><text>dag lta la smos kyang ci dgos zhes bya bar ston to/ /'di skad bstan te/ dge slong gis sngon chung mar spyad pa nyid dge slong mar gyur pa yin na rab tu byung ba de la yang zang zing nye bar bsgrub tu rung ba kho na yin te/ dge slong gis de la nye bar bsgrub tu rung ngo zhes gsungs pa'i</text></item>
<item><p>37b7</p><section></section><text>phyir ro/ /des blang du yang ngo zhes bya ba ni/ dge slong ma des zang zing nye bar sgrub par byed pa'i dge slong de las zang zing blang du rung ba kho na yin no/ /bu chung ngu dang lhan cig nyal ba ni ma gtogs pa nyid ma yin no zhes bya ba ni/ bus pa gang ma med par mtshan mo nyal mi nus</text></item>
<item><p>38a1</p><section></section><text>pa de ni bu chung ngu zhes bya ste/ mar gyur pa'i dge slong ma bu chung ngu de dang lhan cig nyal ba ni ma gtogs pa nyid ma yin te/ dge slong mas rang gi bu de dang mtshan mo lhan cig nyal bar bya'o zhes bya ba'i tha tshig go/ /ci dge slong ma thams cad la ma gtogs pa nyid</text></item>
<item><p>38a2</p><section></section><text>ma yin nam zhe na de'i phyir/ gnang ba thob ba'o zhes bya ba smras te/ dge slong ma gang gis bu chung ngu dang lhan cig nyal ba'i gnang ba thob par gyur pa de la ma gtogs pa nyid ma yin no/ /de la gnang ba sbyin par rigs sam zhe na de'i phyir de sbyin par bya'o zhes bya ba de smras te/ dge slong ma'i</text></item>
<item><p>38a3</p><section></section><text>dge 'dun gyis dge slong ma de la gnang ba de sbyin pa chos dang mthun pa nyid yin pa'o/ /da ni ltung byed mtshan nyid thun mong ba bdun cu rtsa gnyis po dag las gzhan pa dge slong ma'i ltung byed thun mong ma yin pa brgya rtsa brgyad po dag bshad par bya'o/ /de la dang po re zhig de dag thams cad yul</text></item>
<item><p>38a4</p><section></section><text>gyi dbye bar rnam par gzhag par bstan par bya ste/ ma lon pas nye bar 'jog pa la sogs pa ni brtul zhugs las gyur pa yin par shes par bya'o/ rab tu byung ba la phan mi 'dogs pa zhes bya ba la sogs pa ni brtul zhugs len du bcug pa yal bar 'dor ba las gyur pa</text></item>
<item><p>38a5</p><section></section><text>yin no/ /'dod pa bsten pa la sogs pa ni tshangs par spyad pa yongs su bsrungs pa las gyur pa yin no/ /bro brdung ba la sogs pa ni rtsed mo las gyur pa yin no/ /gdugs thogs pa la sogs pa ni yo lang las gyur ba yin no/ /ma bsgo bar khyim pa'i mal stan la 'dug</text></item>
<item><p>38a6</p><section></section><text>pa zhes bya ba la sogs pa ni stan las gyur pa yin no/ /skud pa 'khal ba la sogs pa ni lag blas las gyur pa yin no/ /zos te stan las langs nas yang bza' bar mi bya'o zhes bya ba la sogs pa ni za ba las gyur pa yin no/ /sme gos bcang bar bya'o zhes bya ba la sogs pa</text></item>
<item><p>38a7</p><section></section><text>ni gos las gyur pa yin no/ /bsngags pa la ser sna byed pa zhes bya ba la sogs pa ni ser sna las gyur pa yin no/ /dge slong ma skrod pa zhes bya ba la sogs pa ni gnas khang las gyur pa yin no/ /legs par ma mthong bas gleng ba zhes bya ba la sogs pa ni sdom pa las gyur pa</text></item>
<item><p>38b1</p><section></section><text>yin no/ /dbyar gyi nang du ljongs rgyu ba zhes bya ba la sogs pa ni rgyu ba las gyur pa yin no/ /bshang ba 'dor ba zhes bya ba la sogs pa ni bsgrub pa las gyur pa'i tshul yin par shes par bya ste/ ltung byed 'ba' zhig tu 'gyur ba brgya rtsa brgyad po dag ni yul du gyur pa'i spyod pa</text></item>
<item><p>38b2</p><section></section><text>de dag la rnam par gzhag pa yin no/ /da 'di man chad ni de dag ngo bo nyid kyi sgo nas rnam par bshad par bya ste/ gang la ma lon pas nye bar 'jog pa'i ltung byed du 'gyur zhe na de'i phyir/ rab tu 'byin pa dang bsnyen par rdzogs par byed pa la'o zhes bya ba smras te/ rab tu 'byin</text></item>
<item><p>38b3</p><section></section><text>pa dang rdzogs par bsnyen par byed pa'i yul la kha na ma tho ba 'dir 'gyur ro/ /gnas skabs gang la zhe na/ de'i phyir lo bcu gnyis ma lon pa nyid la'o zhes bya ba smras te/ gal te rdzogs par bsnyen nas lo bcu gnyis ma lon pa nyid yin na'o/ /gang gis she na de'i phyir bdag</text></item>
<item><p>38b4</p><section></section><text>nyid rdzogs par bsnyen pas so zhes bya ba smras so/ /de ltar na 'dir tshig gi don 'di 'byung ste/ dge slong ma bdag nyid rdzogs par bsnyen nas lo bcu gnyis ma lon par mkhan po nyid kyis gzhan rab tu 'byin pa dang rdzogs par bsnyen par byed pa de la ltung byed 'di rnam par gzhag</text></item>
<item><p>38b5</p><section></section><text>go/ /ma lon pas nye bar 'jog pa'i ltung byed do zhes bya ba de bshad zin to// //'khor nye bar 'jog pa'i ltung byed smra bar 'dod nas 'khor dang 'khor mang po nye bar gzhag pa'i gnang ba sbyin par bya'o zhes bya ba smras te/ dge slong ma la dge slong ma'i dge 'dun gyi 'khor nye bar</text></item>
<item><p>38b6</p><section></section><text>bzhag pa'i gnang ba dang 'khor mang po nye bar gzhag pa'i gnang ba sbyin par bya'o/ /ci thams cad la sbyin par bya ba'am zhe na de'i phyir de nye bar 'jog nus pa la'o zhes bya ba smras te/ 'khor de nye bar 'jog pa dang / 'khor mang po de nye bar 'jog nus pa'i dge slong ma la dge slong</text></item>
<item><p>38b7</p><section></section><text>ma'i dge 'dun gyi 'khor nye bar gzhag pa'i gnang ba dang 'khor mang po nye bar gzhag pa'i gnang ba sbyin par bya'o/ /'dir nus pa zhes bya ba la ni/ gnyi ga la yang nad g.yog dang 'gyod pa bsal ba la sogs pa nus pa yin par rig par bya'o/ 'dir gzhung ni gang gi 'khor</text></item>
<item><p>39a1</p><section></section><text>nye bar gzhag par nus pa des dge 'dun las 'khor nye bar gzhag pa'i gnang ba thob nas 'khor nye bar gzhag par bya'o zhes gsungs pa yin te/ 'dir 'khor nye bar gzhag par gsol ba dang gnang ba ni/ dge 'dun 'phags ma rnams bdag la gsan</text></item>
<item><p>39a2</p><section></section><text>du gsol/ bdag dge slong ma ming 'di zhes bgyi ba lo bcu gnyis lon lags te/ 'khor nye bar bzhag par spro na/ bdag dge slong ma ming 'di zhes bgyi ba dge 'dun 'phags ma rnams la 'khor nye bar gzhag pa'i gnang ba gsol na zhes bya ba la sogs pa yin no/ /'khor</text></item>
<item><p>39a3</p><section></section><text>mang po nye bar gzhag pa'i gzhung ni gang gis 'khor mang po nye bar gzhag par nus pa des dge 'dun ma las 'khor mang po nye bar gzhag pa'i gnang ba thob nas 'khor mang po nye bar gzhag par bya'o zhes gsungs pa yin te/ de'i gsol pa dang gnang ba ni dge 'dun 'phags ma</text></item>
<item><p>39a4</p><section></section><text>rnams bdag la gsan du gsol/ bdag dge slong ma ming 'di zhes bgyi ba lo bcu gnyis lon lags te/ 'khor mang po nye bar gzhag par spro na/ bdag dge slong ma ming 'di zhes bgyi ba dge 'dun 'phags ma rnams la 'khor mang po nye bar gzhag pa'i gnang ba</text></item>
<item><p>39a5</p><section></section><text>gsol na zhes bya ba la sogs pa yin no/ /ci nus pa thams cad la gnang ba de sbyin par bya'am zhe na de'i phyir rdzogs par bsnyen nas lo bcu gnyis lon pa nyid la'o zhes bya ba smras te/ dge slong ma gang gis 'khor dang 'khor mang po nye bar 'jog par yang nus la rdzogs par bsnyen</text></item>
<item><p>39a6</p><section></section><text>nas lo bcu gnyis lon pa nyid kyang yin na de la gnang ba sbyin par bya'o/ /lo bcu gnyis lon pa nyid kyi phyir lung ni dge 'dun 'phags ma rnams bdag la gsan du gsol/ dge slong ma ming 'di zhes bgyi ba 'di/ rngo yang thogs la lo bcu gnyis kyang lon lags te zhes bya ba</text></item>
<item><p>39a7</p><section></section><text>la sogs pa gsungs pa yin no/ /gnas sbyin pa la yang lo bcu gnyis lon pa nyid du rig par bya'o/ /gzhan gyis gsol bar mi bya'o zhes bya ba ni/ mi nus pa dang lo bcu gnyis ma lon pa'i dge slong ma'i gzhan gyis gnang ba de gsol bar mi bya'o/ /zhar la byung ba rdzogs</text></item>
<item><p>39b1</p><section></section><text>so// //gang la 'khor nye bar 'jog pa'i ltung byed du 'gyur zhe na/ de'i phyir sngar gnang ba ma thob pa la'o zhes bya ba smras te/ dge slong ma gang gis sngar 'khor nye bar gzhag pa'i gnang ba ma thob pa de la kha na ma tho ba 'dir 'gyur ro/ /ci zhig byas na de la der 'gyur zhe na de'i</text></item>
<item><p>39b2</p><section></section><text>phyir/ 'khor nye bar 'jog na'o zhes bya ba smras te/ sngar gnang ba ma thob pa la 'khor nye bar 'jog par byed na'o/ /'khor nye bar 'jog pa zhes bya ba ni/ rab tu 'byin pa dang rdzogs par bsnyen par byed pa dang dge slob mar byed pa dang gnas sbyin pa zhes bya ba rnam pa bzhi</text></item>
<item><p>39b3</p><section></section><text>po dag gis rig par bya'o/ 'khor nye bar 'jog pa'i ltung byed do zhes bya ba de bshad zin to// //gang la 'khor mang po nye bar 'jog pa'i ltung byed du 'gyur zhe na de'i phyir/ cig shos ni 'khor mang po'o zhes bya ba smras te/ nye bar 'jog pa la'o zhes bya bar sbyar ro/ /sngar</text></item>
<item><p>39b4</p><section></section><text>gnang ba ma thob pa la'o zhes bya ba dang 'khor mang po nye bar 'jog na'o zhes bya ba gnyis kyang don gyis bsgyur te snga ma bzhin du sbyar ro/ /de ltar na 'dir tshig gi don 'di 'byung ste/ cig shos zhes bya ba 'khor mang po nye bar 'jog pa'i ltung byed ni sngar gnang ba ma thob pa</text></item>
<item><p>39b5</p><section></section><text>la'o/ /'khor mang po nye bar 'jog na 'byung ngo zhes bya ba'i tha tshig go/ /'khor mang po nye bar 'jog pa'i ltung byed do zhes bya ba de bshad zin to// //gang la lo bcu gnyis ma lon pa rdzogs par bsnyen par byed pa'i ltung byed du 'gyur zhe na de'i phyir/ khyim so bzung ba lo</text></item>
<item><p>39b6</p><section></section><text>bcu gnyis nyid kyi mdun rol du bsnyen par rdzogs par byed pa la'o zhes bya ba smras te/ sngar rab tu byung ba'i gzhir rdzogs par bsnyen pa chags pa'i lo rnams kyi dang po ni bcu gnyis nyid do zhes bstan pas de'i phyir/ bud med khyim so bzung ba bag mar gtang ba ni na tshod lo bcu</text></item>
<item><p>39b7</p><section></section><text>gnyis lon pa'i mdun rol du rdzogs par bsnyen par byed pa na dge slong ma mkhan mo la ltung byed du 'gyur zhes bya ba'i tha tshig go/ /lo bcu gnyis ma lon pa rdzogs par bsnyen par byed pa'i ltung byed du zhes bya ba de bshad zin to// //gang la lo nyi shu ma lon pa rdzogs par bsnyen par</text></item>
<item><p>40a1</p><section></section><text>byed pa'i ltung byed du 'gyur zhe na de'i phyir gzhan ni lo nyi shu'i'o zhes bya ba smras te/ mdun rol du zhes bya bar sbyar ro/ /rdzogs par bsnyen par bya ba'i bud med de khyim so bzung ba las gzhan pa khyim so ma bzung ba ni na tshod la nyi shu lon pa'i mdun rol du rdzogs par</text></item>
<item><p>40a2</p><section></section><text>bsnyen par byed na dge slong ma mkhan mo la ltung byed du 'gyur ro zhes bya ba'i tha tshig go/ //ltung byed snga ma dang 'di gnyis kyi rnam pa gzhan ni sngar dge slong gi rnam par 'byed par lo ma tshang ba rdzogs par bsnyen par byed pa'i ltung byed bstan pa bzhin du rig par bya'o/ /lo nyi shu ma lon</text></item>
<item><p>40a3</p><section></section><text>pa rdzogs par bsnyen bar byed pa'i ltung byed do zhes bya ba de bshad zin to// //gang la khyim so bzung ba tshigs las bzlas pa'i ltung byed dang khyim so ma bzung ba tshigs las bzlas pa'i ltung byed gnyis su 'gyur zhe na de'i phyir/ bslab pa ma byin pa gnyis mkhan mo nyid kyis so</text></item>
<item><p>40a4</p><section></section><text>zhes bya ba smras te/ rdzogs par bsnyen par byed pa la'o zhes bya bar sbyar ro/ /bud med rdzogs bar bsnyen par 'dod pa khyim so bzung ba dang khyim so ma bzung ba dge slob ma'i bslab pa ma byin pa gnyis la mkhan mo nyid kyis rdzogs par bsnyen bar byed na dge slong ma'i mkhan mo la</text></item>
<item><p>40a5</p><section></section><text>ltung byed rnam pa gnyis su 'gyur ro zhes bya ba'i tha tshig go/ /bslab pa'i gzhi 'di gnyis ni sbom dga' mos bud med khyim so bzung ba lo bcu gnyis lon pa zhig dang khyim so ma bzung ba lo nyi shu lon pa zhig dge slob ma'i bslab pa'i sdom pa ma byin par tshigs las bzlas te thal</text></item>
<item><p>40a6</p><section></section><text>phyung rdzogs par bsnyen par byas pa las bcas pa yin te/ 'dir byung ba'i dbang gis yul tha dad pa la brten nas bslab pa'i gzhi 'di gnyis so sor bca' ba mdzad do/ /bud med la ni tshigs gsum yod de dge tshul ma nyid dang dge slob ma nyid dang dge slong ma nyid do/ /</text></item>
<item><p>40a7</p><section></section><text>de la dge tshul ma nyid las dge slob ma nyid du ma byas par thal byung dge slob ma nyid du byed pa ni tshigs las bzlas pa zhes bya ba ste/ tshigs las bzlas pa gcig yin yang khyim so bzung ba dang ma bzung ba'i dbang gis yul tha dad pa la brten nas bslab pa'i gzhi gnyis su mdzad do/ /</text></item>
<item><p>40b1</p><section></section><text>tshigs las bzlas pa'i ltung byed gnyis so zhes bya ba khyim so bzung ba'i tshigs las bzlas pa'i ltung byed dang khyim so ma bzung ba tshigs las bzlas pa'i ltung byed gnyis bshad zin to// //gang la bslab pa ma bslabs pa rdzogs par bsnyen par byed pa'i ltung byed du 'gyur</text></item>
<item><p>40b2</p><section></section><text>zhe na de'i phyir de la ma spyad pa nyid do zhes bya ba smras te/ mkhan mo nyid kyis rdzogs par bsnyen par byed pa la'o zhes bya bar sbyar ro/ /dge slob ma'i sdom pa byin du zin kyang dge slob ma'i bslab pa ji skad bstan pa de la lo gnyis su ma spyad pa nyid mkhan mo nyid kyis rdzogs par</text></item>
<item><p>40b3</p><section></section><text>bsnyen par byed na dge slong ma mkhan mo la ltung byed du 'gyur ro zhes bya ba'i tha tshig go/ /bslab pa'i gzhi 'di ni sbom dga' mos gzhon nu ma lo bco brgyad lon pa rab tu phyung ste lo gnyis su dge slob ma'i bslab pa'i sdom pa byin nas lo gnyis ma lon pa kho nar rdzogs par bsnyen par</text></item>
<item><p>40b4</p><section></section><text>byas pa las bcas pa yin no/ /bslab pa la ma bslabs pa rdzogs par bsnyen par byed pa'i ltung byed do zhes bya ba de bshad zin to// //gang la bslab pa la bslabs pa rdzogs par bsnyen par mi byed pa'i ltung byed du 'gyur zhe na de'i phyir/ spyad pa ni mi byed pa la'o zhes bya ba smras te/</text></item>
<item><p>40b5</p><section></section><text>lo gnyis su dge slob ma'i spyad pa la spyad zin pa nyid mkhan mo nyid kyis rdzogs par bsnyen par mi byed na dge slong ma mkhan mo la ltung byed du 'gyur ro zhes bya ba'i tha tshig go/ /de ltar yang 'dir gzhung ni yang dge slong ma gang gis chos drug la bslabs pa rdzogs par bsnyen par mi byed na ltung byed</text></item>
<item><p>40b6</p><section></section><text>do zhes gsungs pa yin no/ /rkyen ma tshang ba'i phyir rdzogs par bsnyen par mi byed pa la ni nyes pa med do/ /bslab pa la bslabs pa rdzogs par bsnyen par mi byed pa'i ltung byed do zhes bya ba de bshad zin to// //gang la chos 'tshong ba'i ltung byed du 'gyur zhe na de'i phyir/ gal te kho</text></item>
<item><p>40b7</p><section></section><text>mo la gos sbyin pa lta na de'i phyir khyod rdzogs par bsnyen par bya'o zhes rdzogs par bsnyen par 'dod pa la zer ba la'o zhes bya ba smras te/ de ltar ji skad smos pa'i rnam pa de lta bu rdzogs par bsnyen par 'dod pa la zer ba la kha na ma tho ba 'dir 'gyur ro/ /rnam pa 'dis chos 'tshong bar byed pa yin</text></item>
<item><p>41a1</p><section></section><text>pas na de'i phyir chos 'tshong ba zhes bya'o/ /sdom pa gzhan blangs pa'i phyir sgrub par byed pa la gal te kho mo la gos la sogs pa sbyin pa lta na de'i phyir khyod rab tu dbyung bar bya'o zhe'am/ klog tu gzhug go zhes bya ba la sogs pa zer ba la ni nyes byas so/ /'dir gos zhes</text></item>
<item><p>41a2</p><section></section><text>smos pa ni mchog tu gyur pa rin po che la sogs pa dang tha mar gyur pa tha na rkang pa mnye ba dag la sogs pa'i dpe yin te/ de dag la yang ltung byed kho nar 'gyur ro/ /bud med rnams kyi lhag par chags pa ni stobs che ba yin pa'i phyir de dag la ni ltung byed du rnam par gzhag gi/ skyes</text></item>
<item><p>41a3</p><section></section><text>pa rnams kyi lhag par chags pa ni stobs chung ba'i phyir skyes pa la ni 'di dag thams cad nyes byas so/ /chos 'tshong ba'i ltung byed do zhes bya ba de bshad zin to// //gang la 'drid pa'i ltung byed du 'gyur zhe na de'i phyir/ rab tu byung ba dang mthun pa bstan bas khyim rgyas par bya ba spang</text></item>
<item><p>41a4</p><section></section><text>du bcug nas rab tu mi 'byin pa la'o zhes bya ba smras te/ khyim pa mo la rab tu 'byung ba dang mthun pa'i tshig bstan pa'i rgyu des khyim rgyas par bya ba spang du bcug cing khyim rgyas par bya ba spangs nas rab tu mi 'byin pa la kha na ma tho ba 'dir 'gyur ro/ /bslab pa'i gzhi 'di ni gau</text></item>
<item><p>41a5</p><section></section><text>ta ma skem mos phyug po'i yugs sa mo mya ngan gyi zug rngus gzir ba zhig la khyod ci'i phyir rab tu mi 'byung zhes smras pa dang / de na re gal te 'phags mas rab tu dbyung bar gnang na bdag ni rab tu 'byung ngo zhes zer ba la des de la khyim rgyas par bya ba 'di dag spong na des khyod rab tu 'byung</text></item>
<item><p>41a6</p><section></section><text>bar 'gyur ba mi dka'o zhes smras pa dang / des khyim rgyas par bya ba spangs pa na des de rab tu ma byung ba las bcas pa yin no/ /rab tu 'byung ba dang mthun pa bstan pas zhes bya ba ni des khyod rab tu 'byung bar 'gyur ba mi dka'o zhes bya ba re bar gyur pa'i tshig de yin par rig par bya'o/ /</text></item>
<item><p>41a7</p><section></section><text>gzhan du 'drid pa la ni nyes byas so/ /'drid pa'i ltung byed do zhes bya ba de bshad zin to// //gang la 'khor mang po stsogs pa'i ltung byed du 'gyur zhe na de'i phyir/ lo'i rjes su rab tu 'byin pa la'o zhes bya ba smras te/ lo gang la gzhan rab tu byung ba de'i phyi de lo la yang gzhan rab tu</text></item>
<item><p>41b1</p><section></section><text>'byin pa de la kha na ma tho ba 'dir 'gyur ro/ /lo'i rjes su zhes smos pas ni mjug thogs zhes bya bar ston te/ de bas na phyi de lo nyid la cig car ram phyis rab tu 'byin pa ltung byed kho nar 'gyur ro/ /lo gsum pa la sogs pa dag la ni ltung ba med do/ /'khor mang po stsogs pa'i</text></item>
<item><p>41b2</p><section></section><text>ltung byed do zhes bya ba de bshad zin to// //gang la ma gnang ba sdud pa'i ltung byed du 'gyur zhe na de'i phyir/ bdag pos ma gnang ba nyid rab tu 'byin pa la'o zhes bya ba smras te/ gal te chung ma khyim thab kyis rab tu 'byung du ma gnang ba de rab tu 'byin par byed na de la kha na ma tho ba</text></item>
<item><p>41b3</p><section></section><text>'dir 'gyur ro/ /bdag po la ni ci ltar chung ma rab tu phyung na gnod par 'gyur ba de lta bu la sogs pa rab tu phyung na gnod bar mi 'gyur bas de'i phyir 'dir ni kha na ma tho ba lci bar gsungs so/ /rab tu 'byin pa la'o zhes bya ba 'di ni bslab pa'i gzhi 'og ma bzhi po dag la yang sbyar</text></item>
<item><p>41b4</p><section></section><text>par bya'o/ /ma gnang ba sdud pa'i ltung byed do zhes bya ba de bshad zin to// //skyon can sdud pa las gyur pa'i ltung byed bzhi po dag las/ gang la 'khrul ba mo sdud pa'i ltung byed du 'gyur zhe na/ de'i phyir 'khrul pa mo'o zhes bya ba smras te/ mkhan mo nyid kyis rab tu</text></item>
<item><p>41b5</p><section></section><text>'byin pa la kha na ma tho ba 'dir 'gyur ro zhes bya bar sbyar ro/ /gang la sbrum ma sdud pa'i ltung byed du 'gyur zhe na de'i phyir/ sbrum ma'o zhes bya ba smras te/ mkhan mo nyid kyis rab tu 'byin pa la kha na ma tho ba 'dir 'gyur ro zhes bya bar sbyar ro/ /gang la mya ngan gyis gzir ba sdud</text></item>
<item><p>41b6</p><section></section><text>pa'i ltung byed du 'gyur zhe na de'i phyir mya ngan gyis gzir ba'o zhes bya ba smras te/ mkhan mo nyid kyis rab tu 'byin pa la kha na ma tho ba 'dir 'gyur ro zhes bya bar sbyar ro/ /gang la tsab krol can sdud pa'i ltung byed du 'gyur zhe na/ de'i phyir tsab krol can no zhes bya bar smras te/ mkhan</text></item>
<item><p>41b7</p><section></section><text>mo nyid kyis rab tu 'byin pa la kha na ma tho ba 'dir 'gyur ro zhes bya bar sbyar ro/ /tsab krol can ni rab tu 'byin pa la ltung byed du 'gyur bar ma zad kyi rdzogs par bsnyen par byed pa la yang ltung byed du 'gyur ro/ /sbrum ma rdzogs par bsnyen par byed pa la ni nyes byas so/ /tsab krol</text></item>
<item><p>42a1</p><section></section><text>can zhes bya ba ni rnam par 'byed pa las bud med ma rungs pa'o zhes gsungs pa yin te/ bstan pa la bud med tsab krol can gzhug pa ni shin tu tshul ma yin pa'i phyir ro/ /skyon can sdud pa las gyur pa'i ltung byed bzhi'o zhes bya ba/ 'khrul ba mo sdud pa'i</text></item>
<item><p>42a2</p><section></section><text>ltung byed dang sbrum ma sdud pa'i ltung byed dang / mya ngan gyis gzir ba sdud pa'i ltung byed dang tsab krol can sdud pa'i ltung byed bzhi bshad zin to// //yal bar 'dor ba las gyur pa'i ltung byed bzhi po dag las gang la phan mi 'dogs pa'i ltung byed du 'gyur zhe na de'i phyir/ rab</text></item>
<item><p>42a3</p><section></section><text>tu byung ba dang rdzogs par bsnyen par byas pa dag la phan mi 'dogs pa la'o zhes bya ba smras te/ mkhan mo nyid kyis zhes bya bar thams cad kyis dbang du bya bar rig par bya'o/ /mkhan mo nyid kyis rab tu phyung ba dang rdzogs par bsnyen par byas pa dag la gdams ngag la sogs pas</text></item>
<item><p>42a4</p><section></section><text>yongs su mi skyo zhing phan mi 'dogs pa dag ltung byed du 'gyur ro/ /gang la mi 'dren pa'i ltung byed du 'gyur zhe na de'i phyir/ bar chad mthong na mi 'dren pa la'o zhes bya ba smras te/ mkhan mo nyid kyis rab tu phyung ba dang / rdzogs par bsnyen par byas pa dag la bdag po la sogs pa dag gi</text></item>
<item><p>42a5</p><section></section><text>bar chad du 'gyur ba mthong na bar chad kyi gnas de las bar chad med pa'i gnas su mi 'dren tam/ de nyid du 'jigs pa med par mi byed na de la ltung byed du 'gyur ro/ /gang la mi slob pa'i ltung byed du 'gyur zhe na de'i phyir/ dge slong ma'i bslab pa mi slob pa la'o zhes bya</text></item>
<item><p>42a6</p><section></section><text>ba smras te/ mkhan mo nyid kyis rab tu phyung ba dang rdzogs par bsnyen par byas pa dag la dge slong ma'i bslab pa mi slob pa la kha na ma tho ba 'dir 'gyur ro/ /'di skad bstan te/ mkhan mo nyid kyis rab tu byung ba dang / rdzogs par bsnyen par byas pa dag la dge slong ma'i</text></item>
<item><p>42a7</p><section></section><text>bslab pa mi slob na mkhan mo de la ltung byed du 'gyur ro zhes bya bar rnam par gzhag go /gang la nad g.yog mi byed pa'i ltung byed du 'gyur zhe na/ de'i phyir nad pa dag la nad g.yog mi byed pa la'o zhes bya ba smras te/ mkhan mo nyid kyis rab tu phyung ba dang rdzogs par bsnyen par</text></item>
<item><p>42b1</p><section></section><text>byas pa'i slob ma nad pa dag la nad g.yog mi byed pa la kha na ma tho ba 'dir 'gyur ro/ /rab tu phyung ba dang rdzogs par bsnyen pa de dag nyi tsher yang ma zad kyi/ 'di ltar nye gnas dang bcas pas kyang ngo zhes bya ba smras te/ gnas sbyin pa'i slob dpon ma gang la nye gnas yod pa de ni nye</text></item>
<item><p>42b2</p><section></section><text>gnas dang bcas pa ste/ des kyang rang gi nye gnas rab tu phyung ba dang rdzogs par bsnyen pa dag la nad g.yog mi byed pa la yang kha na ma tho ba 'dir 'gyur ro/ /'di skad bstan te/ gnas pa nyid du gzhag pa'i nye gnas na ba dag la nad g.yog mi byed pa'i gnas sbyin pa'i slob</text></item>
<item><p>42b3</p><section></section><text>dpon mo la yang ltung byed kho nar 'gyur ro/ /yal bar 'dor ba las gyur pa'i ltung byed bzhi'o zhes bya ba phan mi 'dogs pa'i ltung byed dang mi 'dren pa'i ltung byed dang / mi slob pa'i ltung byed dang / nad g.yog mi byed pa'i ltung byed bzhi bshad zin to// //gang la</text></item>
<item><p>42b4</p><section></section><text>'dod pa bsten pa'i ltung byed du 'gyur zhe na de'i phyir/ rang gis bsten par bya ba'i nang du rgya skyegs kyi chang bu 'jug pa la'o zhes bya ba smras te/ rang gis zhes bya ba ni rang gis 'jud pa la bya'i/ /gzhan 'jud du bcug pa ni ma yin te/ bsten par bya ba'i nang du gzhan 'jud du</text></item>
<item><p>42b5</p><section></section><text>bcug pa la ni mi tshangs par spyod par gtogs pa'i sbom por 'gyur ro/ /bsten par bya ba zhes bya ba ni mo'i dbang po'o/ /nang du zhes bya ba ni bsten par bya ba'i nang du'o/ /rgya skyegs kyi chang bu zhes bya ba ni rgya skyegs kyi tshigs mas bskus pa'i chang chang ste/ de rang gis rang gi mo mtshan gyi</text></item>
<item><p>42b6</p><section></section><text>nang du 'jug pa la kha na ma tho ba 'dir 'gyur ro/ /de ltar yang so sor thar pa'i mdo las rgya skyegs kyis bskus pa 'chang na zhes gsungs pa yin te/ de'i rnam par 'byed pa rgya skyegs kyi tshigs mas bskus pa'i rgya skyegs kyi tshigs ma'i chang bu bdag nyid 'chang na zhes gsungs pa</text></item>
<item><p>42b7</p><section></section><text>de yin no/ /de lta bas na bsten par bya ba'i nang du 'jud pa de la kha na ma tho ba 'dir 'gyur gyi/ bsrel ba tsam la ni ma yin no/ /dge slong ma rnams la khu ba 'byin pa'i kha na ma tho ba logs shig tu ma gsungs te/ 'di ltar gtam gyi gzhi las dge slong gis bsams bzhin</text></item>
<item><p>43a1</p><section></section><text>du khu ba phyung na dge 'dun lhag ma'o/ /dge slong mas phyung na ltung byed do zhes gsungs pa'i phyir te/ bkru ba'i phyir sor gnyis tsam gzhug pa rjes su gnang ba'i phyir de yan chad ni 'dir dang po yin gyi pags pa'i rim pa ni dang po ma yin no/ /'dir de yan chad du</text></item>
<item><p>43a2</p><section></section><text>byed pa thams cad ni rtsom pa gcig tu gyur pas byed na ni las gcig yin te/ khu ba 'byin pa las gyur pa'i ltung byed kho nar 'gyur ro/ /'dir rgya skyegs kyi chang bu zhes smos pa ni rdzas 'jam po ha cang mi phra ba gzhan dag gi dpe yin no/ /mi 'jam pa dang ha cang phra mo nyid la ni</text></item>
<item><p>43a3</p><section></section><text>dngos gzhi'i mtha'i nyes byas so/ /pho la ni rgya skyegs kyi chang bu gzhug pa'i gnas gnyis yod de kha dang bshad pa'i lam ste/ dge slong la ni nyes pa sbom por 'gyur ro/ /rgyun las bzlog phyogs su brtsal bar mi bya'o zhes bya ba ni/ 'di man chad nyes byas su rig par bya'o/ /</text></item>
<item><p>43a4</p><section></section><text>'di dag ni phran tshegs dag las 'byung ste/ 'di dag kyang 'di lta bu dang mthun pa gzhan dag gi dpe yin no/ /mdo 'di ni sbom dga' mos chu klung gnas can gyi nang du zhugs te rgyun las bzlog phyogs su rtsol bar byed pa na de la dge slong ma rnams kyis ci byed ces dris pa dang /</text></item>
<item><p>43a5</p><section></section><text>reg pa bdag gir byed do zhes zer ba las bsdus pa yin no/ /mngal gyi sgor khu chu blugs par mi bya'o zhes bya ba de ni sbed ma'i gleng gzhi las so/ /rked bcings kyis glo bcing bar mi bya'o zhes bya ba ni/ glo gnyis phra mor 'dug par bya ba'i phyir rked bcings kyis glo bcing</text></item>
<item><p>43a6</p><section></section><text>bar mi bya'o/ /glo bcing bar bya ba'i rdzas gang yang rung ba thams cad la spyir rked bcings zhes bya'o/ /brang bcings kyis nu ma gnyis mi bya'o zhes bya ba yang cing bar zhes bya bar sbyar ro/ /'dir yang nu ma gnyis 'phyang du mi gtong ba'i chings ma'i rdzas gang yang rung ba spyi la brang</text></item>
<item><p>43a7</p><section></section><text>chings zhes bya ste/ des nu ma gnyis bcing bar mi bya'o/ /mdzes 'gyur gyi bar chad kyis bar du gcad par mi bya'o zhes bya ba yang nu ma gnyis kyis zhes bya bar sbyar ro/ /nu ma gnyis phan tshun mi 'byar ba'i phyir bar du gcad pa'i rdzas ni mdzes 'gyur gyi bar chad ces bya ste/ des</text></item>
<item><p>43b1</p><section></section><text>nu ma gnyis kyi bar du gcad par mi bya'o zhes bya ba'i tha tshig go/ /'dir de gsum gyi gzhung ni dge slong mas rked chings kyis glo bcing bar mi bya'o/ /'ching na 'gal tshabs can du 'gyur ro/ /dge slong mas brang chings dang mdzes 'gyur gyi bar chad bcang bar mi bya'o/ /'chang na</text></item>
<item><p>43b2</p><section></section><text>'gal tshabs can du 'gyur ro zhes gsungs pa yin no/ /de dag ni dpe'o zhes bya ba ni/ rked chings la sogs pa gsum po de dag ni dpe yin te/ de dag dang gzhan yang ske rags dang lig to la sogs pa'i rdzas gang gis 'chir na yang kha na ma tho ba 'dra'o/ /'dod pa bstan pa'i</text></item>
<item><p>43b3</p><section></section><text>ltung byed do zhes bya ba de bshad zin to// //gang la 'dod pa bsten pa ltar bcos pa'i ltung byed du 'gyur zhe na de'i phyir/ sor mo'i tshigs gnyis las lhag pas mo mtshan gyi nang 'khru ba la'o zhes bya ba smras te/ 'dod pa bsten pa rgya skyegs kyi chang bu 'chang ba dang 'dra ba dang de'i</text></item>
<item><p>43b4</p><section></section><text>gzugs brnyan dang de ltar bcos pa ni 'dod pa bsten pa ltar bcos pa zhes bya ba'o/ /sor mo rnams kyi tshigs gnyis kyi tshad gang yin pa de las lhag pas mo mtshan gyi nang 'khru bar byed na de la 'dod pa bsten pa ltar bcos pa'i kha na ma tho ba 'dir 'gyur ro/ /'dir yang rang gis zhes bya</text></item>
<item><p>43b5</p><section></section><text>bar sbyar te gzhan byed du bcug pa la ni mi tshangs par spyod par gtogs pa'i nyes pa sbom por 'gyur ro/ /'di ni sbom dga' mos rma'i sbubs su lag pa bcug ste rtsol ba las mdor byas pa yin no/ /'dod pa bsten pa ltar bcos pa'i ltung byed do zhes bya ba de bshad zin to// //</text></item>
<item><p>43b6</p><section></section><text>gang la 'dod pa bsten pa ltar gnod pa'i ltung byed du 'gyur zhe na de'i phyir/ de la lag mthil gyi thal lcag gis bsnun pa la'o zhes bya ba smras te/ mo mtshan de la lag mthil gyi thal lcag gis bsnun pa la kha na ma tho ba 'dir 'gyur te/ chags par gyur pa'i sems kyis kyang</text></item>
<item><p>43b7</p><section></section><text>rung chags par ma gyur pa'i sems kyis kyang rung ste bye brag med do/ /ji ltar 'dod pa bsten pa la skrangs pa'i sdug bsngal nyid la sogs pa gnod par 'gyur ba de bzhin du lag pa'i mthil gyi thal lcag gis bsnun pa la yang gnod par gyur pa yod pas 'dod par bstan pa ltar gnod pa zhes</text></item>
<item><p>44a1</p><section></section><text>bya ste/ de las ltung byed gang byung ba de ni 'dod pa bsten pa ltar gnod pa'i ltung byed ces bya'o/ /'dod pa bsten pa ltar gnod pa'i ltung byed do zhes bya ba de bshad zin to// //gang la bsten par bya ba 'chos pa'i ltung byed du 'gyur zhe na de'i phyir/ de la spu 'thog</text></item>
<item><p>44a2</p><section></section><text>pa byed dam byed du 'jug pa la'o zhes bya ba smras te/ mo mtshan de la rmongs kyi spu 'thog cing breg ba rang gis byed dam gzhan byed du 'jug pa la kha na ma tho ba 'dir 'gyur ro/ /'dir reg pa'i kha na ma tho ba ni rnam par mi gzhag ste/ de la skyes pas reg na ni pham par 'gyur la/ gal</text></item>
<item><p>44a3</p><section></section><text>te bud med kyis rig na ni sbom po'o zhes nyes pa sngar bstan zin pa'i phyir ro/ /'di ni mdzes par bya ba'i phyir de spu nyag ma 'ga' btogs pas ni mdzes par byas pa ma yin te/ 'di ltar phal cher btogs na mdzes par byas pa yin no/ /phal cher btogs pa zhes bya ba ni 'dir sum cha</text></item>
<item><p>44a4</p><section></section><text>cig lus ba ste de'i tshe na dngos gzhi'o/ /rtsom pa gcig nyid kyis lhag ma'i rjes su 'jug par rig par bya'o/ /dge slong la ni 'di nyes byas so/ /gal te 'khrig pa'i 'dod chags kyis byed na ni pham par gtogs pa'i sbom po'o/ /gal te khu ba 'byin pa'i 'dod chags kyis</text></item>
<item><p>44a5</p><section></section><text>byed na ni dge 'dun lhag mar gtogs pa'i sbom po'o/ /thal lcag gis bsnun pa ni dge slong la gal te 'dod chags kyis byed na ni sbom po'o/ /'dod chags med na ni nyes byas so/ /bsten par byed pa 'chos pa'i ltung byed do zhes bya ba de bshad zin to// //da 'di man chad ni reg</text></item>
<item><p>44a6</p><section></section><text>par bya ba ma yin pa dang bsten pa'i ltung byed bcu gcig ston te/ dge slong mas skyes pa la reg par bya ba ma yin pa de dang / lhan cig reg pa'i tshul gyis bsten pa gang yin pa de las gyur pa'i kha na ma tho ba de dag ni/ reg par bya ba ma yin pa dang bsten pa'i ltung byed rnams</text></item>
<item><p>44a7</p><section></section><text>zhes bya'o/ /de la de dag gi dang po je bshad par bya ste/ gang la khyim pa dang lhan cig 'greng pa'i ltung byed du 'gyur zhe na de'i phyir/ khyim pa dang lhan cig dben pa skyabs yod pa na 'greng ba la'o zhes bya ba smras te/ dge slong ma gcig pu khyim pa bsten pa'i mthu yod pa</text></item>
<item><p>44b1</p><section></section><text>gcig dang dben pa skyabs yod pa na/ 'dom gang gi nang tshun chad na 'dug gam 'greng yang rung ste/ de la kha na ma tho ba 'dir 'gyur ro/ /skyes pa bsten pa'i mthu med pa ni nyes byas so/ /dben pa skyabs yod pa'i mtshan nyid bstan pa'i phyir/ rtsig pa dang sab ma dang yol</text></item>
<item><p>44b2</p><section></section><text>ba dang thibs po dang mun pa dag gis ni de nyid 'grub bo zhes bya ba smras te/ lnga po de dag gis ni dben pa skyabs yod pa 'grub bo/ /gang la dge slong dang lhan cig 'greng ba'i ltung byed du 'gyur zhe na de'i phyir/ dge slong dang ngo zhes bya ba smras te/ lhan cig dben pa</text></item>
<item><p>44b3</p><section></section><text>skyabs yod pa na 'greng ba la'o zhes bya bar sbyar ro/ /gang la bla gab med pa na khyim pa dang lhan cig 'greng pa'i ltung byed du 'gyur zhe na de'i phyir/ bla gab med pa na snga ma dang ngo zhes bya ba smras te/ bla gab med pa zhes bya ba bar chad med pa'i phyogs na snga ma dang ngo zhes bya ba khyim pa dang</text></item>
<item><p>44b4</p><section></section><text>lhan cig 'greng ba la kha na ma tho ba 'dir 'gyur zhes bya ba'i tha tshig go /gang la bla gab med pa na dge slong dang lhan cig 'greng ba'i ltung byed du 'gyur zhe na de'i phyir/ phyi ma dang ngo zhes bya ba smras te/ bla gab med pa na lhan cig 'greng ba la'o zhes bya bar sbyar ro/ /phyi ma dang ngo zhes bya</text></item>
<item><p>44b5</p><section></section><text>ba ni dge slong dang ngo / /gsum po de dag la ni 'dug pa la yang ltung byed kho nar 'gyur te/ tshul de dag ni ches lci ba yin pa'i phyir ro/ /de grogs dang bcas pa nyid yin na ltung ba med do zhes bya ba ni/ dge slong de grogs dang bcas pa nyid yin no/ /'dir gzhung ni gal te dge</text></item>
<item><p>44b6</p><section></section><text>slong grogs dang bcas pa nyid yin na ltung ba med ngo zhes gsungs pa yin no/ /dge slong ma khrims zla dang bcas pa nyid yin na yang ngo zhes bya ba yang ltung ba med do zhes bya bar sbyar ro/ /thag ji srid kyi dbang gis grogs dang tha dad pa nyid ma yin par snang ba'i thag de tsam na grogs 'dug na</text></item>
<item><p>44b7</p><section></section><text>khrims zla dang bcas pa nyid yin no/ /gang la khyim pa'i rnar gshub cing smra ba'i ltung byed du 'gyur zhe na de'i phyir/ khyim pa'i rnar gshub cing smra ba la'o zhes bya ba smras te/ dge slong mas khyim pa'i rna drung du ma reg pa tsam du bsnyen te/ phrin la sogs pa smra ba ni rnar gshub cing smra</text></item>
<item><p>45a1</p><section></section><text>ba zhes bya ste/ de la kha na ma tho ba 'dir 'gyur ro/ /bye brag ma bstan pas dben ba skyabs yod pa yang rung ngo / /bla gab med pa yang rung grogs yod pa yang rung gcig pu yang rung bar shes par bya'o/ /'dir smra ba zhes smos pa ni don dang bcas pa dang don</text></item>
<item><p>45a2</p><section></section><text>med pa'i tshig thams cad kyi dpe yin no/ /gang gi tshe glo nas rnar gshub pa byed na de'i tshe nyan pa po'i dpung mgo'i phyi rol gyi mtha' las smra ba mo'i ko sko'i mtha'i cha 'das na de ni de'i rnar gshub cing smra ba'i ltung byed kyi dang por rnam par gzhag pa yin no/ /gang gi tshe mdun rol nas</text></item>
<item><p>45a3</p><section></section><text>gshub cing smra bar byed na ni de'i tshe nyan pa po'i snying ga'i rus pa las 'das na'o/ /gang gi tshe rgyab logs nas gshub cing smra bar byed na ni de'i tshe mchan khung gi thad ka ni snying ga'i thad ka dang 'dra ste de nas phrag pa'i phyogs logs su 'das na de de'i dang po yin par rnam par gzhag go/</text></item>
<item><p>45a4</p><section></section><text>gang la khyim pa las rnar gshub cing smra ba nyan pa'i ltung byed du 'gyur zhe na de'i phyir/ de las des de nyan pa la'o zhes bya ba smras te/ khyim pa de las rnar gshub pa des smra ba de nyan pa'i dge slong ma la kha na ma tho ba 'dir 'gyur ro/ /gang la dge slong gi rnar gshub cing smra ba'i ltung</text></item>
<item><p>45a5</p><section></section><text>byed du 'gyur zhe na de'i phyir/ dge slong gi'o zhes bya ba smras te/ rnar gshub cing smra ba la kha na ma tho ba 'dir 'gyur ro zhes bya bar sbyar ro/ /gang la dge slong las rnar gshub cing smra ba nyan pa'i ltung byed du 'gyur zhe na de'i phyir/ de las kyang ngo zhes bya ba smras te/ dge slong de las</text></item>
<item><p>45a6</p><section></section><text>so/ /rnar gshub cing smra ba nyan pa la'o zhes bya ba'i rjes bsnyags pa'i phyir kyang ngo zhes bya ba'i sgra smos so/ /gang la khyim pa las rig pa len pa'i ltung byed du 'gyur zhe na de'i phyir/ khyim pa las rig pa len pa la'o zhes bya ba smras te/ dge slong mas khyim pa las rig pa</text></item>
<item><p>45a7</p><section></section><text>gang yang rung ba len pa la ltung byed 'dir 'gyur ro/ /'di ni sbom dga' mo chags par gyur pas skyes pa las rig pa blangs nas de'i tshig nyan du gzhug pa'i phyir yang dang yang du bzlas pa 'chol bar byed pa de las bcas pa yin no/ /gang la khyim pa las rig pa klog pa'i ltung</text></item>
<item><p>45b1</p><section></section><text>byed du 'gyur zhe na/ de'i phyir de las de klog pa la'o zhes bya ba smras te/ khyim pa de las rig pa de klog pa la kha na ma tho ba 'dir 'gyur ro/ /'dir rig pa zhes smos pa ni klag par bya ba thams cad kyi dpe yin no/ /dge slong gis dge slong ma la klog tu 'jug pa la ni ltung ba med de de gnyis ni</text></item>
<item><p>45b2</p><section></section><text>slob ma dang slob dpon du rigs pa nyid yin pa'i phyir ro/ /gang la rma bcings pa 'grol du 'jug pa'i ltung byed du 'gyur zhe na de'i phyir/ sgyu thabs kyis rma bcings shing bcings shing 'grol du 'jug pa la'o zhes bya ba smras te/ nyon mongs pa can gyi sgyu thabs kyi sems kyis rang</text></item>
<item><p>45b3</p><section></section><text>gi lus kyi rma bcings shing bcings shing skyes pa la 'grol du 'jug pa la kha na ma tho ba 'dir 'gyur ro/ /sgyu thabs kyis bud med 'grol du 'jug pa la ni nyes byas so/ /'di ni sbom dga' mo'i lag pa g.yas par phol mig byung ba'i rma de sman pas zan gyis glan nas ras</text></item>
<item><p>45b4</p><section></section><text>mas bcings pa dang / de ha cang lhod do ha cang dam mo zhes zer zhing yang dang yang 'grol du bcug pa de las bcas pa yin no/ /de'i phyir don bden pa nyid la ni ltung ba med do zhes bya ba ni/ gang gi phyir sgyu thabs kyis ltung byed du rnam par gzhag pa de'i phyir dam yang dag gam lhod yang</text></item>
<item><p>45b5</p><section></section><text>dag pa'i bden pa nyid la ni nyon mongs pa can ma yin pa'i sems kyis 'grol du bcug pa la ltung ba med do/ /nyon mongs pa can gyi sems kyis ni phyed 'grol du bcug na yang ltung byed do/ /lan mang du 'grol du bcug na ni ji snyed 'grol du bcug pa de snyed kyi ltung byed du 'gyur ro/ /</text></item>
<item><p>45b6</p><section></section><text>'di dge slong la ni nyes byas so/ /rig par bya ba ma yin pa dang bsten pa las gyur ba'i ltung byed bcu gcig go zhes bya ba khyim pa dang lhan cig 'greng ba'i ltung byed dang / dge slong dang lhan cig 'greng ba'i ltung byed dang / bla gab med pa na khyim pa dang lhan cig 'greng ba'i ltung byed dang /</text></item>
<item><p>45b7</p><section></section><text>bla gab med pa na dge slong dang lhan cig 'greng ba'i ltung byed dang / khyim pa'i rnar gshub cing smra ba'i ltung byed dang / khyim pa las rnar gshub cing smra ba nyan pa'i ltung byed dang / dge slong las rnar gshub cing smra ba nyan pa'i ltung byed dang / khyim pa las rig pa len pa'i ltung</text></item>
<item><p>46a1</p><section></section><text>byed dang / khyim pa las rig pa klog pa'i ltung byed dang / rma bcings pa 'grol du 'jug pa'i ltung byed bcu gcig bshad zin te// //gang la bu 'tsho ba'i ltung byed du 'gyur zhe na de'i phyir/ bu 'tsho ba la'o zhes bya ba smras te/ bu phrug 'tsho zhing rtse ba la</text></item>
<item><p>46a2</p><section></section><text>sogs pas bsnyen bkur byed pa la kha na ma tho ba 'dir 'gyur ro/ /de ltar yang 'dir gzhung ni sbom dga' mos lhung bzed gzhag ste/ chos gos dag phud nas khye'u blangs te/ yud tsam zhig btsas so zhes gsungs pa yin no/ /'dir khye'u zhes smos pa ni bu tsho dang ma ning</text></item>
<item><p>46a3</p><section></section><text>dag gi dpe yin te tshul 'dra'o/ /rang gi bu de la reg pa rjes su gnang ba'i phyir rang gi bu 'tsho ba la ni nyes pa med do/ /dge slong la ni 'di nyes byas so/ /bu 'tsho ba'i ltung byed do zhes bya ba de bshad zin to// //da 'di man chad ni gnod par 'gyur ba'i sgo spang ba'i ltung byed</text></item>
<item><p>46a4</p><section></section><text>gsum bshad par bya ste/ skyes pas gnod par 'gyur ba'i sgo spang pa'i phyir bslab pa'i gzhi gsum bcas pa'i phyir ro/ /de la gang la khyim gzhan du mtshan mo nyal ba'i ltung byed du 'gyur zhe na de'i phyir/ khyim bdag la ma dris par khyim gzhan du mtshan mo 'da' bar</text></item>
<item><p>46a5</p><section></section><text>byed pa la'o zhes bya ba smras te/ khyim bdag la ma dris par rtsig pa la sogs pas bskor ba'am/ phyugs lhas sam 'dron khang la sogs pa la khyim gzhan du mtshan mo nyal zhing 'da' bar byed pa la kha na ma tho ba 'dir 'gyur ro/ /bud med la rag las pa nyid yin na de</text></item>
<item><p>46a6</p><section></section><text>la dris na ltung ba med do zhes bya ba ni khyim gang na bud med dbang che zhing khyim bdag gis bud med kyi tshig las 'da' bar mi nus pa de ni bud med la rag las pa nyid ces bya ste/ der ni bud med la dris na khyim bdag la ma dris par mtshan mo 'da' bar byed pa la ltung ba med pa'o/ /</text></item>
<item><p>46a7</p><section></section><text>gang la mtshan mo ma brtags par skyabs yod par nyal ba'i ltung byed du 'gyur zhe na de'i phyir/ mtshan mo ma brtags par skyabs yod par 'da' bar byed pa la'o zhes bya ba smras te/ skyabs yod pa'i phyogs ma brtags par mtshan mo nyal zhing 'da' bar byed pa la kha na ma tho ba 'dir</text></item>
<item><p>46b1</p><section></section><text>'gyur ro/ /skyabs yod pa zhes bya ba ni mun khung dang thibs po la sogs pa gang du zhugs na skyes pa yod par shes par mi 'gyur ba la bya'o/ gang la gnas khang du dge slong ma gzhan med par mtshan mo nyal ba'i ltung byed du 'gyur zhe na de'i phyir/ gnas khang du dge slong ma gzhan</text></item>
<item><p>46b2</p><section></section><text>med par mtshan mo 'da' bar byed pa la'o zhes bya ba smras te/ mtshan mo gnas khang du dge slong ma gzhan med par gcig pu nyal zhing 'da' bar byed pa la kha na ma tho ba 'dir 'gyur ro/ /'dir gtsug lag gi rjes su 'brang bas gnas khang zhes smos par zad kyi g.yogs pa'i phyogs</text></item>
<item><p>46b3</p><section></section><text>gzhan la yang kha na ma tho ba 'dra'o/ /bslab pa'i gzhi 'di gsum la mtshan ma'i mtha'i skad cig la ni ltung byed do/ /mdun rol du ni nyes byas so/ /de shi ba la sogs pa la ni ltung ba med do zhes bya ba ni/ dge slong ma gzhan de shi'am babs sam yul gzhan la sogs par sor</text></item>
<item><p>46b4</p><section></section><text>ngam/ rkyen gzhan gyis med par gyur na gcig pu gnas khang du mtshan mo 'da' bar byed pa la ltung ba med pa yin te des mi 'dod bzhin du bral ba bstan to/ /gnod par gyur pa'i sgo spang ba'i ltung byed gsum mo zhes bya ba khyam gzhan du mtshan mo nyal ba'i ltung byed dang mtshan</text></item>
<item><p>46b5</p><section></section><text>mo ma brtags par skyabs yod par nyal ba'i ltung byed dang / gnas khang du dge slong ma gzhan med par mtshan mo nyal ba'i ltung byed gsum bshad zin to// //gang la longs spyod cing gnas btang ba'i ltung byed du 'gyur zhe na de'i phyir/ dge slong ma dang khri gcig la</text></item>
<item><p>46b6</p><section></section><text>lhan cig reg pa dang bcas shing mtshan mo nyal ba la'o zhes bya ba smras te/ dge slong ma dang lhan cig khri gcig gi steng du sha mthang reg pa dang / bcas shing mtshan mo nyal bar byed pa la ni kha na ma tho ba 'dir 'gyur ro/ /reg pa dang bcas shing zhes bya ba ni reg pa dang bcas</text></item>
<item><p>46b7</p><section></section><text>bzhin du zhes bya ba'i tha tshig go/ /de'i phyir reg pa dang bcas pa la kha na ma tho ba rdzogs par 'gyur te/ ma reg pa la ltung ba med do zhes gsungs pa'i phyir ro/ /de dang ngam du ma dang lhan cig kyang rung ste/ gtur bu la sogs pas bar du chod cing dran pa nye bar gzhag ste/</text></item>
<item><p>47a1</p><section></section><text>lus kyi reg pa ro myang ba med par khri mi 'gul ba tha mal pa'am stan la ni ltung ba med do zhes bya ba la/ de dang ngam zhes bya ba ni dge slong ma cig shos de dang lhan cig nyal ba de la'o/ /du ma dang lhan cig kyang rung ste zhes bya ba ni gcig pu dang lhan cig</text></item>
<item><p>47a2</p><section></section><text>nyal ba 'ba' zhig tu yang ma zad kyi gnyis la sogs pa dang lhan cig nyal yang rung ba'o/ /ci gyi na de bzhin nyal ba la'am zhe na de'i phyir/ gtur bu la sogs pas bar du gcad cing zhes bya ba smras te/ chos gos kyi gtur bu dang / lhung bzed kyi snod la sogs pas</text></item>
<item><p>47a3</p><section></section><text>mal gyi bar du bcad par byas pa de la'o/ /dran pa nye bar gzhag ste zhes bya ba ni/ ji nas kyang lus kyi reg pa'i ro myang ba med par bya ba'i phyir dran pa nye bar gzhag pa la'o/ /lus kyi reg pa'i ro myang ba med par zhes bya ba ni/ gal te gtur bu la sogs pas bar du bcad zin</text></item>
<item><p>47a4</p><section></section><text>kyang brgya la lus reg par gyur na reg pa de'i ro myang ba med par byed pa ste/ 'di ni dran pa nye bar gzhag pa de'i 'bras bu yin no/ /de bas na rnam pa de lta bu dran pa nye bar gzhag par bya'o/ /gzhi gang la de dag dang lhan cig nyal ba la ltung ba med ce na de'i phyir khri mi</text></item>
<item><p>47a5</p><section></section><text>'gul ba tha mal pa zhes bya ba smras te/ khri rkang sa la btsugs pa mi 'gul ba dang khri phal pa tha mal bar grags pa la'o/ /yang na stan la yang rung ste gzhi de lta bu dag la rnam pa ji skad bstan pa de lta bu dag gis lhan cig nyal ba la ni ltung ba med do/ /'dir gzhung ni khri mi</text></item>
<item><p>47a6</p><section></section><text>'gul ba la gtur bu la sogs pas bar du gcad cing dran pa nye bar gzhag ste lus kyi reg pa'i ro myang ba med par nyal ba la ltung ba med do/ /khri tha mal pa la yang de bzhin no/ /stan la yang de bzhin no zhes gsungs pa yin no/ /yod na nyes byas so zhes bya ba ni/ mal so sor bya</text></item>
<item><p>47a7</p><section></section><text>pa'i skabs yod na bar du bcad pa la sogs pas nyal ba la ni nyes byas kyi kha na ma tho bar 'gyur ro/ /longs spyod cing gnas pa btang ba'i ltung byed do zhes bya ba de bshad zin to// //da 'di man chad ni byi dor byed pa las gyur ba'i ltung byed brgyad ston te/ de la gang la</text></item>
<item><p>47b1</p><section></section><text>dge slong ma byi dor byed du 'jug pa'i ltung byed du 'gyur zhe na de'i phyir/ rang gi lus kyi dril phyis dge slong ma byed du 'jug pa la'o zhes bya ba smras te/ rang gi lus la 'dag rdzas kyis dril zhing phyi ba'i dril phyi dge slong ma gzhan byed du 'jug pa la kha na ma tho ba 'dir 'gyur ro/ /</text></item>
<item><p>47b2</p><section></section><text>gang la dge slob ma byi dor byed du 'jug pa'i ltung byed du 'gyur zhe na de'i phyir/ dge slob ma'o zhes bya ba smras te/ rang gi lus kyi dril phyi dge slob ma byed du 'jug pa la kha na ma tho ba 'dir 'gyur ro/ /gang la dge tshul ma byi dor byed du 'jug pa'i rtsang byed du 'gyur zhe na de'i</text></item>
<item><p>47b3</p><section></section><text>phyir/ dge tshul ma'o zhes bya ba smras te/ rang gi lus kyi dril phyi dge tshul ma byed du 'jug pa la kha na ma tho ba 'dir 'gyur ro/ /gang la khyim pa mo byi dor byed du 'jug pa'i ltung byed du 'gyur zhe na de'i phyir/ khyim pa mo'o zhes bya ba smras te/ rang gi lus kyi dril phyi</text></item>
<item><p>47b4</p><section></section><text>khyim pa mo byed du 'jug pa la kha na ma tho ba 'dir 'gyur ro/ /gang la mu stegs mo byi dor byed du 'jug pa'i ltung byed du 'gyur zhe na de'i phyir/ mu stegs ma'o zhes bya ba smras te/ rang gi lus kyi dril phyi mu stegs can mo byed du 'jug pa la kha na ma tho ba 'dir 'gyur ro/ /byung</text></item>
<item><p>47b5</p><section></section><text>ba'i dbang gis gang zag tha dad pas bslab pa'i gzhi lnga so sor bca' ba mdzad do/ /gang la bud med bkru bshal byed du 'jug pa'i ltung byed du 'gyur zhe na de'i phyir/ bkru bshal byed du 'jug pa la'o zhes bya ba smras te/ dge slong mas rang gi lus la chu 'ba' zhig gis dri ma</text></item>
<item><p>47b6</p><section></section><text>bkru bshal bya ba bud med gzhan byed du 'jug pa kha na ma tho ba 'dir 'gyur ro/ /snga ma lnga ni 'dag rdzas gang yang rung ba gzhan dag gis dril phyi byed du 'jug pa las bcas pa yin no/ /'di ni chu 'ba' zhig gis bkru bshal byed du 'jug pa las bcas pa yin te bye brag ni de</text></item>
<item><p>47b7</p><section></section><text>yin no/ /de ltar yang bkru bshal byed du 'jug na zhes gsungs pa de'i rnam par 'byed pa ni chus bkru bshal byed na zhes gsungs pa yin no/ /gang la rdzas dri zhim pos rang gi lus skud pa'i ltung byed du 'gyur zhe na/ de'i phyir/ rdzas dri zhim po dag gis rang gi lus skud pa la'o</text></item>
<item><p>48a1</p><section></section><text>zhes bya ba smras te/ so sor thar pa'i mdo las dri dag gis zhes gsungs pa de'i rnam par 'byed pa ni/ rdzas dri zhim po dag gis zhes gsungs pa yin te/ dge slong mas rang gi lus rdzas dri zhim po dag gis skud pa de la kha na ma tho ba 'dir 'gyur ro/ /gang la 'bru</text></item>
<item><p>48a2</p><section></section><text>mar gyi tshigs mas rang gi lus skud pa'i ltung byed du 'gyur zhe na de'i phyir/ 'bru mar gyi tshigs mas so zhes bya ba smras te/ rang gi lus skud pa la'o zhes bya bar sbyar ro/ /rang gis byed pa'am gzhan byed du 'jug na yang bud med skud du 'jug pa la kha na ma tho ba 'dir 'gyur gyi/ skyes</text></item>
<item><p>48a3</p><section></section><text>pa byed du 'jug pa la ni pham par 'gyur ba la sogs pa'i rnam par 'gyur ba'i phyir ro/ /dge slong la ni rdzas dri zhim pos rang gi lus skud pa 'di nyes byas so/ /mtshan mthun pa byi dor byed du 'jug pa la ni ltung ba med do/ /byi dor byed pa las gyur ba'i ltung byed brgyad do zhes bya ba</text></item>
<item><p>48a4</p><section></section><text>dge slong ma byi dor byed du 'jug pa'i ltung byed dang / dge slong ma byi dor byed du 'jug pa'i ltung byed dang / dge tshul ma byi dor byed du 'jug pa'i ltung byed dang / khyim pa mo byi dor byed du 'jug pa'i ltung byed dang / mu stegs mo byi dor byed du 'jug pa'i ltung byed dang / bud</text></item>
<item><p>48a5</p><section></section><text>med bkru bshal byed du 'jug pa'i ltung byed dang / rdzas dri zhim pos rang gi lus skud pa'i ltung byed dang / 'bru mar gyi tshigs mas rang gi lus skud pa'i ltung byed brgyad bshad zin to// //gang la chu la longs spyod pa'i ltung byed du 'gyur zhe na de'i phyir/ lag la sbrel te khrus byed</text></item>
<item><p>48a6</p><section></section><text>pa la'o zhes bya ba smras te/ bud med dang lhan cig go/ /skyes pa dang ni ma yin no/ /'dir lte bar son na dngos gzhi'o/ /mdun rol du ni nyes byas so/ /sngar dris skud pa la sogs pa bstan pa la yang de bzhin te/ lte bar son na dngos gzhi'o/ /mdun rol du ni nyes byas so/ /</text></item>
<item><p>48a7</p><section></section><text>chu la longs spyod pa'i ltung byed do zhes bya ba de bshad zin to// //da 'di man chad ni 'chos pa las gyur pa'i ltung byed drug ston te/ de las gang la pu shel tses skra 'chad pa'i ltung byed du 'gyur zhe na de'i phyir/ bcos pa'i phyir pu shel tses 'chad pa la'o zhes bya ba smras te/ bcos</text></item>
<item><p>48b1</p><section></section><text>pa'i phyir zhes bya ba ni skra bcos pa'i phyir zhes bya bar shes par bya ste/ de'i phyir pu shel ces skra 'chad pa la kha na ma tho ba 'dir 'gyur ro/ /gang la so mangs kyis skra 'chad pa dang smyig shad kyis skra 'chad pa dang gsum char gyis skra 'chad pa dang / skra brnyan thogs pa'i ltung byed</text></item>
<item><p>48b2</p><section></section><text>du 'gyur zhe na de'i phyir/ so mangs dang smyig shad dang gsum zhes bya ba dang skra brnyan gyis kyang ngo zhes bya ba smras te/ bcos pa'i phyir 'chad pa la'o zhes bya ba'i rjes bsnyags pa'i phyir kyang ngo zhes bya ba'i sgra smos so/ /so mangs dang smyig shad dang gsum zhes bya ba dang skra</text></item>
<item><p>48b3</p><section></section><text>brnyan de dag nyid de dag gis bcos pa'i phyir skra 'chad cing thogs pa la kha na ma tho ba 'dir 'gyur ro/ /gsum zhes bya ba ni pu shel tse dang so mangs dang smyig shad kyi rdzas gsum char bsdus pa'o/ /de dag gis skra bshad pa la sogs pa'i rnam pa gang gis 'chos par byed pa de</text></item>
<item><p>48b4</p><section></section><text>la kha na ma tho ba de dag tu 'gyur ro/ /brtsams pa tsam gyis ltung bar 'gyur te/ ji srid du ma btang gi bar du ltung ba gcig tu zad de bya ba'i phyir rtsom pa gcig tu gyur pa'i phyir ro/ /'dir gzhung ni pu shel tse 'chang ngam so mangs 'chang ngam smyig shad 'chang ngam skra brnyan 'chang</text></item>
<item><p>48b5</p><section></section><text>na zhes gsungs pa yin te/ skra de'i rnam par 'byed pa ni 'chos par byed na zhes gsungs pa ste/ bcos pa'i phyir 'chad pa la sogs par byed na zhes bya ba'i tha tshig go/ /gang la khyim pa'i rgyan thogs pa'i ltung byed du 'gyur zhe na de'i phyir/ khyim pa'i rgyan thogs pa</text></item>
<item><p>48b6</p><section></section><text>la'o zhes bya ba smras te/ khyim pa'i rgyan gang yin pa de la thogs pa la kha na ma tho ba 'dir 'gyur ro zhes bya ba'i tha tshig go/ /khyim pa'i zhes smos pas ni rab tu byung ba'i rgyan rnam par bcad pa'i phyir te/ 'di ltar zhi ba la dga' ba'i rab tu byung ba rnams kyi chos gos la sogs pa</text></item>
<item><p>48b7</p><section></section><text>dag la yang rgyan gyi blo skye ba kho na'i phyir ro/ /khyim pa'i rgyan rin po che'i rang bzhin la ni kha na ma tho ba rdzogs par 'gyur ro/ /de ltar yang khyim pa'i rgyan ni mgul rgyan dang / gdu bu rgyan can dang / dpung rgyan dang do shal dang se mo do dang mu tig gi chun po dag go zhes rnam par 'byed</text></item>
<item><p>49a1</p><section></section><text>pa las gsungs so/ /rin po che ma yin pa'i rgyan la ni nyes byas so/ /'di la ni rin po che la reg pa'i ltung byed gzhan yang rdzas ci lta ba las 'byung bar rig par bya'o/ /'chos pa las gyur pa'i ltung byed drug go zhes bya ba pu shel tses skra 'chad pa'i ltung byed</text></item>
<item><p>49a2</p><section></section><text>dang / so mangs kyis skra 'chad pa'i ltung byed dang / smyig shad kyis skra 'chad pa'i ltung byed dang / gsum char gyis skra 'chad pa'i ltung byed dang / skra brnyan thogs pa'i ltung byed dang / khyim pa'i rgyan thogs pa'i ltung byed drug bshad zin to// //da 'di man chad ni rgyags</text></item>
<item><p>49a3</p><section></section><text>pa las gyur pa'i ltung byed gsum ston te/ de la gang la bro brdung ba'i ltung byed du 'gyur zhe na de'i phyir/ bro brdung ba la'o zhes bya ba smras te/ ci ltar zhe na de'i phyir yan lag gang yang rung bas so zhes bya ba smras te/ tha na smin ma bskyod pa la sogs pas kyang ngo / gang la</text></item>
<item><p>49a4</p><section></section><text>glu len pa'i ltung byed du 'gyur zhe na de'i phyir/ glu len pa la'o zhes bya ba smras te/ rang ngo / /ji ltar zhe na de'i phyir de'i bsam pas mgrin bsgyur gang yang rung ba'o zhes bya ba smras te/ de'i bsam pas zhes bya ba ni glu blangs pa'i bsam pas so/ /mgrin bsgyur</text></item>
<item><p>49a5</p><section></section><text>gang yang rung ba'o zhes bya ba ni tha na tshigs su bcad pa tsam 'don pa yang ngo / /gang la rol mo byed pa'i ltung byed du 'gyur zhe na de'i phyir/ rol mo byed pa la'o zhes bya ba smras te/ pi wang la sogs pa'i rol mo rang gis byed pa la kha na ma tho ba 'dir 'gyur ro/ dge slong la ni</text></item>
<item><p>49a6</p><section></section><text>'dir nyes byas so/ /rgyags pa las gyur pa'i ltung byed gsum mo zhes bya ba bro brdung ba'i ltung byed dang / glu len pa'i ltung byed dang / rol mo byed pa'i ltung byed gsum bshad zin to// //bam po bzhi bcu gcig pa/ da 'di man chad ni longs 'chos pa nyid las gyur</text></item>
<item><p>49a7</p><section></section><text>pa'i ltung byed gsum ston te/ gang la gdugs thogs pa'i ltung byed du 'gyur zhe na de'i phyir/ longs spyod du gyur pa'i gdugs thogs pa la'o zhes bya ba smras te/ longs spyod byed cing gdugs thogs pa la dngos gzhir 'gyur ro/ /bdag gir byed pa tsam la ni nyes byas so/ /</text></item>
<item><p>49b1</p><section></section><text>sbyor ba gcig yin na shin tu yun ring por thogs pa la yang ltung ba gcig kho nar zad do/ /gang la mchil lham gyon pa'i ltung byed du 'gyur zhe na/ de'i phyir/ mchil lham gyon pa la'o zhes bya ba smras te/ longs spyod du gyur pa'i mchil lham gyon pa la kha na ma tho ba 'dir 'gyur ro/ /</text></item>
<item><p>49b2</p><section></section><text>dbyar khang dang mal stan bsrung ba'i phyir ni ltung ba med do zhes bya ba ni/ dbyar khang dang mal stan la bag bya ba'i phyir mchil lham gyon pa la ni ltung ba med do/ /de las gzhan pa thams cad la ni ltung byed kho nar 'gyur ro/ /gang la khri'us bsnyen bkur byed du 'jug pa'i ltung</text></item>
<item><p>49b3</p><section></section><text>byed du 'gyur zhe na de'i phyir/ khri'u'i bsnyen bkur nyams su myong bar byed pa la'o zhes bya ba smras te/ khri tshad chung ngu ni khri'u zhes bya ste/ de la bdag nyid 'dug tu 'jug pa'i bsnyen bkur gang yin pa de nyams su myong bar byed pa la kha na ma tho ba 'dir 'gyur ro/ /'di ni sbom</text></item>
<item><p>49b4</p><section></section><text>dga' mo dge slong ma rnams la ston par byed cing des dge slong ma 'ongs shing lhags pa rnams la kho mo'i phyir phyogs ga ge mo zhig tu khri'u shoms la 'dug tu chu [(]gshig [,]shig [)]ces bsgo zhing yang phyogs ga ge mo zhig dang gnas khang gi nyen kor dang khyams dang sgo khang dang yang thog dang khang steng</text></item>
<item><p>49b5</p><section></section><text>ngam che ge mo zhig tu khri'u khyer la kho mo 'dug tu chug shig ces zer ba las bcas pa yin te/ des khri'us bsnyen bkur byed du 'jug pa'i ngo bo nyid kyang bstan pa yin no/ /longs 'chos pa nyid las gyur pa'i ltung byed gsum mo zhes bya ba gdugs thogs pa'i ltung byed dang / mchil</text></item>
<item><p>49b6</p><section></section><text>lham gyon pa'i ltung byed dang / khri'us bsnyen bkur byed du 'jug pa'i ltung byed gsum bshad zin to// //gang la thug thub tu phyis gnon byed pa'i ltung byed du 'gyur zhe na de'i phyir/ khyim gzhan du ma bsgo bar stan la 'dug pa la'o zhes bya ba smras te/ gang gi tshe khyim</text></item>
<item><p>49b7</p><section></section><text>gzhan du bdag pas ma bsgo bar der stan la 'dug pa la thug thub tu phyis gnon bde ba'i ltung byed du 'gyur ro/ /thug thub tu zhes bya ba ni/ btsan thabs su'o/ /phyis gnon byed pa zhes bya ba ni zil gyis gnon cing 'dug pa la'o/ /de las ltung byed gang 'byung</text></item>
<item><p>50a1</p><section></section><text>ba de ni de skad ces bya'o/ /rtswa'i chun bo dang shing gi dum bu dang / so phag la sogs pa 'dug par bya ba'i ched du phyi rol du bshams pa de dag la 'dug pa la ni ltung ba med de thug thub ma byas pa'i phyir ro/ /ma bshams pa la 'dug pa la ni nyes byas so/</text></item>
<item><p>50a2</p><section></section><text>sog ma'i bur ma la sogs pa ras kyis dkris pa'i stan 'dug par bya ba'i ched du bor ba de la 'dug pa la yang nyes byas so/ /ma bor ba de la ni kha na ma tho ba yongs su rdzogs par 'gyur ro/ /stan ni ches dka' ba yin pa'i phyir dang rtswa'i chun po la sogs pa ni mi dgos pa dang</text></item>
<item><p>50a3</p><section></section><text>'dra ba nyid yin pa'i phyir ro/ /'dir stan zhes smos pas ni/ /khyim pa'i mal stan yang bsdus pa yin te/ de la 'dug pa dang nyal ba dag la yang kha na ma tho ba rdzogs par 'gyur te/ thug thub ces shin tu che ba nyid yin pa'i phyir ro/ /thug thub tu phyis gnon byed</text></item>
<item><p>50a4</p><section></section><text>pa'i ltung byed do zhes bya ba de bshad zin to// //gang la khyim pa la log thabs byed pa'i ltung byed du 'gyur zhe na de'i phyir/ chos nyan du gzhug pa'i gnas skabs su khyim pa'i stan spyad pa'i khyim pa la ma sbran par bor te 'gro ba la'o zhes bya ba smras te/ chos nyan du</text></item>
<item><p>50a5</p><section></section><text>'jug pa'i tshe khyim pa'i stan yongs su spyad pa khyim pa la ma sbran par bor te/ 'gro ba la kha na ma tho ba 'dir 'gyur ro/ /'di ni sbom dga' mo khyim bdag gi khyim dag tu song ste khyim bdag gi chung ma dag gis stan dag bshams pa na de de la 'dug ste/ rgya cher chos ston par brtsams</text></item>
<item><p>50a6</p><section></section><text>pa dang khyim bdag gi chung ma dag 'di snyam du las byed pa zhig go snyam nas langs te dong ba'i tshe/ des kyang stan dag ma sbran par gcig pu langs te song ba dang stan de dag rkun po dag gis khyer nas khyim mi dag gis stan btsal na ma rnyed de sbom dga' mo la 'phags ma stan dag cir</text></item>
<item><p>50a7</p><section></section><text>bgyis zhes dris ba dang / des smras pa ji ltar khyed cag gis kho mo la ma sbran par dor ba bzhin du kho mo yang de bzhin no zhes zer ba'i gzhi de las bcas pa yin no/ /'di ni snying nas log thabs byed pa nyid la rnam par gzhag go/ /rab tu byung ba 'di pa dang phyi rol ba'i rab tu byung</text></item>
<item><p>50b1</p><section></section><text>ba dbang pa nyid la ni nyes byas so/ /gang gi tshe dngos gzhir 'gyur ba'i song ba'i mthar thug pa yin zhe na de'i phyir/ spangs pa'i nyen kor gyi mtha' la'o zhes bya ba smras te/ sngar gnas ma la spangs te 'gro ba'i nyen kor gyi mtha' bstan pa gang yin pa de nyid 'di'i nyen kor gyi mtha' yin par</text></item>
<item><p>50b2</p><section></section><text>rig par bya ste/ 'dom bzhi bcu rtsa dgu tshun chad ni de'i nyen kor yin no zhes bya ba la sogs pa yin no/ /khyim pa la log thabs bye na pa'i ltung byed do zhes bya ba de bshad zin to// //da 'di man chad ni khyim pa mo'i bzo ston pa'i ltung byed gsum ston to/ /de gang la skud pa</text></item>
<item><p>50b3</p><section></section><text>'khal ba'i ltung byed du 'gyur zhe na de'i phyir/ skud pa 'khal ba la'o zhes bya ba smras te/ rgyud kyi rang bzhin gang yang rung ba bsgrub pa byas na skud pa bkal ba nyid yin te/ de la kha na ma tho ba 'dir 'gyur ro/ /'di ltar rnam par 'byed pa las bdun po dag las gang yang</text></item>
<item><p>50b4</p><section></section><text>rung ba zhes gsungs mod kyi de ni dpe tsam du zad de rung ba ma yin pa'i skud pa 'khal ba la yang thams cad du bzo ston pa'i nyes pa 'dra ba'i phyir ro/ /rgya cang dang lcag pod kyi don du dben pa'i phyogs su ni ltung ba med do zhes bya ba ni/ rgya cang dang lcag pod la sogs pa ni ska rags</text></item>
<item><p>50b5</p><section></section><text>kyi rnam pa ste de'i ched du chos dang ldan pa'i dgos pa'i dbang gis dben pa'i phyogs su skud pa 'khal ba la ni ltung ba med do/ /khyim pa mo'i bzo ston pa'i ltung byed gsum zhes smos pa la de dag gi dang po ni skud pa 'khal ba'o/ /gnyis pa ni khyim gyi bya ba byed pa'o/ /gsum</text></item>
<item><p>50b6</p><section></section><text>pa ni rjen pa 'tshod pa la zhes bya ba'o/ /de la de dag gi dang po skud pa 'khal ba zhes bya ba ni bshad zin to// //lhag ma gnyis po dag brjod par bya ba yin mod kyi skabs 'dir de gnyis mi brjod par dge slong ma'i tshogs kyi gos bdag gir byed pa'i ltung byed dang / zas</text></item>
<item><p>50b7</p><section></section><text>'tshod ba'i ltung byed ces bya ba gzhan gnyis brjod par bya ste/ 'di ltar skud pa dang gos gnyis ni rnams su bya ba'i rgyu dang 'bras bu'i ngo bo nyid du 'brel ba'i phyir dang rnam par bsgrub par 'dra ba'i phyir te/ ji ltar skud pa 'khal bas rnam par bsgrub pa yin pa de bzhin du</text></item>
<item><p>51a1</p><section></section><text>dge slong ma'i tshogs kyi gos bdag gir byed pa yang de dang 'dra ba'i phyir skud pa 'khal ba'i 'og tung ge slong ma'i tshogs kyi gos bdag gir byed pa rnam par gzhag go/ /dge slong ma'i tshogs kyi gos bdag gir byed pa'i ltung byed kyi 'og tu zas 'tshong</text></item>
<item><p>51a2</p><section></section><text>ba'i ltung byed brjod par bya ste/ de gnyis kyang rnam par bsgrubs par 'dra ba kho na yin te/ ji ltar dge slong ma'i tshogs kyi gos bdag gir byed pas nor rnam par bsgrubs par 'gyur ba de bzhin du zas 'tshong bas kyang nor rnam par bsgrubs pa'i phyir ro/ /da ni de gnyis</text></item>
<item><p>51a3</p><section></section><text>kyi dang po je bstan par bya ste/ gang la dge slong ma'i tshogs kyi gos bdag gir byed pa'i ltung byed du 'gyur zhe na de'i phyir/ dge slong ma'i tshogs kyi gos bdag gir byed pa la'o zhes bya ba smras te/ dge slong ma rnams kyi gos bdag gir byed pa la kha na ma tho ba 'dir</text></item>
<item><p>51a4</p><section></section><text>'gyur ro/ /'di ni dge slong ma sbom dga' mos btsun mo phreng ldan ma la bcom ldan 'das kyis bdag cag la sme gab 'chang bar rjes su gnang na bdag cag la mi bdog gis de khyod kyis stsal bar rigs so zhes smras pa dang / des gos kyi sbrog ma thams cad dge slong ma</text></item>
<item><p>51a5</p><section></section><text>rnams la byin pa de sbom dga' mos bdag gir byas so/ /de nas dge slong ma rab tu mang po dag gis sbom dga' mo la bslangs pa dang / des ma ster ba'i gleng gzhi las bcas pa yin no/ /'di la ma byin par len pa las gyur ba'i kha na ma tho bar ni mi 'gyur te/ bdag gis</text></item>
<item><p>51a6</p><section></section><text>bslangs shing bdag gis thob pa nyid bdag gir byed pa byung ba'i phyir ro/ /tshul khrims 'di ni yang dag par na bsngos pa las bsgyur ba'i gzugs brnyan du gyur pa yin te/ 'di ltar bsngos pa las gyur pa'i zhes bya ba ni/ gzhan la bsngos pa gzhan la bsgyur \u0f85ba yin la/ 'di ni</text></item>
<item><p>51a7</p><section></section><text>gzhan la yang byin pa'i rdzas bdag kho nas bdag gir byed pa yin pas de dang 'dra ba'i phyir de'i gzugs brnyan zhes bya'o/ /'dir tshogs zhes bya ba'i sgra ni dge 'dun la bya ste/ de ltar yang rnam par 'byed pa las tshogs kyi gos ni dge 'dun gyi'o zhes gsungs pa yin no/ /</text></item>
<item><p>51b1</p><section></section><text>gcig gam gnyis sam gsum gyi la ni nyes byas so/ /dge slong ma'i tshogs kyi gos bdag gir byed pa'i ltung byed do zhes bya ba de bshad zin to// //gang la zas 'tshong ba'i ltung byed du 'gyur zhe na de'i phyir/ zas btsong ba byas pa la'o zhes bya ba smras te/ mar dang 'bras</text></item>
<item><p>51b2</p><section></section><text>chan dang 'bru mar la sogs pa'i zas ci tsam yang rung ba btsongs na de la kha na ma tho ba 'dir 'gyur ro/ /tshong byas zin na dngos gzhi'o/ /de'i mdun rol du ni nyes byas so/ /gal te khe sbogs kyi phyir tshong byed na ni spogs phyin pa'i dus na yang spang bar yang 'gyur ro/ zas 'tshong</text></item>
<item><p>51b3</p><section></section><text>ba'i ltung byed do zhes bya ba de bshad zin to// //skabs su bshad pa'i ltung byed gnyis bstan nas da ni khyim pa mo'i bzo ston pa'i ltung byed gnyis pa brjod par bya ste/ gang la khyim gyi bya ba byed pa'i ltung byed du 'gyur zhe na de'i phyir/ khyim gyi bya ba yang ngo zhes bya</text></item>
<item><p>51b4</p><section></section><text>ba smras te/ byas pa la'o zhes rjes bsnyags pa'i phyir yang ngo zhes bya ba'i sgra smos so/ /khyim gyi bya ba zhes bya ba ni 'phral gyi bya ba 'di lta ste/ khyim du chag chag gdab pa dang phyag dar bya ba dang / bca' ba dang bza' ba dang btung ba dang bldag pa la sogs pa g.yo ba dang lag</text></item>
<item><p>51b5</p><section></section><text>pa dang rkang pa la sogs pa bkru ba dang / rigs kyi lha rnams brjed pa dang / bdug spos dang / gtor ma'i las bya ba dang / dra ba dang skam pa dang / mal cha dang stan sbrug pa dang / gzhag pa dang bsham pa la sogs pa dang / mchil lham dang khrus ras dbul ba dang /</text></item>
<item><p>51b6</p><section></section><text>gos bzung ba dang khrus kyi gos dbul ba la sogs pa ste/ de dag ci tsam byas kyang rung ste byas pa nyid yin no/ /chang gi las mi bya'o zhes bya ba ni/ mnan pa la sogs pa chang gi yo byad kyi las ni chang gi las te/ dge slong mas de mi bya'o/ /mdo 'di dang mdo 'og ma ni phran</text></item>
<item><p>51b7</p><section></section><text>tshegs dag las 'byung ngo / /chang khang byed du mi gzhug go zhes bya ba ni/ chang khang zhes bya ba ston pa gzhan byed du yang mi gzhug pa ste rang gis byed pa la ni kha na ma tho ba ches shin tu lci ba'i phyir de yang bkag par rig par bya'o/ /khyim pa mo'i bzo ston pa'i ltung byed gsum</text></item>
<item><p>52a1</p><section></section><text>pa brjod par bya ste/ gang la rjen pa 'tshod pa'i ltung byed du 'gyur zhe na de'i phyir/ rjen pa 'tshod pa la'o zhes bya ba smras te/ rjen pa zhes bya ba ni sngar dge slong gis btsos pa'i skabs su mi snyi ba rnams kyi ni sum cha bangs pa nyid kyi mdun rol du de nyid yin no/ /snyi ba rnams</text></item>
<item><p>52a2</p><section></section><text>kyi ni kha dog tu gyur pa'i'o/ /khu ba rnams kyi ni lan gnyis khol bar gyur pa'i'o zhes smos pa yin te/ rjen pa de lta bu btsos na dngos gzhi'o/ /dge slong gi dge 'dun dang mkhan po dang slob dpon dang tshangs pa mtshungs pa spyod pa rnams kyi phyir dben pa'i phyogs su ni ltung ba med do zhes</text></item>
<item><p>52a3</p><section></section><text>bya ba ni/ de dag gi ched du chos dang ldan pa'i don gyi dbang gis dben pa'i phyogs su 'tshod pa la ni ltung ba med par rig par bya'o/ /tshangs pa mtshungs par spyod pa zhes smos pas ni rab tu byung ba 'di ba thams cad bsdu'i khyim pa ni ma yin no/ /khyim pa mo'i bzo ston pa las gyur pa'i ltung byed</text></item>
<item><p>52a4</p><section></section><text>gsum mo zhes bya ba skud pa 'khal ba'i ltung byed dang / khyim gyi bya ba byed pa'i ltung byed dang / rjen pa 'tshod pa'i ltung byed gsum bshad zin to// //gang la lto 'dun las gyur pa'i ltung byed du 'gyur zhe na de'i phyir/ zas zos nas stan las langs te yang zab la'o zhes bya ba</text></item>
<item><p>52a5</p><section></section><text>smras te/ zas kyi bya ba byas pa na stan las langs te stan btang ba'i 'og tu yang zas za bar byed pa de la kha na ma tho ba 'dir 'gyur ro/ /lhag por ma byas pa za ba'i ltung byed dang / 'di la bye brag ci yod ce na bye brag yod de/ lhag por ma byas par za ba zhes bya ba ni zas zos zin nas de de</text></item>
<item><p>52a6</p><section></section><text>las mi bza'o zhes spangs te stan las langs pa'i 'og tu lhag por ma byas par za ba la kha na ma tho ba 'dir 'gyur ro/ /'di ni zas gcig kho na la za zhing langs te 'chag pa dang yang za zhing langs te 'chag pa la kha na ma tho ba 'dir 'gyur bar gzhag pa yin no/ /de nyid la spangs shing lhag por</text></item>
<item><p>52a7</p><section></section><text>ma byas par za na ni ltung ba gnyi ga yang dus gcig tu 'byung ngo / /'di ni sbom dga' mos nang par sngar langs te bsod snyoms blangs nas rang gi nyen kor du gzhag ste/ lhung bzed yang blangs yang blangs yang zos yang zos shing 'chag par byed bcags nas yang za bar byed yang 'chag par byed</text></item>
<item><p>52b1</p><section></section><text>yang za bar byed cing dro ka'i bar du ma spangs bar de ltar byed pa las bcas pa yin te de nyid lto 'dun las gyur pa yin no/ /gal te dge slong de ltar byed na ni nyes byas so/ /lto 'dun zhes bya ba'i sgra ni gdu ba dang brkam chags che ba zhes bya ba'i tha tshig go/ /lto 'dun las gyur pa'i ltung</text></item>
<item><p>52b2</p><section></section><text>byed do zhes bya ba de bshad zin to// //gang la tshogs par dbyung ba ma yin pa'i dri bsten pa'i ltung byed du 'gyur zhe na/ de'i phyir sgog skya'o zhes bya ba de smras te/ za ba la'o zhes bya bar sbyar ro/ /sgog skya ci tsam zos kyang rung ste ltung byed du 'gyur ro/ /na ba'i phyir ni ltung ba med do/ /</text></item>
<item><p>52b3</p><section></section><text>kun dong dang ki'u dag za ba la ni nyes byas so/ /tshogs par dbyung ba ma yin pa'i dri bsten pa'i ltung byed do zhes bya ba de bshad zin to// //da 'di man chad ni bsu bel ba las gyur ba'i ltung byed gsum ston te/ de la gang la sme gab mi 'chang ba'i ltung byed du 'gyur zhe na de'i phyir</text></item>
<item><p>52b4</p><section></section><text>sme gab mi 'chang ba la'o zhes bya ba smras te/ zla mtshan 'dzag pa'i dus su mngal gyi sgor sme gab ces bya ba gos ngan mi 'dogs pa la kha na ma tho ba 'dir 'gyur ro/ /sme gab bcang ba 'di ni sham thabs la sogs pa'i gos gyon zhing snang ba khrag gis ma rung bar 'gyur ba spang ba'i</text></item>
<item><p>52b5</p><section></section><text>phyir ro/ /bsu bel ba zhes bya ba ni gos ma rung bar gyur pa de khyim pa'am rab tu byung ba gzhan dag gis tshor ba la bya'o/ /de thag gus btags te bzhag go zhes bya ba ni/ sme gab de thag gus rked pa la btags te mngal gyi sgor gzhag par bya'o/ /de dus su bkru ba dang kha</text></item>
<item><p>52b6</p><section></section><text>bsgyur bar bya'o zhes bya ba ni/ sme gab de'o/ /mdo de gnyis kyi lung ni phran tshegs dag las dge slong de lta bas na dge slong mas sme gab de bzhin bcang bar mi bya bar thag gus rked pa la btags te der glan par bya'o/ /dus dus su bkru bar bya kha bsgyur bar bya'o zhes gsungs pa yin no/ /</text></item>
<item><p>52b7</p><section></section><text>gang la chu gos mi 'chang ba'i ldang byed du 'gyur zhe na de'i phyir/ chu gos kyang ngo zhes bya ba smras te/ mi 'chang ba la'o zhes bya bar sbyar ro/ /khrus dang char pa'i chu la sogs pas gang gi tshe lus gsher bar gyur pa de'i tshe gang gis chu gos mi 'chang mi gyon zhing nges lus mi 'gebs</text></item>
<item><p>53a1</p><section></section><text>pa la kha na ma tho ba 'dir 'gyur ro/ /mdoms kyi spu man chad nas pus mo'i lha nga yan chad kyi phyogs mi 'gebs pa la dngos gzhi'o/ /gnya' ba man chad dang long bu yan chad kyi lus kyi phyogs gzhan mi 'gebs pa la ni nyes byas so/ /'di ni dge slong ma rab tu mang po</text></item>
<item><p>53a2</p><section></section><text>dag bud med khyim pa mo dag dang lhan cig chu klung gnas can gyi nang du khrus byed cing de dag khrus byed pa na bud med dag mdzub mos gtod cing rab tu byung ba me che ge mo dag gi nu ma gnyis ni 'di 'dra'o/ /che ge mo zhig gi lto ba ni spyang ki'i 'dra'o/ /che ge mo zhig gi rked pa ni sbom mo/ /</text></item>
<item><p>53a3</p><section></section><text>che ge mo zhig gi brla ni glang po che'i sna 'dra'o zhes lus kyi yan lag dang gsang ba'i phyogs dag gi brjod pa rnam pa mang po snyad 'dogs pa'i gleng gzhi las bcas pa yin no/ /'dis ni ro stod ma g.yogs pa'i kha na ma tho ba nyid du shes par bya ste/ de'i phyir dge slong ma rnams la</text></item>
<item><p>53a4</p><section></section><text>dbyar gyi gos ras chen ma gsungs te 'di nyid kyis chog pa'i phyir ro/ /de gnyis bcad par bya'o zhes bya ba ni/ sme gab dang chu gos de gnyis bdog pas bcad par bya'o/ /gang la bkru bshal ba la gos 'khrur 'jug pa'i ltung byed du 'gyur zhe na de'i phyir/ bkru bshal ba la</text></item>
<item><p>53a5</p><section></section><text>gos 'khrur 'jug pa la'o zhes bya ba smras te/ rang gi gos byin gyis brlabs pa rnying pa bkru bar 'os pa chos gos dang gding ba dag bkru bshal ba la 'khrur 'jug pa la kha na ma tho ba 'dir 'gyur ro/ /'di'i bye brag zhib tu ni 'khrur 'jug pa'i sbang ba'i ltung byed kyi rjes su</text></item>
<item><p>53a6</p><section></section><text>'brang ba las shes par bya'o/ /'dir gleng gzhi ni dge slong ma bcu gnyis sde dag rmi lam na gnod pa mthong bas gos dag la gos par gyur nas/ bkru bshal la 'khrur bcug pa dang / bkru bshal ba dag gis blangs te/ khyim pa'i gos dag dang lhan cig bkrus pa na</text></item>
<item><p>53a7</p><section></section><text>de dag gi 'phags pas khyim pa'i gos dkar po dag mi gtsang bas ma rungs par gyur pa dang khyim pa dga' bya zhing rab tu byung ba dag ni nye bar ma zhi'o zhes zer ba'i bar las bcas pa yin no/ /phyogs gcig bkrus na yang bkrus pa nyid yin no/ /byas pa nyid na byed</text></item>
<item><p>53b1</p><section></section><text>du bcug pa nyid yin no zhes bya ba dang 'bras bu'i mtha' tshun chad gcig nyid do zhes bya ba sngar bstan pa dag kyang 'dir de bzhin du rig par bya'o/ /bshang ba dang gci ba dang ljan ljin dang 'dam rdzab la sogs pas ma rungs pa 'khrur bcug pa yang na smad pa med do/ /gos kha bsgyur ba</text></item>
<item><p>53b2</p><section></section><text>dang ma bsgyur ba gzhan btso blag mkhan la kha bsgyur du bcug pa ni ci ltar thob pa las nyes byas su rig par bya'o/ /bsu bel ba las gyur pa'i ltung byed gsum mo zhes bya ba sme gab mi 'chang ba'i ltung byed dang / chu gos mi 'chang ba'i ltung byed dang / bkru bshal ba la gos 'khrur</text></item>
<item><p>53b3</p><section></section><text>'jug pa'i ltung byed gsum bshad zin to// //gang la chos kyi rgyal mtshan la mi gus pa'i ltung byed du 'gyur zhe na de'i phyir/ dge sbyong gi gos khyim pa la bgo ba'i phyir sbyin pa la'o zhes bya ba smras te/ dge sbyong gi gos snam sbyar dang bla gos la sogs pa khyim pa la bgo zhing</text></item>
<item><p>53b4</p><section></section><text>bskon pa'i phyir sbyin pa la kha na ma tho ba 'dir 'gyur ro/ /so sor thar pa'i mdo las byin na zhes gsungs pa de'i rnam par 'byed pa ni bskon par byed na zhes gsungs pa yin no/ /tshad ni 'khor gsum khebs pa'i mthar thug pa yan chad la ltung byed do/ /khru gang yan chad la ni nyes</text></item>
<item><p>53b5</p><section></section><text>byas so/ /de bas chung ba la ni ltung ba med do/ /byis pa dag bsrung ba'i phyir chos gos sbyin par rjes su gnang ba gang yin pa de la 'khor gsum khebs pa'i mthar thug pa byin pa la ni ltung ba med do/ /chos kyi rgyal mtshan la mi gus pa'i ltung byed do zhes bya ba de bshad zin to// //</text></item>
<item><p>53b6</p><section></section><text>gang la rgyal mtshan brje ba'i ltung byed du 'gyur zhe na de'i phyir/ dge slong dang lhan cig snam sbyar brje ba la'o zhes bya ba smras te/ dge slong dang snam sbyar zhes bya ba chos gos chen po brje ba la dngos gzhi'o/ /bla gos la sogs pa brje ba la ni nyes byas so/ /'dir len pa la kha na ma tho ba</text></item>
<item><p>53b7</p><section></section><text>'dir 'gyur gyi sbyin pa la ni ma yin no/ /de lta bas na bzang ngan brje ba ma gtogs par dge slong la snam sbyar len pa ltung byed do/ /brje ba zhes bya ba ni len pa'i dpe tsam du zad do/ /rgyal mtshan brje ba'i ltung byed do zhes bya ba de bshad zin to// //da 'di man chad ni ser sna byed</text></item>
<item><p>54a1</p><section></section><text>pa las gyur ba'i ltung byed lnga ston te/ de la gang la bsngags pa la ser sna byed pa'i ltung byed du 'gyur zhe na de'i phyir/ bsngags pa la ser sna byed pa la'o zhes bya ba smras te/ dge slong ma gzhan dag gi bsngags pa brjod pa na lus dang ngag gi rnam par 'gyur</text></item>
<item><p>54a2</p><section></section><text>ba mi mthun par gyur pas ser sna byed pa la kha na ma tho ba 'dir 'gyur ro/ /yid tsam gyis ser sna byed pa ni bsdam par bya ba nyid yin te nyes byas so/ /thams cad du yang bsdam par bya ba zhes bya ba ni yid kyi nyes byas yin par rig par bya'o/ /bslab pa'i gzhi 'og ma</text></item>
<item><p>54a3</p><section></section><text>bzhi po dag la yang de bzhin du sbyar bar bya'o/ /gang la khyim la ser sna byed pa dang gnas la ser sna byed pa dang rnyed pa la ser sna byed pa dang / chos la ser sna byed pa'i ltung byed bzhir 'gyur zhe na de'i phyir/ khyim pa dang gnas dang rnyed pa dang chos la ser sna byed pa la'o</text></item>
<item><p>54a4</p><section></section><text>zhes bya ba smras te/ 'dir khyim la sogs pa re re la ser sna byed pa la'o zhes bya bar sbyar ro/ /'dir gleng gzhi ni sbom dga' mos/ dge slong ma gzhan dag gi yon tan yang dag par brjod pa thos pa dang smod par byed nas de la dge slong ma dag gis 'phags ma ci'i phyir</text></item>
<item><p>54a5</p><section></section><text>smod par byed ces smras pa dang / sbom dga' mos smras pa/ kho mo shAkya'i rigs su skyes pa sde snod gsum dang ldan pa yin na kho mo'i bsngags pa mi brjod par gzhan dag gi bsngags pa brjod do zhes bya ba'i bar dang / sbom dga' mos dge slong ma gzhan dag la</text></item>
<item><p>54a6</p><section></section><text>khyed cag gis gang nas bsod snyoms bsod pa rnyed ces dris pa dang / dge slong ma rnams kyis thams cad smras pa na sbom dga' mo smod cing de dag zlog par byed de/ khyim ga ge mo zhig tu khyed cag ma 'dod cig ces bya ba'i bar dang sbom dga' mos dge slong ma'i dbyar khang byed du</text></item>
<item><p>54a7</p><section></section><text>bcug na de nas dge slong ma dag gnas shing bag yangs su rkang ba dag gis 'chag cing spyod la/ 'og khang gi phyogs gzhan zhig na sbom dga' mo gnas pas de'i tshe sbom dga' mo dge slong ma de dag la smod cing 'di ltar rnam par 'gyur bar byed 'di rnam par 'gyur ba dag</text></item>
<item><p>54b1</p><section></section><text>gis dregs shing 'chag pa de dag su yin zhes zer nas dge slong ma rnams kyis ci 'phags ma khyod gnas la ser sna byed dam zhes smras pa dang / des smras pa/ ci'i phyir kho mo mi byed kho mos chos bshad de lce la chu bur byung byung gi bar du bsgrubs pa yin no zhes ze ba'i bar dang sbom</text></item>
<item><p>54b2</p><section></section><text>dga' mos 'di snyam du dge slong ma 'di dag snga rabs su bsod snyoms la 'jug pas de kho mos rnyed pa ga la thob snyam nas zas dang gos la gdu zhing zas dang 'brel ba'i sems kyis mtshan mo 'da' bar byed do zhes zer zhing gzhan dag gis 'gro bar ma brtsams pa'i mdun rol du sbom</text></item>
<item><p>54b3</p><section></section><text>dga' mo skya rengs shar ba'i dus kyi tshe bsod snyoms la zhugs pa na bram zes mthong nas mgo reg mo mthong ba bkra mi shis so zhes zer te bzung nas shin tu brdegs so zhes bya ba'i bar dang sbom dga' mo la dge slong ma rnams kyis 'phags mas bdag cag lung dbog par 'tshal na</text></item>
<item><p>54b4</p><section></section><text>lung dbog tu gsol zhes gsol ba btab pa dang / des kho mo ro rgyab nas dugs gyis shig ces las byed du bcug pa dang / de dag 'di snyam du gang gi phyir bdag cag la lung mi dbog pa las na 'phags ma ni chos la ser sna byed do snyam nas/ de dag gis dris pa dang des</text></item>
<item><p>54b5</p><section></section><text>smras pa dang / kho mo ci'i phyir mi byed ces bya ba'i bar du gsungs pa yin no/ /ser sna byed pa las gyur pa'i ltung byed lnga'o zhes bya ba bsngags pa la ser sna byed pa'i ltung byed dang / khyim la ser sna byed pa'i ltung byed dang / gnas la ser sna byed pa'i ltung byed dang / rnyed pa</text></item>
<item><p>54b6</p><section></section><text>la ser sna byed pa'i ltung byed dang / chos la ser sna byed pa'i ltung byed lnga bshad zin to// //da 'di man chad ni skrod pa las gyur pa'i ltung byed gnyis ston te/ de la gang la dbyar khang nas skrod par byed pa'i ltung byed du 'gyur zhe na de'i phyir/ dbyar khang nas dge slong</text></item>
<item><p>54b7</p><section></section><text>ma gang yang rung bas skrod pa la'o zhes bya ba smras te/ gang yang rung bas zhes bya ba ni rang gi lus dang ngag gam gzhan la bcol ba'am spring yig la sogs pa'i rnam pa gang yang rung bas dge slong ma'i dbyar khang nas dge slong ma skrod par byed pa'i dge slong ma de la kha na ma tho ba</text></item>
<item><p>55a1</p><section></section><text>'dir 'gyur ro/ /'di ni sbom dga' mos dge slong ma snga na 'khod pa dag rkang pa dang lag pa dag gis mnan pa dang de dag gis smras pa 'phags ma ci'i phyir gnod par byed/ des smras pa/ su la gnod pa de dag 'gro la rag go/ /de dag 'di snyam</text></item>
<item><p>55a2</p><section></section><text>du gal te na srog dang phral bar 'ong ngo snyam nas stan las langs shing thams cad dong pa las bcas pa yin no/ /de ltar gang yang rung bas skrod pa la kha na ma tho ba 'dir 'gyur ro/ /lhag ma ni dge slong sgrod pa'i ltung byed kyi skabs su gal te de la gnod pa dang dge 'dun 'khrug</text></item>
<item><p>55a3</p><section></section><text>par 'gyur ba ma yin na'o zhes bya ba la sogs pa sngar bstan pa bzhin du sbyar ro/ /gang la khyim gzhan nas skrod pa'i ltung byed du 'gyur zhe na de'i phyir/ khyim gzhan nas dge slong ma snga na gnas pa skrod pa la'o zhes bya ba smras te/ khyim pa'i khyim gzhan snga na gnas</text></item>
<item><p>55a4</p><section></section><text>pa'i dge slong ma thabs gang yang rung bas skrod pa la kha na ma tho ba 'dir 'gyur ro/ /phyis 'ongs pa ni der gtogs pa'i shas chung bas de skrod pa la ni nyes byas su shes par bya'o/ /skrod pa las gyur pa'i ltung byed gnyis so zhes bya ba dbyar khang nas skrod pa'i ltung byed dang /</text></item>
<item><p>55a5</p><section></section><text>khyim gzhan nas skrod pa'i ltung byed gnyis bshad zin to// //gang la tho 'tshams pa las gyur pa'i ltung byed du 'gyur zhe na de'i phyir/ legs par ma mthong ba la sogs pas gleng ba la'o zhes bya ba smras te/ dge slong ma la'o zhes bya bar sbyar ro/ /legs par ma mthong</text></item>
<item><p>55a6</p><section></section><text>ba la sogs bas dge slong ma la ltung ba gleng ba la kha na ma tho ba 'dir 'gyur ro/ /stsogs pa zhes bya ba'i sgras ni legs par ma thos pa dang legs par mi dogs pa gnyis bsdu'o/ /gzhi legs par med pa bas gzhi med pa nyid ches sdig che bas de'i phyir ma mthong ba la sogs</text></item>
<item><p>55a7</p><section></section><text>pas gleng ba la ni kha na ma tho ba ches shin tu che bar 'gyur ro/ /pham par 'gyur ba dang dge 'dun lhag ma gnyis gleng ba sngar bstan zin pas 'di ni ltung byed la sogs pa'i ltung ba'i sde tshan gzhan gleng ba'i yul yin no/ /dran par byed pa la yang gleng ba'i rnam pa yin pas dran par</text></item>
<item><p>55b1</p><section></section><text>byed pa la yang kha na ma tho ba 'dir 'gyur ro/ /gleng ba bas gdams ngag la sogs pa 'jog pa dang gyod la gdags pa ches sdig che bas de gnyis la yang kha na ma tho ba 'dir 'gyur ro/ /'dir gleng gzhi ni de dag gis legs par ma mthong ba dang legs par ma thos pa dang legs par mi</text></item>
<item><p>55b2</p><section></section><text>dogs pas dge slong ma la dge slong ma che ge mo zhig 'di 'dra'o zhes gleng bar byed cing de'i gso sbyong dang dgag dbye 'jog par byed pa dang de bzhin du brdzun gyis dge slong ma rnams la gleng zhing mi mthun par gnas par byed do zhes bya ba yin no/ /tho 'tshams pa las gyur pa'i ltung byed do zhes bya ba</text></item>
<item><p>55b3</p><section></section><text>de bshad zin to// //gang la log par ston pa'i ltung byed du 'gyur zhe na de'i phyir/ mna' 'dor ba la'o zhes bya ba smras te/ gzhan yid ches par bya ba'i phyir gzhan gyi mdun du mna' 'dor ba la kha na ma tho ba 'dir 'gyur ro/ /log par ston pa zhes bya ba ni rab tu</text></item>
<item><p>55b4</p><section></section><text>byung ba rnams kyi bsam pa ni bden pas 'jug pa yin no/ de ma nas log par ston pa ste/ kho mo thams cad la bden pas 'jug pa ma yin gyi/ 'di ltar gang la mna' 'dor bas 'jug pa de gcig pu bden no zhes bya bar 'gyur bas de'i phyir mna' 'dor bas ni rab</text></item>
<item><p>55b5</p><section></section><text>tu byung ba'i bsam pa log par ston par 'gyur ro/ /gzhan gyi mdun ma yin bas mna' 'dor ba ni tshig kyal pa tsam du zad pas snga ma'i rjes su 'brang bas nyes byas su rig par bya'o/ /log par ston pa'i ltung byed do zhes bya ba de bshad zin to// //gang la mi</text></item>
<item><p>55b6</p><section></section><text>brtan pas rnam par 'gyur ba'i ltung byed du 'gyur zhe na de'i phyir/ khro bas bdag nyid la gnod pa byed pa la'o zhes bya ba smras te/ khro bas bdag nyid la gnod pa byed cing rdeg par byed pa la kha na ma tho ba 'dir 'gyur ro/ /gnod pa byed pa zhes bya ba'i rnam par</text></item>
<item><p>55b7</p><section></section><text>'byed pa ni rdeg par byed pa'o zhes gsungs pa yin no/ /mi brtan pas rnam par 'gyur ba zhes bya ba ni mi brtan pa nyid kyis rnam par 'gyur ba de byas pa ste/ de las byung ba'i ltung byed ni mi brtan pas rnam par 'gyur ba las gyur pa'i ltung byed ces bya'o/ /mi brtan</text></item>
<item><p>56a1</p><section></section><text>pas rnam par 'gyur ba'i ltung byed do zhes bya ba de bshad zin to// //da 'di man chad ni bla mar gyur pa la brnyas thabs byed pa'i ltung byed gsum ste/ de la gang la dge slong ma'i tshogs la brnyas thabs byed pa'i ltung byed du 'gyur zhe na/ de'i phyir dge</text></item>
<item><p>56a2</p><section></section><text>slong ma'i tshogs la brnyas thabs byed pa la'o zhes bya ba smras te/ dge slong ma'i tshogs zhes bya ba dge slong ma'i dge 'dun la brnyas thabs byed pa la kha na ma tho ba 'dir 'gyur ro/ dge slong ma'i tshogs zhes bya ba'i rnam par 'byed pa ni dge slong ma'i dge 'dun zhes gsungs</text></item>
<item><p>56a3</p><section></section><text>pa yin no/ /gcig gam gnyis sam gsum la brnyas thabs byed pa la ni nyes byas so/ /brnyas thabs byed pa zhes bya ba'i rnam par 'byed pa ni rnam pa sna tshogs kyis smod par byed de/ tshul 'chos pa dang kha gsag dang gzhogs slong dang thob kyis 'jal gyis 'tsho bar byed do/ /</text></item>
<item><p>56a4</p><section></section><text>mi gsal ba rmongs pa ni mkhas pa yin no/ /ltung ba yang mi shes ltung ba med pa yang mi shes pa yin no/ /'di la byin pa'am byas pa'am bsnyen bkur kun du spyod pas ci bya/ log pa'i chos kun du dkris pa yin no zhes gleng gzhi las gsungs pa yin no/ /gang la dge slong</text></item>
<item><p>56a5</p><section></section><text>ma'i tshogs la spyo ba'i ltung byed du 'gyur zhe na de'i phyir/ spyo ba la yang ngo zhes bya ba smras te/ dge slong ma'i tshogs la'o zhes pa'i rjes bsnyags pa'i phyir yang ngo zhes bya ba'i sgra smos so/ /dge slong ma'i tshogs la spyo bar byed pa la kha na ma tho ba 'dir 'gyur ro/ /spyo ba zhes bya ba'i rang</text></item>
<item><p>56a6</p><section></section><text>bzhin ni gleng gzhi las 'tsho ba'i phyir mgo bregs pa mu ge'i phyir mgo bregs pa sdig pa'i las can 'phags ma ma yin pa zol pa mo pha rol slu ba yang dag par sdom pa ma yin tshul khrims 'chal pa'o zhes gsungs pa yin no/ /gang la 'khor gtso bo la chus 'thor ba'i ltung byed du</text></item>
<item><p>56a7</p><section></section><text>'gyur zhe na de'i phyir/ 'khor gtso bo la chus 'thor ba la'o zhes bya ba smras te/ 'khor gtso bo zhes bya ba'i sgras ni dge slong brjod de 'khor gtso bo zhes bya ba'i rnam par 'byed pa las dge slong zhes gsungs pa'i phyir ro/ /gal te dge slong ma'i lus la thigs pa tsam gyis phog</text></item>
<item><p>56b1</p><section></section><text>par gyur na yang de'i tshe chus gtor ba yin te de la kha na ma tho ba 'dir 'gyur ro/ /brgyal ba la ni ltung ba med do zhes bya ba ni/ dge slong brgyal ba la chus gtor ba la ni ltung ba med pa'o/ /dge slong la thu zhes mi bya'o zhes bya ba ni/ dge slong la mchil mas gtor ba'i</text></item>
<item><p>56b2</p><section></section><text>thabs su thu zhes mi bya'o/ /'dir gzhung ni phran tshegs dag las thu zhes mi bya'o zhes bya ba'i dang po 'di nas bsten pa zhes bya ba'i bar du gsungs te/ de lta bas na dge slong mas dge slong la mchil mas gtor bar mi bya'o/ /'thor bar byed na 'gal tshabs can du 'gyur</text></item>
<item><p>56b3</p><section></section><text>ro zhes gsungs pa yin no/ /rab tu byung ba 'di pa la spyo bar mi bya'o zhes bya ba la/ rab tu byung ba 'di pa zhes bya ba'i sgras ni dge slong la sogs pa bzung bar rig par bya ste/ dge slong ma'i tshogs la spyo ba'i ltung byed sngar logs shig tu bstan zin pa'i phyir ro/ /rab tu</text></item>
<item><p>56b4</p><section></section><text>byung ba 'di pa gzhan la spyo ba nyes byas su rnam par bzhag go/ /dge slong la spyo ba ni lci ba'i chos yin pa'i phyir zla ba phyed phyed cing mgu ba spyod pa yin no/ /de la gnyi ga yang ngo zhes bya ba ni/ rab tu byung ba 'di pa de la brnyas thabs dang spyo ba zhes bya ba ni bslab pa'i gzhi snga ma</text></item>
<item><p>56b5</p><section></section><text>bstan pa gnyi ga yang mi bya'o zhes bya ba'i tha tshig go/ /dge slong gi mdun du spyod yul du rgyu bar mi bya'o zhes bya ba ni/ dge slong mas dge slong gi mdun du grong du bsod snyoms la 'dug par mi bya ba'o/ /'dir gzhung ni de lta bas na dge slong mas dge slong gi spyod yul</text></item>
<item><p>56b6</p><section></section><text>du zhugs pa'i mdun du 'gro bar mi bya bar dge slong gi spyod yul gang spangs pa der dge slong gis 'jug par bya'o zhes gsungs pa yin no/ /zam pa mi brtan par dge slong dang lhan cig 'gro bar mi bya'o zhes bya ba ni/ dge slong mas zam pa mi brtan pa ldeg par</text></item>
<item><p>56b7</p><section></section><text>dge slong dang lhan cig 'gro bar mi bya'o/ /'dir gzhung ni de lta bas na dge slong mas dge slong dang lhan cig zam pa gcig tu 'gro bar mi bya'o/ /'gro na 'gal tshabs can du 'gyur ro/ /zam pa brtan zhing zheng chen po gang yin pa de dag tu ni 'gro bar bya ste/ 'di la</text></item>
<item><p>57a1</p><section></section><text>'gyod par mi bya'o zhes gsungs pa yin no/ /dge slong mthong ma thag tu stan las ldang bar bya'o zhes bya ba'i gzhung ni de lta bas na dge slong mthong ma thag tu stan las ldang bar bya'o/ /mi ldang na 'gal tshabs can du 'gyur ro zhes gsungs pa yin no/ /</text></item>
<item><p>57a2</p><section></section><text>'dug bas de 'greng bas ha cang yun ring du 'da' bar byed na stan la 'dug tu gzhug go zhes bya ba ni/ dge slong stan la 'dug pas dge slong ma de 'greng ba'i spyod lam gyis ha cang yun ring du 'da' bar byed na stan la 'dug tu gzhug pa'o/ /mi byed na 'dug pa'i phyir zhus</text></item>
<item><p>57a3</p><section></section><text>te de la 'dug par bya'o zhes bya ba ni/ dge slong gis dge slong ma la stan la 'dug tu gzhug pa mi byed na/ dge slong ma nyid kyis stan la 'dug par bya ba'i phyir/ dge slong la zhus te gnang na stan de la 'dug par bya'o/ /'dir mdo de gnyis kyi gzhung ni de lta bas na dge slong</text></item>
<item><p>57a4</p><section></section><text>gis dge slong ma la chos nyan par 'dod pa la 'dug shig ces bsgo bar bya'o/ /gal te dge slong yengs sam mi dran na dge slong mas 'phags pa stan la mchis so zhes zhus te 'dug par bya'o zhes gsungs pa yin no/ /bla mar gyur pa la brnyas thabs byed pa'i ltung byed gsum</text></item>
<item><p>57a5</p><section></section><text>mo zhes bya ba dge slong ma'i tshogs la brnyas thabs byed pa'i ltung byed dang / dge slong ma'i tshogs la spyo ba'i ltung byed dang / 'khor gtso bo la chus 'thor ba'i ltung byed gsum bshad zin to// //gang la 'khrug long yal bar 'dor ba'i ltung byed du 'gyur zhe na de'i phyir/</text></item>
<item><p>57a6</p><section></section><text>dge slong ma rnams kyi rtsod pa mthu yod bzhin du nye bar zhi bar mi byed pa la'o zhes bya ba smras te/ nye bar zhi bar bya ba'i mthu yod bzhin du dge slong ma rnams kyi rtsod pa nye bar zhi bar mi byed pa de la kha na ma tho ba 'dir 'gyur te/ gal te gang gi tshe lus rnam par 'gyur ba'am dag rnam par</text></item>
<item><p>57a7</p><section></section><text>'gyur bar byed cing ji srid du bsam pa gtong bar mi byed pa de srid du ni ltung byed gcig kho nar zad do/ /gang gi tshe nye bar zhi bar mi byed pa'i bsam pa btang nas yang bsam pa gzhan bskyed pa'i tshe ni ltung byed gzhan du yang 'gyur ro/ /'khrug long yal bar 'dor ba'i ltung</text></item>
<item><p>57b1</p><section></section><text>byed do zhes bya ba de bshad zin to// //gang la blo mthun par mi byed pa'i ltung byed du 'gyur zhe na de'i phyir/ zhag lon pa'i 'dun pa sbyin pa la'o zhes bya ba smras te/ zhag lon pa'i 'dun pa sbyin pa zhes bya ba ni nyi ma snga ma gzhan la 'dun pa phul ba de nyid da dud</text></item>
<item><p>57b2</p><section></section><text>yang yod pas 'dun pa snga ma de kho mos da dung phyir ma blangs pas de ring yang bzod 'dun pa 'bul ci dgos zhes zer zhing 'dun pa phyi ma mi ster ba yin no/ /des na 'di ltar ston te/ dge 'dun gyi las gang gi phyir nyi ma snga ma gzhan la 'dun pa blangs pa'i las de de'i nyin</text></item>
<item><p>57b3</p><section></section><text>mo ma byas shing phyis nyi ma gzhan la byed pa'i tshe yang gzhi nas 'dun pa blang bar bya dgos pas/ de'i tshe de dge 'dun mas 'dun pa len du btang ba na sngar 'dun pa byin zin pa de nyid bdag gis phyir ma blangs pas da dung yang 'dun pa 'bul mi dgos so zhes zer zhing dge</text></item>
<item><p>57b4</p><section></section><text>'dun dang blo mthun par mi phyed pa de la kha na ma tho ba 'dir 'gyur ro/ /'dir gleng gzhi ni sbom dga' mo la dge slong ma rnams kyis 'phags ma dge slong ma'i dge 'dun tshogs kyis tshur shog shig ces byas pa dang / des smras pa chos bzhin du byed pa'i las la 'dun</text></item>
<item><p>57b5</p><section></section><text>pa 'bul lo/ /dge 'dun gyis las de de'i nyin mo ma byas nas phyi de nyin mo bya bar brtsams te yang dge slong ma'i dge 'dun 'dus nas sbom dga' mo sbran pa dang / de 'ong du ma btub nas dge skos mas ci 'phags ma 'dun pa 'bul bar mi 'dod dam zhes smras pa dang /</text></item>
<item><p>57b6</p><section></section><text>des smras pa kho mo'i 'dun pa phul zin no/ /nam phul nyi ma snga ma la'o/ /'phags mas zhag lon pa'i 'dun pa 'bul du rung ngam/ des smras pa chag gam rul tam ci nyes zhes zer ba las bcas pa yin no/ /blo mthun par mi byed pa'i ltung byed do zhes bya ba de bshad</text></item>
<item><p>57b7</p><section></section><text>zin to// //da 'di man chad ni lci ba'i chos las 'das pa'i ltung byed gsum dang / lci ba'i chos dang 'brel pa'i chos las 'das pa'i ltung byed gcig ston te/ lci ba'i chos las 'das pa'i ltung byed gsum ni gdams ngag nyams su myong bar mi byed pa dang /</text></item>
<item><p>58a1</p><section></section><text>dge slong med pa'i gnas su dbyar gnas par khas len pa dang / gnyi ga'i dge 'dun la dgag dbye mi byed pa'o/ /lci ba'i chos dang 'brel pa'i chos las 'das pa'i ltung byed ni dge slong med par gso sbyong byed pa'o/ /de la gang la gdams ngag nyams su myong bar</text></item>
<item><p>58a2</p><section></section><text>mi byed pa'i ltung byed du 'gyur zhe na de'i phyir/ zla ba phyed phyed cing dge slong rnams las gdams ngag dang / rjes su bstan pa ngag nyams su myong bar mi byed pa la'o zhes bya ba smras te/ gso sbyong gi nyin mo'i zla ba byed phyed cing dge slong rnams la 'di ni bya ba'o 'di ni</text></item>
<item><p>58a3</p><section></section><text>bya ba ma yin pa'o zhes bya ba'i rang bzhin gyi gdams ngag dang rjes su bstan pa nyams su myong bar mi byed pa la kha na ma tho ba 'dir 'gyur ro/ /rkyen ma byung bar gso sbyong gi nyin mo las 'das nas skya rengs 'char ba'i dus na kha na ma tho ba 'dir 'gyur ro/ /rkyen</text></item>
<item><p>58a4</p><section></section><text>byung na ni nyi ma 'char ka'i dus su kha na ma tho ba 'dir 'gyur ro/ /gang la dge slong med par gso sbyong byed pa'i ltung byed du 'gyur zhe na de'i phyir/ dge slong dag med par gso sbyong byed pa la'o zhes bya ba smras te/ dge slong ma'i dge 'dun gyis sngar dge slong gi dge</text></item>
<item><p>58a5</p><section></section><text>'dun las 'dun pa'i gso sbyong blangs nas gzod gso sbyong bya dgos te/ ji srid du dge slong ma'i dge 'dun gyis dge slong gi dge 'dun las 'dun pa'i gso sbyong ma blangs pa de srid du gso sbyong byar mi rung ngo / /de lta bas na dge slong rnams las 'dun pa'i gso sbyong blang ba'i</text></item>
<item><p>58a6</p><section></section><text>phyir dge slong ma gang gis tshogs pa sgrub par mi byed pa de ni 'dir dge slong med par gso sbyong byed pa zhes bya ste/ de la kha na ma tho ba 'dir 'gyur gyi dge slong rnams mngon sum du mi 'khod pa nyid du gso sbyong byed pa la ni nyes pa med do/ /'di ni lci ba'i chos dang 'brel</text></item>
<item><p>58a7</p><section></section><text>ba'i chos las 'das pa'i kha na ma tho ba yin gyi lci ba'i chos las 'das pa'i kha na ma tho ba nyid ni ma yin no/ /'dir gzhung ni dge slong ma khyod kyis dge slong dag med par gso sbyong byas pa bden nam zhes gsungs pa dang / yang dge slong ma gang dge slong dag med par gso</text></item>
<item><p>58b1</p><section></section><text>sbyong byed na ltung byed do zhes gsungs pa yin no/ /lci ba'i chos dang 'brel pa'i chos las 'das pas zhes bya ba ni gdams ngag nyams su myong ba zhes bya ba'i lci ba'i chos de dang 'brel ba dge slong dang lhan cig gso sbyong bya ba'i mtshan nyid kyi chos de las 'das shing dge slong med</text></item>
<item><p>58b2</p><section></section><text>par gso sbyong byed pa yin no/ /gang la dge slong med pa'i gnas su dbyar gnas par khas len pa'i ltung byed du 'gyur zhe na de'i phyir/ dge slong med pa'i gnas su dbyar gnas par khas len pa la'o zhes bya ba smras te/ dge slong med pa'i gnas zhes bya ba ni gang na las</text></item>
<item><p>58b3</p><section></section><text>brgya rtsa gcig po thams cad med pa la bya'i/ dge slong dang dngos po med pa la ni mi bya'o/ /'di skad bstan te gnas gang na dge slong bzhi yan chad gnas shing las byed pa med pa de ni dge slong med pa'i gnas zhes bya ste/ der dbyar gnas par khas len pa la kha na ma</text></item>
<item><p>58b4</p><section></section><text>tho ba 'dir 'gyur ro/ /gang la gnyi ga'i dge 'dun la dgag dbye mi byed pa'i ltung byed du 'gyur zhe na de'i phyir/ dbyar gnas pas gnyi ga'i dge 'dun la gnas gsum gyi dgag dbye mi byed pa la'o zhes bya ba smras te/ dge slong ma dbyar gnas par khas blangs</text></item>
<item><p>58b5</p><section></section><text>pas gnyi ga'i dge 'dun la gnas gsum po mthong ba dang thos pa dang dogs pa zhes bya bas dgag dbye mi byed pa la kha na ma tho ba 'dir 'gyur ro/ /rkyen byung ba la sogs pa dgag dbye'i nyin mo las 'das pa las kha na ma tho ba 'dir 'gyur ba ni gso sbyong dang 'dra'o/ /lci ba'i</text></item>
<item><p>58b6</p><section></section><text>chos las 'das pa las gyur pa'i ltung byed dag go zhes bya ba lci ba'i chos las 'das pa'i ltung byed gsum dang / lci ba'i chos dang 'brel pa'i chos las 'das pa'i ltung byed gcig bshad zin to// //da 'di man chad ni gzhan la gnod par spyod pa'i ltung</text></item>
<item><p>58b7</p><section></section><text>byed gsum ston te/ de la gang la dbul po sra brkyang sbyor du 'jug pa'i ltung byed du 'gyur zhe na de'i phyir/ dbul po sra brkyang sbyor du bcug pa la'o zhes bya ba smras te/ dbul po la rnyed pa'i don tam bsod snyoms kyi don tam gnyi ga'i don du sra brkyang</text></item>
<item><p>59a1</p><section></section><text>sbyor du bcug na dngos gzhi'o/ /mdun rol du ni nyes byas so/ /chos gos gtan pa'i zong tsam dge 'dun gyi don du dbul po sbyor du bcug pa yang dngos gzhi'o/ /chos gos gtan pa mi ldang ba chung ngu sbyor du bcug pa la ni nyes byas so/ /</text></item>
<item><p>59a2</p><section></section><text>gang zag dbul po du ma sbyor du bcug pa la ni gang zag re re las kha na ma tho ba re rer 'gyur ro/ /'dir chos gos gtan pa zhes smos pa ni dpe tsam du zad de yo byad gzhan dag la yang de bzhin no/ /gang la chos gos gtan pa dbyung ba'i phyir tshogs pa mi sbyin pa'i ltung byed du</text></item>
<item><p>59a3</p><section></section><text>'gyur zhe na de'i phyir/ chos gos gtan pa dbyung ba'i phyir bag yangs su bya ba'i tshogs pa mi sbyin pa la'o zhes bya ba smras te/ dpyid zla rab nya'i nyin mo chos gos gtan pa dbyung ba'i dus su chos gos gtan pa dbyung ba'i phyir tshogs pa mi sbyin pa la ni spang ba'i ltung byed du rnam par</text></item>
<item><p>59a4</p><section></section><text>gzhag pas/ 'di ni bcom ldan 'das kyis dge slong ma chom rkun pas bcom pa'am 'gro ba la sogs pa'i dgos pa'i dbang gis dpyid zla ra ba nya tshun chad glo bur du chos gos gtan pa 'byin par rjes su gnang ba'i dus der chos gos gtan pa dbyung ba'i phyir bag yangs su</text></item>
<item><p>59a5</p><section></section><text>bya ba'i tshogs pa mi sbyin pa la ltung byed du rnam par gzhag pa yin no/ /de lta bas na spang ba'i ltung byed dang ltung byed 'di gnyis ni dus kyi bye brag gis tha dad par gyur pa yin no/ /gang la gos 'ged pa'i phyir tshogs pa mi sbyin pa'i ltung byed du 'gyur zhe na/ de'i phyir/ gos</text></item>
<item><p>59a6</p><section></section><text>'ged pa'i phyir yang ngo zhes bya ba smras te/ bag yangs su bya ba'i tshogs pa mi sbyin pa la zhes bya ba'i rjes bsnyags pa'i phyir yang ngo zhes bya ba'i sgra smos so/ /'dir gos zhes smos pa ni dpe tsam du zad de chos dang ldan pa'i rnyed pa gzhan bgo ba'i phyir tshogs pa mi sbyin pa la</text></item>
<item><p>59a7</p><section></section><text>yang ltung byed du 'gyur ro/ /'dis len mi 'dod pa nyid ni ma byas pa nyid do zhes bya ba ni/ tshogs pa mi sbyin pa 'dis rnyed pa'i skal ba len mi 'dod pa nyid ni bsdu ba ma byas pa nyid yin te/ de bas na 'dir rnyed pa'i skal ba len mi 'dod pas tshogs pa mi sbyin pa la ni</text></item>
<item><p>59b1</p><section></section><text>ltung ba med do/ /gzhan la gnod par spyod pa las gyur pa'i ltung byed gsum mo zhes bya ba dbul po chos gos gtan pa sbyor du bcug pa'i ltung byed dang / chos gos gtan pa dbyung ba'i phyir tshogs pa mi sbyin pa'i ltung byed dang / gos 'ged pa'i phyir tshogs pa mi sbyin</text></item>
<item><p>59b2</p><section></section><text>pa'i ltung byed gsum bshad zin to// //gang la dbyar khang yal bar 'dor ba las gyur pa'i ltung byed du 'gyur zhe na/ de'i phyir/ dbyar khang ma gtad par 'gro ba la'o zhes bya ba smras te/ dge slong ma rnams kyi khyams gru bzhi la sogs pa'i gnas ni dbyar</text></item>
<item><p>59b3</p><section></section><text>khang zhes bya ste/ de'i lde mig la sogs pa tha na khyim pa yan chad la yang ma gtad ma bcol bar gzhan du 'gro ba la kha na ma tho ba 'dir 'gyur ro/ /dge 'dun gyi yang rung gang zag gi yang rung ste/ gnas mal bzhin du gzhan la gtad par bya'o/ /ci tsam du song zhe na/</text></item>
<item><p>59b4</p><section></section><text>nyen kor btang na'o zhes bya ba smras te/ 'dir nyen kor zhes bya ba ni dbyar khang gi 'phral gyi bya ba yod pa'i phyogs te de btang na'o/ /dbyar khang glar mi gtang ngo zhes bya ba ni/ gang zag gi dbyar khang gzhan la glar mi gtang ngo / /khang khyim gyi gzhi dang tshong khang gi</text></item>
<item><p>59b5</p><section></section><text>gzhi yang ngo zhes bya ba la/ glar mi gtong ngo zhes bya ba'i rjes bsnyags pa'i phyir yang ngo zhes bya ba'i sgra smos so/ /'di yang gang zag gi'o/ /'dir mdo de gnyis kyi gzhung ni phran tshegs dag las de lta bas na dge slong mas dbyar khang glar mi gtang ngo / /gtong na</text></item>
<item><p>59b6</p><section></section><text>'gal tshabs can du 'gyur ro/ /de lta bas na dge slong mas sa gzhi glar mi gtang ngo / /gtong na 'gal tshabs can du 'gyur ro zhes gsungs pa yin no/ /dbyar khang yal bar 'dor ba las gyur pa'i ltung byed do zhes bya ba de bshad zin to// //da 'di man chad ni dus</text></item>
<item><p>59b7</p><section></section><text>'di dang phyogs 'dir ni 'gro bar bya'o/ /'dir ni 'gro bar mi bya'o zhes bya ba las ltung byed gang dag rnam par gzhag par 'gro ba dang mi 'gro ba las gyur pa'i ltung byed bzhi ston te/ de la gang la dbyar gyi nang du ljongs rgyu zhing 'gro ba'i ltung byed du 'gyur zhe na de'i</text></item>
<item><p>60a1</p><section></section><text>phyir/ dbyar gyi nang du ljongs rgyu zhing 'gro ba la'o zhes bya ba smras te/ dbyar gyi nang logs su yul blta ba'i phyir ljongs rgyu zhing 'gro ba la kha na ma tho ba 'dir 'gyur ro/ /nyes pa las dbyung ba dang rdzogs par bsnyen par bya ba dang rtsod bzhi par bya ba</text></item>
<item><p>60a2</p><section></section><text>la sogs pa'i ched du byin gyis brlabs te 'gro ba la ni ma bkag go/ /gyi na yul rgyu zhing 'phyan du 'gro ba bkag ste/ lam du zhugs pa'i tshe ni nyes byas so/ /rgyang grags kyi mtha' las 'das na ni dngos gzhi'o/ /'di dge slong la sogs pa gzhan la ni nyes byas</text></item>
<item><p>60a3</p><section></section><text>so/ /bar chad nye bar gnas pa la ni ltung ba med do zhes bya ba ni/ bar chad brgyad po dag las gang yang rung ba byung na dbyar gyi nang logs su 'gro ba la ni ltung ba med do/ /gang la dbyar gnas pa'i 'og tu mi 'gro ba'i ltung byed du 'gyur zhe na de'i phyir/ dbyar gnas</text></item>
<item><p>60a4</p><section></section><text>pa'i 'og tu der mi 'gro ba la'o zhes bya ba smras te/ dbyar gnas par khas blangs nas dgag dbye byas pa'i 'og tu tshes bcu drug la ljongs rgyu ba der mi 'gro ba la kha na ma tho ba 'dir 'gyur ro/ /'dir 'gro ba'i tshad ni rgyang grags kyi tshad kyi mtha'o/ /bud med rnams ni gnas</text></item>
<item><p>60a5</p><section></section><text>pa lhag par chags pa shas che bas bslab pa'i gzhi 'di bcas so/ /gzhan la ni 'di nyes byas yin par 'dul ba mdor bsdus pa las shes par bya'o/ /phyogs kun na 'jigs pa dang bcas pa'am zhe 'gras pa yod na ni ltung ba med do/ /'jigs pa med pa'i lam</text></item>
<item><p>60a6</p><section></section><text>grogs rnyed la mi 'gro na ni kha na ma tho ba rdzogs par 'gyur ro/ /tshes bcu drug gi 'og rol tu lam grogs la sdod pa la ni nyes pa med do/ /gang la dogs pa dang bcas par 'gro ba'i ltung byed du 'gyur zhe na de'i phyir/ yul 'khor dogs pa dang bcas par 'gro ba</text></item>
<item><p>60a7</p><section></section><text>la'o zhes bya ba smras te/ ljongs rgyu zhing zhes bya bar sbyar ro/ /yul 'khor chom rkun pa'i 'jigs pas dogs pa dang bcas pa nyid du ljongs rgyu zhing 'gro ba la kha na ma tho ba 'dir 'gyur ro/ /gang la mi mthun pa dang bcas par 'gro ba'i ltung byed du 'gyur zhe na de'i</text></item>
<item><p>60b1</p><section></section><text>phyir/ mi mthun pa dang bcas par yang ngo zhes bya ba smras te/ yul 'khor du 'gro ba la'o zhes bya ba'i rjes bsnyags pa'i phyir yang ngo zhes bya ba'i sgra smos so/ /yul 'khor gang na dgra bo mi mthun pa yod pa de ni mi mthun pa dang bcas pa yin te/ phyogs 'dir su yang 'gro bar</text></item>
<item><p>60b2</p><section></section><text>mi bya'o/ /su 'gro ba de gsad par bya'o zhes bya ba la sogs pa 'gro ba dgag pa'i khrims su byas pa yod pa lta bu'o/ /gang la dogs pa dang bcas pa yang yin la mi mthun pa dang bcas pa yang yin pa'i phyogs der 'gro ba la ni ltung byed gnyi ga dus gcig tu 'byung ngo / /'gro</text></item>
<item><p>60b3</p><section></section><text>ba dang mi 'gro ba las gyur pa'i ltung byed bzhi'o zhes bya ba dbyar gyi nang du ljongs rgyu zhing 'gro ba'i ltung byed dang / dbyar gnas pa'i 'og tu mi 'gro ba'i ltung byed dang / dogs pa dang bcas par 'gro ba'i ltung byed dang / mi mthun pa dang bcas par 'gro ba'i ltung byed</text></item>
<item><p>60b4</p><section></section><text>bzhi bshad zin to// //bam po bzhi bcu gnyis pa/ /da 'di man chad ni smra ba las gyur pa'i ltung byed gnyis ston te/ de la gang la gzhan gyi gnas su 'thab krol byed pa'i ltung byed du 'gyur zhe na de'i phyir/ lha'i gnas la sogs pa dang mu stegs can gyi gnas su song ste</text></item>
<item><p>60b5</p><section></section><text>rtsod par byed pa la'o zhes bya ba smras te/ lha'i gnas la sogs pa zhes bya ba la/ stsogs pa zhes bya ba'i sgras ni rgyal po'i pho brang la sogs pa dag bsdu'o/ /mu stegs can gyi gnas zhes bya ba ni mu stegs can gyi 'dug gnas so/ /rtsod par byed pa zhes bya ba ni 'thab</text></item>
<item><p>60b6</p><section></section><text>krol byed pa ste/ rnam par 'byed pa las rtsod pa ni 'thab krol lo zhes gsungs pa'i phyir ro/ /gzhan gyi gnas su song ste gzhan zil gyis gnon pa 'di ni ha cang spyi brtol che ba yin pa'i phyir de la kha na ma tho ba 'dir 'gyur ro/ /tshig gi don gcig brda sprad pa'i dus nyid na</text></item>
<item><p>60b7</p><section></section><text>ltung byed du 'gyur ro/ /gang la skabs ma phye bar 'dri ba'i ltung byed du 'gyur zhe na de'i phyir/ skabs ma phye bar 'dri ba la'o zhes bya ba smras te/ dge slong la sogs pas tshig gi skabs ma phye bar dri ba 'dri ba la kha na ma tho ba 'dir 'gyur ro/ /'dir gleng gzhi las dge</text></item>
<item><p>61a1</p><section></section><text>slong la zhes gsungs mod kyi ltung ba rnam par gzhag pa las spyir bstan to/ /ji ltar skabs 'byed du gzhug par bya zhe na de'i phyir/ stan bting ste phan tshun kun dga' bar byas nas lung dri ba'i sbyor bas skabs 'byed du gzhug par bya'o zhes bya ba smras</text></item>
<item><p>61a2</p><section></section><text>te/ dang por je stan bting ste de'i 'og tu gtam dri bas phan tshun kun dga' bar byas nas lung dri ba zhes bya ba mdo sde dang 'dul ba dang chos mngon pa ci thos pa la sogs pa dri ba'i sbyor bar gang zag pha rol po skabs 'byed du gzhug par bya'o/ /'dir gzhung ni chos mngon pa dang</text></item>
<item><p>61a3</p><section></section><text>'dul ba'i lung ci dag blags zhal ston cing mkhyen zhes dri bas so zhes gsungs pa yin no/ /smra ba las gyur pa'i ltung byed gnyis so zhes bya ba gzhan gyi gnas su 'thab krol byed pa'i ltung byed dang / skabs ma phye bar 'dri ba'i ltung byed gnyis bshad zin to// //da 'di</text></item>
<item><p>61a4</p><section></section><text>man chad ni bshang ba dang ldan pa'i ltung byed gsum ston te/ de la gang phyi sar gcig pu 'gro ba'i ltung byed du 'gyur zhe na/ de'i phyir/ phyi sar gcig pu 'gro ba la'o zhes bya ba smras te/ dbyar khang gi nye 'khor 'dom gang las logs shig na chab kung sa dkan bag tu 'dug pa der</text></item>
<item><p>61a5</p><section></section><text>gcig pu 'gro ba la kha na ma tho ba 'dir 'gyur ro/ /'dir gal te bud med du gyur pa mthu dang ldan pa yin na rab tu byung ba 'di pa dang lhan cig 'gro ba la ni ltung ba med do/ /gang la rtswa sngon po'i steng du bshang ba 'dor ba'i ltung byed du 'gyur zhe na de'i phyir/ rtswa sngon po'i steng du</text></item>
<item><p>61a6</p><section></section><text>bshang ba 'dor ba la'o zhes bya ba smras te/ rtswa sngon po'i steng du bshang ba 'dor ba la kha na ma tho ba 'dir 'gyur ro/ /'dir 'dor ba zhes bya ba ni bshang ba byed pa dang byas zin pa 'dor ba gnyi ga la bya'o/ /sngon po la mi gtsang bas phog na dngos gzhi'o/ /mdun rol du ni nyes byas</text></item>
<item><p>61a7</p><section></section><text>so/ /nad pa la ni ltung ba med do zhes bya ba ni/ rtswa sngon po'i steng du bshang ba 'dor ba la'o/ /rtswa sngon pos thams cad khyab pa nyid la yang ngo zhes bya ba la ltung ba med do zhes bya ba'i rjes bsnyags pa'i phyir yang ngo zhes bya ba'i sgra smos so/ /sa phyogs thams cad du rtswa sngon pos khyab pa nyid</text></item>
<item><p>61b1</p><section></section><text>yin na der bshang ba 'dor ba la ni ltung ba med do/ /gang la rtsig pa'i phag tu ma bltas par bshang ba 'dor ba'i ltung byed du 'gyur zhe na de'i phyir/ rtsig pa'i phag tu ma bltas par bshang ba 'dor ba la'o zhes bya ba smras te/ 'dir rtsig pa zhes bya ba ni dbyar khang gi ra ba la bya'o/ /des</text></item>
<item><p>61b2</p><section></section><text>na dbyar khang gi ra ba'i phyi rol du 'di na 'ga' zhig 'dug pa la mi phog gam zhes ma dpyad ma bltas par bshang ba 'dor ba la kha na ma tho ba 'dir 'gyur ro/ /rtsig pa pu shu btab pa la ni ltung ba med do zhes bya ba ni/ dbyar khang gi steng gi rtsig pa'i pu shu btab pa yin na gal te pu shu</text></item>
<item><p>61b3</p><section></section><text>mtho ches pas bltar mi sleb par 'gyur na/ de'i tshe phag tu ma bltas par bshang ba 'dor ba la ltung ba med do/ /gal te bltar nus pa yin na ni nyes pa kho nar 'gyur ro/ /mi gtsang ba la bong rdog 'phang bar mi bya'o zhes bya ba ni/ mi gtsang ba'i thal ba'i steng du bong ba la</text></item>
<item><p>61b4</p><section></section><text>sogs pa 'phang zhing zer ma 'thor bar mi bya'o/ /'dir gzhung ni phran tshegs dag las tshe dang ldan pa 'od srungs chen po ljan ljin gyi drung du 'gro ba de sbom dga' mos mthong nas/ de myur ba myur bar song ste ljan ljin de'i steng du bong bas car ces bsnun pas tshe dang ldan pa 'od</text></item>
<item><p>61b5</p><section></section><text>srungs chen po'i chos gos dang lhung bzed snod mi gtsang ba'i zer mas ma rung bar gyur pa na/ bcom ldan 'das kyis bka' stsal pa/ de lta bas na dge slong mas dge slong la mi gtsang bas ma rung bar mi bya'o/ /byed na 'gal tshabs can du 'gyur ro zhes gsungs pa yin no/ /</text></item>
<item><p>61b6</p><section></section><text>bshang ba las gyur pa'i ltung byed gsum mo zhes bya ba phyi sar gcig pu 'gro ba'i ltung byed dang / rtswa sngon po'i steng du bshang ba 'dor ba'i ltung byed dang / rtsig pa'i phag tu ma bltas par bshang ba 'dor ba'i ltung byed gsum bshad zin to// //ltung byed 'ba' zhig tu</text></item>
<item><p>61b7</p><section></section><text>'gyur ba rnams rdzogs so zhes bya ba dge slong ma'i ltung byed 'ba' zhig tu 'gyur ba brgya rtsa brgyad cu po dag bshad zin to// //da ni/ /'o ma zho dang mar dang ni/ /zhun mar 'bru mar dbu ba dang / /sbrang rtsi nya sha sha dang ni/ /sha skam bslab pa byin pa'o/ /zhes gsungs</text></item>
<item><p>62a1</p><section></section><text>pa'i rim gyis ltung byed rnams kyi 'og tu bstan pa/ dge slong ma'i so sor bshags par bya ba bcu gcig po dag bshad par bya ste/ de la gang la 'o ma slong ba'i so sor bshags par bya bar 'gyur zhe na/ de'i phyir gzhan gyi khyim nas bdag gi don</text></item>
<item><p>62a2</p><section></section><text>du 'o ma bslangs te 'thungs pa la'o zhes bya ba smras te/ gzhan gyi khyim nas zhes bya ba ni nye du ma yin pa'i khyim nas te/ de nas bdag gi don du 'o ma bslangs te 'thungs pa la kha na ma tho ba 'dir 'gyur ro/ /gnas skabs gang la zhe na de'i phyir/ mi na bas so zhes bya</text></item>
<item><p>62a3</p><section></section><text>ba smras te/ na ba la ni nyes pa med do/ /des blangs pa'i tshe na nyes byas so zhes bya ba ni/ mi na ba des blangs pa'i tshe ni nyes byas su 'gyur ro/ /'thungs na ni dngos gzhi'o/ /na bas ni bslangs pa dang 'thungs pa gnyi ga la nyes pa med do/ /gang la so sor bshags par bya ba</text></item>
<item><p>62a4</p><section></section><text>gzhan dgu po dag tu 'gyur zhe na de'i phyir/ zho dang mar dang zhun mar dang 'bru mar dang / sbrang rtsi dang bu ram gyi dbu ba dang nya sha dang sha dang sha skam rnams kyang ngo zhes bya ba smras te/ gzhan gyi khyim nas bdag gi don du blangs te 'thungs sam zos pa la'o zhes bya ba'i rjes bsnyag</text></item>
<item><p>62a5</p><section></section><text>pa'i phyir kyang ngo zhes bya ba'i sgra smos so/ /zho la sogs pa re re yang gzhan gyi khyim nas bdag gi don du blangs te zos sam 'thungs pa la kha na ma tho ba de dag tu 'gyur ro zhes bya bar sbyar ro/ /'dir yang mi na bas so zhes bya ba dang des bslangs pa'i tshe ni nyes byas so zhes bya ba</text></item>
<item><p>62a6</p><section></section><text>snga ma bzhin du sbyar ro/ /de dag las gzhan blangs la gzhan thob pa la ni na smad pa med do zhes bya ba ni/ 'o ma la sogs pa sngar bstan pa de dag las gang yang rung ba gzhan bslangs la gang yang rung ba gzhan thob cing zos pa la ni nyes pa na smad pa med do/ /mi bsod pa la</text></item>
<item><p>62a7</p><section></section><text>yang ngo zhes bya ba ni/ bslangs te thob pa la na smad pa med do zhes bya ba sbyar te/ 'o ma la sogs pa bsod pa slong ba la mi bsod pa thob pa la yang na smad pa med pa'o/ /der gtogs pa de las thob pa la yang ngo zhes bya ba la/ na smad pa med do zhes bya ba'i rjes bsnyag pa'i phyir yang ngo</text></item>
<item><p>62b1</p><section></section><text>zhes bya ba'i sgra smos so/ /mi bsod par gtogs pa de bslangs pa las 'o ma la sogs pa bsod ba de thob cing zos sam 'thungs pa la yang nyis pa na smad pa med do/ /'o na zos sam 'thungs na dngos gzhi'o zhes gsungs na ci ltar thob pa la na smad pa med ces bya zhe na/ de la nyes pa med</text></item>
<item><p>62b2</p><section></section><text>do/ /thams cad du yang thob pa zhes smos pa ni za ba dang 'thung ba mtshon par rig par bya ste/ thob pa'i 'bras bu ni za ba yin pas de'i phyir rgyu la 'bras bu btags nas thob pa la na smad pa med do zhes brjod kyi ma thob pa la ni ma yin no/ /'o na slong ba dang thob pa gnyis la kha na</text></item>
<item><p>62b3</p><section></section><text>ma tho ba cir 'gyur zhe na de'i phyir/ de ni nyes byas med pa nyid do zhes bya ba smras te/ de ni zhes bya ba ni gzhan blangs pa'i rgyus thob pa gang yin pa dang gzhan thob pa'i rgyur slong ba ste/ de ni nyes byas byed pa nyid yin no/ /'di skad bstan te bsod pa bslangs pa'i rgyus mi</text></item>
<item><p>62b4</p><section></section><text>bsod pa thob pa gang yin pa dang / bsod pa thob pa'i rgyus mi bsod pa slong ba gang yin pa de ni 'dir nyes byas su 'gyur ro/ /lhag ma thams cad ni dge slong gi rnam par 'byed par zas bsod pa'i slong ba'i ltung byed kyi skabs su sbyin pa po nye du ma yin pa khyim pa dang mi na</text></item>
<item><p>62b5</p><section></section><text>ba dang ci bder bstabs pa ma byas pa zhes bya ba la sogs pa ji skad bstan pa bzhin du rig par bya'o/ /so sor bshags par bya ba bcu gcig pa bstan par bya ba'i phyir/ seng ge las gyur pa'o zhes bya ba smras te/ dge slong pa rnams kyi so sor bshags par bya ba</text></item>
<item><p>62b6</p><section></section><text>dmag dpon seng ge'i gleng gzhi las bstan pa gang yin pa de nyid dge slong ma rnams kyi yang yin par rig par bya'o/ /'di skad bstan te/ dmag dpon seng ge la brten nas bslab pa'i sdom pa byin pa dang sngar mgron du ma bos par khyim nas bca' ba dang bza'</text></item>
<item><p>62b7</p><section></section><text>ba blangs shing za ba la ste ga gon dang la phug dang ldam ldum mod pa dag ni ma gtogs so zhes sngar dge slong rnams kyi so sor bshags par bya ba'i nyes pa bstan pa gang yin pa de nyid dge slong ma rnams kyi yang yin par shes par bya'o/ /so sor bshags par bya ba</text></item>
<item><p>63a1</p><section></section><text>rnams rdzogs so zhes bya ba dge slong ma'i so sor bshags par bya ba bcu gcig po dag bshad zin to// //da 'di dge slong ma rnams kyi bslab pa'i chos mang po dag bshad par bya ste/ de dag ni phal cher thun mong ma yin pas gzhan</text></item>
<item><p>63a2</p><section></section><text>thams cad ni sngar dge slong gi rnam par 'byed pa'i skabs su bstan pa bzhin du shes par bya'o/ /thun mong ma yin pa las nyung shas shig dang dge slong gi yin la dge slong ma'i ma yin pa nyung shas shig yod pa de 'dir brjod par bya'o/ /de la sngar/ sham thabs la ni rnam bdun</text></item>
<item><p>63a3</p><section></section><text>dang / /zhes smos pa dge slong ma la brgyad yod de 'dir thun mong ma yin pa gcig bstan pa'i phyir/ sham thabs rked pa snang bar bgo bar mi bya'o zhes bya ba smras te/ rked pa'i phyogs snang bar 'gyur ba'i nyes pa dgag pa'i phyir 'di bca' ba mdzad do/ /grong du 'gro ba'i</text></item>
<item><p>63a4</p><section></section><text>skabs kyi thun mong ma yin pa bstan pa'i phyir/ chags par gyur cing khyim gzhan du 'gro bar mi bya'o zhes bya ba smras te/ dge slong ma 'khrig pa'i 'dod chags kyis chags par gyur bzhin du khyim gzhan du 'gro bar mi bya'o/ /mi 'dod bzhin du rkyen gyi dbang gis 'gro dgos la yul gyi dbang</text></item>
<item><p>63a5</p><section></section><text>gis 'dod pa'i 'dod chags skyes pa'i ro myang bar mi byed pa la ni nyes pa med do/ /gang gi tshe dang du len par byed pa de'i tshe ni nyes pa kho nar 'gyur ro/ /'dir 'gro bar mi bya'o zhes smos pa ni dpe tsam du zad de song zin pa'i gnas skabs la yang kha na ma tho ba kho nar 'gyur</text></item>
<item><p>63a6</p><section></section><text>ro/ /'dir gleng gzhi ni de rnams de dag tu zhugs pa na skyes bu gzugs bzang ba mdzes pa blta na sdug pa mthong ba dang chags par gyur to zhes gsungs pa yin no/ /bslab pa lhag ma rnams spyir bsdu ba'i phyir/ dge slong dag las gyur pa bzhin no zhes bya ba smras te/ bslab</text></item>
<item><p>63a7</p><section></section><text>pa gzhan ni dge slong dag gi gleng gzhi las gyur pa dge slong gi rnam par 'byed pa'i skabs su bstan pa bzhin du dge slong ma dag gi gleng gzhi las gyur pa yang de bzhin du shes par bya'o/ /dge slong gi rnam par 'byed pa'i skabs su 'jug par bya ba dgu dag dang zhes pa'i skabs su</text></item>
<item><p>63b1</p><section></section><text>ma bsgo bar khyim pa'i khyim du stan la mi 'dug par bslab par bya zhes smos pa dang na ba rnam pa bzhi rnams so zhes bya ba'i skabs su min par rtswa sngon po yod pa'i phyogs su bshang ba dang gci ba dang mchil ma dang snabs dang skyugs pa dang rlugs pa mi dor par bslab par bya zhes smos</text></item>
<item><p>63b2</p><section></section><text>pa gnyis ni 'dir ma gtogs te/ de gnyis ni dge slong ma rnams kyi ltung byed kyi skabs su thug thub tu phyis gnon byed pa'i ltung byed dang / rtswa sngon po'i steng du bshang ba 'dor ba'i ltung byed ces bya bas bye brag tu bshad zin pa'i phyir ro/ /bslab pa rnams so zhes bya ba dge slong</text></item>
<item><p>63b3</p><section></section><text>ma'i bslab pa'i chos mang po dag bshad zin to/ /dge slong ma'i rnam par 'byed pa rdzogs so zhes bya ba dge slong ma'i rnam par 'byed pa'i mdo rnams bshad zin to// //nye ba 'khor gyis zhus pa las ltung ba'i mtshan nyid rnam pa gnyis su gsungs te/ pham par</text></item>
<item><p>63b4</p><section></section><text>'gyur ba la sogs pa dag la so sor nges pa dang spyir bstan pa'o/ /de la so sor nges pa gang yin pa de ni de dag nyid dang cig car rnam par bzhag zin to/ /spyir bstan pa gang yin pa de 'di man chad du rnam par bshad par bya'o/ /da ni rnam par 'byed pa'i shan yin pa'i</text></item>
<item><p>63b5</p><section></section><text>phyir rnam par 'byed pa bstan pa'i 'og tu spyir bstan pa nyid kyis rnam par bkod de de'i phyir/ nyams pa dang ma chags pa gnyis ltung ba la sbyor ba la ni nyes byas so zhes bya ba smras te/ nyams pa zhes bya ba ni pham par gyur pa ste/ dge slong gi dngos po yongs su dag</text></item>
<item><p>63b6</p><section></section><text>pa las phyir bcos su mi rung ba nyid kyis nyams pa yin no/ /de'i phyir nyon mongs pa rnams kyis pham par byas pa ni tshe de la nyon mongs pa rnams spong ba mi srid pas des na pham par 'gyur ba zhes bya'o/ /dge slong pham par gyur pa la ni sdom pa yod du zin kyang de lta mod</text></item>
<item><p>63b7</p><section></section><text>kyi dgos pa med pa nyid du gyur te tshangs pa mtshungs par spyod pa rnams dang lhan cig gnas pa dang longs spyod pa dag med pa'i phyir ro/ /sdom pa yang dag par blang ba ni rnam par grol ba'i phyir yin na des rnam par 'gro la ba 'thob pa thag ring du spangs pa'i phyir</text></item>
<item><p>64a1</p><section></section><text>des na de'i sdom pa ni med pa dang 'dra ba yin no/ /ma skyes pa zhes bya ba ni sdom pa thob pa ste/ rkyen 'ga' zhig ma tshad bas dang po nyid nas dge slong nas dge tshul dang dge slong dag gi sdom pa gnyis ma skyes pa yin no/ /nyams pa dang ma skyes pa'i gang zag de</text></item>
<item><p>64a2</p><section></section><text>gnyis ni ltung ba la sbyor zhing ltung ba kun nas slong bar byed pa kun du spyod pas lhag par spyod cing sbyor bar byed na thams cad du nyes byas su 'gyur ro zhes bya ba'i tha tshig ste/ 'dir don ni de yin no/ /ci 'di sgrub pa yin nam 'on te dgag pa yin zhe na/ nyams pa ni dgag pa yin</text></item>
<item><p>64a3</p><section></section><text>te/ 'di ltar nyams pa ni bsnyen par rdzogs pa can yin pas bsnyen par rdzogs pa can gyis dge slong dang dge slong ma nyid ni bslab pa dag la yan lag yin pas des na nyams pas ltung ba la sbyor ba'i dus na yang dang yang du pham par 'gyur ba dang / dge 'dun lhag ma la sogs</text></item>
<item><p>64a4</p><section></section><text>pa dag tu gyur bar thal ba de dgag pa'i phyir 'dir nyes byas tsam du bstan pas de 'gog par byed pa'i phyir ro/ /ma skyes pa ni bsgrub pa yin te 'di ltar des dang po nyid nas dge tshul nyid dang dge slong nyid kyi dngos po ma thob pas med pa'i phyir des ltung ba la sbyor ba'i dus na</text></item>
<item><p>64a5</p><section></section><text>nyes byas su 'gyur bar bsgrub pa'i phyir ro/ /'o na sdom pa med pa la ltung ba rnam par gzhag pa yang med pa ma yin nam zhe na/ bden mod kyi 'on kyang rab tu byung ba dang bsnyen par rdzogs pa'i tha snyad la sdom pa ma skyes pa 'dis rab tu byung ba nyid dang dge slong de dang sdom pa chags pa 'di</text></item>
<item><p>64a6</p><section></section><text>khas blangs par gyur pas de'i phyir tha snyad de la bdag nyid ston pa'i gang zag ma skyes pa la ni sdom pa yang ma yin sdom pa ma yin pa yang ma yin pa'i ngo bo nyid kyi rab tu byung ba yod pas de la nyes byas su gzhag pa mdzad do/ /khyim pa rang gi rtags blangs pa la ni rab tu byung ba dang</text></item>
<item><p>64a7</p><section></section><text>rdzogs par bsnyen pa'i tha snyad la bdag nyid ston pa med pas sdom pa yang ma yin sdom pa ma yin pa yang ma yin pa'i ngo bo nyid kyi rab tu byung ba med pas de la ni nyes byas su rnam par gzhag pa ma mdzad de bsod nams ma yin pa yang mang po skye'o zhes bya ba 'ba' zhig tu brjod par</text></item>
<item><p>64b1</p><section></section><text>rigs so/ /'dir gzhung ni sngar ltung ba byung ba dang / rku thabs su gnas pa dang / dbang po 'khrugs pa dang ma ning dang dge slong ma sun phyung bas nyams par byas pa ni nyes byas su 'gyur ro zhes gsungs pa yin no/ /rku thabs su gnas pa zhes bya ba la sogs pa smos</text></item>
<item><p>64b2</p><section></section><text>pa ni pha ma bsad pa la sogs pa gtan gyi bar chad dang ldan pa ma skyes pa thams cad kyi dpe tsam du zad do/ /sngar ltung ba byung ba zhes smos pas ni nyams pa la nyes byas su 'gyur pa'i khungs bstan te 'di ltar sngar bsnyen par rdzogs pa nyid kyi tshe na pham par 'gyur ba'i ltung ba</text></item>
<item><p>64b3</p><section></section><text>byung ba gang yin pa de ni sngar ltung ba byung zhes bya'o/ /bsnyen par ma rdzogs shing rab tu byung bas blangs pa las 'das pa la yang ngo zhes bya ba la nyes byas so zhes bya ba'i rjes bsnyag pa'i phyir yang ngo zhes bya ba'i sgra smos so/ /de ni bsnyen par ma rdzogs pa yang yin la rab</text></item>
<item><p>64b4</p><section></section><text>tu byung ba yang yin pas na bsnyen par ma rdzogs shing rab tu byung ba zhes bya ste/ dge tshul dang dge tshul ma dang dge slob ma'o/ de dag gis blangs pa zhes bya ba ni/ dge tshul gyis srog gcod pa spong ba la sogs pa bslab pa'i gzhi bcu blangs pa dang / dge slob nas chos</text></item>
<item><p>64b5</p><section></section><text>drug dang rjes su mthun pa'i chos drug blangs pa ste/ de las 'das shing dral na yang nyes byas kho na'o/ /ltung ba la sbyor ba la ni nyes byas so zhes sngar smos pas 'dir yang de dag ltung ba thams cad la sbyor ba la nyes byas su 'gyur bar thal ba bsal ba'i phyir blangs pa las</text></item>
<item><p>64b6</p><section></section><text>'das pa las nyes byas su gsungs kyi de'i phyogs dang mthun pa la ni yid kyi nyes byas su 'gyur bar 'og nas ston te/ de'i phyogs mthun pa la ni yid kyi'o zhes bya ba la/ de'i phyogs dang mthun pa zhes bya ba ni bsnyen par ma rdzogs shing rab tu byung ba dge tshul dang dge</text></item>
<item><p>64b7</p><section></section><text>tshul ma dang dge slob mas bslab pa'i gzhi blangs pa srog gcod pa spong ba la sogs pa bcu dang chos drug dang rjes su mthun pa'i chos drug po dag nyid ma yin pa de dag 'dra zhing de dag gi phyogs la brten pa gang yin pa de ni de'i phyogs dang mthun pa zhes bya'o/ /de dag las</text></item>
<item><p>65a1</p><section></section><text>'das shing 'gal bar byas pa la ni yid kyi nyes byas su 'gyur te bsdam par bya ba'i nyes byas yin gyi bshags par bya ba'i nyes byas ni ma yin no zhes bya ba'i tha tshig go/ /de'i phyogs dang mthun pa de dag gang zhe na de bstan pa'i phyir/ /dge slong ma yi</text></item>
<item><p>65a2</p><section></section><text>'chang ba dang / /'bral dang me la reg pa dang / /spangs pa za dang sa bon 'jig /rtswa sngon yod pa'i phyogs dag tu/ /mi gtsang 'dor dang shing la 'jog/ /blangs pa mdor gtogs slob ma'i min/ /dge tshul gnyis kyis rin chen reg/ /stsog 'jog byas pa za ba</text></item>
<item><p>65a3</p><section></section><text>dang / /byin len ma byas sa brko dang / /skye ba 'jig dang bcas pa min/ /dbyar gnas gcig tu gnas pa dang / /gso sbyong dgag dbyer bcas pa dang / /de la sogs pa de yi ni/ /blangs pa'i phyogs dang mthun pa yin/ /rtags dang slong dang snod dang ni/ /longs</text></item>
<item><p>65a4</p><section></section><text>spyod 'phyar g.yeng 'dod pa dang / /gnod pa dang ni gnas pa dang / /ma gus mi sbyong gzhi las byung / /zhes bya ba smos so/ /da 'di man chad ni bsdu ba'i tshigs su bcad pa de dag gi rnam par bshad pa brjod par bya ste/ 'di dag ni dge slong ma'i bslab pa'i</text></item>
<item><p>65a5</p><section></section><text>gzhi blangs pa de'i phyogs dang mthun pa bsdam par bya ba'i nyes byas su 'gyur ba ma yin te/ gang zhe na/ 'chang ba dang / 'bral ba dang / me la reg pa dang / spangs pa za ba dang / sa bon gyi tshogs 'jig pa dang / rtswa sngon po'i phyogs su mi gtsang ba 'dor ba</text></item>
<item><p>65a6</p><section></section><text>dang / shing la 'dzeg pa dang / bslab pa'i gzhi yang dag par blangs pa mdor gtogs pa rnams so/ /de la 'chang ba dang zhes bya ba ni chos gos dang lhung bzed lhag par 'chang ba'o/ /'bral ba zhes bya ba ni chos gos dang 'bral ba'o/ /me la reg pa zhes bya</text></item>
<item><p>65a7</p><section></section><text>ba ni me 'bud pa la sogs pa'o/ /spangs pa za ba zhes bya ba ni/ zas spangs pa za ba'o/ /sa bon gyi tshogs 'jig pa zhes bya ba ni/ rung bar ma byas pa'i sa bon gyi tshogs 'jig pa'o/ /rtswa sngon po'i phyogs su mi gtsang ba 'dor ba zhes bya ba ni/ rtswa sngon po yod</text></item>
<item><p>65b1</p><section></section><text>pa'i sa phyogs su bshang ba dang gci ba dang mchil ma dang / snabs dang skyugs pa dang rlugs pa 'dor ba'o/ /shing la 'dzeg pa zhes bya ba ni gnod pa byung ba ma gtogs par shing la mi gang tsam las mthor 'dzeg pa'o/ /bslab pa'i gzhi yang dag par blangs</text></item>
<item><p>65b2</p><section></section><text>pa mdor gtogs pa zhes bya ba ni dge slob mas bslab pa'i gzhi yang dag par blangs pa so sor thar pa'i mdor gtogs pa srog gcod pa spong ba la sogs pa bcu dang / chos drug dang rjes su mthun pa'i chos drug po dag go/ /de dag ci'i phyir dge slong ma'i</text></item>
<item><p>65b3</p><section></section><text>bslab pa'i gzhi blangs pa de'i phyogs dang mthun par bsdam par bya ba'i nyes byas su 'gyur ba ma yin zhe na/ 'chang ba la sogs pa bdun po dag ni dge slong mas de dag las 'das shing 'gal bar byas kyang nyes pa cir yang mi 'gyur bas de'i phyir bsdam par bya</text></item>
<item><p>65b4</p><section></section><text>ba'i nyes byas su 'gyur ba ma yin la/ bslab pa'i gzhi yang dag par blangs pa mdor gtogs pa rnams ni dge slob mas de dag las 'das shing 'gal bar byas na bshags par bya ba'i nyes byas su 'gyur bas de yang bsdam par bya ba'i nyes byas su 'gyur</text></item>
<item><p>65b5</p><section></section><text>ba ma yin pa'i phyir ro/ /'di dag ni dge tshul dang dge tshul ma gnyis kyi bslab pa'i gzhi blangs pa de'i phyogs dang mthun pa bsdam par bya ba'i nyes byas su 'gyur ba ma yin te/ gang zhe na sngar dge slob ma'i skabs su 'chang ba la sogs pa bdun dang dge slob ma'i bslab</text></item>
<item><p>65b6</p><section></section><text>pa'i gzhi yang dag par blangs pa mdor gtogs pa zhes ji skad bstan pa de dag nyid ni rin po che la reg pa dang / gsog 'jog byas pa za ba dang byin len ma byas pa za ba dang sa rko ba dang / skye ba'i tshogs 'jig pa dang / dge tshul gyi bslab pa'i gzhi yang dag</text></item>
<item><p>65b7</p><section></section><text>par blangs pa mdor gtogs pa dang bcas pa rnams so/ /de la rin po che la reg pa zhes bya ba ni gser dang dngul la sogs pa la reg pa'o/ /gsog 'jog byas pa za ba zhes bya ba ni/ snga dro dang phyi dro ba'i bza' ba dang bca' ba la sogs pa gsog 'jog byas pa za</text></item>
<item><p>66a1</p><section></section><text>ba'o/ /byin len ma byas pa za ba zhes bya ba ni/ byin len ma byas pa'i zas za ba'o/ /sa rko ba zhes bya ba ni sa rko'am rkor 'jug pa'o/ /skye ba'i tshogs 'jig pa zhes bya ba ni shing ljon pa la sogs pa gcod pa'o/ /dge tshul gyi bslab pa'i gzhi</text></item>
<item><p>66a2</p><section></section><text>yang dag par blangs pa mdor gtogs pa zhes bya ba ni dge tshul dang dge tshul mas bslab pa'i gzhi yang dag par blangs pa so sor thar pa'i mdor gtogs pa srog gcod pa spong ba la sogs pa bcu po dag ste/ de ni skabs 'dir bsdu ba'i tshigs su bcad pa las ma</text></item>
<item><p>66a3</p><section></section><text>smos mod kyi sngar dge slob ma'i bsdu ba'i tshigs su bcad pa'i skabs su blangs pa mdor gtogs pa slob ma'i min zhes smos pa'i rjes las dang bar rig par bya'o/ /de dag ci'i phyir dge tshul dang dge tshul ma gnyis kyi bslab pa'i gzhi blangs pa da'i phyogs dang mthun</text></item>
<item><p>66a4</p><section></section><text>pa bsdam par bya ba'i nyes byas su 'gyur ba ma yin zhe na/ dge slob ma'i skabs su bstan pa 'chang ba la sogs pa bdun po dag dang / dge slob ma'i gzhi yang dag par blangs pa mdor gtogs pa rnams dang / rin po che la reg pa dang / gsog 'jog byas pa</text></item>
<item><p>66a5</p><section></section><text>za ba dang / byin len ma byas pa za ba dang / sa rko ba dang skye ba'i tshogs 'jig pa zhes bya ba lnga po de dag ni dge tshul dang dge tshul mas de dag las 'das shing 'gal bar byas kyang nyes pa cir yang mi 'gyur bas de'i phyir bsdam bar bya ba'i nyes byas su 'gyur ba ma</text></item>
<item><p>66a6</p><section></section><text>yin la/ dge tshul gyi bslab pa'i gzhi yang dag par blangs pa mdor gtogs pa rnams ni dge tshul dang dge tshul mas de dag las 'das shing 'gal bar byas na bshags par bya ba'i nyes byas su 'gyur bas de yang bsdam par bya ba'i nyes byas su 'gyur ba ma</text></item>
<item><p>66a7</p><section></section><text>yin pa'i phyir ro/ /'di skad bstan te/ 'chang ba la sogs pa bdun dang dge slob ma'i bslab pa'i gzhi yang dag par blangs pa mdor gtogs pa rnams ma gtogs pa de dag gi lhag ma dge slong dang dge slong ma'i bslab pa'i gzhir gtogs pa gzhan gang yin</text></item>
<item><p>66b1</p><section></section><text>pa de dag thams cad ni dge slob ma'i bslab pa'i gzhi yang dag par blangs pa de'i phyogs dang mthun pa yin te/ dge slob mas de dag las 'das shing 'gal bar byas na yid kyi nyes byas yin te/ bsdam par bya ba'i nyes byas su 'gyur ro/ /'chang ba la sogs</text></item>
<item><p>66b2</p><section></section><text>pa bdun la ni ltung ba med do/ /bslab ba'i gzhi yang dag par blangs pa mdor gtogs pa la ni bshags par bya ba'i nyes byas su 'gyur ro zhes bya ba'i tha tshig go/ /'chang ba la sogs pa bdun po de dag nyid dang dge slob ma'i bslab pa'i gzhi yang dag par blangs</text></item>
<item><p>66b3</p><section></section><text>pa mdor gtogs pa rin po che la reg pa la sogs pa lnga dang dge tshul gyi bslab pa'i gzhi yang dag par blangs pa mdor gtogs pa dang bcas pa rnams ma gtogs pa de dag gi lhag ma dge slong dang dge slong ma'i bslab pa'i gzhir gtogs pa gzhan gang yin pa de dag</text></item>
<item><p>66b4</p><section></section><text>thams cad ni dge tshul dang dge tshul ma'i bslab pa'i gzhi yang dag par blangs pa de'i phyogs dang mthun pa yin te/ dge tshul dang dge tshul mas de dag las 'das shing 'gal bar byas na yid kyi nyes byas yin te/ bsdam par bya ba'i nyes byas su 'gyur ro/ /'chang</text></item>
<item><p>66b5</p><section></section><text>ba la sogs pa bdun pa dang / /dge slob ma'i bslab pa'i gzhi yang dag par blangs pa rnams dang / rin po che la reg pa la sogs pa lnga la ni ltung ba med do/ /dge tshul gyi bslab pa'i gzhi yang dag par blangs ba mdor gtogs pa la ni bshags par bya ba'i nyes</text></item>
<item><p>66b6</p><section></section><text>byas su 'gyur ro zhes bya ba'i tha tshig go/ /'o na dge slob ma dang dge tshul dang dge tshul ma'i bslab pa'i gzhi blangs pa de'i phyogs dang mthun pa bsdam par bya ba'i nyes byas su 'gyur ba de dag gang zhe na/ ltung ba med pa dang bshags par bya ba'i nyes byas su 'gyur ba ji</text></item>
<item><p>66b7</p><section></section><text>skad bstan pa de dag ma gtogs pa dge slong dang dge slong ma'i so sor thar pa rnam pa gnyis las gsungs pa'i lhag ma gang yin pa ste/ 'di lta ste dbyar gnas gcig tu gnas par khas blangs pa dang / gso sbyong bya ba dang / dgag dbye ba dang / de la sogs</text></item>
<item><p>67a1</p><section></section><text>pa dag ni bsnyen par ma rdzogs shing rab tu byung ba de'i bslab pa'i gzhi yang dag par blangs pa de'i phyogs dang mthun pa yin te/ /de las 'das shing 'gal bar byas na yid kyi nyes byas yin te/ bsdam par bya ba'i nyas byas su 'gyur ro zhes bya ba'i</text></item>
<item><p>67a2</p><section></section><text>tha tshig go/ /bstsogs pa zhes bya ba'i sgras ni/ rtags dang slang dang snod dang ni/ /zhes bya ba la sogs pa bzhi bcu po dag las byung ba bsdam par bya ba'i nyes byas kyi phyogs su gtogs pa gang dag yin pa de dag bsdu ste/ bzhi bcu bo dag las byung ba gang zhe na/</text></item>
<item><p>67a3</p><section></section><text>rtags kyi gzhi las byung ba dang / slong ba'i gzhi las byung ba dang / snod kyi gzhi las byung ba dang / longs spyod kyi gzhi las byung ba dang / phyar g.yeng gi gzhi las byung ba dang / 'dod pa'i gzhi las byung ba dang / gnod pa'i gzhi las byung ba dang / gnas</text></item>
<item><p>67a4</p><section></section><text>pa'i gzhi las byung ba dang / ma gus pa'i gzhi las byung ba dang / mi sbyong ba'i gzhi las byung ba'o/ /kha na ma tho ba dang gzhi dang rgyu dang rgyu mtshan de dag las byung ba de ni rtags kyi gzhi la sogs pa las byung ba yin te/ de dag bsdam par bya ba'i nyes byas su gtogs</text></item>
<item><p>67a5</p><section></section><text>pa gang dag yin pa de dag ni de'i phyogs dang mthun pa yin te/ de la ni yid kyi nyes byas su 'gyur ro zhes bya bar sbyar ro/ /de la rtags kyi gzhi las byung ba gang gi phyogs dang mthun pa nyid yin zhe na/ 'di ltar rab tu byung ba'i rtags yang dag par len to zhes</text></item>
<item><p>67a6</p><section></section><text>gsungs ba'i tshig gang yin pa de ni re zhig blangs pa yin pas/ de'i phyir mu stegs can gyi rtags 'chang ba ni ji ltar khyim pa'i rtags 'chang ba de bzhin du rab tu byung ba'i rtags yang dag par blangs pa las 'das pa yin pas de la ni bshags par bya ba'i nyes byas</text></item>
<item><p>67a7</p><section></section><text>su 'gyur ro/ /rdzas rung ba ma yin pa rnga mo'i bal la sogs pa las byas pa'i chos gos tshad pas chung ba dang che ba'i bdag nyid kyi yo byad dag 'chang ba dang byed pa dang / sen mo'i bcos pa rjes su ma gnang ba dag dang / cha lugs nyams par 'gyur ba skra chan pas</text></item>
<item><p>67b1</p><section></section><text>'dreg pa dag dang rjes su ma gnang ba'i phyogs kyi spu 'dreg pa la sogs pa dag ni rtags blangs pa de'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /lhung bzed kyang rung ba ma yin pa mi'i mgo snod lta bu thogs shing bsod snyoms la rgyu ba</text></item>
<item><p>67b2</p><section></section><text>dang / rab tu byung ba gzhan gyi rtags dang 'dra ba dang khyim pa'i rtags dang 'dra ba'i lhung bzed 'chang ba yang rtags yang dag par blangs pa las 'das pa yin pas/ de la ni bshags par bya ba'i nyes byas su 'gyur ro/ /zangs ma la sogs pa'i rdzas gzhan las byas pa</text></item>
<item><p>67b3</p><section></section><text>dang tshad pas chung ba dang che ba dang skya ba'i lhung bzed 'chang ba gang yin pa de ni rtags blangs pa de'i phyogs dang mthun pa yin pas de la ni bsdam par bya ba'i nyes byas su 'gyur ro/ /slong ba'i gzhi las byung ba gang gi phyogs dang mthun pa yin zhe na/ gser dang dngul</text></item>
<item><p>67b4</p><section></section><text>la sogs pa rin po che slong ba ni gser dngul 'dzin pa spong ba'i bslab pa'i gzhi yang dag par blangs pa las 'das pa nyid yin pas/ de la ni blangs na bshags par bya ba'i nyes byas su 'gyur ro/ /chos gos la sogs pa slong ba ni de'i phyogs dang mthun pa yin</text></item>
<item><p>67b5</p><section></section><text>pas de la ni bsdam par bya ba'i nyes byas su 'gyur ro/ /snod kyi gzhi las byung ba gang gi phyogs dang mthun pa nyid yin zhe na/ rin po che las byas pa'i khab ral la sogs pa byed du 'jug pa ni gser dngul 'dzin pa spong pa'i bslab pa yang dag par blangs pa las</text></item>
<item><p>67b6</p><section></section><text>'das pa nyid yin pas de la byas na bshags par bya ba'i nyes byas su 'gyur ro/ /ba so la sogs pa rjes su gnang ba ma yin pa'i rdzas gzhan las byas pa'i khab ral la sogs pa byed pa ni de'i phyogs dang mthun pa yin pas de la ni bsdam par bya ba'i nyes byas</text></item>
<item><p>67b7</p><section></section><text>su 'gyur ro/ /longs spyod kyi gzhi las byung ba gang gi phyogs dang mthun pa nyid yin zhe na/ dus ma yin par za ba dang 'bru'i chang dang bcos pa'i chang myos par 'gyur ba bag med pa'i gnas ni de dag spong ba'i bslab pa'i gzhi yang dag par blangs pa las</text></item>
<item><p>68a1</p><section></section><text>'das pa nyid yin pas/ de la ni bshags par bya ba'i nyes byas su 'gyur ro/ /sgog skya la sogs pa za ba na de'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /phyar g.yeng gi gzhi las byung ba gang gi phyogs</text></item>
<item><p>68a2</p><section></section><text>dang mthun pa nyid yin zhe na/ mal stan chen po dang mal stan mthon po dang / glu gar dang rol mo'i sgra dang / kha dog dang spos dang / byug pa thogs pa la sogs pa de spong ba ni bslab pa'i gzhi yang dag par blangs pa las 'das pa nyid yin pas/ de la ni bshags</text></item>
<item><p>68a3</p><section></section><text>par bya ba'i nyes byas su 'gyur ro/ /'khru ba dang rkyal ba dang chu la rtse ba la sogs pa dang / rgyags pa dang longs spyod pa dang rgod pa la sogs pa ni de'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /'dod pa'i gzhi las byung ba</text></item>
<item><p>68a4</p><section></section><text>gang gi phyogs dang mthun pa nyid yin zhe na/ mi tshangs par spyod pa ni de spong ba'i bslab pa'i gzhi yang dag par blangs pa las 'das pa nyid yin pas/ de la ni bshags par bya ba'i nyes byas su 'gyur ro/ /bsams bzhin du khu ba 'byin pa la sogs pa ni de'i phyogs dang</text></item>
<item><p>68a5</p><section></section><text>mthun pa yin pas/ de la ni bsdam par bya ba'i nyes byas su 'gyur ro/ /khang pa dang khang chen rtsig pa yang 'dod pa'i gzhi las byung ba yin te/ 'di ltar khyim byed pa ni khyim nas rab tu byung ba yang dag par blangs pa las 'das pa nyid yin pas/ de la ni bshags</text></item>
<item><p>68a6</p><section></section><text>par bya ba'i nyes byas su 'gyur ba yang yod la/ kha cig de'i phyogs dang mthun pa yin pas de la bsdam par bya ba'i nyes byas su 'gyur ba yang yod do/ /gnod pa'i gzhi las byung ba gang gi phyogs dang mthun pa nyid yin zhe na/ gnod pa'i gzhi las byung ba ni dge 'dun</text></item>
<item><p>68a7</p><section></section><text>gyi dbyen byed pa dang / de'i rjes su phyogs pa dang / khyim sun 'byin pa las gyur pa ste/ de la dge 'dun spong ba dang / chos la 'gal ba dang / sangs rgyas kyi bka' las 'da' ba yod pas dkon mchog gsum spong ba na mya ngan las 'da' ba'i bsam pas</text></item>
<item><p>68b1</p><section></section><text>gsum la skyabs su 'gro ba'i rgyus rab tu byung ba dang dge tshul dang dge slob ma'i sdom pa yang dag par blangs pa thams cad las 'das pa nyid yin pas/ de la ni bshags par bya ba'i nyes byas su 'gyur ro/ /gzhi de las skur ba 'debs pa dang tshig rtsub mo smra ba la sogs pa</text></item>
<item><p>68b2</p><section></section><text>yang gnod pa'i gzhi las byung ba yin pas de ni de'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /gnas pa'i gzhi las byung ba gang gi phyogs dang mthun pa nyid yin zhe na/ gnas pa'i gzhi las byung ba zhes bya ba ni/ dge 'dun gyis</text></item>
<item><p>68b3</p><section></section><text>spangs pa'i gang zag bsnyil ba la sogs pa dang lhan cig gnas pa ste/ de la ni mtshan mi mthun pa dang lhan cig nyal ba'i bdag nyid kyi gnas pa ni mi tshangs par spyod pa spong ba'i bslab pa'i gzhi yang dag par blangs pa las 'das pa nyid yin pas/ de la ni bshags par</text></item>
<item><p>68b4</p><section></section><text>bya ba'i nyes byas su 'gyur ro/ /bsnyen par ma rdzogs pa khyim pa dang mu stegs can dang lhan cig gnas pa dang / rab tu byung ba 'di pa bsnyil ba la sogs pa dang lhan cig gnas pa ni 'dod chags dang bral ba'i mi mthun pa'i phyogs su gyur pas sdom pa thams cad</text></item>
<item><p>68b5</p><section></section><text>'jig pa'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /ma gus pa'i gzhi las byung ba gang gi phyogs dang mthun pa nyid yin zhe na/ ma gus pa'i gzhi las byung ba zhes bya ba ni/ sangs rgyas dang chos dang dge 'dun la ma gus</text></item>
<item><p>68b6</p><section></section><text>pa las gyur pa ste/ de la dkon mchog gsum la ma gus pa ni gsum la skyabs su song bas sdom pa yang ma yin sdom pa ma yin pa yang ma yin pa'i ngo bo nyid kyi rab tu byung ba dang / dge tshul dang dge slob ma'i sdom pa yang dag par blangs pa las 'das pa nyid yin</text></item>
<item><p>68b7</p><section></section><text>pas/ de la ni bshags par bya ba'i nyes byas su 'gyur ro/ /mkhan po dang slob dpon rnams dang tshangs pa mtshungs par spyod pa gzhan la ma gus pa la sogs pa ni sdom pa thams cad 'jig pa'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /mi</text></item>
<item><p>69a1</p><section></section><text>sbyong ba'i gzhi las byung ba gang gi phyogs dang mthun pa nyid yin zhe na/ mi sbyong ba zhes bya ba ni gso sbyong dang dgag dbye mi byed pa dang / mi gnas par 'dug pa la sogs pas bdag nyid kyi tshul khrims rnam par dag par mi byed pa ste/ gzhi de las byung ba'i</text></item>
<item><p>69a2</p><section></section><text>nyes pa ni mi sbyong ba'i gzhi las byung ba zhes bya'o/ /de la gzhi des bslab pa'i gzhi yang dag par blangs pa 'dral bar byed pa ni bslab pa'i gzhi yang dag par blangs pa las 'da' ba nyid yin pas/ de la ni bshags par bya ba'i nyes byas su 'gyur ro/ /gso sbyong la sogs</text></item>
<item><p>69a3</p><section></section><text>pa las g.yel pa ni bslab pa'i sdom pa thams cad 'jig pa'i phyogs dang mthun pa yin pas/ de la ni bsdam par bya ba'i nyes byas su 'gyur ro/ /bsnyen par ma rdzogs shing rab tu byung ba rnams la yang gso sbyong dang dgag dbye dang gnas bca' ba la sogs pa yod de/</text></item>
<item><p>69a4</p><section></section><text>'dir de dag gi sngags kyang che ge mo zhig dgongs su gsol/ deng dge 'dun gyi gso sbyong bco lnga pa lags te/ bdag dge tshul ming 'di zhes bgyi ba'i gso sbyong yang bco lnga pa lags na/ bdag dge tshul ming 'di zhes bgyi ba bar chad kyi chos rnams yongs su dag</text></item>
<item><p>69a5</p><section></section><text>par bdag nyid mchi'o zhes bya ba la sogs pa yod pa'i phyir ro/ /ma gus pa'i gzhi las byung ba gang gi phyogs dang mthun pa nyid yin zhe na/ ma gus pa'i gzhi las byung ba zhes bya ba ni/ sangs rgyas dang chos dang dge 'dun la ma gus pa las gyur ba ste/ de la skyabs</text></item>
<item><p>69a6</p><section></section><text>su 'gro ba zhes bya ba ni sdom pa ma yin pa yang ma yin pa'i ngo bo nyid kyi rab tu byung ba dang / dge tshul nyid la sogs pa'i sdom pa yang dag par blangs pa'i yan lag yin pas de nyams pa'i phyogs dang mthun pa nyid yin no/ /gnas sbyin pa'i slob dpon la ma gus pa ni</text></item>
<item><p>69a7</p><section></section><text>sdom pa thams cad 'jig pa'i phyogs dang mthun pa yin te/ gnas med par tshangs pa mtshungs par spyod pa rnams dang lhan cig chos dang zang zing la longs spyod pa mi srid pa'i phyir ro/ /mkhan po la ma gus pa ni mkhan po bdag gi mkhan po mdzad du gsol zhes</text></item>
<item><p>69b1</p><section></section><text>bya ba sngon du 'gro ba'i khas len pa de 'jig pa'i phyogs dang mthun pa yang yin no/ /gnas sbyin pa la ma gus pa ni sdom pa thams cad 'jig pa'i phyogs dang mthun pa nyid yin te/ gang zag gzhan yang gnas sbyin pa dang / bslab pa byin pa ni 'dra ba nyid do zhes bya ba ni</text></item>
<item><p>69b2</p><section></section><text>ltung ba la sbyor ba dge slong dang 'dra ba nyid do zhes bya bar sbyar ro/ /bslab pa byin pa ni thams cad du ltung ba la sbyor ba dge slong dang 'dra ba nyid du rig par bya ste/ ji ltar dge sbyong mi tshangs par spyod pa la sogs pa la sbyor ba la pham par 'gyur ba la sogs pa'i ltung ba 'byung ba de</text></item>
<item><p>69b3</p><section></section><text>bzhin du bslab pa byin pa la yang de bzhin no/ /ji ltar dge slong gis dge slong la rdeg pa dang gzas pa dang 'gyod pa skyed pa dang / skrod pa la sogs pa byed pa la ltung byed du 'gyur ba de bzhin du dge slong gis bslab pa byin pa la de dag byas na yang dge slong la ltung byed du 'gyur ro/ /bslab</text></item>
<item><p>69b4</p><section></section><text>pa byin pa mo dang dge slong ma yang de bzhin du phan tshun 'dra ba nyid du rig par bya'o/ /bsnyen par ma rdzogs pa dang ldan pa nyid kyang ngo zhes bya ba la/ bslab pa byin pa de dge slong gzhan gyi yul la bsnyen par ma rdzogs pa dang ldan pa nyid kyang yin no zhes bya bar sbyar ro/ /bslab</text></item>
<item><p>69b5</p><section></section><text>pa byin pa de dge slong gzhan gyi yul la ni bsnyen par ma rdzogs pa dang 'dra ba nyid yin la/ rang gi yul la ni bsnyen par rdzogs pa nyid yin no zhes bya ba'i tha tshig go/ /des na bslab pa byin pa de dge slong gi yul la des byin len bstabs na yang byin len du rung la des reg</text></item>
<item><p>69b6</p><section></section><text>na yang byin len 'jig pa dang / de la phra ma byas na yang dge slong la phra ma byas pa'i ltung byed du mi 'gyur ba dang / de dang lhan cig nyal na yang zhag gsum 'das nas ltung byed du 'gyur ba dang / de la dge slong gi gnas ngan len brjod pa dang mi'i chos bla ma brjod</text></item>
<item><p>69b7</p><section></section><text>na yang ltung byed du 'gyur ba dang / de dang tshig mthun pa dang tshig lhag par zlos pa las kyang ltung byed du 'gyur te/ de dag la sogs pa ji ltar bsnyen par ma rdzogs pa'i gang zag gi dbang gis dge slong gi yul la kha na ma tho ba gang dag 'gyur bar 'gyur ba de</text></item>
<item><p>70a1</p><section></section><text>dag bslab pa byin pa'i gang zag gi dbang gis kyang dge slong gi yul la 'byung bar 'gyur ro/ /de bzhin du 'dir bslab pa byin pa'i rang gi yul la gsog 'jog byas pa dang lag nyar blangs pa la sogs pa'i nyes par gyur pa de rang bzhin du gnas</text></item>
<item><p>70a2</p><section></section><text>pa'i dge slong dag la nyes par mi 'gyur te/ bslab pa byin pa ni cho ga nyams pa yin pa'i phyir ro/ /bslab pa byin pa rang gi yul la ni bsnyen par rdzogs pa'i sdom pa yod de/ bsnyen par rdzogs pa'i bslab pa'i gzhi thams cad kyang dge slong dang 'dra bar bsrungs dgos</text></item>
<item><p>70a3</p><section></section><text>so/ /de lta bas na mdo snga ma shos kyis ni bslab pa byin pa de ltung ba sbyor ba la ni dge slong dang 'dra ba nyid du bstan la/ mdo 'dir ni dge slong gzhan gyi yul la dge slong tha mal pa gzhan dang mi 'dra bar bstan to/ /de la ni ma yin no zhes bya ba ni/ bslab pa byin pa de la</text></item>
<item><p>70a4</p><section></section><text>bslab pa byin pa gzhan ni bsnyen par ma rdzogs pa dang ldan pa nyid ma yin te/ rang bzhin 'dra ba'i phyir ro/ /'dir gzhung ni btsun pa re zhig dge slong la rgyu dus gsog 'jog bgyis par 'gyur/ gsum gyis te gang zhe na bdag nyid kyis gsog 'jog byas pa dang / dge</text></item>
<item><p>70a5</p><section></section><text>slong gis gsog 'jog byas pa dang / dge slong gi dge 'dun gyis gsog 'jog byas pa'o/ /btsun pa re zhig dge slong ma la rgyu dus gsog 'jog bgyis par 'gyur/ gsum gyis te gsum gang zhe na bdag nyid kyis gsog 'jog byas pa dang / dge slong mas gsog</text></item>
<item><p>70a6</p><section></section><text>'jog byas pa dang / dge slong ma'i dge 'dun gyis gsog 'jog byas pa'o/ /btsun pa re zhig bslab ba byin pa la rgyu dus gsog 'jog bgyis par 'gyur/ bzhi ste bzhi gang zhe na bdag nyid kyis gsog 'jog byas pa dang / bslab pa byin pas gsog 'jog byas pa</text></item>
<item><p>70a7</p><section></section><text>dang / dge slong gis gsog 'jog byas pa dang / dge slong gi dge 'dun gyis gsog 'jog byas pa'o/ /btsun pa re zhig bslab pa byin pa mo la rgyu dus gsog 'jog bgyis par 'gyur/ bzhi ste bzhi gang zhe na bdag nyid kyis gsog 'jog byas pa dang / bslab</text></item>
<item><p>70b1</p><section></section><text>pa byin pa mos gsog 'jog byas pa dang / dge slong gis gsog 'jog byas pa dang / dge slong gi dge 'dun gyis gsog 'jog byas pa'o zhes gsungs pa yin no/ /dge slob ma la yang ngo zhes bya ba la yang ngo zhes bya ba'i sgras ni bslab pa byin pa zhes smos pa dang bsnyen par</text></item>
<item><p>70b2</p><section></section><text>ma rdzogs pa dang ldan pa nyid ma yin no zhes bya bar sbyar ro/ /de lta bas na dge slob ma'i yul la ni bslab pa byin pa mo bsnyen par rdzogs pa dang ldan pa nyid ma yin no/ /'dir gzhung ni zhu ba las btsun pa re zhig dge slob ma la rgyu dus gsog 'jog bgyis par 'gyur/ lnga ste</text></item>
<item><p>70b3</p><section></section><text>lnga gang zhe na/ bdag nyid kyis gsog 'jog byas pa dang / dge slob mas gsog 'jog byas pa dang / bslab pa byin pa mas gsog 'jog byas pa dang / dge slong mas gsog 'jog byas pa dang / dge slong ma'i dge 'dun gyis gsogs 'jog byas pa'o zhes gsungs</text></item>
<item><p>70b4</p><section></section><text>pa yin no/ /'gro ba gzhan gyi rnam pa bsten pa ni dge slong gi 'du shes yod pa la'o zhes bya ba ni/ ltung ba la sbyor ba 'dra ba nyid do zhes bya bar sbyar ro/ /dge slong gsang sngags dang sman dang las la sogs pa'i dbang gis 'gro ba gzhan gyi rnam pa zhes bya ba dud 'gro la</text></item>
<item><p>70b5</p><section></section><text>sogs pa'i gzugs su bsgyur nas gzugs des mi tshangs par spyod pa la sogs pa bya ba ma yin pa byed pa na de byed pa'i tshe gal te bdag nyid dge slong yin pa'i 'du shes yod par gyur na de'i tshe dge slong de ltung ba la sbyor ba la ni dge slong gzhan dag dang 'dra ba nyid yin te/</text></item>
<item><p>70b6</p><section></section><text>ji ltar dge slong gzhan dag ltung ba la sbyor ba la gzhi ji lta ba las kha na ma tho bar 'gyur ba de bzhin du de la yang 'gyur ro zhes bya ba'i tha tshig go/ /med pa ni na smad pa nyid do zhes bya ba ni/ de'i tshe ltung ba 'byin pa de la dge slong bdag nyid dge slong yin pa'i 'du shes med cing</text></item>
<item><p>70b7</p><section></section><text>brjod par gyur ba nyid yin na ni ltung ba la sbyor ba de'i tshigs 'og mar na smad pa nyid do/ /sbyor ba tsam kho na la kha na ma tho ba 'dir 'gyur gyi dngos gzhi nyid du ni mi 'gyur ro/ /'di ni gang gi tshe dge slong dud 'gro la sogs pa'i gzugs kyis mi tshangs par spyod pa byed</text></item>
<item><p>71a1</p><section></section><text>'dod pa de'i tshe srid do/ /'dir dge slong la ji lta ba bzhi du dge slong ma dang dge slob ma dang / bslab pa byin pa dang dge tshul dang dge tshul ma dag la yang de bzhin du ci rigs su sbyar ro/ /tshigs snga mar sbyar ba byas pa la yang ngo zhes bya ba ni na smad pa</text></item>
<item><p>71a2</p><section></section><text>nyid do zhes bya ba'i rjes bsnyag pa'i phyir yang ngo zhes bya ba'i sgra smos so/ /tshigs snga mar sbyor ba byas pa zhes bya ba ni khyim pa'am/ dge tshul lam dge slob ma nyid ces bya ba'i tshigs snga ma dag tu sbyor ba'i kha na ma tho ba byas pa ste/ tshigs snga mar sbyor ba byas pa de'i kha na</text></item>
<item><p>71a3</p><section></section><text>ma tho ba de ni na smad par bya ba nyid yin no/ /'di skad bstan te/ khyim pa nyid ces bya ba'i tshigs su rdzas rkub la sogs pa'i phyir sbyor ba byas pa gang yin pa de'i sbyor ba de kho nas dge tshul nyid dam dge slong ma nyid dam dge slong nyid ces bya ba'i tshigs phyi ma dag tu dngos</text></item>
<item><p>71a4</p><section></section><text>gzhi'i kha na ma tho ba 'grub par 'gyur pa'i sbyor ba tshigs snga mar byas pa de ni na smad pa nyid yin te/ tshigs 'og mar 'gyur ba nyid yin no/ /de bzhin du dge tshul nyid dam dge tshul ma nyid dam dge slob ma nyid ces bya ba'i tshigs su rdzas rku ba la sogs pa'i phyir sbyor</text></item>
<item><p>71a5</p><section></section><text>ba byas pa gang yin pa'i sbyor ba de kho nas bsnyen par rdzogs pa nyid kyi tshigs phyi mar dngos gzhi'i kha na ma tho ba 'grub par 'gyur ba'i sbyor ba tshigs snga mar byas pa de yang na smad pa nyid yin te/ tshigs 'og mar 'gyur ba nyid yin no zhes bya ba'i tha tshig go/ /de gang yang</text></item>
<item><p>71a6</p><section></section><text>'dir gzhung ni bsnyen par ma rdzogs pas rku ba la sbyor zhing bsnyen par ma rdzogs pa'i phyir rku bar byed na nyes byas su 'gyur ro/ /bsnyen par ma rdzogs pas rku ba la sbyor zhing bsnyen par rdzogs par byed pa'i phyir rku bar byed na nyes byas su 'gyur ro/ /bsnyen par ma</text></item>
<item><p>71a7</p><section></section><text>rdzogs pas rku ba la sbyor zhing bsnyen par rdzogs pa'i phyir rku bar byed na nyes pa sbom por 'gyur ro zhes bya ba la sogs pa gsungs pa yin no/ /'dir de'i phyir zhes bstan par shes par bya ste/ tshigs snga mar sbyor ba tsam gyi dbang kho na las med na de'i tshe sbyor ba na</text></item>
<item><p>71b1</p><section></section><text>smad do/ /yod na ni kha na ma tho ba rdzogs par 'gyur ro/ /'di skad bstan te/ bsnyen par rdzogs pa'i phyir rku bar byed na zhes bya bar sbyar te/ de'i phyir ram de'i rgyur de brkus pa yin gyi bsnyen par rdzogs par byed pa'i tshe na de la rku ba'i bya ba yang med la rku ba'i bsam pa</text></item>
<item><p>71b2</p><section></section><text>yang med pa de la sbyor ba snga ma de na smad pa nyid do/ /gang gi tshe bsnyen par rdzogs pa'i dus na dran par gyur pa'i tshe brgya la 'gyod pa skyes par gyur na yang de'i tshe sbyor ba snga ma de na smad pa nyid yin pas des na nyes pa sbom por rnam par gzhag par mdzad do/ /de lta ma yin</text></item>
<item><p>71b3</p><section></section><text>du zin na lung las bsnyen par ma rdzogs pas rkub la sbyor zhing bsnyen par rdzogs pas rku bar byed na zhes gsungs par 'gyur ba zhig na de skad ma gsungs pas/ de'i phyir 'dir ni bsnyen par rdzogs pa'i phyir rku bar byed na nyes pa sbom por 'gyur ro zhes bya bar sbyar ro/</text></item>
<item><p>71b4</p><section></section><text>phyi ma la yang de dang ldan pa nyid yin no zhes bya ba la/ phyi ma zhes bya ba ni tshigs phyi ma ste bsnyen par rdzogs pa nyid do/ /de la yang tshigs snga ma de dang ldan pa nyid yin te/ dge slob ma dang dge tshul gyi tshigs dang ldan pa nyid yin pas nyes byas rdzogs par 'gyur ro/ /'di</text></item>
<item><p>71b5</p><section></section><text>skad bstan te/ /bsnyen par rdzogs pa nyid ces bya ba'i tshigs su sbyor ba byas pa gang yin pa de tsam gyi dbang gis de'i 'og tu bslab pa phul lam babs nas dge slong ma nyid dam dge tshul ma nyid dam khyim pa nyid kyi tshigs dag tu dngos gzhi'i gnas skabs su ni bsnyen par ma rdzogs</text></item>
<item><p>71b6</p><section></section><text>pa gnyis la ni nyes byas so/ /khyim pa la ni ltung ba med do/ /bsnyen par rdzogs pa'i sbyor bar gyur pa ni sbom po'o/ /lhag ma rnams kyi sbyor bar gyur pa ni bsnyen par ma rdzogs pa gnyis kyi ni nyes byas so/ /khyim pa la ni ltung ba med do/ /rdzas bkag pa bas bzang po la</text></item>
<item><p>71b7</p><section></section><text>yang de dang ldan pa nyid yin no zhes bya ba ni/ rdzas rin chung ngu la sogs pa las stan byed pa bkag pa'i phyir rdzas de bas bzang po rin che ba la sogs pa la stan byed pa la yang bkag pa de dang ldan pa nyid yin no zhes bya ba'i tha tshig go/ /'di lta ste dper na/ lug bal nag</text></item>
<item><p>72a1</p><section></section><text>po 'ba' zhig dang rdzas rin chung ngu las stan byed pa bkag ste de dag las stan byed pa spang ba'i ltung byed du 'gyur ba bzhin du srin bal dang rdzas rin po che las stan byed pa yang bkag ste/ de dag las stan byed na yang spang ba'i ltung byed kho nar 'gyur ba lta bu ste/</text></item>
<item><p>72a2</p><section></section><text>des na ltung ba'i phyir ni rdzas bzang po yang rdzas ngan pa dang 'dra bar rig par bya'o/ /'dra ba la yang ngo zhes bya ba ni rdzas bzang ngan 'dra ba la yang bkag pa de dang ldan pa nyid yin no zhes bya bar sbyar ro/ /srin bal la sogs pa'i rdzas rin po che bkag pa de dang 'dra bar rin che ba mon dar</text></item>
<item><p>72a3</p><section></section><text>la sogs pa'i rdzas la yang bkag pa dang ldan pa nyid yin te/ gnyi ga spang bar 'gyur bar 'dra'o zhes bya ba'i tha tshig go/ /'di lta ste dper na/ srin bal 'ba' zhig las stan byed pa la spang ba'i ltung byed du 'gyur ba de bzhin du mon dar dang du gu la'i ras dang bal nag po</text></item>
<item><p>72a4</p><section></section><text>'ba' zhig dag las stan byed pa dang / de bzhin du mon dar dang srin bal la sogs pa bsris pa las stan byed pa dang bal dkar po dang bcas pa'am bal dkar po tshad nyung ngu dag dang bsres pa las stan byed pa la yang spang ba kho nar 'gyur ba lta bu'o// //bam po</text></item>
<item><p>72a5</p><section></section><text>bzhi bcu gsum pa/ mtshan gyur pa ni de'i zhing nyid yin no zhes bya ba ni ltung ba de'i zhing nyid yin no zhes bya bar sbyar te/ 'di ni sbyor ba dang dngos gzhi'i ltung ba gnyi ga'i zhing nyid yin no zhes bya ba spyir sbyar ro/ /'og gi mdo las na smad pa'i don gyi sbyor ba gang yin pa nyid las</text></item>
<item><p>72a6</p><section></section><text>so zhes 'byung ba de'i yul la ni sbyor ba'i ltung ba'i zhing nyid yin par bstan to/ /de'i 'og ma'i mdo las byas pa ni de nyid yin no zhes 'byung ba de'i yul ni dngos gzhi'i ltung ba'i zhing nyid yin par ston to/ /de bas na mtshan gyur pa zhes bya ba ni/ pho mo phan tshun mtshan gyur</text></item>
<item><p>72a7</p><section></section><text>pa ste/ de ltar mtshan gyur ba de ni ltung ba'i sbyor ba dang dngos gzhi'i zhing nyid yin te mtshan de la ltung ba de dag 'byung bar 'gyur ro zhes bya ba'i tha tshig go/ /'di skad bstan te/ ltung ba gang kun nas bslang ba'i phyir sbyor ba byas pa de'i dngos gzhi gang yin pa</text></item>
<item><p>72b1</p><section></section><text>de nyid kyi zhing ni mtshan gzhan du gyur pa de nyid kyang yin no/ /de ltar na mtshan gyur na mtshan snga ma'i gnas skabs su sbyor ba gang brtsams pa de nyid kyi dngos gzhi'i zhing mtshan phyi ma'i gnas skabs yin pa yang yod de/ 'di lta ste dper na/ dge slong gsod pa'i sbyor ba</text></item>
<item><p>72b2</p><section></section><text>la zhugs pa'i tshe sbyor ba de mthar thug pa dang mgo mnyam du dge slong mar gyur na dge slong ma'i mtshan de gsod pa'i sbyor ba de'i dngos gzhi'i zhing nyid yin pa dang de bzhin du dge slong ma gsod pa'i sbyor ba la zhugs pa'i tshe sbyor ba de mthar thug pa dang mgo mnyam du de dge slong du gyur</text></item>
<item><p>72b3</p><section></section><text>na dge slong gi mtshan de gsod pa'i sbyor ba de'i dngos gzhi'i zhing nyid yin pa lta bu'o/ /gal te na ltung ba na smad pa'i zhing nyid du 'gyur ba yang yod de/ 'di lta ste dper na/ dge slong khu ba 'byin pa'i sbyor ba la zhugs pa'i tshe sbyor ba de mthar thug pa dang mgo mnyam du de</text></item>
<item><p>72b4</p><section></section><text>dge slong mar gyur na de la sbyor ba de'i dngos gzhi'i ltung byed du 'gyur ba lta bu dang / dge slong ma lus bkan pa'i sbyor ba la zhugs pa'i tshe sbyor ba de mthar thug pa dang mgo mnyam du de dge slong du gyur pa na de la sbyor ba de'i dngos gzhi nyes pa sbom por 'gyur pa lta bu'o/ /de ltar</text></item>
<item><p>72b5</p><section></section><text>spyir btang ba byas nas/ de'i dmigs kyis bsal ba bstan pa'i phyir/ na smad pa'i don gyi sbyor ba gang yin pa nyid las so zhes bya ba smras te/ ltung ba na smad pa nyid don yin te/ de'i sbyor ba gang yin pa de ni na smad pa'i don gyi sbyor ba'o/ /na smad pa'i don gyi sbyor ba gang</text></item>
<item><p>72b6</p><section></section><text>yin pa nyid byed bzhin pa las mtshan gyur pa de la ni na smad pa gang gi sbyor ba byas pa de nyid kyi dngos gzhi 'byung gi/ /lhag pa'i dngos gzhi ni mi 'byung ngo / /'di lta ste dper na/ dge slong gnyis khri gcig la reg pa dang bcas bzhin du skya rengs ma shar ba'i mdun rol</text></item>
<item><p>72b7</p><section></section><text>du nyal ba nyes byas kyi sbyor ba yin pa de las de gnyis dge slong mar gyur te skya rengs shar na yang nyes byas kho nar zad kyi ltung byed du ni mi 'gyur ba lta bu'o/ /'di skad bstan te/ lhag pa'i don gyi sbyor ba las mtshan gyur pa la ni ltung ba na smad pa 'byung bar 'gyur gyi/</text></item>
<item><p>73a1</p><section></section><text>na smad pa'i don gyi sbyor ba la mtshan gyur pa la ni lhag pa 'byung bar mi 'gyur bas 'dir yang na smad pa'i don gyi sbyor ba gang yin pa nyid las mtshan gyur pa la dngos gzhi yang na smad pa nyid 'byung gi /lhag pa mi 'byung bar bstan to/ /byas pa ni de nyid yin no</text></item>
<item><p>73a2</p><section></section><text>zhes bya ba ni/ kha na ma tho ba zhes bya bar sbyar ro/ /mtshan ma gyur pa'i gnas skabs su kha na ma tho ba gang byas pa de ni phyis mtshan gyur na yang kha na ma tho ba nyid yin no zhes bya ba'i tha tshig go/ /byas pa ni zhes bya ba ni sngar mtshan ma gyur pa'i gnas skabs su kha na ma tho ba</text></item>
<item><p>73a3</p><section></section><text>gang byas pa'o/ /de 'di yin no zhes bya ba ni phyis mtshan gyur pa'i 'og tu yang kha na ma tho ba nyid yin pa'o/ /'di lta ste dper na/ dge slong ma reg pa'i pham par 'gyur ba gang yin pa de nyid byed bzhin du de mtshan gyur cing dge slong du gyur na reg pa de dge slong de la lus kyis reg</text></item>
<item><p>73a4</p><section></section><text>pa'i dge 'dun lhag mar gtogs pa'i sbom por 'gyur te/ 'di ltar dge slong skyes pa dang lhan cig lus kyis reg pa'i ro nyams su myong bar byed pa yang lus kyis reg pa'i lhag ma'i sbom por gsungs pa'i phyir ro/ /dge slong ma reg pa'i pham par 'gyur ba'i sbyor ba</text></item>
<item><p>73a5</p><section></section><text>byed bzhin du de mtshan gyur cing dge slong du gyur na sbyor ba de dge slong de la lus kyis reg pa'i dge 'dun lhag mar gtogs pa'i nyes byas su 'gyur te/ 'di ltar sbom por 'gyur pa'i sbyor ba nyes byas yin pa'i phyir ro/ /dge slong ma lus bkan pa'i pham par 'gyur pa gang</text></item>
<item><p>73a6</p><section></section><text>yin pa de nyid byed bzhin du de mtshan gyur cing / dge slong du gyur na lus bkan pa de dge slong de la mi tshangs par spyod par gtogs pa'i sbom por 'gyur te/ 'di ltar dge slong gis skyes pa'i phyir lus bkan ba mi tshangs par spyod pa'i pham par gtogs pa'i spom por gsungs</text></item>
<item><p>73a7</p><section></section><text>pa'i phyir ro/ /dge slong ma 'chab pa'i pham par 'gyur ba gang yin pa de nyid byed bzhin du de mtshan gyur cing / dge slong du gyur na 'chab pa de dge slong de la gnas ngan len 'chab pa'i ltung byed du gtogs pa'i nyes byas su 'gyur te/ 'di ltar dge slong gi gnas ngan len bcabs</text></item>
<item><p>73b1</p><section></section><text>pa'i ltung byed du 'gyur la/ dge slong ma'i gnas ngan len bcabs na nyes byas su 'gyur bas de mtshan gyur pa'i tshe na gang gis gnas ngan len bcabs pa'i dge slong ma de dang mtshan mi mthun pas/ de nyes byas su gsungs pa'i phyir ro/ /dge slong ma bzlog pa'i pham par 'gyur</text></item>
<item><p>73b2</p><section></section><text>ba gang yin pa de nyid byed bzhin du de mtshan gyur cing dge slong du gyur na bzlog pa de dge slong de la spangs pa'i rjes su phyogs pa'i ltung byed du 'gyur ro/ /dge slong spang pa'i rjes su phyogs pa'i ltung byed gang yin pa de nyid 'byin bzhin du de mtshan gyur cing / dge slong mar gyur na</text></item>
<item><p>73b3</p><section></section><text>spangs pa'i rjes su phyogs ba de dge slong ma de la bzlog pa'i pham par 'gyur ba'i sbom por 'gyur te/ de yang bzlog pa'i tshul gyis rjes su zhugs na ni sbom po nyid yin la ma zhugs na ni nyes byas so/ /de bzhin du dge slong khu ba 'byin pa'i dge 'dun lhag ma gang yin pa de nyid</text></item>
<item><p>73b4</p><section></section><text>byed bzhin du de mtshan gyur cing / dge slong mar gyur na khu ba 'byin pa'i ltung byed du 'gyur ro/ /dge slong yang yang za ba'i ltung byed 'byin bzhin du de mtshan gyur cing dge slong mar gyur na/ yang yang za ba de dge slong ma de la nyes byas su 'gyur ro/ /dge slong ma ci</text></item>
<item><p>73b5</p><section></section><text>yang rung ba len pa'i dge 'dun lhag ma 'byin bzhin du de mtshan gyur cing / dge slong du gyur na ci yang rung ba len pa de dge slong de la nyes byas su 'gyur ba la stsogs pa lta bu'o/ /rnam pa de'i dmigs kyis bsal ba bstan pa'i phyir/ na smad pa ni rang gi nyid do zhes bya ba</text></item>
<item><p>73b6</p><section></section><text>smras te/ mtshan gyur na zhes bya bar sbyar ro/ /mtshan ma gyur pa'i gnas skabs su na smad pa'i kha na ma tho ba gang byed bzhin du de mtshan gyur na rang gi kha na ma tho ba nyid du 'gyur gyi lhag par mi 'gyur ro/ /'di lta ste dper na/ dge slong ma khu ba 'byin pa'i ltung byed byed bzhin</text></item>
<item><p>73b7</p><section></section><text>du de'i mtshan gyur te dge slong du gyur na khu ba 'byin pa dge slong de la yang ltung byed kho nar 'gyur gyi dge 'dun lhag ma nyid du mi 'gyur ba lta bu'o/ /'di skad bstan te mtshan gyur pa'i dbang gis na ltung byed bslab pa ni na smad pa nyid du 'gyur gyi na smad pa ni lhag pa</text></item>
<item><p>74a1</p><section></section><text>nyid du mi 'gyur ro/ /kha cig ni mnyam pa kho na yang yod de dper na srog gcod pa la sogs pa lta bu'o/ /de yang lus kyi bye brag las bsam pa'i bye brag tu 'gyur la/ bsam pa'i bye brag las ltung ba'i bye brag tu 'gyur ba'i phyir ro/ /des na lus dang bsam</text></item>
<item><p>74a2</p><section></section><text>pa dag gi ltung ba na smad pa'i rgyu'i dngos por bsgrub par 'gyur gyi lhag pa'i rgyu'i dngos por bsgrub par ni mi 'gyur ro/ /lan 'ga' ni ltung ba lhag par spyod pa'i gnas skabs su mtshan gyur na ltung ba na smad par 'gyur ro/ /lan 'ga' ni dngos gzhi'i ltung ba byung zhing lhag par spyod pa</text></item>
<item><p>74a3</p><section></section><text>las 'das pa na rang gi ltung ba nyid du 'gyur gyi na smad pa nyid du ni mi 'gyur ro/ /zhag bcur ma lon pa ni cha nyid do zhes bya ba ni/ dge slong gis lhung bzed lhag pa zhag bcu las 'das par bcangs na spang bar 'gyur la dge slong mas ni zhag gcig las 'das par bcangs na spang bar</text></item>
<item><p>74a4</p><section></section><text>'gyur ba de la gal te dge slong gis lhung bzed lhag pa zhag bcu ma lon par zhag dgu tshun chad du bcangs pa las gnas skabs der mtshan gyur te/ dge slong mar gyur na zhag dgu po de dag ni dge slong ma'i lhung bzed thog ma rnyed pa'i nyi ma dang po de nyid kyi cha yin zhing de'i</text></item>
<item><p>74a5</p><section></section><text>khongs su gtogs pa nyid yin pas zhag dgu thal ba de dag gis spang bar mi 'gyur ro/ /zhag bcu lon na ni 'chang ba'i dus rdzogs pa yin no/ /lhung bzed 'chang ba'i yul la dge slong dang dge slong ma'i cho ga tha dad pas mdo 'di brjod kyi gos la sogs pa 'chang ba'i phyir ni ma yin</text></item>
<item><p>74a6</p><section></section><text>te cho ga 'dra ba'i phyir ro/ /'di skad bstan te/ dge slong gi 'chang ba'i dus zhag gcig nas dgu'i bar dag 'das pa na de dge slong ma nyid du gyur na zhag dgu po de dag zhag gcig po'i khongs su gtogs pas de la nyes pa med do/ /'dir gzhung ni btsun pa re zhig dge slong gis lhung</text></item>
<item><p>74a7</p><section></section><text>bzed rnyed pa na mchan gyur te dge slong mar gyur nas/ dgung gcig las lhag par 'chang na ltung ba cir 'gyur spang ba'i ltung byed du 'gyur ro/ /btsun pa dge slong gis lhung bzed lhag pa dgung gcig las lhag par 'chang ba la spang ba'i ltung byed du 'gyur ba mchis sam/ yod de</text></item>
<item><p>74b1</p><section></section><text>dge slong gis lhung bzed rnyed pa na mtshan gyur te/ dge slong mar gyur na'o zhes gsungs pa yin no/ /zhing ma yin pa nyid la ni nyams so zhes bya ba ni mtshan gyur pa zhes bya ba dang / byas pa zhes bya bar sbyar ro/ /mtshan gyur na sngar mtshan ma gyur pa'i gnas skabs su kha na ma</text></item>
<item><p>74b2</p><section></section><text>tho ba thun mong ma yin pa gang byas pa de'i zhing ma yin pas phyis mtshan gyur pa'i lus kha na ma tho ba thun mong ma yin pa'i zhing ma yin pa nyid la ni sngar mtshan ma gyur pa'i gnas skabs su ltung ba thun mong ma yin pa byas pa de nyams shing zhig pa dang med par rig par bya ste/ ltung bde gshags</text></item>
<item><p>74b3</p><section></section><text>bar bya mi dgos so zhes bya ba'i tha tshig go/ /'di lta ste dper na/ ltung ba thun mong ma yin par sngar ma gnang ba ma thob par 'khor nye bar 'jog pas ltung byed dang shams thabs rkang pa snang bar bgo bar mi bya'o zhes bya ba'i bslab pa la sogs pa las 'das pa'i dge slong ma mtshan gyur</text></item>
<item><p>74b4</p><section></section><text>te/ dge slong du gyur pa'i ltung ba thun mong ma yin pa de dag gi zhing ma yin pa nyid la ltung ba de dag med pa lta bu'o/ /'dir gzhung ni gtam gyi gzhi las dge slong ltung ba thun mong ma yin pa sde bzhi po dag byung ba mtshan gyur te/ dge slong mar gyur na de ltung ba de dag las byung bar</text></item>
<item><p>74b5</p><section></section><text>brjod par bya'o/ /dge slong ma ltung ba thun mong ma yin pa sde lnga po dag byung ba de mtshan gyur te/ dge slong du gyur na de ltung ba de dag las byung bar brjod par bya'o zhes gsungs pa yin no/ /de la nyes pa bcabs pa ma yin pa ma yin no zhes bya ba ni/ mtshan gyur na byas pa ni de nyid do zhes bya ba</text></item>
<item><p>74b6</p><section></section><text>dang zhing ma yin pa nyid la ni nyams so zhes bya ba de la nyes pa bcabs pa byas pa yang nyams pa ma yin pa ma yin te nyams pa kho na yin no/ /des na dge slong gis dge 'dun lhag ma bcabs nas mchan gyur te/ dge slong ma nyid du gyur na des sbo ba'i las nyid spyad par bya mi dgos te/ mtshan ma</text></item>
<item><p>74b7</p><section></section><text>gyur pa nyid la 'chab pa'i nyes pa srid pa'i phyir ro/ /mgu ba spyad pa ni don med pa nyid yin no zhes bya ba ni/ mtshan gyur na sngar mtshan ma gyur pa'i gnas skabs su nyes pa las dbyung ba'i phyir mgu ba spyad pa zhag drug gam zla ba phyed ril gyis spyad kyang rung de las shas kyis spyad kyang</text></item>
<item><p>75a1</p><section></section><text>rung ste sngar mgu ba spyad pa de phyis mchan gyur pa'i gnas skabs na don med pa nyid yin no/ /'dir gzhung ni spo ba'i gzhi'i zhu ba las btsun pa re zhig dge slong spo ba la thug pa mtshan gyur te dge slong mar gyur na/ ci des gnyi ga'i dge 'dun la zla ba phyed mgu ba spyad pa spyad</text></item>
<item><p>75a2</p><section></section><text>par bgyi 'tshal lam spyad par bya dgos so/ /btsun pa re zhig dge slong ma gnyi ga'i dge 'dun la mgu ba spyad pa mtshan gyur te/ dge slong du gyur na ci des dge 'dun la zhag drug mgu ba spyad pa spyad par bgyi 'tshal lam/ spyad par bya dgos so zhes gsungs pa yin no/ /de la dge</text></item>
<item><p>75a3</p><section></section><text>slong spo ba la thug pa mtshan gyur te/ dge slong mar gyur na ci des gnyi ga'i dge 'dun la zla ba phyed mgu ba spyad pa spyad par bgyi 'tshal lam zhes bya ba'i mdo snga ma shos kyis ni nyes pa bcabs pa nyams par bstan te/ 'di ltar mgu ba spyad pa 'ba' zhig bstan gyi sbo ba ma bstan pa'i</text></item>
<item><p>75a4</p><section></section><text>phyir ro/ /dge slong ma gnyi ga'i dge 'dun la mgu ba spyad pa mtshan gyur te/ dge slong du gyur na ci des dge 'dun la zhag drug mgu ba spyad pa spyad par bgyi 'tshal lam zhes bya ba'i mdo phyi ma shos kyis ni mgu ba spyad pa don med par bstan te/ 'di ltar sdar gnyi ga'i dge 'dun</text></item>
<item><p>75a5</p><section></section><text>la zla ba phyed mgu ba spyad du zin kyang yang dge 'dun la zhag drug mgu ba spyad par bya dgos par bstan pa'i phyir ro/ /ci'i phyir byas pa ni de nyid yin no/ /zhing ma yin pa la ni nyams so/ /mgu ba spyad pa ni don med pa nyid yin no zhe na/ 'di ltar 'di la cho ga rnams gyur to zhes bya ba smras te/ mtshan</text></item>
<item><p>75a6</p><section></section><text>gyur pa 'di la gang gi phyir cho ga spyad pa rnams gyur pa de'i phyir de dag rnam par gzhag pa mdzad do/ /de'i tshe'i lus byed pa po nyid yin no zhes bya ba ni/ gang gi tshe gsang bar bya ba la sogs pa yul gang las ltung ba 'byung bar 'gyur ba'i yul gyi lus gang yin pa de dang ltung ba</text></item>
<item><p>75a7</p><section></section><text>'byin par byed pa'i rgyud kyis lus kyi dngos po mtshan gyur te/ pho'am mo'i lus su gnas pa'i lus de nyid ltung ba de'i byed pa po nyid yin te/ yul gang las ltung ba 'byung ba'i lus dang rgyud gang la ltung ba 'byung ba'i lus de gnyis gnas skabs gyur pa na gang gis gnas skabs</text></item>
<item><p>75b1</p><section></section><text>su gnas pa'i lus de nyid yul dang rgyud kyi ltung ba gang yin pa de'i byed pa po nyid yin par rnam par gzhag go/ /'di lta ste dper na/ gsad par bya ba dgra bcom pa nyid ma yin pa'i gnas skabs la ltung ba 'byin par byed pas gsad pa'i sbyor ba brtsams nas gsad par bya ba des dgra bcom</text></item>
<item><p>75b2</p><section></section><text>pa nyid thob pa'i gnas skabs su ltung ba 'byin par byed pa des dgra bcom pa de gsod par byed na de'i tshe dgra bcom pa de'i lus de ltung ba 'byin par byed pa'i rgyud las srog gcod pa'i ltung ba dang mtshams med pa'i las gnyi ga 'byung ba'i byed pa po nyid yin pa lta bu dang / gsad par bya</text></item>
<item><p>75b3</p><section></section><text>ba dgra bcom pa nyid ma yin pa'i gnas skabs la ltung ba 'byin par byed pas gsad pa'i sbyor ba brtsams nas 'gyod pa drag po bskyed pa la sogs pa sbyor ba de las phyir log nas de'i 'og tu gsad par bya ba des dgra bcom pa nyid thob nas gsad pa'i sbyor ba snga ma de nyid kyis de'i tshe dgra</text></item>
<item><p>75b4</p><section></section><text>bcom pa de shi bar gyur na de'i tshe/ dgra bcom pa'i lus de ltung ba 'byin par byed pa'i rgyud la srog gcod pa 'ba' zhig gi byed pa po nyid yin gyi mtshams med pa'i las kyi byed pa po nyid ma yin pa lta bu dang / de bzhin du dge slong gis skyes pa'i lus la reg pa'i sbyor ba brtsams pa na</text></item>
<item><p>75b5</p><section></section><text>skyes pa de mtshan gyur te/ bud med du gyur na bud med kyi lus la reg pa de ni ltung ba 'byin par byed pa de'i rgyud la bud med kyi lus la reg pa las dge 'dun lhag ma'i ltung ba gang 'byung ba de'i byed pa po nyid yin gyi sbom po'i byed pa po nyid ma yin pa lta bu dang / de bzhin du dge</text></item>
<item><p>75b6</p><section></section><text>slong gis bud med kyi lus la reg pa'i sbyor ba brtsams pa na bud med de mtshan gyur te/ skyes par gyur na skyes pa'i lus la reg pa de ni ltung ba 'byin par byed pa de'i rgyud la skyes pa'i lus la reg pa las sbom po'i ltung ba gang byung ba de'i byed pa po nyid yin gyi dge 'dun lhag ma'i</text></item>
<item><p>75b7</p><section></section><text>byed pa po nyid ma yin pa lta bu dang / de bzhin du dge slong du gyur pas bud med kyi lus la reg pa'i phyir sbyor ba brtsams nas dge slong de mtshan gyur te/ dge slong mar gyur na bud med kyi lus la reg pa de dge slong ma de'i rgyud la bud med kyi lus la reg pa las gyur pa'i</text></item>
<item><p>76a1</p><section></section><text>pham pa'i sbom po zhes bya ba gang byung ba de'i byed pa po nyid yin gyi reg pa'i dge 'dun lhag ma'i byed pa po nyid ma yin pa lta bu dang / de bzhin du dge slong mar gyur pas skyes pa'i lus la reg pa'i phyir/ sbyor ba brtsams nas dge slong ma de mtshan gyur te/ dge slong du</text></item>
<item><p>76a2</p><section></section><text>gyur na skyes pa'i lus la reg pa de dge slong de'i rgyud la skyes pa'i lus la reg pa las gyur pa'i lhag ma'i sbom po zhes bya ba gang 'byung ba de'i byed pa po nyid yin gyi reg pa'i pham par 'gyur pa'i byed pa po nyid ma yin pa lta bu dang / de bzhin du dge slong la rdeg pa'i phyir sbyor ba brtsams</text></item>
<item><p>76a3</p><section></section><text>nas/ dge slong de mtshan gyur te dge slong mar gyur pa la rdeg par byed na dge slong ma'i lus de ltung ba 'byin par byed pa de'i rgyud la nyes byas kyi byed pa po nyid yin pa la sogs pa lta bu'o/ /gzhan las skyes pa ni rang gi 'gro ba nyid ma yin pa ma yin no zhes bya ba ni/ mi dud 'gro'i 'gro</text></item>
<item><p>76a4</p><section></section><text>ba'am mi ma yin pa'i 'gro ba gzhan las skyes pa'am/ mi ma yin pa mi'i 'gro ba'am dud 'gro'i 'gro ba gzhan las skyes pa'am/ dud 'gro mi'i 'gro ba'am mi ma yin pa'i 'gro ba gzhan las skyes pa ni rang nyid 'gro ba gar gtogs pa'i rang gi 'gro ba nyid ma yin pa ma yin te/</text></item>
<item><p>76a5</p><section></section><text>rang gi 'gro ba nyid yin no/ /dper na mi ma yin pa mo'i mngal nas skyes pa'i mi'i rgyud du dbang ba'i rdzas la der 'du shes pas brkus na mi nyid las brkus pa yin pas pham pa kho nar 'gyur ba lta bu dang / de bzhin du mi ma yin pa mo'i mngal nas skyes pa'i mngal na gnas pa mi'i ngo bo</text></item>
<item><p>76a6</p><section></section><text>nyid bsad na mi nyid bsad pa yin pas pham pa kho nar 'gyur ba lta bu dang / de bzhin du mi'i bud med kyi mngal nas skyes pa'i mngal na gnas pa mi ma yin pa'i ngo bo nyid bsad na mi ma yin pa nyid bsad pa yin pas sbom por 'gyur ba lta bu dang / de bzhin du gang yang rung ba'i skye gnas nas skyes pa'i</text></item>
<item><p>76a7</p><section></section><text>dud 'gro'i ngo bo nyid bsad na dud 'gro nyid bsad pa yin pas ltung byed du 'gyur ba lta bu ste/ 'di ltar mi la sogs pa de dud 'gro la sogs pa las skyes pa yin mod kyi 'on kyang de bdag nyid 'gro ba gar skyes pa'i 'gro ba de nyid du gtogs pa yin pa'i phyir ro/ /'gro ba gzhan gyi</text></item>
<item><p>76b1</p><section></section><text>rnam pa brten pa bsad pa la yang ngo zhes bya ba la/ rang gi 'gro ba nyid ma yin pa ma yin no zhes bya ba'i rjes bsnyag pa'i phyir yang ngo zhes bya ba'i sgra smos so/ /dper na mig sman dang sngags la sogs pa'i dbang gis mi ma yin pa dang dud 'gro 'gro ba gzhan gyi lus kyi rnam pa bsten pa bsad na</text></item>
<item><p>76b2</p><section></section><text>mi nyid bsad pa yin pas pham pa kho nar 'gyur ba lta bu dang / de bzhin du mi ma yin pa mi dang dud 'gro'i 'gro ba gzhan gyi lus kyi rnam pa bstan pa bsad na mi ma yin pa nyid bsad pa yin pas/ sbom por 'gyur ba lta bu dang / de bzhin du dud 'gro mi dang mi ma yin pa'i 'gro ba</text></item>
<item><p>76b3</p><section></section><text>gzhan gyi lus kyi rnam pa bsten pa bsad na dud 'gro nyid bsad pa yin pas ltung byed du 'gyur ba lta bu'o/ /mdo 'di ni ma byin par lan pa la sogs pa ltung byed kyi sde thams cad la sbyar ba ma yin gyi srog gcod pa'i skabs 'ba' zhig dang sbyar ro/ /'dir ltung ba rnam par gzhag pa ni</text></item>
<item><p>76b4</p><section></section><text>dngos po'i dbang gis rnam par gzhag pa yin gyi 'du shes kyi dbang kho nas rnam par gzhag pa ni ma yin no/ /de lta bas na dge slong gis mi'i 'gro bar gtogs pa mi ma yin pa dang dud 'gro'i 'gro ba gzhan gyi lus kyi rnam pa bsten pa zhig gsod na der 'du shes pas kyang rung</text></item>
<item><p>76b5</p><section></section><text>gzhan du 'du shes pas kyang rung ste gsad pa'i dus na dngos gzhi'i pham pa kho nar 'gyur ro/ /sbyor ba la ni mi'i 'gro bar gtogs par 'du shes na ni sbom po'o/ /mi ma yin pa dang dud 'gro'i 'gro bar gtogs par 'du shes na ni nyes byas so/ /mi ma yin pa'i 'gro bar gtogs pa mi dang</text></item>
<item><p>76b6</p><section></section><text>dud 'gro'i 'gro ba gzhan gyi lus kyi rnam pa bsten pa zhig gsod na der 'du shes pas kyang rung gzhan du 'du shes pas kyang rung ste/ gsad pa'i dus na dngos gzhi la ni sbom por 'gyur ro/ /sbyor ba la mi'i 'gro bar gtogs par 'du shes na ni sbom po'o/ /mi ma yin pa dang dud</text></item>
<item><p>76b7</p><section></section><text>'gro'i 'gro bar gtogs par 'du shes na ni nyes byas so/ /dud 'gro'i 'gro bar gtogs pa mi dang mi ma yin pa'i 'gro ba gzhan gyi lus kyi rnam pa bsten pa zhig gsod na der 'du shes pas kyang rung gzhan du 'du shes pas kyang rung ste/ gsad pa'i dus na dngos gzhi la ni ltung byed du</text></item>
<item><p>77a1</p><section></section><text>'gyur ro/ /sbyor ba la ni mi'i 'gro bar gtogs par 'du shes na ni sbom po'o/ /mi ma yin pa dang dud 'gro'i 'gro bar gtogs par 'du shes na ni nyes byas so/ /'dir lha sbyin du 'du shes pas mchod sbyin bsad pa la pham par mi 'gyur ba lta bur thal bar yang mi</text></item>
<item><p>77a2</p><section></section><text>'gyur ste/ de gnyis ni rgyud tha dad pa yin pa'i phyir lha sbyin du 'du shes pas mchod sbyin bsad pa la pham par mi 'gyur bar rigs so/ /'dir ni rgyud gcig yin pa'i phyir sbyor ba la 'du shes log pa'i dbang gis ni sbyor ba'i kha na ma tho ba che chung du 'gyur bar zad kyi dngos gzhi la srog gcad pa'i</text></item>
<item><p>77a3</p><section></section><text>dbang gis ni dngos po ji lta ba las kha na ma tho bar 'gyur ro/ /'dir khungs ni u tra ya na'i rtogs pa brjod ba dran par bya ste/ 'di ltar gtsug phud can gyis phas dgra bcom pa nyid thob par ma shes su zin kyang pas bu la khyod kyis mtshams med pa gnyis byas te pha gsad pa'i phyir dang dgra</text></item>
<item><p>77a4</p><section></section><text>bcom pa gsad pa'i phyir ro zhes springs ba la sogs pa lta bu'o/ /ma byin par len pa dang lus kyis reg pa dang gos slong ba dang gos sbyin pa dang bsod pa slong ba dang nyal po byed par shom pa'i khyim na 'greng ba dang 'dug pa la sogs pa gzhan la ni 'di gzhan du rnam par gzhag ste/ re zhig</text></item>
<item><p>77a5</p><section></section><text>ma byin par len pa la ni brku bar byas pa'i rdzas gang yin pa de mi'i rgyud du gtogs pa dbang ba yin na mi de 'gro ba gzhan gyi rnam pa bsten du zin kyang ltung byed 'byin par byed pas mi'i rgyud du gtogs pas yongs su bzung ba yin par 'du shes na ni de la ni dngos po ji lta ba bzhin du kha na ma tho</text></item>
<item><p>77a6</p><section></section><text>bar 'gyur ro/ /gal te de ltar mi shes na ni mtshan nyid ji lta ba bzhin du'o/ /lus kyis reg pa la sogs pa dag la ni tha snyad kyi phyir rnam par gzhag go/ /gnas skabs gzhan thob pa ni gzhan nyid ma yin no zhes bya ba ni/ dgra bcom pa nyid ma yin pa la sogs pa'i lus gcig</text></item>
<item><p>77a7</p><section></section><text>gis dgra bcom pa nyid la sogs pa'i gnas skabs gzhan thob na de'i rgyud ni gzhan nyid ma yin no/ /de lta bas na gang gis dgra bcom pa ma yin pa'i gnas skabs su bsad pa'i phyir/ sbyor ba byas nas des dgra bcom pa nyid thob pa na gsod par byed na de la pham pa dang mtshams</text></item>
<item><p>77b1</p><section></section><text>med pa gnyi ga 'byung ba kho nar 'gyur te/ dgra bcom pa'i gnas skabs gzhan thob pa de rgyud gzhan nyid ma yin pa'i phyir ro/ /nyes pa de med pa nyid la 'ong ba ni tha dad do zhes bya ba la/ nyes pa de med pa zhes bya ba ni/ gang zag gang la stan la sogs pa byed pa'i nyes pa 'byung ba de</text></item>
<item><p>77b2</p><section></section><text>med pa'o/ /de'i dngos po ni de nyid do/ /nyes pa de med pa nyid kyi gnas skabs can de la gnas skabs gzhan du nyes pa gang 'ong zhing thob pa de ni tha dad pa nyid yin te las de tha dad pa'i ngo bo nyid yin par rig par bya'o/ /des na nyes pa de yod pa nyid kyi gnas skabs su las gang byas pa de de'i 'og</text></item>
<item><p>77b3</p><section></section><text>tu nyes pa de med pa nyid kyi gnas skabs su gyur nas/ yang de'i 'og tu nyes pa de yod pa'i gnas skabs su gyur pa nyid la nyes pa 'ong bar gyur na sngar nyes pa de yod pa nyid kyi gnas skabs su las gang byas pa dang / phyis yang de'i 'og tu nyes pa de yod pa'i gnas skabs su gyur pa na las</text></item>
<item><p>77b4</p><section></section><text>gang byed pa'i las de dag ni phan tshun tha dad par shes par bya'i gcig pa nyid ni ma yin te/ 'di ltar bar du nyes pa de med pa nyid kyi gnas skabs ltung ba'i zhing ma yin par gyur pa des/ nyes pa yod pa'i gnas snga phyi de gnyis kyi bar du chod pa'i phyir ro/ /'di lta ste dper na/ dge slong</text></item>
<item><p>77b5</p><section></section><text>gis stan gcig lo drug ma lon par/ lo drug po de nyid kyi nang du stan gzhan gcig brtsams nas khyim par babs shing yang phyis bsnyen par rdzogs nas/ des stan gzhan zhig byed cing de zin par byas nas de'i 'og tu dus ma yin pa kho nar sngar stan brtsams pa de yang zin par byed na de'i tshe</text></item>
<item><p>77b6</p><section></section><text>rtsom pa dang zin par byed pa'i mtshan nyid snga phyi'i cha de gnyis ltung ba tha dad pa'i byed pa po nyid yin te de la sngar ma babs pa'i mdun rol du dus ma yin par stan gzhan rtsom pa'i cha snga ma de ni sbyor ba las byung ba'i nyes byas kyi byed pa po nyid yin no/ /phyis bsnyen par rdzogs nas stan gzhan zhig</text></item>
<item><p>77b7</p><section></section><text>byed cing de zin par byas pa de la ni nyes pa med do/ /de'i 'og tu dus ma yin pa kho nar sngar stan brtsams pa de yang zin par byed pa'i cha phyi ma de ni spang pa'i ltung byed kyi dngos gzhi'i byed pa po nyid yin pa lta bu dang / de bzhin du dge slong ma nyid du gyur nas yang dge slong nyid du gyur na yang 'di ltar</text></item>
<item><p>78a1</p><section></section><text>de btang ba'i bsam pa ma skyes pa nyid yin mod kyi 'on kyang rigs mi mthun pa'i gnas skabs gzhan gyis bar du chod pa'i phyir sngar brtsams pa dang phyis zin par byed pa de dag phan tshun tha dad pa nyid yin gyi gcig pa nyid ni ma yin pa lta bu'o/ /btang ba yang ngo zhes bya ba ni/ gang</text></item>
<item><p>78a2</p><section></section><text>brtsams pa'i las de bsam pa thag pa nas btang ba gang yin pa'i las de yang tha dad pa yin te/ byed 'dod pa log pa'i phyir ro/ /'di lta ste dper na/ khang pa'am stan brtsams nas btang ste yang byed na sngar brtsams pa dang phyis zin par byed pa'i gnas skabs de gnyis sbyor ba dang dngos gzhi'i</text></item>
<item><p>78a3</p><section></section><text>ltung ba tha dad pa'i byed pa po nyid yin pa lta bu'o/ /gzhi gcig la du ma nyid bcas pa la ni ji snyed pa de snyed kyi nyes par 'gyur ro zhes bya ba ni/ gang du gzhi gcig la bslab pa'i gzhi du ma bcas par gyur pa de la ni ji snyed bcas par gyur pa de snyed kho na'i ltung ba dag 'byung bar 'gyur ba'o/ /</text></item>
<item><p>78a4</p><section></section><text>'di lta ste dper na/ brdzun du smra ba dang / skyon nas smra ba bkag pa gzhi gcig la brdzun gyis skyon nas smras na shes bzhin du brdzun du smra ba'i ltung byed dang / skyon nas smra ba'i ltung byed gnyis 'byung ba lta bu dang / dge tshul bsnyil ba dang lhan cig zhag gsum nyal ba la bsnyen par</text></item>
<item><p>78a5</p><section></section><text>ma rdzogs pa dang lhan cig nyal ba'i ltung byed dang bsnyil ba sdud pa'i ltung byed gnyis 'byung ba lta bu dang / de bzhin du bud med bsnyen par ma rdzogs pa dang lhan cig zhag gsum nyal ba la bsnyen par ma rdzogs pa dang lhan cig nyal ba'i ltung byed dang bud med dang lhan cig nyal ba'i ltung byed</text></item>
<item><p>78a6</p><section></section><text>gnyis 'byung ba lta bu'o/ /'dir gzhung ni zhar ba longs shig ces zer ba la de zhar ba ma yin na ltung byed gnyis su 'gyur te shes bzhin du brdzun du smra ba dang mi'i skyon nas smra ba las so/ /dge slong gis dge slong ma bram ze'i rigs can mo la khyod kyis 'breg mkhan gyi las byas so zhes smras na</text></item>
<item><p>78a7</p><section></section><text>ltung byed dang nyes byas su 'gyur te shes bzhin du brdzun smra ba las ltung byed dang skyon nas smra ba las nyes byas so/ dge slong ma rgyal rigs kyi rigs can mo la yang de bzhin no zhes gsungs pa dang / dge slong bsnyen par ma rdzogs pa'i gang zag dang lhan cig dgung gsum mchis nyal ba la ltung byed gnyis</text></item>
<item><p>78b1</p><section></section><text>'byung ba 'ga' mchis sam/ yod de zhag gnyis dge tshul dang lhan cig nyal ba la zhag gsum pa la khyim pa mo dang lhan cig nyal ba la'o zhes bya ba la sogs pa gsungs pa yin no/ /de'i cha ni der gtogs so zhes bya ba ni/ kha na ma tho ba lci ba mi tshangs par spyod pa la sogs pa de'i cha zhes bya ba</text></item>
<item><p>78b2</p><section></section><text>shan nam lhag ma ni de dang rigs mthun pa'i kha na ma tho ba yang ba ni der gtogs pa ste/ mi tshangs par spyod pa la sogs par gtogs pa'i kha na ma tho ba lci ba dang [(]'drel [,]'brel [)]bar rigs par bya'i rigs mi mthun pa dang 'brel pa ni ma yin no/ /de la re zhig mi tshangs par spyod pa'i cha gang zhe na/ khu ba 'byin pa dang</text></item>
<item><p>78b3</p><section></section><text>lus kyis reg pa dang 'khrig pa dang ldan par smra ba dang bsnyen bkur bsngags pa dang / smyan byed pa dang 'khrur 'jug pa dang / len pa dang / bal rmel du 'jug pa dang / tshig drug gam lnga las lhag par chos ston pa dang / ma bskos par ston pa la sogs pa bcu dang / nyal po byed</text></item>
<item><p>78b4</p><section></section><text>par shom pa'i khyim na 'dug pa dang / nyal po byed par shom pa'i khyim na 'greng ba dang gcer bu pa'am gcer bu ma la sbyin pa dang / bud med dang lhan cig nyal ba dang skyes pa med par bud med dang lhan cig lam du 'gro ba dang dus ma yin par grong du 'gro ba dang / dge slong ma las</text></item>
<item><p>78b5</p><section></section><text>zas len pa'i so sor bshags par bya ba dang / gral rims su ma phebs par 'grim du 'jug pa ma bzlog par za ba'i so sor bshags par bya ba dang shin tu bsdams shing khyim gzhan du 'gro ba zhes bya ba nas/ ma bsgo bar khyim pa'i khyim du stan la mi 'dug par bslab par bya'o zhes bya ba</text></item>
<item><p>78b6</p><section></section><text>de nyid ma gtogs pa de yan chad dag go/ /ma byin par len pa'i cha gang zhe na/ byin pa phrogs te spyod pa dang bsngos pa las bsgyur ba dang skrod pa dang sbed pa dang / phyir ma blangs par spyod pa dang rkun ma dang lhan cig lam du 'gro ba dang / ma bsgo bar khyim pa'i khyim du stan la 'dug</text></item>
<item><p>78b7</p><section></section><text>pa'o/ /mi gsod pa'i cha gang zhe na/ rtsod pa dang bcas pa'i gzhi mi gtong ba dag dang / sa bon gyi tshogs dang / skye ba'i tshogs 'jig pa dang / bsgo ba bcag pa dang / phyis gnon byed pa dang / rtsa ba 'byung ba la 'dug pa dang / srog chags dang bcas pa la spyod pa dang /</text></item>
<item><p>79a1</p><section></section><text>dmag la lta ba dang / dmag gi nang na gnas pa dang / bsham pa dkrugs pa dang / brdeg pa dang gzas pa dang zas gcod du 'jug pa dang / dud 'gro gsod pa dang 'gyod pa skyes pa dang ga ga tshil byed pa dang sngangs par byed pa dang sa brko ba'o/ /mi'i chos</text></item>
<item><p>79a2</p><section></section><text>bla ma smra ba'i cha gang zhe na/ gzhi med pa dang bag tsam dang 'dun pa la sogs pas 'gro'o zhes bya ba'i tshig dang bshes ngor byed pa dang 'phya ba dang gzhogs 'phyas byed pa dang / dge 'dun gyi dbyen dang brdzun gyi lhag ma dang mi'i chos bla ma bden pa smra ba'o/ /pham par 'gyur</text></item>
<item><p>79a3</p><section></section><text>bas skur pa 'debs pa'i cha gang zhe na/ dge 'dun lhag mas skur pa 'debs pa'o/ /dge 'dun gyi dbyen byed pa'i cha gang zhe na/ dge slong la phra ma byed pa dang skyo sngogs byed pa dang dad pa phyir bsgyur ba dang lta bar gyur pa mi gtong ba dang / spangs pa'i rjes su phyogs pa dang /</text></item>
<item><p>79a4</p><section></section><text>bsnyil ba sdud pa dang / gnas ngan len brjod pa dang / khyad du gsod pa dang / 'dus shid za ba dang mi smra bar 'gro ba'o/ /bka' blo mi bde ba'i cha gang zhe na/ bslab pa la nye bar 'jog pa spong ba dang ma gus pa'i tshul lo/ /ltung byed kyi cha gang zhe na/ gsog 'jog byas pa za ba ni nang</text></item>
<item><p>79a5</p><section></section><text>du btsos pa dang / nang du zhag lon pa dang / dge slong gis btsos pa za ba'o/ /cha'i ngo bo nyid brjod de mi tshangs par spyod pa spyad pa'i phyir 'gro ba gang yin pa de ni nyes byas so/ /bdag nyid kyi kun du spyod pa bsngags pa gang yin pa de ni dge 'dun lhag ma'o/ /gnas ngan len smra ba gang yin pa</text></item>
<item><p>79a6</p><section></section><text>de ni gzhan yin no/ /bdag nyid kyi don du bud med la gzhol ba gang yin pa de ni pham par 'gyur bar gtogs pa'i sbom po'o/ /'khyud pa dang 'o byed pa dang nyal ba dang mtshan nyid kyi phyi rol du sbyor ba dag gang yin pa de ni/ lus kyis reg pa'i bdag nyid gzhan yin no/ /mtshan gyi</text></item>
<item><p>79a7</p><section></section><text>nang du reg la gal te rma nyams pa ma yin pa gang yin pa de ni pham par 'gyur ba'o/ /gal te nyams pa yin na gzhan dang lhan cig rtsol bar ma byung ba'i mdun rol du ni sbom po'o/ /byung na ni dge 'dun lhag ma'o/ /mong 'dir ma brjod pa ni cung zad kyang mi brjod kyi/ ha cang thal bar</text></item>
<item><p>79b1</p><section></section><text>'gyur ba sel bar byed de/ khu ba 'byin pa la sogs pa mi tshangs par spyod par gtogs pa'i sbom po la sogs pa la kha na ma tho ba gzhan du thal bar 'gyur ba de de'i cha ni der gtogs so zhes bya ba'i mdo 'dis sbom po la sogs pa gzhan kha na ma tho ba gzhan du 'gyur pa dmigs kyis</text></item>
<item><p>79b2</p><section></section><text>bstsal to/ /des na khu ba 'byin pa la sogs pa ni mi tshangs par spyod pa la sogs pa'i cha dag yin gyi cha de dag gi cha gzhan du ni mi rigs te thug pa med pa'i skyon du 'gyur ba'i phyir ro/ /des na khu ba 'byin pa la sogs pa'i cha gang yin pa de ni de dag nyid kyi yin gyi mi tshangs par spyod</text></item>
<item><p>79b3</p><section></section><text>pa'i ni ma yin no/ /de'i cha gang yin pa ni khu ba 'byin pa la sogs pa de dag nyid kyi yin gyi nyes pa sbom po'o zhes bya ba la sogs gzhan nyid ni ma yin no/ /phyung ba thams cad la mtha' nyid ma gtogs pa ni dge 'dun lhag ma'o zhes bya ba ni/ khu ba phyung ba thams cad la mtha' nyid</text></item>
<item><p>79b4</p><section></section><text>ces bya ba pham par 'gyur ba nyid ma gtogs pa la ni dge 'dun lhag ma kho nar 'gyur ba'o/ /zhu ba kha cig dang 'dul byed la sogs pa gzhan dag las khu ba 'byin pa'i rnam pa gsungs pa dag dang ma gsungs pa'i rnam pa srid par 'gyur ba gang yin pa dper na spyad mi bzod pa'i bud</text></item>
<item><p>79b5</p><section></section><text>med dang lhan cig nyams par byed pa dang mgo bcad pa'i kha la sogs pa dag tu nyams par byed pa ni sbom por 'gyur la/ khu ba 'byin pas 'dun pas khu ba phyung la pham pa nyid ma yin pa thams cad ni khu ba 'byin pa'i dge 'dun lhag mar shes par bya'o/ /mdo 'di ni sngar de'i</text></item>
<item><p>79b6</p><section></section><text>cha ni der gtogs so zhes bstan pa de'i spros pa yin no/ /'dir gang dag dge 'dun lhag mar mi 'gyur te/ de ni bya ba gzhan yin no snyam du sems pa de'i bsam pa bzlog pa'i phyir te/ sbyor ba gang la dngos gzhi gzhan du gyur pa kha cig la dge 'dun lhag ma la sogs pa'i ltung ba</text></item>
<item><p>79b7</p><section></section><text>gzhan gang du yang rnam par ma bzhag bas de la na smad pa'i ltung ba rnam par bzhag pa yang yod de dper na khri las ldang ba dang sham thabs gyon pa la sogs pa lta bu'o/ /sbyor ba gang dngos gzhir gyur pa'i ltung ba gzhan du rnam par gzhag pa de la ni de nyid du 'gyur ba yang yod de dper na</text></item>
<item><p>80a1</p><section></section><text>bsnyen bkur bsngags pa la sogs pa lta bu'o/ /de lta bas na mi tshangs par spyod pa'i bsam pas bud med la reg pa ni reg pa'i dge 'dun lhag ma yin gyi pham pa'i sbom po ma yin no/ /mi tshangs par spyod pa'am 'khyud pa la sogs pa bya bar bsams te dpe na</text></item>
<item><p>80a2</p><section></section><text>pa skyabs yod pa na bud med gcig pu dang lhan cig 'dug pa'am 'greng ba nyams su myong bar byed pa ni ltung byed kho na yin gyi mi tshangs par spyod pa dang dge 'dun lhag ma'i sbyor ba'i nyes byas ni ma yin no/ /'o na gang la mi tshangs par spyod pa'i rtsom pa la zhugs pa la khu ba 'byin pa'i</text></item>
<item><p>80a3</p><section></section><text>dus na dge 'dun lhag ma'i bya ba la gnas pa'i sbyor ba de la kha na ma tho ba gang gi sbyor ba yin par shes par bya zhe na/ sbyor ba snga ma ni pham par 'gyur ba'i sbyor ba nyid yin la gang tshun chad de la khu ba dbyung ba'i bsam pa skyes pa de tshun chad ni dge 'dun lhag ma'i sbyor ba yin no/ /de ltar ni</text></item>
<item><p>80a4</p><section></section><text>de la nyes pa sbom po gnyis su 'gyur ba pham par 'gyur ba'i nyes pa sbom po dang dge 'dun lhag mar 'gyur ba'i nyes pa sbom po'o/ /'dir gzhung ni bud med ji lta bu dang mi tshangs par spyod par bgyid na mthar 'gyur ba lags/ yan lag thams cad dang du blang du rung ba gang</text></item>
<item><p>80a5</p><section></section><text>yin pa dang ngo / /dud 'gro'i skye gnas pa la yang de bzhin du brjod par bya'o/ /gal te dang du blang du mi rung na de dang lhan cig nyams par byed pa de la khu ba byung na ni dge 'dun lhag mar 'gyur ro/ /gal te khu ba ma byung na ni nyes pa sbom por 'gyur ro zhes bya ba la sogs pa</text></item>
<item><p>80a6</p><section></section><text>gsungs pa yin no/ /gzhung gzhan las kyang ji tsam gyis na sbubs nyams par brjod par bgyi/ gang gi phyir de'i rma'i sgo'i than kor nyams par gyur na ste de la nyams par byed na nyes pa sbom por 'gyur ro/ /khu ba 'byin na ni dge 'dun lhag mar 'gyur ro zhes gsungs so/ /</text></item>
<item><p>80a7</p><section></section><text>bya ba du ma'i 'bras bus ltung ba rnam par mi gzhag go zhes bya ba ni/ bya ba 'bras bu tha dad pas bar chod pa 'bras bu tha dad par 'grub pa du ma dag gi 'bras bu gcig tu bsdus pas dngos gzhi'i ltung ba rnam par mi gzhag ste/ de dag gi 'bras bu ni tha dad pa nyid yin no/ /</text></item>
<item><p>80b1</p><section></section><text>dper na nyung ngu nyung ngur brkus pa gcig tu bsdoms pas ma sha ka lnga la sogs pa'i tshad du chog pa gang yin pa des pham par mi 'gyur ba lta bu dang / khang pa chung ngu du ma'i gzhi bsdoms pas tshad las lhag par gyur pa gang yin pa des dge 'dun lhag mar mi 'gyur ba lta bu dang /</text></item>
<item><p>80b2</p><section></section><text>de bzhin du gos kyi dum bu tshad du mi chog pa dus ma tshang bar bcangs te gtong bar byed cing yang gos kyi dum bu gzhan zhig dus gzhan du bcangs te gtong bar byed pa dang / yang dus gzhan du bcangs te gtong bar byed pa'i dus de dag gi spyir bsdoms na 'chang ba'i dus las</text></item>
<item><p>80b3</p><section></section><text>lhag tu zin kyang de lta mod kyi bcangs pa'i zhag de dag gi 'bras bu tha dad pa'i phyir spang ba'i ltung byed du mi 'gyur ba lta bu dang / de bzhin du lam na pa la thog pa yang nyin re zhing chung zad chung zad du khyer ba'i lam spyir bsdoms pas rgyang grags kyi mtha' las 'das su zin kyang bya ba tha dad</text></item>
<item><p>80b4</p><section></section><text>pa de dag gi 'bras bu gcig tu bsdoms pas spang ba'i ltung byed du mi 'gyur ba lta bu dang / zhag brgyud ma ma yin par skabs skabs su gzhan du song ba'i zhag spyir bsdoms pas zhag drug las lhag tu zin kyang des zhag drug gi 'bral ba'i spang bar mi 'gyur ba lta bu dang / dus</text></item>
<item><p>80b5</p><section></section><text>gzhan dang gzhan du tshig re re smras pa'i tshig rnams spyir bsdoms pa'i tshig lnga'am drug las lhag tu zin kyang tshig lnga'am drug las lhag par chos ston pa'i ltung byed du mi 'gyur ba la sogs pa lta bu'o/ /'dir gzhung ni ma byin par len pa las bcom ldan 'das kyis/ dge slong</text></item>
<item><p>80b6</p><section></section><text>ma sha ka lnga brkus na mthar 'gyur ro zhes gang gsungs pa de la btsun pa dge slong gis rku sems kyis ma sha ka brgya'am stong snyed brkus kyang mthar mi 'gyur ba mchis sam/ yod de ma sha ka bzhi bzhi rku zhing nam yang lnga ma yin na ste/ sbyor ba'i sbyor ba la ni nyes pa sbom po re rer</text></item>
<item><p>80b7</p><section></section><text>'gyur ro zhes gsungs pa yin no/ /'di ltar ma byin par len pa'i skabs su de skad gsungs mod kyi bye brag med pa'i phyir thams cad kyi dbang du byas te nye bar sbyar ro/ /phyed byas pa la byed pa ni phyed nyid do zhes bya ba la/ 'dir phyed byas pa la zhes bya ba'i phyed kyi sgra ni yan lag</text></item>
<item><p>81a1</p><section></section><text>gi tshig ste ltung ba kun nas slong bar byed pa'i las brtsams pa phyed byas pa de la byed pa zhes bya ba lhag ma sgrub par byed pa gang yin pa ste/ lhag ma sgrub par byed pa de la ni phyed nyid de las de'i sgrub pa phyed byas pa nyid yin no zhes bya ba'i tha tshig go/ /'di skad</text></item>
<item><p>81a2</p><section></section><text>bstan te phyed byas zin pa'i lhag ma phyed sgrub par byed pa de la ni dang po brtsams tshun chad nas mthar thug pa'i bar la nyes pa'i dngos gzhi zhes bya ba gang 'byung ba de tshigs 'og mar na smad par bya'o zhes bya ba'i tha tshig go/ /dper na gos rnying pa chung zad bkrus pa dang btsos pa dang 'chag</text></item>
<item><p>81a3</p><section></section><text>pa zhig dge slong ma nye du ma yin pa la 'khrur bcol tam 'tshed du bcol tam 'chag du bcol na nyes byas su 'gyur ba lta bu dang / /srin bal rnying pa dang / lug gi bal nag po rnying pa las stan byas na nyes byas su 'gyur ba lta bu dang / lug gi bal chung zad bkrus pa dang</text></item>
<item><p>81a4</p><section></section><text>btsos pa dang rmel ba zhig dge slong ma nye du ma yin pa la 'khrur bcol tam 'tshed du bcol tam rmel du bcol na nyes byas su 'gyur ba lta bu'o/ /kha na ma tho ba na smad pa dag gi cha nyid ni na smad pa yin no zhes bya ba ni/ pham par 'gyur ba la sogs pa dngos gzhi'i kha na ma tho ba dag</text></item>
<item><p>81a5</p><section></section><text>las na smad pa sbom po'i kha na ma tho ba la sogs pa dag gi cha nyid ni na smad pa nyid yin te/ na smad pa'i ltung byed pa po nyid yin no zhes bya ba'i tha tshig go/ /dper na nyes pa sbom po dang / ltung byed dang / so sor bshags par bya ba dang / nyes byas dag gis skur pa btab pa la</text></item>
<item><p>81a6</p><section></section><text>nyes byas su 'gyur ba lta bu'o/ /mtshams med pa gsum po pha bsad pa dang ma bsad pa dang dgra bcom pa bsad pa dag gis skur pa 'debs pa de la ni dge 'dun lhag mar 'gyur te de gsum pham par 'gyur ba yin pa'i phyir ro/ /mtshams med pa gnyis po dge 'dun gyi dbyen</text></item>
<item><p>81a7</p><section></section><text>byed pa dang / de bzhin gshegs pa la ngan sems kyis khrag phyung ba dag gis skur pa 'debs pa de la ni nyes byas su 'gyur te de gnyis sbom po yin pa'i phyir ro/ /'di skad bstan te/ pham par 'gyur ba dang / dge 'dun lhag ma dag gis skur pa 'debs pa ni go rims bzhin</text></item>
<item><p>81b1</p><section></section><text>du dge 'dun lhag ma dang ltung byed dag tu 'gyur la/ de dag pas na smad pa nyes pa sbom po dang ltung byed dang so sor bshags par bya ba dang / nyes byas dag gis skur pa 'debs pa la ni cha nyid na smad pa yin pa'i phyir nyes byas su 'gyur ro/ /thams cad la the tshom za bas</text></item>
<item><p>81b2</p><section></section><text>zhugs pa ni bsam pa dang bcas pa yin no zhes bya ba ni/ gzhi thams cad la the tshom za ba bzhin du 'jug pa'i gang zag gi 'di ma yin nam 'on te mi ma yin 'di bdag gi ma yin nam 'on te bdag gi ma ma yin/ 'di bdag gi pha yin nam 'on te bdag gi pha ma yin/ 'di dgra</text></item>
<item><p>81b3</p><section></section><text>bcom pa yin nam 'on te dgra bcom pa ma yin/ 'di de yin nam 'on te de ma yin zhes bya ba la sogs par gzhi thams cad la the tshom za bas zhugs pa'i gang zag de ni bsam pa dang bcas pa yin te/ de ltar the tshom za bas zhugs pa'i gang zag des gzhi de gang yin bye</text></item>
<item><p>81b4</p><section></section><text>brag ma phyed du zin kyang srog gcod pa la zhugs pa'i dus na gang yin yang blos gsad par bya'o snyam pa'i gsod sems kyi bsam pa yod pas/ de'i phyir the tshom za bas zhugs pa ni bsam pa dang bcas pa yin no/ /de lta ma yin du zin na gsod pa la 'jug par yang mi</text></item>
<item><p>81b5</p><section></section><text>'gyur ro/ /'di mi yin nam 'on te mi ma yin snyam du the tshom za bzhin du bsad pa la ni gsad par bya ba'i gzhi ji lta ba las ltung bar 'gyur te/ mi yin na ni pham par 'gyur la mi ma yin pa zhig na ni na smad par 'gyur ro/ /'di bdag gi ma yin nam 'on te bdag gi ma</text></item>
<item><p>81b6</p><section></section><text>ma yin zhes bya ba la sogs par the tshom za bzhin du bsad pa la ni gsad par bya ba'i gzhi de bdag gi ma'am pha'am dgra bcom pa yin na ni pham pa dang mtshams med par yang 'gyur ro/ /gang la bdag chags pa de 'di yin nam 'on te ma yin/ 'di bud med yin nam 'on te ma</text></item>
<item><p>81b7</p><section></section><text>yin snyam du the tshom za bzhin du lus kyis rag pa'am mi tshangs par sbyang na gzhi ji lta ba las kha na ma tho bar 'gyur ro/ /lhag ma rnams la yang de bzhin du ci rigs par sbyar ro/ /sbyor ba la ni 'du shes yan lag yin no zhes bya ba ni/ sbyor ba la ni 'du shes</text></item>
<item><p>82a1</p><section></section><text>yan lag yin gyi don nyid ni ma yin te/ dper na dud 'gro la mir 'du shes bar bsad na sbyor ba la sbom po nyid du 'gyur ba dang mi la dud 'gror 'du shes pas bsad na sbyor ba la nyes byas su 'gyur ba dang / de bzhin du mi ma yin pa la mir 'du shes</text></item>
<item><p>82a2</p><section></section><text>pas bsad na sbyor ba la sbom por 'gyur ba dang / mi la mi ma yin pa'i 'du shes kyis bsad na sbyor ba la nyes byas su 'gyur ba lta bu'o/ /ma byin par len pa dang mi'i chos bla ma smra ba dang / lus kyis reg pa la sogs pa dag la yang de bzhin du ci rigs par sbyar ro/ /bsams</text></item>
<item><p>82a3</p><section></section><text>pa la ni de nyid do zhes bya ba ni/ dngos gzhi la don nyid yan lag yin par ston te sems can nam rdzas la bsams te zhugs pa gang yin pa de la ni bsams pa'i don gyi rang gi ngo bo nyid yan lag de nyid yin no/ /'di skad bstan te ltung ba 'byin par byed pas gang la bsams te 'jug cing bsams</text></item>
<item><p>82a4</p><section></section><text>te zhugs pa'i dngos po de nyid yan lag yin te/ gal te don de nyid yin na de'i tshe dngos gzhir 'gyur la/ gal te ma yin na ni mi 'gyur ro/ /'di lta ste dper na/ gnyis 'khod pa las gcig gsad par bya'o snyam pa las cig shos bsad pa dang / dgra bcom pa gsad par bya'o snyam pa las dgra</text></item>
<item><p>82a5</p><section></section><text>bcom pa ma yin pa bsad pa dang ma gsad par bya'o snyam pa las ma ma yin pa dang pha gsad par bya'o snyam pa las pha ma yin pa bsad pa dang / mi gsad par bya'o snyam pa las mi ma yin pa bsad pa dang / mi ma yin pa gsad par bya'o snyam pa las mi bsad pa la sogs pa ni sbyor ba'i ltung ba kho na yin gyi</text></item>
<item><p>82a6</p><section></section><text>dngos gzhir ni mi 'gyur ro/ /de bzhin dud 'gro bsad do snyam pa las mi bsad na yang nyes byas so/ /shing ljon pa la sogs pa sems med pa gcad do snyam pa las ma la sogs pa bsad na yang sbyor ba zhes bya ba'i nyes byas so/ /shing skam la sogs pa bcad pa na nyes pa cir yang mi</text></item>
<item><p>82a7</p><section></section><text>'gyur ba bcad do snyam pa las ma la sogs pa bsad pa la ni sbyor bar yang mi 'gyur la dngos gzhir yang mi 'gyur ro/ /de bas na dngos gzhi'i skabs su ni gzhi gang la bsams te zhugs pa'i gzhi de nyid yan lag yin no/ /de'i bye brag gzhan bstan pa'i phyir ro/ /mi tshangs par</text></item>
<item><p>82b1</p><section></section><text>spyod pa dang khu ba 'byin pa gnyis la ni ma zad do zhes bya ba smras te/ mi tshangs par spyod pa dang khu ba 'byin pa gnyis la ni bsams pa 'ba' zhig yan lag yin par ma zad kyi bsam pa ma yin pa'i don gzhan yan lag yin no/ /bud med la sogs pa gang yang bsam pa'i</text></item>
<item><p>82b2</p><section></section><text>don de nyid yan lag yin par ma zad kyi bsams pa'i don gzhan yang yan lag yin te/ 'di gnyis la ni yul gang rung gi reg pa bdag gir byed pa gtso bo yin pa'i phyir ro/ /des na gang bsams pa'i bud med de nyid dang mi tshangs par sbyang na yang pham par 'gyur la/</text></item>
<item><p>82b3</p><section></section><text>de nyid dang spyad do snyam pa las nor te gzhan zhig dang spyad na yang pham pa kho nar 'gyur ro/ /bsam pa sems can du bgrang ba'i yan lag rked pa la sogs pa la drud pas khu ba phyung ba la yang dge 'dun lhag mar 'gyur la/ bsam pa ma yin pa sems can du bgrang</text></item>
<item><p>82b4</p><section></section><text>ba'i yan lag rked pa la sogs pa la drud pas khu ba phyung ba la yang dge 'dun lhag mar 'gyur ba dang / bsam pa sems can du bgrang ba ma yin pa bum pa la sogs pa las kyang sbom por 'gyur la/ bsam pa de dang nor pa sems can du bgrang ba ma yin pa gzhan las kyang</text></item>
<item><p>82b5</p><section></section><text>sbom por 'gyur ba 'dra ba'i phyir ro/ /mi bden pa la ni nyan pa po yang ngo zhes bya ba la/ ma zad do zhes bya ba'i rjes bsnyag pa'i phyir yang ngo zhes bya ba'i sgra smos so/ /mi bden pa la zhes bya ba brdzun du smra ba'i yul la yang bsams pa yan lag yin par ma zad kyi ma bsams pa</text></item>
<item><p>82b6</p><section></section><text>yang yan lag yin te/ des na nyan pa po gang la brdzun smra bar bsams pa de nyid la smras na yang kha na ma tho bar 'gyur bar ma zad kyi nyan pa po ma bsams pa gzhan la mi'i chos bla mar gyur pa'i brdzun smras na de yang pham par 'gyur la/ brdzun gzhan smras na ni gzhi ji lta ba las</text></item>
<item><p>82b7</p><section></section><text>som po dang ltung byed du 'gyur ro/ /yan lag thams cad dang du blang du rung ba nyid ni bstan pa'i phyir mthu dang ldan pa nyid yin no zhes bya ba ni/ mi tshangs par spyod pa dang lus kyis reg pa la sogs pa'i yul la pho mos gang yang rung ba'i zla de'i yan lag thams cad dang du</text></item>
<item><p>83a1</p><section></section><text>blang du rung ba nyid yin na de bsten pa'i phyir mthu dang ldan pa nyid yin par khas blangs te de las kha na ma tho ba rdzogs par 'gyur ro zhes bya ba'i tha tshig go/ /'og ma dag la ni gzhan la na smad pa nyid do zhes bya ba 'di ni dbang du bya ba'i mdo</text></item>
<item><p>83a2</p><section></section><text>yin te/ 'di man chad nas 'og gi mdo las rdzu 'phrul gyi chos can nyid ma yin pa ni reg pa ma yin pa'i yan lag yin no zhes bya ba la sogs pa spyir bstan pa rdzogs pa'i bar gyi mdo 'og ma dag la ni gzhan la na smad pa nyid do zhes bya ba'i tshig 'di'i dbang du byas te ston to</text></item>
<item><p>83a3</p><section></section><text>zhes bya ba'i tha tshig go/ /du ma ma tshang ba la ni de bas kyang ngo zhes bya ba 'di yang dbang du bya ba'i mdo yin te/ 'di man chad nas 'og gi mdo las rdzu 'phrul gyi chos can nyid ma yin pa ni reg pa ma yin pa'i yan lag yin no zhes bya ba la sogs pa spyir bstan pa rdzogs pa'i</text></item>
<item><p>83a4</p><section></section><text>bar gyi mdo 'og ma dag la yan lag du ma ma tshang ba la ni na smad pa de bas kyang na smad do zhes bya ba'i tshig 'di'i dbang du byas te ston to zhes bya bar sbyar ro/ /de la mdo snga ma shos kyi yul ni 'di lta ste dper na/ lus kyis reg pa dang ga ga tshil byed pa'i kha na ma tho ba gnyis la</text></item>
<item><p>83a5</p><section></section><text>reg par bya ba dang reg par byed pa'i lus gnyi ga yan lag yin pas gnyi ga'i lus ma nyams pa yin na ni dngos gzhir 'gyur bas de la na smad pa med do/ /de la gal te gang yang rung ba cig gi lus rma la sogs pas nyams pa yin na de ni yan lag ma tshang ba yin pas gzhan zhes</text></item>
<item><p>83a6</p><section></section><text>bya ste/ yan lag tshang ba la ltos na gzhan yin pa'i phyir ro/ /gzhan de la ni lus kyis reg pa la ni sbom por na smad pa nyid yin la/ /ga ga tshil byed pa la ni nyes byas su na smad pa nyid yin no zhes bya ba lta bu'o/ /mdo phyi ma shos kyi yul ni 'di lta ste dper na de gnyi ga'i lus</text></item>
<item><p>83a7</p><section></section><text>rma la sogs pas nyams pa yin na de ni yan lag du ma ma tshang ba zhes bya ste/ yan lag gcig ma tshang ba snga ma shos la ltos na du ma ma tshang ba yin pa'i phyir ro/ /du ma ma tshang ba de la ni lus kyis reg pa la ni sngar sbom por na smad pa de bas kyang na smad pa de nyes byas su 'gyur ba yin la/</text></item>
<item><p>83b1</p><section></section><text>ga ga tshil byed pa la ni sngar nyes byas su na smad pa de bas kyang na smad de nyes byas phra mo nyid yin no zhes bya ba lta bur sbyar ro/ /mi la dud 'gro yang ngo zhes bya ba ni/ mi'i gnas su dud 'gro zhes smos pa la yang na smad pa de bas kyang na smad pa nyid yin no zhes bya bar sbyar ro/ /'di skad bstan te/</text></item>
<item><p>83b2</p><section></section><text>gang la mi'i 'gro ba po yan lag nyid yin pa de la dud 'gro'i skye gnas kyi 'gro ba la na smad pa de bas kyang na smad pa nyid yin te nyes byas su 'gyur ro/ /dper na dud 'gro dang lhan cig lus kyis reg pa dang / 'khrig pa dang ldan pa smra ba dang / bdag nyid kyi bsnyen bkur bsngags pa</text></item>
<item><p>83b3</p><section></section><text>la nyes byas su 'gyur gyi/ ji ltar mi ma yin pa mthu med pa dang lhan cig lus kyis reg pa la sogs pa byed pa la na smad de sbom por 'gyur ba lta bu ma yin te/ 'dir ni na smad pa de bas kyang na snang pa nyid do zhes pa'o/ /rdzu 'phrul gyi chos can nyid ma yin pa ni reg pa ma yin pa'i yan</text></item>
<item><p>83b4</p><section></section><text>lag ma yin no zhes bya ba la/ rdzu 'phrul gyi chos can nyid ces bya ba ni gang la rdzu 'phrul gyi chos yod pa de ni rdzu 'phrul gyi chos can no/ /de'i dngos po ni de nyid de rdzu 'phrul thob pa'o/ /gang la rdzu 'phrul gyi chos de med pa de ni rdzu 'phrul gyi chos can ma yin pa'o/ /de'i dngos po ni de nyid de rdzu 'phrul ma thob pa'o/ /de ni reg</text></item>
<item><p>83b5</p><section></section><text>pa ma yin pa'i yan lag yin te/ reg pa ma yin pa zhes bya ba ni mi tshangs par spyod pa dang lus kyis reg pa'i bdag nyid kyi reg pa ma yin pa de las gzhan pa ste/ 'khrig pa dang ldan pa smra ba dang / bsnyen bkur bsngags pa'i bdag nyid kyis smra ba'o/ /'di skad bstan te/ rdzu 'phrul gyi</text></item>
<item><p>83b6</p><section></section><text>chos can nyid ma yin pa ni 'khrig pa dang ldan pa smra ba dang / bsnyen bkur bsngags pa las gyur pa'i dge 'dun lhag ma gnyis kyi yan lag yin te/ de la dge slong gis 'khrig pa dang ldan pa dang bsnyen bkur bsngags pa smras na/ dge 'dun lhag ma kho nar 'gyur te na smad pa med do/ /</text></item>
<item><p>83b7</p><section></section><text>de las gzhan pa rdzu 'phrul gyi chos can nyid la ni yan lag ma tshang bas de la ni na smad pa nyid de/ rdzu 'phrul gyi chos can mo nyid la ni brtul du mi rung ste bzung bar mi nus pa'i phyir dang / de'i lus la 'khrig pa'i bsam pa shas chen po mi skye bas de'i phyir de la na smad par shes so/ /'dir</text></item>
<item><p>84a1</p><section></section><text>gzhung ni 'dul byed dag las smra ba'i skabs nas rdzu 'phrul gyi rnam par 'phrul ba'i chos can mo la smras na sbom po'o/ /rdzu 'phrul gyi rnam par 'phrul ba'i chos can mo ma yin pa la smras pa dge 'dun lhag ma'o zhes gsungs pa yin no/ /reg pa ni thams cad la 'dra ba'i</text></item>
<item><p>84a2</p><section></section><text>phyir te/ kha cig la ni pham par 'gyur la kha cig la ni dge 'dun lhag mar 'gyur ro// //bam po bzhi bcu bzhi pa/ reg par bya ba nyid ni ma nyams pa'o zhes bya ba ni bsten par bya ba'i lus zhes bya bar sbyar te/ gang la bsten par bya ba'i lus kyi reg pa nyid yan lag tu</text></item>
<item><p>84a3</p><section></section><text>rnam par gzhag pa de la ma nyams shing nyams par ma gyur pa'i reg pa dang bya ba nyid dang yan lag yin par rig par bya ste/ 'dir lus kyis reg pa'i bde ba nyams su myong ba gtso bo yin pa'i phyir ro/ 'dir dpe ni rma dang nad la sogs pas nyams pa mtshan mi mthun pa'i yan lag gi</text></item>
<item><p>84a4</p><section></section><text>lus la reg na dge slong la ni dge 'dun lhag mar gtogs pa'i sbom por 'gyur la/ dge slong ma la ni pham par gtogs pa'i sbom por 'gyur ro zhes bya ba'i tha tshig go/ /shu ba can dang g.yan pa can dang khyi rdo can gyis reg na yang de bzhin du sbom po'o/ /gang gi tshe reg par byed pa</text></item>
<item><p>84a5</p><section></section><text>bdag nyid kyi lus te de ltar gyur na de'i tshe yang sbom po kho na'o/ /gnyi ga'i lus de ltar gyur na ni nyes byas so/ /rnam par bsngos pa mo dang rnam par rnags pa mo dang / rnam par 'bus gzhigs pa mo dang / rnam par bam pa mo dang / rnam par zos pa mo dang / rnam par dmar ba</text></item>
<item><p>84a6</p><section></section><text>mo dang / rnam par 'thor ba mo dag la 'khyud pa la ni sbom po'o/ /'dir rnam par 'thor ba mo zhes bya ba ni/ ji tsam gyis mi tshangs par spyod pa'i pham par 'gyur ba 'byung ba de tsam gyis dam dum du 'thor ba nyid yin par khas blangs bar rigs te/ de yang ro stod ni mgo</text></item>
<item><p>84a7</p><section></section><text>mgrin pa dang bcas pa yin la ro smad ni thams cad yod pa'i dum bu yin par rig par bya'o/ /'di ltar 'dir yang mi tshangs par spyod pa dang 'dra bar mthu yod pa nyid yan lag yin pas de bas chung ba'i dam du ma ni mthu dang ldan pa nyid ma yin no/ /'dir ro nyid la ni na</text></item>
<item><p>84b1</p><section></section><text>smad pa med pa'i phyir des na rnam par bsngos pa la sogs pa dag la sbom por gsungs so/ /ga ga tshil byed pa la yang ngo zhes bya ba ni/ /sor mos ga ga tshil byed pa la yang reg par bya ba nyid ni ma nyams pa'o zhes bya ba'i rjes bsnyag pa'i phyir yang ngo zhes bya ba'i sgra smos so/ /'dir</text></item>
<item><p>84b2</p><section></section><text>yang gnyi ga'i lus ma nyams pa nyid la ni na smad pa med do/ /gcig gi lus nyams pa'i rnam pa ji skad bstan pa de lta bu la ga ga tshil byed pa la ni na smad do/ /gnyi ga'i lus ji skad bstan pa de lta bur nyams pa dag la ni na smad pa de bas kyang na smad do zhes bya bar sbyar ro/ /sen mo dang so</text></item>
<item><p>84b3</p><section></section><text>dang sha med pa'i rus pa dang spu dag ni gzhan dang ldan pa nyid do zhes bya ba ni/ ma nyams pa'o zhes bya ba la ltos te gzhan pa nyid do zhes bya ba smos so/ /de lta bas na sen mo la sogs pa ma nyams pa dag kyang gzhan dang ldan pa nyid yin te sngar ma nyams pa'o zhes smos pa de las gzhan pa nyams</text></item>
<item><p>84b4</p><section></section><text>pa dang ldan pa nyid yin pas rig pa dang / ga ga tshil byed pa dag la nyams pa dang 'dra bar ltung ba'i byed pa po nyid yin no/ /des na de dag la yan lag gzhan gyis sam de dag gi yan lag gzhan la reg pa dang ga ga tshil byed pa dag la ni go rims bzhin du sbom po dang nyes byas su 'gyur ro/ /</text></item>
<item><p>84b5</p><section></section><text>sen mo la sogs pa dag gis sen mo la sogs pa dag la reg pa dang ga ga tshil byed pa dag la ni go rims bzhin du nyes byas dang nyes byas phra mor 'gyur ro/ /mi'i 'gro ba pa ni tha snyad du bya ba nyid yin no zhes bya ba ni/ mi'i 'gro bar gtogs pa'i gang zag mi'i 'gro ba pa de ni tha snyad du bya ba'i</text></item>
<item><p>84b6</p><section></section><text>yan lag nyid yin pa'o/ /'di skad bstan te/ tha snyad du bya ba'i kha na ma tho ba gang dag bsten pa 'khrig pa dang ldan pa smra ba dang bsnyen bkur bsngags pa dang / brdzun du smra ba dang / skyon nas smra ba dang / dge slong la phra ma byed pa dang gnas ngan len brjod pa dang / mi'i chos bla ma brjod</text></item>
<item><p>84b7</p><section></section><text>pa la sogs pa de dag las gyur pa'i kha na ma tho ba de dag thams cad la mi'i 'gro ba ba'i srog chags dag kha na ma tho ba yongs su rdzogs pa'i yan lag nyid yin no/ /'gro ba gzhan du gtogs pa dag ni na smad pa nyid yin no/ /'di ltar mi'i 'gro bar skyes pa ni tha snyad thams cad la rung ba</text></item>
<item><p>85a1</p><section></section><text>nyid yin pa'i phyir de dag nyid kyis tha snyad rdzogs par 'grub kyi 'gro ba gzhan du gtogs pa dag gis ni ma yin pa'i phyir ro/ /de'i phyir mi ma yin pa mthu dang mi ldan pa la ni lus kyis reg pa dang 'khrig pa dang ldan pa smra ba dang / bsnyen bkur bsngags pa ni sbom po'o/ /</text></item>
<item><p>85a2</p><section></section><text>smyan byed pa la ni gal te/ mo mi ma yin pa'am pho mi ma yin pa'am/ pho mo gnyi ga mi ma yin par gyur na yang de'i phyir sbom po'o/ /lha dang / klu dang / gnod sbyin dang / dri za dang / mi 'am ci dang / yi dags dang / sha za dang / grul bum dang / lus srul po la sogs pa dag</text></item>
<item><p>85a3</p><section></section><text>la slong ba dang / so so nas spags pa slong ba dang / smad g.yogs stod g.yogs dang bcas pa slong ba la sogs pas gos thob pa dang / de dag dang lhan cig tu mngon mtshan can gyis spyod pa dang / nyo tshong byas te thob pa dang / de dag las rgyu spun slong ba dang / rig pa'i pho de</text></item>
<item><p>85a4</p><section></section><text>dag dang lhan cig tu bud med la chos ston pa dang / de dag dang tshig mthun pa dang / tshig lhag par zlos pa dang / de dag la gnas ngan len brjod pa dang / mi'i chos bla ma brjod pa dang / de dag mo dang lhan cig dben pa na 'dug pa dang / de dag gis byed du bcug pa'am de dag</text></item>
<item><p>85a5</p><section></section><text>dbang ba'i 'dug gnas gcig tu nyi ma gnyis su zan zos pa dang / de dag las ltung zed do gsum tsam las lhag par len pa dang / de dag las zas bsod pa slong ba dang / de dag nyel po byed par shom pa'i khyim na 'dug pa dang / 'greng ba dang de dag dang lhan cig gnas gcig</text></item>
<item><p>85a6</p><section></section><text>tu zhag gsum nyal ba dang / de dag dang lhan cig lam du 'gro ba dang / grur 'jug pa dang / de dag gi khyim du dus ma yin par 'gro zhing sgo'i gtan pa las 'das pa la ni nyes byas so/ /rang bzhin nyams pa ni ma yin no zhes bya ba ni/ mi'i 'gro ba pa yin yang rang bzhin nyams pa smyos pa</text></item>
<item><p>85a7</p><section></section><text>dang / sems 'khrugs pa dang / tshor bas nyan pa dag ni tha snyad du bya ba nyid kyi yan lag ma yin no/ /'di ltar gzhan la go bar bya ba'i phyir lus dang ngag gi tha snyad byed pa yin na rang bzhin nyams pa dag ni gsal ba'i ngo bo nyid nyams pa'i phyir go bar bya ba gang yin pa de la bya ba dang bya ba ma</text></item>
<item><p>85b1</p><section></section><text>yin pa'i blo med pas de'i phyir rang bzhin nyams pa ni tha snyad du bya ba'i yan lag ma yin pa nyid du shes so/ /smyan byed pa'i yul la tha mal par gnas pa las phrin blangs te/ tha mal par gnas pa la phrin phar bskyal cing smyon pa la phrin phyir bskyal ba ni sbom po'o zhes bya ba la sogs par</text></item>
<item><p>85b2</p><section></section><text>sbyar ro/ /phrad pa la 'di skad gsungs par shes par bya ste/ 'dir mnos pa la sogs pa la ni rang bzhin du gnas pa la ni sbom pa'o/ /gzhan nyid la ni nyes byas so/ /gzhi med pa dang bag cam gyis skur pa 'debs pa ni smyon pa la sogs pa de dag la ni sbom po'o/ /mi smyon pa dag /</text></item>
<item><p>85b3</p><section></section><text>dang lhan cig mngon mtshan can gyis spyod pa dang / nyo tshong byas te thob pa dang / de dag gi skyon nas smras pa dang / de dag gi rtsod pa la skyo sngogs byed pa dang / rig pa'i skyes pa de dag dang lhan cig tu bud med la chos ston pa dang / de dag dang tshig mthun pa dang / tshig lhag</text></item>
<item><p>85b4</p><section></section><text>par zlos pa dang / de dag la gnas ngan len brjod pa dang / mi'i chos bla ma brjod pa dang / de dag dbang ba'i rnyed pa'am de dag gis gzhan gyi rnyed pa bshes ngor byas so zhes skur pa 'debs pa dang / de dag la bslab pa khyad du gsod pa dang / de dag las 'phya'am gzhogs</text></item>
<item><p>85b5</p><section></section><text>'phyas byed pa dang / bsgo ba rna la gzon pa dang / skrod pa dang de lta bu'i dge slong ma dag la ston pa dang / de lta bu dag la zas cung zad tsam gyi phyir ston to zhes skur pa 'debs pa dang / de lta bu'i dge slong ma dag la gos sbyin pa dang / gos byed pa dag dang / de lta bu'i</text></item>
<item><p>85b6</p><section></section><text>dge slong ma dag dang lhan cig lam du 'gro ba dang / grur 'jug pa dang / de lta bu'i bud med dang dge slong ma dang dben pa na 'dug pa dang / 'greng ba dang / de lta bu'i dge slong mas sbyor du bcug pa'i zas za ba dang / de lta bu'i 'dug gnas su nyi ma gnyis par zan</text></item>
<item><p>85b7</p><section></section><text>za ba dang / de lta bu dag nyal po byed par shom pa'i khyim na 'dug pa dang / 'greng ba dang / de lta bu dag gi dmag la lta ba dang / gnas pa dang dkrugs pa dang / de lta bur bsnyen par rdzogs pa dag la rdog pa dang / gzas pa dang / sngangs par byed pa dang / sped par</text></item>
<item><p>86a1</p><section></section><text>byed pa dang / phyir ma blangs par spyod pa dang / gzhi med par skur pa 'debs pa dang / zan gcod du 'jug pa dang / de lta bur bsnyen par rdzogs pa dang lhan cig lam du 'gro ba dag la ni nyes byas so/ /ma ning dang mtshan gnyis pa dag ni de dang ldan pa nyid</text></item>
<item><p>86a2</p><section></section><text>do zhes bya ba ni/ de gnyis ni smyon pa dang ldan pa nyid yin te/ ji ltar smyon pa la sogs pa dag tha snyad du bya ba ma yin pa bzhin du ma ning dang mtshan gnyis pa dag kyang de bzhin no zhes bya ba'i tha tshig go/ /de gnyis kyi lus dang sems dag ni tha snyad byar mi rung ba nyid yin pa'i phyir te/</text></item>
<item><p>86a3</p><section></section><text>de gnyis kyi lus ni mi'i tha snyad du bya ba dag las rnam par nyams pas ro lta bu yid la snang ngo / /sems ni gdon gyis brlams pa dang 'dra bar mi gsal bas nad pa lta bu yin no/ /za ma ni de lta ma yin te/ de la mi khyad par can gyi tha snyad du bya ba srid pa'i phyir ro/ /mtshan med pa ni</text></item>
<item><p>86a4</p><section></section><text>'dir ma ning smos pa las tha mi dad pa yin pas logs shig tu ma smos so/ /nyams pa'i ma ning ni ji srid du rnam par 'gyur ba rtsom par mi byed pa de srid du de tha snyad byar mi rung ba nyid ma yin no/ /rnam par 'gyur ba bsten pa'i dus na ni de yang tha snyad du byar mi rung ba nyid yin no/ /bud</text></item>
<item><p>86a5</p><section></section><text>med dang ldan pa lus kyis reg pa la sogs pa'i bslab pa'i gzhi 'di dag la ma ning dang mtshan gnyis pa dag gi rnam pa bstan te mtshan gnyis pa'i rnam pa de lta bu la ni mtshan gzhan don med do zhes bya ba dang / ma ning gi ma ning pho dang ma ning mo dang sprul pa yang de bzhin no zhes bstan pa</text></item>
<item><p>86a6</p><section></section><text>yin te/ de las gos la sogs pa slong ba'i phyir mdo 'di byas so/ /de'i phyir de'i skabs kyi dpe brjod par bya ste khyim pa dag dang chung ma ma ning dang / mtshan gnyis pa las gos slong ba dang / smad g.yogs dang / stod g.yogs bcas pa las lhag par len pa dang sbyin bdag</text></item>
<item><p>86a7</p><section></section><text>de gnyis sam thag pa de gnyis las rin dang so so ba dang 'thag tu 'jug pa dang / 'thag pa bskyed pa dang / ma ning pho dang ma ning mo dang / gle 'dams pa dang mtshan gnyis pa nyal po byed par shom pa'i khyim na 'dug pa dang 'greng ba dang / de dag la rdeg pa dang / gzas pa dang /</text></item>
<item><p>86b1</p><section></section><text>ma ning pho dang ma ning mo dang / mtshan gnyis pa dang lhan cig nyal ba dang de dag dang nub gsum las lhag par nyal ba dang ma ning pho dang mtshan gnyis pa dang lhan cig skyes pa med par lam du 'gro ba la ni nyes byas so/ /reg pa ni tha snyad dang 'dra'o zhes bya ba ni/ lus kyis reg pa yang</text></item>
<item><p>86b2</p><section></section><text>tha snyad dang 'dra bar blta bar bya ste/ tha snyad kyi bslab pa'i gzhi dag la ltung ba gang rnam par gzhag pa de 'di la yang de bzhin du rig par bya ste/ mi ma yin pa mthu med pa la reg pa dang smyos pa dang sems 'khrugs pa dang tshor bas nyen pa la reg pa la yang sbom por 'gyur bas de'i phyir/</text></item>
<item><p>86b3</p><section></section><text>mdo 'dis reg pa ni tha snyad dang 'dra'o zhes bstan pa yin gyi/ reg pa nyid tha snyad dang 'dra ba ni ma yin no/ /ji ltar smra ba la sogs pa'i tha snyad du grags pa ltar lus kyis reg pa yang reg pa nyid de 'dra ba ma yin te/ 'di ltar 'khrig pa dang ldan pa smra ba ni kun du smra bar gyur pa yin/</text></item>
<item><p>86b4</p><section></section><text>bsnyen bkur bsngags pa ni go bar byed pa yin/ nyal po byed par shom pa'i khyim na 'dug pa dang 'greng ba ni/ nyan rna las gyur pa yin gyi/ lus kyis reg pa ni lus kyis reg pa'i bde ba nyams su myong ba tsam yin pas de'i phyir/ 'dis tha snyad nyid reg pa dang 'dra bar</text></item>
<item><p>86b5</p><section></section><text>bstan pa ni ma yin no/ /ltung ba rnam par gzhag pa 'dra ba bstan pa la yang 'jig rten gyi tha snyad kyi don du lus kyis reg pa dper na bslang bar 'dod pa'i bud med la tha snyad kyi don du lag nas 'dzin pa gang yin pa dang / sngon spyad pa yun ring zhig mthong ba nyid na kun nas 'khyud pa</text></item>
<item><p>86b6</p><section></section><text>gang yin pa ni 'jig rten kho na las tha snyad du bya ba nyid du grags pa yin pas de dag gi don du reg pa la ltung ba med pa'i phyir/ 'di dag gi don du reg pa la yang tha snyad dang 'dra bar ltung bar gzhag pa ni ma yin no/ /phyi rol pa dang rab tu byung ba dang ma skyes pa dang nyams pa dag ni phyed nyid</text></item>
<item><p>86b7</p><section></section><text>khyim pa'o zhes bya ba ni/ 'di gsum gyi gzhi las dge slong gi ltung ba gang dag rnam par gzhag pa de dag ni phyed nyid du na smad do/ /de dag phyed khyim pa yin pa'i phyir ro/ /mu stegs can gyi dge sbyong las chos gos dang lhung bzed bslangs te thob pa dang / de las stod g.yogs</text></item>
<item><p>87a1</p><section></section><text>dang smad g.yogs dang bcas pa las lhag par len pa dang / rin thang so so ba dang skur pa yang sbyin bdag dang pho nya pa dang zhal ta ba gang yang rung ba cig mu stegs can gyi dge sbyong yin pa dang bdag po mu stegs can gyi dge sbyong gi 'dug gnas su zhag gnyis</text></item>
<item><p>87a2</p><section></section><text>pa la zan zos pa la nyes byas su 'gyur ro/ /sngon ltung ba byung ba dang po 'khrugs pa dang rku thabs su gnas pa dang / ma ning dang dge slong ma sun phyung ba dag dang lhan cig mngon mtshan can gyis spyod pa dang / nyo tshong byas te thob pa la yang nyes byas so/ /phyi rol pa'i rab tu byung ba</text></item>
<item><p>87a3</p><section></section><text>las lhung bzed do gsum las lhag par blangs te zos pa la yang nyes byas so/ /de dag nyal po byed par shom pa'i khyim na 'dug pa dang 'greng ba la yang nyes byas so/ /de dag gis sbyor du bcug pa'i zas za ba la yang nyes byas so/ /dge slong dang dge slong ma bsnyen par rdzogs</text></item>
<item><p>87a4</p><section></section><text>pa can ma nyams pa nyid ni bslab pa dag la yan lag yin no zhes bya ba ni/ dge slong dang dge slong ma bsnyen par rdzogs pa can ma nyams pa nyid ni dge slong dang dge slong ma'i bslab pa dag la yan lag yin te/ chos gzhan pa'i rab tu byung ba nyid kyang ma yin la/ dge tshul la</text></item>
<item><p>87a5</p><section></section><text>sogs pa nyid kyang ma yin/ ma chags pa dang / khas blangs pa dang / nyams pa bsnyen par rdzogs pa'i rtags can nyid kyang ma yin/ dge slong ma sun phyung ba dang dge slong sun phyung ba bsnyen par rdzogs pa'i rtags can nyid kyang ma yin sngon bsnyen par rdzogs nas pham par 'gyur ba</text></item>
<item><p>87a6</p><section></section><text>byung ba nyid kyang bslab pa dag la yan lag ma yin no/ /yan lag ma yin pa de lta bu rab tu byung zhing bsnyen par rdzogs pa la gzhi med pa dang bag tsam dag gis skur pa 'debs pa la ni sbom po'o/ /dang po 'khrugs pa dang / rku thabs su gnas pa dang / mi ma yin pa lha dang klu dang</text></item>
<item><p>87a7</p><section></section><text>gnod sbyin dang srin po dang / sha za dang / grul bum dang / lus srul po dang / yi dags la sogs pa rab tu byung zhing bsnyen par rdzogs pa rnams dang / 'di las phyi rol pa'i dge sbyong rnams dang / 'di pa'i dge slob ma dang dge tshul dang dge tshul ma rnams la gzhi med pa</text></item>
<item><p>87b1</p><section></section><text>dang bag tsam gyis skur ba 'debs pa la yang sbom po kho na'o/ /sngon ltung ba byung ba'i dge slong ma dang rku thabs su gnas pa mo dang / dang po 'khrugs pa mo dang / dge slong sun byung ba mo dang / mi ma yin pa mo rab tu byung zhing bsnyen par rdzogs pa dang / dge slob ma dang /</text></item>
<item><p>87b2</p><section></section><text>dge tshul ma dang / kun du rgyu mo la sogs pa 'di las phyi rol pa'i dge sbyong ma la gos rnying pa 'khru ba dang / 'tshed pa dang / 'chag pa dang / bal 'khru ba dang / 'tshed pa dang rmel du bcug na nyes byas so/ /de dag las len pa dang slong ba dang / smad g.yogs stod g.yogs</text></item>
<item><p>87b3</p><section></section><text>dang bcas pa dang / rin thang so so ba dang skur ba thob na yang nyes byas so/ /sngon ltung ba byung ba dang dang po 'khrugs pa dang / rku thabs su gnas pa dang / dge slong ma sun phyung ba dag las byin phrogs byed pa dang / de dag gi skyon nas smra ba dang / de dag la phra ma byed pa dang / de dag</text></item>
<item><p>87b4</p><section></section><text>gi rtsod pa la skyo sngogs byed pa dang / de dag gi gnas ngan len brjod pa dang / de dag la mi'i chos bla ma brjod pa yang nyes byas so/ /de dag gi tshogs dbang ba'am/ de dag gi rnyed pa bshes ngor byas so zhes skur ba 'debs pa de dag gi khas blangs pa nyid kyis rnam par gzhag pa'i</text></item>
<item><p>87b5</p><section></section><text>bslab pa la khyad du gsod pa dang / de dag la 'phya'am gzhogs 'phyas byed pa dang / de dag gi gtsug lag khang du gnas mal ma brtul bar 'gro ba dang / de dag gi gtsug lag khang nas bting bam bor bar 'gro ba dang / dge 'dun gyi gtsug lag khang de dag la phyis gnon byed</text></item>
<item><p>87b6</p><section></section><text>pa dang / de dag gi gtsug lag khang du dge slong ma nyams pa la phyis gnon byed pa dang / dge 'dun gyi gtsug lag khang nas de dag skrod pa dang / de dag gi gtsug lag khang nas dge slong ma nyams pa skrod pa dang / de dag gi gtsug lag khang du rtsa ba 'byung ba la 'dug pa yang nyes byas so/ /</text></item>
<item><p>87b7</p><section></section><text>sngon ltung ba byung ba mo dang / dang po 'khrugs pa mo dang / rku thabs su gnas pa mo dang / dge slong sun phyung ba mo dang / 'gro ba gzhan du gtogs pa'i dge slong ma la ma bskos par ston pa dang / dge slong ma de dag la ston pa la zang zing cung zad tsam gyi phyir ston to zhes skur pa</text></item>
<item><p>88a1</p><section></section><text>'debs pa dang / dge slob ma dang / dge tshul ma dang / sngon ltung ba byung ba'i dge slong ma rnams la gos sbyin pa dang / de dag gi gos byed pa dang / de dag dang lhan cig lam dang grur 'gro ba dang / dben pa na 'dug pa dang / 'greng ba dang / de dag gis</text></item>
<item><p>88a2</p><section></section><text>sbyor du bcug pa'i zas za ba dang / de dag la rdeg pa dang / gzas pa dang / de dag gis gnas ngan len 'chab pa dang / de dag gi zan gcod du 'jug pa dang / de dag las 'dun pa phyir bsgyur ba dang / de dag la 'gyod pa bskyed pa dang / ga ga tshil byed pa dang / sdangs</text></item>
<item><p>88a3</p><section></section><text>par byed pa yang nyes byas so/ /yo byad sbed pa ni chos 'di ba'i rab tu byung ba dang bsnyen par rdzogs pa ma gtogs pa gzhan thams cad kyi sbed pa la nyes byas so/ /chos 'di pa'i sbed pa la ni ltung byed nyid do/ /de dag las byin phrogs byed pa dang / gzhi med par skur ba 'debs pa</text></item>
<item><p>88a4</p><section></section><text>pa dang / bslab pa la nye bar 'jog pa spong ba yang nyes byas so/ /dge tshul dang dge tshul ma dge slong ma'i rtsod pa'am/ /de dag dge slong dag rtsod pa la nyan rna byed pa yang nyes byas so/ /mi ma yin pa rab tu byung zhing bsnyen par rdzogs pa dag rtsod pa la nyan rna byed pa yang nyes</text></item>
<item><p>88a5</p><section></section><text>byas so/ /dge tshul ma dang dge slob ma dang ma ning mo dang / rku thabs su gnas pa mo dang / dang po 'khrugs pa mo dag lam po che na 'dug pa bsod snyoms kyi phyir grong du 'gro ba dag las bca' ba dang bza' ba rang gi lag gis blangs te 'chos sam zos na yang nyes byas so/ /</text></item>
<item><p>88a6</p><section></section><text>de dag gral rims su ma phebs par 'brim du 'jug pa ma bzlog par za ba la yang nyes byas so/ /mtshan dang khas blangs pa dag gis ni rang gi phyogs nyid kyi khongs su gtogs so zhes bya ba ni/ pho dang mo'i mtshan dang lta ba khas blangs pa dang ma blangs pa dag gis ni rang gi</text></item>
<item><p>88a7</p><section></section><text>phyogs nyid kyi khongs su gtogs par 'gyur te/ rang gi phyogs nyid dang phyogs gcig yin no zhes bya ba'i tha tshig go/ /rang gi phyogs nyid kyi khongs su gtogs pa gang yin pa de las ni rang gi phyogs dang mthun pa la brten pa'i kha na ma tho bar 'gyur ba nyid du rig par</text></item>
<item><p>88b1</p><section></section><text>bya'o/ /'di skad bstan te/ rang gi phyogs dang mthun pa'i dge slong dang dge tshul la sogs pa'i gang zag dag gi phyir de dag la rdeg pa dang gos sbed pa la sogs pa'i ltung ba gang yin pa de dag ni mtshan mthun pa dang lta ba mthun pa nyid kyi mtshan mthun pa dang lta ba mthun pa nyid du khas</text></item>
<item><p>88b2</p><section></section><text>blangs pa nyid gang yin pa de la yan lag yin no/ /de lta bas na rang gi phyogs nyid kyi khongs su gtogs pa ma yin pa la ni tshigs 'og mar 'gyur ro/ /ji ltar rang gi phyogs la log par sgrub pa smad par bya ba nyid yin pa de ltar gzhan la log par bsgrub pa ni smad par bya ba nyid ma</text></item>
<item><p>88b3</p><section></section><text>yin pa'i rnam pa de las 'di ltar shes so/ /dge slong ma rnams la yang thams cad du rnam pa 'di bzhin du rig par bya'o/ /'dir dpe dag brjod par bya ste khas blangs pas khas ma blangs pa la gos byin nas phrogs pa dang / khas ma blangs pas khas blangs pa la gos byin nas phrogs pa dang / dge</text></item>
<item><p>88b4</p><section></section><text>slong ma dang dge slob ma dag la skyon nas brjod pa dang de gnyis la phra ma byas pa dang / skyo sngogs byas pa dang / de dag gi gnas ngan len brjod pa dang / dge slong ma'i dge 'dun dbang ba'i rnyed pa dge slong mas bshes ngor byas te gzhan du bsgyur ro zhes skur pa 'debs pa dang / de dag</text></item>
<item><p>88b5</p><section></section><text>gi bslab pa la khyad du gsod pa dang / dge slong ma'i dge 'dun gyi gtsug lag khang gi gnas mal ma brtul bar 'gro ba dang / dge slong ma'i gtsug lag khang nas bting ba ma brtul bar 'gro ba dang / dge slong ma'i gtsug lag khang du phyis gnon byed pa dang / de nas skrod pa dang</text></item>
<item><p>88b6</p><section></section><text>der rtsa ba 'byung ba la 'dug pa dang / khas blangs pas khas ma blangs pa'i dge slong ma rnams la ma bskos par ston pa dang / gos sbyin pa dang gos byed pa dag dang / khas ma blangs pas khas blangs pa'i dge slong ma rnams la ma bskos par ston pa dang / gos sbyin pa dang gos byed</text></item>
<item><p>88b7</p><section></section><text>pa dag dang / khas ma blangs pas khas blangs pa la zang zing cung zad tsam gyi phyir ston to zhes skur pa 'debs pa dang / khas blangs pas khas ma blangs pa la zang zing cung zad tsam gyi phyir ston to zhes skur pa 'debs pa dang / khas ma blangs pa khas blangs pa mo dang lhan cig lam dang</text></item>
<item><p>89a1</p><section></section><text>grur 'gro ba dang / khas blangs pa khas ma blangs pa mo dang lhan cig lam dang grur 'gro ba dang / khas ma blangs pas khas blangs pa mos sbyor du bcug pa za ba dang / khas blangs pas khas ma blangs pa mos sbyor du bcug pa za ba dang / khas ma blangs pas khas blangs</text></item>
<item><p>89a2</p><section></section><text>pa'i khyim nas lhung bzed do gsum tsam las lhag par len pa dang / khas blangs pas khas ma blangs pa'i khyim nas lhung bzed do gsum tsam las lhag par len pa dag ni nyes byas so/ /byin len ni rnam pa thams cad du rang gi phyogs nyid kyi khongs su gtogs pa ma yin pas byas</text></item>
<item><p>89a3</p><section></section><text>na ma byas pa nyid yin no/ /khas ma blangs pas khas blangs pa'i zas bsod pa blangs pa zos pa dang / khas blangs pas khas ma blangs pa'i zas bsod ba blangs pa zos pa dang / dge slong ma dang bslab pa byin pa mo la rdeg pa dang gzas pa dag dang / de gnyis kyi gnas ngan len</text></item>
<item><p>89a4</p><section></section><text>bcabs pa dang / khas blangs pas khas ma blangs pa mo las zas len pa dang / khas ma blangs pas khas blangs pa mo las zas len pa dang / khas ma blangs pas khas blangs pa la 'dun pa byin nas phyir bsgyur ba dang / khas blangs pas khas ma blangs pa la 'dun pa byin nas phyir</text></item>
<item><p>89a5</p><section></section><text>bsgyur ba dang / dge slong ma dang bslab pa byin pa mo la 'gyod pa skyed pa dang / sngangs par byed pa dang / skur ba 'debs pa dag dang / khas blangs pas khas ma blangs pa'i yo byad sbed pa dang / byin phrog byed pa dang / khas ma blangs pas khas blangs pa'i yo byad sbed pa dang /</text></item>
<item><p>89a6</p><section></section><text>byin phrog byed pa dang / khas blangs pas khas ma blangs pa'i bslab pa la nye bar 'jog pa spong ba dang / khas ma blangs pas khas blangs pa'i bslab pa la nye bar 'jog pa spong ba dang / dge slong ma dang lhan cig dge slong rtsod pa la nyan rna byed pa dang / dge slong ma rnams kyi thun</text></item>
<item><p>89a7</p><section></section><text>mong ma yin pa ston pa la kho bo 'di la mi slob po zhes zer ba dag kyang nyes byas so/ /'dir gtogs pa la khyim pa la ni rtags can nyid ni na smad do zhes bya ba ni/ dge slong dang dge slong ma nyid kyi rgyu mtshan gyi kha na ma tho ba 'dir gtogs pa la khyim pa rab tu ma byung ba'i gang zag gi rtags</text></item>
<item><p>89b1</p><section></section><text>can nyid ni na smad par bya ba ste/ ji ltar 'dir phyi rol pa'i rab tu byung ba la na smad pa nyid bzhin du khyim pa la yang de bzhin te phyi rol pa'i rab tu byung ba'i rgyu mtshan las na smad pa de bas kyang khyim pa la ches na smad par shes par bya'o/ /khyim par gyur pa'i skyes pa dang bud med la gzhi</text></item>
<item><p>89b2</p><section></section><text>med pa dang / bag tsam dag gis skur ba 'debs pa dang / rdeg pa dang gzas pa la sogs pa'i tshul gzhan la yang nyes byas phra mor 'gyur ro zhes bya ba de go bar bya ba'i phyir mdo 'di byas so/ /mi ma yin pa rtags can ma yin pa la skyon nas smra ba dang phra ma byas pa ni nyes byas phra mo'o/</text></item>
<item><p>89b3</p><section></section><text>mi ma yin pa khyim pa rnams la 'phya ba dang khyim pa'i gnas mal ma brtul bar 'gro ba dang mi ma yin pa khyim pa rnams skrod pa dang / de dag dang dud 'gro dang yi dags mi ma yin pa gzhan dag la rdeg pa dang gzas pa dag dang / mi ma yin pa dang mi la sogs pa'i khyim pa de gnyi</text></item>
<item><p>89b4</p><section></section><text>gas sbyor du bcug pa za ba dang / de dag la 'gyod pa skyed pa dang / ga ga tshil byed pa dang / skur ba 'debs pa la yang nyes byas phra mo'o/ /'dir mi ma yin pa dang ldan pa'i dpe dag la ni rgyu gnyis kyis na smad par shes par bya ste/ khyim pa nyid yin pa'i phyir dang mi ma yin</text></item>
<item><p>89b5</p><section></section><text>pa nyid yin pa'i phyir ro/ /des na na smad pa bas kyang ches na smad pa'i nyes byas phra mor shes par bya'o/ /rab tu byung ba'i rdzas dag la ni rung ba nyid dang tshad dang ldan pa la sogs pa nyid do zhes bya ba ni/ rab tu byung ba'i rdzas lhung bzed dang chos gos la sogs pa dag la ni rung ba</text></item>
<item><p>89b6</p><section></section><text>nyid dang / tshad dang ldan pa la sogs pa nyid ces bya ba de gnyis ltung ba'i yan lag yin te rung ba nyid dang tshad dang ldan pa la sogs pa nyid ces bya ba'i yan lag de gnyis dang bral ba rung ba ma yin pa nyid dang tshad dang ldan pa ma yin pa la ni tshigs 'og mar na smad pa nyid yin gyi/</text></item>
<item><p>89b7</p><section></section><text>ltung ba'i dngos gzhir ni mi 'gyur ro/ /de la rung ba ma yin pa nyid ces bya ba ni gos gang thag bas ma btags pa dang / ba lang dang rnga mo dang ra dang ri dgas kyi bal las byas pa dang / arga'i shing bal las byas pa gang yin pa dang rgyu spun gnyis las gang yang rung ba ba</text></item>
<item><p>90a1</p><section></section><text>lang dang rnga mo dang ra dang ri dgas kyi bal la sogs pa dang 'dres pa nyid gang yin pa de yang rung ba ma yin pa nyid do/ /lhung bzed rung ba ma yin pa ni so ma btang ba dang dkar po dang rin po che la sogs pa las byas pa'o/ /de dag las bzlog pa ni chos</text></item>
<item><p>90a2</p><section></section><text>gos dang lhung bzed la sogs pa rung ba nyid yin no/ /tshad dang ldan pa la sogs pa nyid ces bya ba la tshad dang ldan pa zhes bya ba ni chos gos rang gi khru tshad dang ldan pa dang / gos lhag kyang khru gang gi tshad dang ldan pa'o/ /lhung bzed kyang byin gyis brlab tu rung ba gsum gyi</text></item>
<item><p>90a3</p><section></section><text>tshad dang ldan pa'o/ /sogs pa zhes bya ba'i sgras ni tshad pas lhag pa bsdus te chos gos rang gi khru tshad las lhag pa dang / gos lhag kyang khru gang gi tshad las lhag pa dang / lhung bzed kyang byin gyis brlab tu rung ba gsum gyi tshad las lhag pa'o/ /de ltar na rab tu byung</text></item>
<item><p>90a4</p><section></section><text>ba'i rdzas dag la ni rung ba nyid dang tshad dang ldan pa'am/ tshad las lhag pa nyid la dngos gzhi'i kha na ma tho bar 'gyur ro/ /'dir dge tshul la sogs pa dbang ba'i rdzas dag la yang yan lag de gnyis 'jug par bstan pa'i phyir rab tu byung ba'i rdzas dag la zhes smos te/ bsnyen</text></item>
<item><p>90a5</p><section></section><text>par rdzogs pa'i zhes ma smos so/ /'dir tshad las lhag pa yan lag yin pa'i gzhung ni srin bal gyi stan gyi skabs nas bde bar gshegs pa'i gdan gyi tshad bgyid na ltung ba cir 'gyur spang ba'i ltung byed do zhes gsungs pa yin te/ des na lhag pa ni na smad pa'i rgyur mi 'gyur ro/ /</text></item>
<item><p>90a6</p><section></section><text>chos gos dang lhung bzed rung ba nyid ma yin pa nyid dang tshad pas chung ba la ni na smad par 'gyur te/ des na chos gos rung ba ma yin pa dang tshad pas chung ba byin gyis brlabs pa de dang bral na yang nyes byas so/ /zhag bcu las lhag par 'chang ba dang rnying pa dge slong ma nye du ma yin pa la 'khrur</text></item>
<item><p>90a7</p><section></section><text>bcol ba dang dge slong ma nye du ma yin pa las blangs pa dang khyim bdag dang khyim bdag gi chung ma dag las blangs pa dang / ba lang gi spu dang gso ma la sogs pa dang bsres pa'i srin bal dang lug gi bal nag po 'ba' zhig shas che ba'i stan byed pa dang thag pas ma btags pa'i gos dang</text></item>
<item><p>90b1</p><section></section><text>'dres pa'i stan byed pa yang nyes byas te 'di la ni rdzas chung bas na smad par bya ba yang yin gyi rung ba ma yin pa nyid 'ba' zhig gi phyir ni ma yin no/ /'thag tu bcug pa dang 'thag pa bskyed pa dang byin phrogs byas pa dang brtad pa las byung ba zhag bcu las lhag par 'jog pa dang / dbyar</text></item>
<item><p>90b2</p><section></section><text>gyi ras chen rung ba ma yin pa dus las sngar tshol ba dang / dus las yol bar 'jog pa dang / gnas mal ma bsdus par 'gro ba dang / khri dang khri'u rung ba ma yin pa'i khri rkang khru gang las lhag par byed pa dang / rin po che'i khri'am khri'u byed pa dang / zas rung ba</text></item>
<item><p>90b3</p><section></section><text>ma yin pa gsog 'jog byas pa dang / bza' ba dang bca' ba rung ba ma yin pa gcer bu pa dang gcer bu ma la sbyin pa yang nyes byas te/ de ni sbyin pa po 'ba' zhig tu ma zad kyi sbyin par byed pa la yang nyes byas so/ /gos rung ba ma yin pa dang / chung ba kha ma bsgyur bar gyon pa la yang nyes</text></item>
<item><p>90b4</p><section></section><text>byas so/ /de bzhin du lhung bzed rung ba ma yin pa dang chung ba zhag bcu'am zhag gcig las lhag par 'chang ba dang / lhag pa btsal ba la yang nyes byas so/ /rin po che la sogs pa las byas pa'i khab ral la sogs pa byed pa dang / yo byad rung ba ma yin pa sbed pa</text></item>
<item><p>90b5</p><section></section><text>dang / nor bu dang / ba so dang / rin po che las byas pa'i khri rkang tshad las lhag par byed pa dang / rin po che la sogs pa rung ba ma yin pa las byas pa'i khri dang khri'u la shing bal gyis gos par byed pa dang / gos rung ba ma yin pa arga'i shing bal dang / rnga bal la sogs</text></item>
<item><p>90b6</p><section></section><text>pa rung ba ma yin pas stan la sogs pa byed pa la yang nyes byas so/ /da ni yan lag gnyis kyi dpe mdor bsdus pa bstan par bya ste gos rung ba ma yin pa dang tshad las chung ba zhag bcu las ltag par 'chang ba dang / khyim bdag dang khyim bdag gi chung ma dag las len pa dang /</text></item>
<item><p>90b7</p><section></section><text>lhung bzed gcig slong ba dang gos gcig 'khrur 'jug pa yang nyes byas so/ gzhan gyi don du byin phrogs byed pa dang / brtad pa las byung ba zhag bcu las lhag par 'jog pa dang / dbyar gyi ras chen chung ngu sngar tshol ba dang phyis 'chang ba dang / gnyi ga las gcig</text></item>
<item><p>91a1</p><section></section><text>len pa la yang nyes byas so/ /rang gi don de nyid gtso cher yod pa'o zhes bya ba ni/ kha na ma tho ba gang la rang gi don de nyid gtso cher yod pa de la rang gi don nyid kha na ma tho ba yongs su rdzogs par byed pa yin gyi gzhan gyi don ni kha na ma tho ba yongs su rdzogs par</text></item>
<item><p>91a2</p><section></section><text>byed pa ma yin te/ rang gi don ma yin pa gzhan gyi don du byed pa de ni tshigs 'og mar na smad pa'i byed pa po yin no/ /'dir dpe brjod par bya ste gzhan gyi don du 'khrig pa dang ldan pa smra ba dang / bsnyen bkur bsngags pa dag ni sbom po'o/ /gzhan gyi don du dge slong ma nye</text></item>
<item><p>91a3</p><section></section><text>du ma yin pa la gos 'khrur 'jug pa la sogs pa ni nyes byas so/ /'dir dge 'dun gyi don du byed du 'jug pa yang gzhan gyi don kho na yin no/ /rang dang gzhan gnyi ga'i don du byed du 'jug pa la yang gzhan gyi don kho na yin te/ de la bdag nyid ma gtogs par don du gnyer</text></item>
<item><p>91a4</p><section></section><text>ba gzhan yod pa'i phyir ro/ /de lta bas na dge 'dun gyi don dang rang dang gzhan gnyi ga'i don du 'khrig pa dang ldan pa smra ba dang / bsnyen bkur bsngags pa dag kyang sbom por rig par bya ste/ yon bdag gis dge slong gzhan gcig gam du ma'i phyir spags pa'i gos gang</text></item>
<item><p>91a5</p><section></section><text>yin pa dang de dag gi phyir bsngos pa'i lhung bzed dang chos gos la sogs pa yo byad gang dag yin pa de dag yon bdag gis dge slong gzhan gang dag la spags shing bsngos pa'i dge slong de dag nyid kyi don du dge slong gzhan zhig gis yon bdag de la bskul te/ dge slong</text></item>
<item><p>91a6</p><section></section><text>gzhan de dag gis yo byad de dag thob na yang de'i tshe skul ma byed byed pa'i dge slong gzhan de la nyes byas so/ /dge slong dang / dge slob ma dang dge tshul dang dge tshul ma dang dge sbyong dag bram ze gzhan dag dang / sngon ltung ba byung ba la sogs pa dag gi don du byed du bcug</text></item>
<item><p>91a7</p><section></section><text>pa yang de bzhin no/ /dge slong gzhan gcig gam du ma'i don du srin bal dang bal nag po 'ba' zhig dang cha gnyis las lhag pa'i stan byed du 'jug pa la yang nyes byas so/ /gzhan gyi don du lhung bzed lhag pa tshol ba dang 'thag tu 'jug pa dang / 'thag pa bskyed pa dang khab ral</text></item>
<item><p>91b1</p><section></section><text>byed du 'jug pa dang / shing bal gyis gos par byed pa la sogs pa yang nyes byas so/ /gzhan gyi don du dge slong ma las zas len pa dang / gral rims sum phebs pa 'brim du 'jug pa ma bzlog pa yang nyes byas so/ /rnam par rig byed la ni don go ba'o zhes bya ba ni/</text></item>
<item><p>91b2</p><section></section><text>ngag gi rnam par rig byed kyis smra ba dang slong ba la sogs pa la ni gzhan gyi don go ba nyid dngos gzhir 'gyur ba'i yan lag yin te/ rnam par rig byed kyi 'bras bu ni don go ba yin pa'i phyir ro/ /don ma go ba la ni na smad do/ /des na snyoms par zhugs pa la 'khrig pa dang ldan pa smra ba dang /</text></item>
<item><p>91b3</p><section></section><text>bsnyen bkur bsngags ba dag la ni sbom po'o/ /de bzhin du gnyid log pa dang / snyoms par zhugs pa dang glen pa dang 'on pa dag la gzhi med pa dang bag tsam gyis skur pa 'debs pa yang sbom po'o/ /glen pa dang 'on pa dag dang lhan cig mngon mtshan can gyis spyod pa dang nyo tshong</text></item>
<item><p>91b4</p><section></section><text>byed pa la ni nyes byas so/ /'thag pa dang 'thag pa bskyed du gzhug pa'i phyir de gnyis la go bar byed pa dang dbus pa dang mtha' khob pa dag la skad gzhan gyis skyon nas smras te/ don ma go na yang nyes byas so/ /de gnyis la phra ma byed pa dang / glen pa dang 'on pa gnyis la skyo sngogs</text></item>
<item><p>91b5</p><section></section><text>byed pa dang / bud med gnyid log pa la chos ston pa dang / ngo tsha med pa dang mtha' khob pa dang gling gzhan nas skyes pa dang gnyid log pa dang myos pa dang bag med pa dang snyoms par zhugs pa dang glen pa dang 'on pa'i rig pa'i skyes pa dang lhan cig chos ston pa yang nyes byas so/ /</text></item>
<item><p>91b6</p><section></section><text>glen pa dang 'on pa dag dang tshig mthun pa dang tshig lhag par zlos pa yang nyes byas so/ /ngo tsha med pa dang / mtha' khob pa dang dbus pa dag la skad gzhan gyis gnas ngan len brjod pa dang / 'on pa dang glen pa dag la mi'i chos bla ma brjod pa dang / ngo tsha med pa dang mtha' khob pa</text></item>
<item><p>91b7</p><section></section><text>dang dbus bdag la skad gzhan gyis bshes ngor byas so zhes skur pa 'debs pa dang / glen pa dang 'on pa dag la bslab pa khyad du gsod pa dang / 'phya ba dang gzhogs 'phyas byed pa dang / bsgo ba rna la gzon pa yang nyes byas so/ /de dag la ma bskos par ston pa dang / de dag la zas</text></item>
<item><p>92a1</p><section></section><text>cung zad tsam gyi phyir ston to zhes skur pa 'debs pa dang / de dag gis sbyor du bcug pa za ba dang / me 'bud du bcug pa dang / 'gyod pa skyed pa dang / sngangs par byed pa dang / gzhi med par skur pa 'debs pa dang skad gzhan gyis bslab pa la nye bar 'jog pa spong</text></item>
<item><p>92a2</p><section></section><text>pa yang nyes byas so/ /smra ba po nyid la yod pa ste gsod pa dang rang gi don du rku ba dag las gzhan pa'i 'o zhes bya ba la/ smra ba'i dngos po ni smra ba nyid de tshig brjod par nus pa'o/ /gang zag gang la de yod pa de ni smra ba po nyid do/ /gang zag smra ba po nyid de la don go ba gang yin pa de ni</text></item>
<item><p>92a3</p><section></section><text>rnam par rig byed kyi yan lag yin gyi/ lkugs pa dang kla klo la sogs pa'i gang zag don de dang 'brel pa smra mi shes shing smra ba po nyid ma yin pa gzhan dag la don go ba yod pa gang yin pa de ni rnam par rig byed kyi yan lag ma yin te/ de dag la don go ba yod pa ni 'jig rten gyi</text></item>
<item><p>92a4</p><section></section><text>tha snyad la nye bar sbyar du rung ba nyid ma yin pa'i phyir bum pa'i nang gi mar me dang 'dra'o/ /de'i phyir 'dir smra ba po nyid la yod pa'i don go ba gang yin pa de ni rnam par rig byed kyi yan lag yin par bstan to/ /gsod pa dang rang gi don du rku ba dag las gzhan pa'i 'o zhes bya ba ni/</text></item>
<item><p>92a5</p><section></section><text>smra ba po nyid ma yin pa la yod pa'i don go ba gang yin pa de ni gsod pa dang rang gi don du rku ba dag las gzhan pa dag la yan lag ma yin gyi de gnyis la ni yan lag yin par rig par bya'o/ /de lta bas na lkugs pa la sogs pa dag la don go ba yod pa gang yin pa de ni 'di ltar</text></item>
<item><p>92a6</p><section></section><text>smra ba po nyid ma yin du zin kyang bsod pa rang gi don du rku ba'i yul la ni rnam par rig byed kyi yan lag yin no/ /des na lkugs pa la gzhi med pa dang bag tsam gyis skur ba 'debs pa la ni spom po'o/ /lkugs pa dang lhan cig mngon mtshan can gyis spyod pa dang / nyo tshong byed</text></item>
<item><p>92a7</p><section></section><text>pa dang 'thag tu gzhug pa dang / 'thag pa bskyed pa'i phyir go bar byed pa dang / skyon nas smra ba dang phra ma byed pa dang / skyo sngogs byed pa dang ston pa dang klog pa dag dang de dag la gnas ngan len dang / mi'i chos bla ma brjod pa dang / bshes dor byas so zhes bya ba smras te/</text></item>
<item><p>92b1</p><section></section><text>bslab pa khyad du gsod pa dang / 'phya ba dang gzhogs 'phyas byed pa dang / bsgo ba rna la gzon pa dang / de dag la ma bskos par ston pa dang / de dag la ston pa la zang zing cung zad tsam gyi phyir ston to zhes skur pa 'debs pa dang / de dag gis sbyor du bcug pa za ba dang / de dag ni</text></item>
<item><p>92b2</p><section></section><text>'dud du bcug pa dang / de dag gi bslab pa la nye bar 'jog pa spong ba la yang nyes byas so/ /yang dag par len par byad pa la ni der ma zad do zhes bya ba ni/ sdom pa la sogs pa yang dag par len par byed pa la ni sngar smra ba po nyid la yod pa'i don go ba zhes bstan pa gang yin</text></item>
<item><p>92b3</p><section></section><text>pa de yan lag yin par ma zad kyi/ smra ba po nyid ma yin pa la yod pa'i don go ba gang yin pa de yang yan lag yin te 'di ltar go bar byed pa lkugs pa'am/ smra ba po nyid ma yin pa gzhan dag la yang srog gcod pa spong ba la sogs pa yang dag par len pa 'byung ba'i phyir ro/ /</text></item>
<item><p>92b4</p><section></section><text>de na snod yin no zhes bya ba na/ smra ba po nyid la yod pa'i don go ba gang yin pa de ni snod yin te rnam par rig byed kyi yan lag tu rung ba yin no/ /des na smra ba po don go bar nus pa'i gang zag gang yin pa de ni rnam par rig byed kyi yan lag yin gyi glen pa dang 'on pa dag</text></item>
<item><p>92b5</p><section></section><text>kyang ma yin la/ kla klo la sogs pas smras pa de brda mi phrad pa dang rna ba'i sbubs bkag pa dang / lkugs pa dang rgyu gzhan gyis smra mi shes pa dag kyang rnam par rig byed kyi yan lag ma yin no/ /'di ltar mdo 'di'i don de dag thams cad sngar smra ba po nyid la yod pa ste zhes</text></item>
<item><p>92b6</p><section></section><text>bya ba'i mdo des grub zin mdo kyi 'on kyang tshig gi yul gzhan bstan pa'i phyir mdo 'di byas te 'di ltar smra mi shes pas ni bdag nyid kyi'am gzhan gyi ltung ba ma brjod kyang nyes pa 'gar yang mi 'gyur ro zhes bya ba de bstan pa'i phyir ro/ /'di ltar smra ba po nyid la yod pa ste zhes bya</text></item>
<item><p>92b7</p><section></section><text>ba'i mdo snga mas smra ba po nyid la don go ba yod pa gang yin pa de ni rnam par rig byed kyi yan lag yin no zhes bstan pa des ni glen pa la sogs pa la brjod pa don med pa tsam zhig bstan par zad kyi de la ltung ba ma brjod pa la nyes pa 'ga' zhig tu 'gyur ram 'on te mi 'gyur zhes bya ba</text></item>
<item><p>93a1</p><section></section><text>de ma bstan pas de'i phyir mdo 'dis ni glen pa la sogs pa la ltung ba ma brjod pa nyes pa med par bstan to/ /'o na bdag kyang ci ltung pa bshags pa dang byin gyis brlab pa gnyis kyis phyir gso bar bya'o zhes gsungs na ma brjod pa la nyes pa med par ji ltar</text></item>
<item><p>93a2</p><section></section><text>rung zhe na/ de lta bu yang yod mod kyi 'on kyang gang gi mdun du bshags par bya ba'i gang zag gzhan yod na ni mdun du ma brjod na nyes par 'gyur ba kho na yin gyi glen pa la sogs pa'i mdun du ni brjod kyang phyir gso bar 'gyur ba mi srid de/ snod ma yin pa la rnam par rig byed mi 'byung</text></item>
<item><p>93a3</p><section></section><text>ba'i phyir ro/ /ngag gi'o zhes bya ba ni ngag gi rnam par rig byed yan lag yin gyi/ spring yig dang lag yig dang lag rtsis la sogs pa ni ma yin te/ 'di ltar spring yig la sogs pas ni don gsal bar go bar mi nus pa'i phyir ro/ /'og nas kyang rang gi'o zhes bya ba dang / bdag nyid</text></item>
<item><p>93a4</p><section></section><text>dang 'brel pa'o zhes bya ba la sogs pa'i rnam par 'byung bas de'i phyir/ 'di ltar khong du chud par bya ste dang po kho nar gzhan gyis dag gi rnam par rig byed dag go ba'i skad cig de nyid la dngos gzhir 'gyur ro/ /smra bar 'dod pa'i don brjod pa'i tshig gi yan lag ji snyed pa dag</text></item>
<item><p>93a5</p><section></section><text>dang lag pa la sogs pa'i yan lag gcig gam du ma bskul ba ji snyed pa de dag thams cad ni dang po kho nar don go ba'i dngos gzhi de nyid kyi khongs su 'dus pa yin no/ /dang po don ma go na ni lus bskul ba dang tshig gis je nyon cig sems gtod cig ces bya ba la sogs pa lhag</text></item>
<item><p>93a6</p><section></section><text>pa thams cad kyang sbyor ba yin par rig par bya ste/ thams cad rtsom pa gcig tu gyur pa nyid yin pa'i phyir ro/ /'dir dpe ni spring yig dang lag yig dang lag rtsis dag gis 'khrig pa dag dang ldan pa smra ba dang / bsnyen bkur bsngags pa dang gzhi med pa dang bag tsam</text></item>
<item><p>93a7</p><section></section><text>dag gis skur pa 'debs pa go bar byed pa ni sbom po'o/ /dge slong ma nye du ma yin pa la gos 'khrur 'jug pa la sogs pa dang / de las gos len pa dang / khyim bdag dang khyim bdag gi chung ma dag las slong ba dang rin spags pa dang so so nas spags pa thob pa dang /</text></item>
<item><p>93b1</p><section></section><text>lhung bzed slong ba dang / 'thag tu 'jug pa dang 'thag pa bskyed pa dang 'phrog pa dang brdzun smra ba dang skyon nas smra ba dang phra ma byed pa dang skyo sngogs byed pa dang ston pa dang zlos pa dang / gnas ngan len brjod pa dang / mi'i chos bla ma brjod pa dag dang bshes dor byas so/ /bslab</text></item>
<item><p>93b2</p><section></section><text>pa khyad du gsod pa dang / shing ljon pa gcod pa dang / 'phya ba dang gzhogs 'phyas byed pa dang bsgo ba rnal gzon pa dang / skrod pa dang rim pa gsum las lhag par rtsig pa dang / ma bskos par ston pa dang / zas cung zad tsam gyi phyir ston to zhes skur pa 'debs pa dang / dge</text></item>
<item><p>93b3</p><section></section><text>slong mas sbyor du bcug pa'i zas za ba dang / zan gcod du 'jug pa dang me la reg tu 'jug pa dang 'gyod pa skyed pa dang / sngangs par byed pas/ yo byad sbed pa dang / skur pa 'debs pa dang / sa rko ba dang / shing bal gyis gos par byed pa dang dge slong ma'i lag nas zas</text></item>
<item><p>93b4</p><section></section><text>len pa dang / ma bzlog par za ba dag kyang nyes byas so/ /rang gi'o zhes bya ba ni/ rang gi ngag gi rnam par rig byed yan lag yin gyi/ mngags pas gcig nas gcig tu brgyud pa mngags pa la sogs pa gsum pa dag ni ma yin no/ /'di yang dpe brjod par bya ste mngags</text></item>
<item><p>93b5</p><section></section><text>pas gcig nas gcig tu brgyud de 'khrig pa dang ldan pa smra ba dang bsnyen bkur bsngags pa dang gzhi med pa dang bag tsam gyis skur ba 'debs pa la ni sbom po'o/ /nye du ma yin pa'i dge slong ma la gos 'khrur 'jug pa la sogs pa dang de las gos len pa dang / khyim bdag dang</text></item>
<item><p>93b6</p><section></section><text>khyim bdag gi chung ma dag las slong ba dang / rin spags pa dang / so so nas spags pa thob pa dang / lhung bzed 'tshol ba dang / 'thag tu 'jug pa dang / 'thag pa bskyed pa dang / 'phrog pa dang / brdzun smra ba dang / skyon nas smra ba dang / phra ma byed pa dang / skyo sngogs byed</text></item>
<item><p>93b7</p><section></section><text>pa dang / ston pa dang / zlos pa dang / gnas ngan len brjod pa dang / mi'i chos bla ma brjod pa dag dang / bshes ngor byas so zhes zer ba dang / bslab pa la khyad du gsod pa dang / shing ljon pa gcod pa dang / 'phya ba dang gzhogs 'phyas byed pa dang / bsgo ba rna la gzon</text></item>
<item><p>94a1</p><section></section><text>pa dang / skrod pa dang / rim pa gsum las lhag par rtsig pa dang / ma bskos par ston pa dang / zas cung zad tsam gyi phyir ston to zhes skur ba 'debs pa dang / dge slong mas sbyor du bcug pa'i zas za ba dang / zan gcod du 'jug pa dang / me la reg tu 'jug</text></item>
<item><p>94a2</p><section></section><text>pa dang / 'gyod pa skyed pa dang / sngangs par byed pa dang / yo byad sbed pa dang / skur ba 'debs pa dang / sa rko ba dang / shing bal gyis gos par byed pa dag dang / dge slong ma'i la ga nas zas len pa dang / ma bzlog par zas za ba dag kyang nyes byas so/ /bdag nyid dang</text></item>
<item><p>94a3</p><section></section><text>'brel pa'o zhes bya ba ni/ bdag nyid dang 'brel pa'i rang gi ngag gi rnam par rig byed yan lag yin gyi/ gzhan la snyad 'dogs pa ni ma yin no/ /'di skad bstan te/ ltung ba 'byin par byed pa gang yin pa de ni bdag nyid kyi rang gi ngag gi rnam par rig byed kyis bdag 'di skad</text></item>
<item><p>94a4</p><section></section><text>zer ro zhe'am bdag gis byed du gzhug go zhe'am bdag gi phyir gyis shig ces bya ba la sogs pa bdag nyid dang 'brel pa'i rang gi ngag gi rnam par rig byed yan lag yin gyi/ spring yig la sogs pas de skad zer ro zhe'am che ge mo zhig 'di skad zer ro zhes bya ba la sogs</text></item>
<item><p>94a5</p><section></section><text>pa gzhan la snyad 'dogs pa'i ngag gi rnam par rig byed ni ma yin no/ /'o na sngar rang gi don de nyid gtso cher yod pa'o zhes smos pa de nyid kyis bdag nyid dang 'brel pa'o zhes bya ba 'di'i don 'grub ste/ 'di ltar bdag nyid 'brel ba'i ngag gi rnam par rig byed nyid rang gi</text></item>
<item><p>94a6</p><section></section><text>don nyid gtso cher yod pa yin no zhe na/ de ni de lta ma yin te rang gi don du yang tshig gzhan la snyad 'dogs pas rig par byed pa yod de/ 'di lta ste dper na/ lhas sbyin na re kho bo 'dod chags dang bral ba nyid do zhes zer ro zhes rnam par rig byed pa lta bu'o/ /de lta bas na rang</text></item>
<item><p>94a7</p><section></section><text>gi don nyid gtso cher yod pa'o zhes smos pa des bdag nyid dang 'brel pa'o zhes bya ba'i don 'di mi 'grub pas de'i phyir mdo 'di logs shig tu bris so/ /'dir yang dpe brjod par bya ste/ gzhan la snyad 'dogs pas 'khrig pa dang ldan pa smra ba dang / bsnyen bkur</text></item>
<item><p>94b1</p><section></section><text>bsngags pa dang gzhi med pa dang bag tsam dag gis skur ba 'debs pa la ni sbom po'o/ /dge slong ma nye du ma yin pa la gos 'khrur 'jug pa la sogs pa dang / de las gos len pa dang / khyim bdag dang khyim bdag gi chung ma dag las slong ba dang / rin spags pa dang / so so nas</text></item>
<item><p>94b2</p><section></section><text>spags pas 'thob pa dang lhung bzed tshol ba dang 'thag tu 'jug pa dang 'thag pa bskyed pa dang / 'phrog pa dang brdzun du smra ba dang / skyon nas smra ba dang / phra ma byed pa dang / skyo sngogs byed pa dang / ston pa dang / zlos pa dang / gnas ngan len brjod pa dang / mi'i chos bla ma</text></item>
<item><p>94b3</p><section></section><text>brjod pa dag dang / bshes ngor byas so zhes zer na/ bslab pa khyad du gsod pa dang / shing ljon pa gcod pa dang / 'phya ba dang gzhogs 'phyas byed pa dang / bsgo ba rna la gzon pa dang / skrod pa dang rim pa gsum las lhag par rtsig pa dang / ma bskos par ston pa dang / zas cung zad</text></item>
<item><p>94b4</p><section></section><text>tsam gyi phyir ston to zhes skur ba 'debs pa dang / dge slong mas sbyor du bcug pa'i zas za ba dang / zan gcod du 'jug pa dang / me la reg tu 'jug pa dang / 'gyod pa skyed pa dang / sdangs par byed pa dang / yo byad sped pa dang / sa rko ba dang / shing bal gyis gos par byed pa dag</text></item>
<item><p>94b5</p><section></section><text>dang / dge slong ma'i lag nas zas len par byed pa dang ma bzlog par zas za ba dag kyang nyes byas so/ /rang gis bskos pa nyid byed du bcug pa yin no zhes bya ba ni/ gsod pa dang rang gi don du rku ba dag las gzhan pa'o zhes bya bar sbyar ro/ /gsod pa dang rang gi don du rku ba</text></item>
<item><p>94b6</p><section></section><text>dag las gzhan pa'i don la ma mngags pa la sogs pa gzhan byed du gzhug cing rjes su bsgrub tu gzhug pa gang yin pa de la rang gis bskos pa nyid ces bya ba rang gis mngon sum du byed du bcug pa nyid yan lag yin te/ lkog nas byed du bcug pa la ni de ltar mngon par zhen pa</text></item>
<item><p>94b7</p><section></section><text>mi 'byung ba'i phyir ro/ /'dir yang dpe brjod par bya ste/ rang gis mngon sum du bskos pa ma yin pa lkog nas bskos pas byed du bcug pas 'khrig pa dang ldan pa smra ba dang / bsnyen bkur bsngags pa dang / gzhi med pa dang bag tsam dag gis skur ba 'debs pa la ni</text></item>
<item><p>95a1</p><section></section><text>sbom po'o/ /nye du ma yin pa'i dge slong ma la gos 'khrur 'jug pa la sogs pa dang / de las gos len pa dang / khyim bdag dang khyim bdag gi chung ma dag las slong ba dang / rin sbags pa dang so so nas spags pa thob pa dang / /lhung zed 'tshol</text></item>
<item><p>95a2</p><section></section><text>ba dang / 'thag tu 'jug pa dang 'thag pa bskyed pa dang 'phrog pa dang brdzun du smra ba dang skyon nas smra ba dang / phra ma byed pa dang / skyo sngogs byed pa dang / ston pa dang zlos pa dang gnas ngan len brjod pa dang / mi'i chos bla ma brjod pa dag dang / bshes dor byas so zhes zer ba</text></item>
<item><p>95a3</p><section></section><text>dang / bslab pa la khyad du gsod pa dang / shing ljon pa gcod pa dang / 'phya ba dang gzhogs 'phyas byed pa dang / bsgo ba rna la gzon pa dang / skrod pa dang / rim pa gsum las lhag par rtsig pa dang / ma bskos par ston pa dang / zas cung zad tsam gyi phyir ston to zhes</text></item>
<item><p>95a4</p><section></section><text>skur ba [(]'deb [,]'debs [)]pa dang / dge slong mas sbyor du bcug pa'i zas za ba dang / zan gcod du 'jug pa dang me la reg tu 'jug pa dang / 'gyod pa skyed pa dang sdangs par byed pa dang / yo byad sbed pa dang / skur ba 'debs pa dang sa rko ba dang shing bal gyis gos par byed pa dang /</text></item>
<item><p>95a5</p><section></section><text>rin po che la reg tu 'jug pa la sogs pa dang / dge slong ma'i lag nas zas len pa dang / ma bzlog par za ba dag kyang nyes byas so/ /rnam par 'byed par gtogs pa phal che ba spyir bstan pa rnams rdzogs so zhes bya ba nye ba 'khor gyis zhus pas las gsungs pa rnam</text></item>
<item><p>95a6</p><section></section><text>par 'byed par gtogs pa shas che ba bslab pa'i gzhi thams cad la spyir bstan pa'i mdo rnams bshad zin to// //bam po bzhi bcu lnga pa/ rnam par 'byed pa la sogs pa dang 'brel pa'i mdo rnams rgya cher bkrol nas/ da ni 'dul ba'i gzhir</text></item>
<item><p>95a7</p><section></section><text>gtogs pa dag brjod par bya ste/ de la je dang por gso sbyong gi gzhir gtogs pa dag bshad par bya'o/ /bcom ldan 'das kyis gso sbyong ni rnam pa gnyis su gsungs te/ zhi gnas kyi gso sbyong dang mthun pa'i gso sbyong ngo / /de la gtso bo yin pa'i phyir dang /</text></item>
<item><p>95b1</p><section></section><text>brjod par bya ba nyung ba'i phyir/ je dang por zhi gnas kyi gso sbyong rnam par bshad par bya'o/ /de'i phyir spyod yul du zhugs pas rnal 'byor bsgom par mi bya'o zhes bya ba smras te/ dge slong spyod yul du grong du zhugs shing grong du byung ba lam du 'gro bas rnal 'byor ting nge 'dzin</text></item>
<item><p>95b2</p><section></section><text>bsgom par mi bya goms par mi bya'o zhes bya ba'i tha tshig go/ /'dis ni bcom ldan 'das kyis rnal 'byor bsgom par bya'o zhes gsungs nas dge sbyong dag spyod yul du zhugs na yang sgom par byed pa dang de dag glang po che 'khrul pa dang lhan cig 'gro ba nas/ bcom ldan</text></item>
<item><p>95b3</p><section></section><text>'das kyis bka' stsal pa/ dge slong dag spyod yul du zhugs pas rnal 'byor ba bsgom par mi bya'o zhes bya ba'i bar du gsungs pa de bsdus pa yin no/ /'dis ni goms par byed pa bkag pa yin gyi/ gdul ba'i don du rdzu 'phrul gyi rnam par 'phrul pa la sogs pa bstan</text></item>
<item><p>95b4</p><section></section><text>pa'i phyir sems rtse gcig pa nyid mngon du bya ba ni bkag pa ma yin te/ de la skyon chags pa med pa'i phyir ro/ /mngon par 'du bar yang mi bya'o zhes bya ba ni/ rnal 'byor bsgom par zhes bya bar sbyar ro/ /mi rnams mngon par 'du ba'i gnas gang du 'du ba dang 'ong ba dang 'gro ba</text></item>
<item><p>95b5</p><section></section><text>yod pa der yang rnal 'byor bsgom par mi bya'o/ /'dir gzhung ni dge slong dag sgo gang du rnal 'byor sgom par byed pa na de dag gnyid yur ba dang ma dad pa dag 'di skad ces 'phags pa dag ci khyed cag 'du bar nyal ba'i brtul zhugs can yin nam zhes co 'dri bar byed pa'i skabs</text></item>
<item><p>95b6</p><section></section><text>de dge slong dag gis bcom ldan 'das la gsol ba dang / bcom ldan 'das kyis bka' stsal pa/ sgo gang du rnal 'byor bsgom par mi bya'o/ /de bzhin du khyams la sogs pa dag tu yang bsgom par mi bya'o zhes gsungs pa yin no/ /sgo bcad na ni khyams la sogs pa dag</text></item>
<item><p>95b7</p><section></section><text>tu mngon par 'du ba nyid rgyun chad par 'gyur bas de'i tshe khyams la sogs pa yang rnal 'byor bsgom pa la nyes pa med de gnyi ga bsgrub pa'i phyir mngon par 'du bar yang mi bya'o zhes bya ba'i tshig smos so/ /rnam par g.yeng bar byed pa dang gtum po dang gya tshom pa dag yongs</text></item>
<item><p>96a1</p><section></section><text>su spang bar rigs so zhes bya ba la/ rnam par g.yeng bar byed pa zhes bya ba ni/ gnas khang ste der mi la sogs pa'i sgra 'byung bas rnam par g.yeng bar byed pa'i phyir ro/ /de dag gnas khang du sgom par byed pa na bsam gtan dag gi tsher ma ni sgra yin pas</text></item>
<item><p>96a2</p><section></section><text>sems rtse gcig pa nyid du mi btub pa nas bcom ldan 'das kyis bka' stsal pa/ gnas khang du rnal 'byor bsgom par mi bya'o zhes bya ba'i bar du gsungs pa yin no/ /gtum po zhes bya ba ni seng ge dang stag la sogs pa srog chags gtam po dag ste/ gtum brlang che</text></item>
<item><p>96a3</p><section></section><text>ba'i phyir ro/ /de dag dgon par sgom par byed na chom rkun pa rnams dang g.yon can rnams dang / seng ge rnams dang / stag rnams dang / gung rnams dang / gzig rnams kyis bgrod par gyur pa'i skabs de dge slong dag gis bcom ldan 'das la gsol ba nas bcom ldan</text></item>
<item><p>96a4</p><section></section><text>'das kyis bka' stsal pa/ dgon par rnal 'byor bsgom par mi bya'o zhes bya ba'i bar du gsungs pa yin no/ /gya tshom pa zhes bya ba ni/ kyal ka can dang nal phrug la sogs pa dag ste/ gya tshom dang smyon thabs che ba'i phyir ro/ /de dag grong gi nyen 'khor du dong ste/ sgom par byed</text></item>
<item><p>96a5</p><section></section><text>pa dag la ma dad pa dag 'di skad ces 'phags pa dag 'di ci khyed cag 'ga' shi ba dang ldan pa yin nam zhes co 'dri bar byed pa'i skabs de dge slong rnams kyis bcom ldan 'das la gsol pa nas/ bcom ldan 'das kyis bka' stsal pa/ spong khang brtsig par bya'o zhes bya ba'i bar</text></item>
<item><p>96a6</p><section></section><text>du gsungs pa yin te/ mdo 'dis ni de dag bsdus pa yin no/ /de'i phyir spang khang gi skabs bstan pa'i phyir/ spong khang brtsig par bya'o zhes bya ba smras te/ bsgom pa'i gnas brtsig par bya'o zhes bya ba'i tha tshig go/ /de'i rnam pa ci 'dra zhe na/ de'i phyir/ gnas khang gnyis kyi bar</text></item>
<item><p>96a7</p><section></section><text>du srang gdod do zhes bya ba smras te/ ngos ya gcig tu yang gnas khang gcig brtsigs la ngos ya gcig tu yang gnas khang gcig rtsig cing bar du srang gdod par bya ba ste/ 'di ni spong khang chung ngu'i rnam pa yin no/ lnga'am drug gi'o zhes bya ba'i bar du srang gdod do zhes bya bar</text></item>
<item><p>96b1</p><section></section><text>sbyar te/ ngos ya gcig tu yang gnas khang lnga brtsigs la ngos ya gcig tu yang gnas khang lnga brtsig cing bar du srang gdod par bya ba'am/ yang na ngos ya gcig tu yang gnas khang drug brtsigs la ngos ya gcig tu yang gnas khang drug brtsig cing bar du srang gdod par bya ba ste/</text></item>
<item><p>96b2</p><section></section><text>gnas khang bcu ba'am gnas khang bcu gnyis pa 'di ni spang khang 'bring gi rnam pa yin no/ /'di yang gnas khang bzhi pa yan chad bcu pa man chad 'bring po gzhan dag gi dpe tsam du zad de de dag kyang gang yang rung ngo / /sgo glegs sgra mi 'byung ba dang drang ba'i thabs kyang ngo zhes bya ba ni/</text></item>
<item><p>96b3</p><section></section><text>bya'o zhes bya bar sbyar te/ 'og nas sgo khang bya'o zhes 'byung ba yan chad kun 'di'i rjes su sbyar ro/ /gang la sgra mi snyan pa 'byung ba de la de mi 'byung ba'i thabs su bya'i/ gang la sgra snyan pa 'byung ba de la ni ci dgar byas te ci nas kyang gnod par mi 'gyur ba de ltar thabs bya ba'o/ /'dis</text></item>
<item><p>96b4</p><section></section><text>ni bcom ldan 'das kyis bka' stsal pa sgo gdod par bya ba'o/ /dge slong dag sgo glegs mi 'jud nas bcom ldan 'das kyis bka' stsal pa/ sgo glegs gzhug par bya'o/ /gcad dka' nas bcom ldan 'das kyis bka' stsal pa/ lag gzungs gdags par bya'o/ /sgra</text></item>
<item><p>96b5</p><section></section><text>'khrol nas bcom ldan 'das kyis bka' stsal pa/ 'og tu go ba'i dum bu gzhug par bya'o/ /'byed dka' nas bcom ldan 'das kyis bka' stsal pa/ lag gzungs gdags par bya'o/ /'byed pa na sgra 'khrig nas bcom ldan 'das kyis bka' stsal pa/ ras mas dkri</text></item>
<item><p>96b6</p><section></section><text>bar bya'o zhes gsungs pa bsdus pa yin no/ /de la skra mi 'byung ba'i thabs shes par bya bas ni 'og tu ko ba'i dum bu gzhug pa dang ras mas dkri bar bya'o zhes gsungs pa bsdus pa yin no/ /drang ba'i thabs zhes bya bas ni phyi nang gnyis su lag gzungs gnyis gdags par</text></item>
<item><p>96b7</p><section></section><text>bya'o zhes gsungs pa bsdus pa yin no/ /gong du sum cha bor bar skar khung phyi rub la nang yangs pa yang bzang ngo zhes bya ba ni/ rtsig ngos kyi gong gi char sum cha bor zhing 'og tu yang sum gnyis lus pa'i phyogs gang yang rung ba der skar khung btod na bzang ste dmas na ni</text></item>
<item><p>97a1</p><section></section><text>chom rkun pa dang / g.yon can dang seng ge la sogs pa dag 'dzul ba'i phyir ro/ /mthos na ni snang ba gsal bar mi 'gyur ro/ /skar khung dbyibs ji lta bur bya zhe na/ de'i phyir phyi rub la nang yangs pa bzang ngo / /dra ba dang sgo glags dang 'phred gnyan dang</text></item>
<item><p>97a2</p><section></section><text>gnam gzer dang 'khor gtan dang dbyu gu skam kha nye bar gzhag go zhes bya ba ni/ bya'o zhes bya bar sbyar ro/ /'dis ni khwa dang mchil pa dang phug ron dag 'jug nas/ bcom ldan 'das kyis bka' stsal pa/ skar khung dra ba can du bya'o/ /sbrang bu tre ma bu ga dang tre la tA ka dag</text></item>
<item><p>97a3</p><section></section><text>'jug nas/ bcom ldan 'das kyis bka' stsal pa/ sgo glegs gzhug par bya'o/ /rlung gis 'phye nas bcom ldan 'das kyis bka' stsal pa/ 'phred gtan gzhug par bya'o/ /gcad dka' nas bcom ldan 'das kyis bka' stsal pa/ gnam gzer dang 'khor gtan gzhug</text></item>
<item><p>97a4</p><section></section><text>par bya'o/ /dbye dka' nas bcom ldan 'das kyis bka' stsal pa/ dbyu gu skam kha can nye bar gzhag par bya'o zhes gsungs pa bsdus pa yin te/ 'phred gtan dang gnam gzer dang 'khor gtan dag gis ni gcad par bya'o/ /dbyu gu ska mkhas ni dbye bar bya'o zhes bya bar sbyar</text></item>
<item><p>97a5</p><section></section><text>ro/ /mi shong na steng du khang mo che bya'o zhes bya ba ni/ gal te dge slong dag mang ba nyid kyi phyir spong khang du spong ba pa dag mi shong ba lta na de'i tshe steng du khang mo che bya'o/ /yang na yang thog go zhes bya ba ni bya'o zhes bya bar sbyar ro/ /mdo de gnyis kyis ni gzhung kha cig las de dag der mi shong</text></item>
<item><p>97a6</p><section></section><text>nas/ bcom ldan 'das kyis bka' stsal pa/ thog tu khang mo che bya'o zhes gsungs pa dang / gzhung kha cig las de dag der mi shong nas/ bcom ldan 'das kyis bka' stsal pa/ steng du rim khang gnyis pa bya'o zhes gsungs pa bsdus pa yin te/ de gnyis ka yang 'gal</text></item>
<item><p>97a7</p><section></section><text>ba med pas 'dir mdor bsdus so/ /'dzeg pa'i phyir them skas so zhes bya ba ni/ bya'o zhes bya bar sbyar te 'dzeg pa'i phyir der them skas bya'o zhes bya ba'i tha tshig go/ /mi ltung bar bya ba'i phyir kha khyer gyis bskor bar bya'o zhes bya ba ni/ them skas la zhes bya bar sbyar te/ mi dag mi ltung</text></item>
<item><p>97b1</p><section></section><text>par bya ba'i phyir them skas la kha khyer gyis bskor bar bya ba'o/ /de mi 'gul bar bya ba'i phyir lcags kyi gzer bu dag gis gdab po zhes bya ba ni/ kha khyer de mi 'gul bar bya ba'i phyir/ lcags kyi gzer bu dag gis gdab par bya ba'o/ /de dag gis ni dang 'dzeg dka' nas</text></item>
<item><p>97b2</p><section></section><text>bcom ldan 'das kyis bka' stsal pa/ them skas bya'o/ /ltung bar gyur nas bcom ldan 'das kyis bka' stsal pa/ kha khyer gyis bskor bar bya'o/ /de 'gul nas bcom ldan 'das kyis bka' stsal pa/ lcags kyi gzer bu dag gis gdab par bya'o zhes gsungs pa de bsdus</text></item>
<item><p>97b3</p><section></section><text>pa yin no/ /phyi rol du spong khang chen po'am gnas khang gi tshar dag kyang ngo zhes bya ba ni/ bya'o zhes bya ba'i rjes bsnyags pa'i phyir kyang ngo zhes bya ba'i sgra smos so/ /spong khang gi phyi rol du spong khang chen po'am gnas khang gi tshar dag bya ba'o/ /'dir yang 'am zhes bya ba'i sgra ni</text></item>
<item><p>97b4</p><section></section><text>tshig gnyi ga yang bsdu ba'i phyir ro/ /'dis ni 'on kyang ma shod nas bcom ldan 'das kyis bka' stsal pa/ phyi rol du spong khang chen po bya'o zhes gsungs pa dang / gzhung kha cig las 'on kyang ma shod nas bcom ldan 'das kyis bka' stsal pa/ phyi rol du gnas khang</text></item>
<item><p>97b5</p><section></section><text>gi tshar dag bya'o zhes gsungs pa bsdus pa yin no/ /sgo'i thad kar sgo gdod par mi bya'o zhes bya ba ni/ gnas khang thams cad la sgo gcig gi byang thad du sgo gzhan gdod par mi bya ba'o/ /'dis ni de dag nyen kor du 'gyur ba'i sgo dag 'dod cing phan tshun snang nas/ bcom ldan</text></item>
<item><p>97b6</p><section></section><text>'das bka' stsal pa/ sgo dag gzur te gdod par bya'o zhes gsungs pa bsdus pa yin no/ /sgo khang bya'o zhes bya ni/ spong khang la sgo khang bya'o/ /phug kyang ngo zhes bya ba ni/ de'i nyen kor gyi ched du sa phug la sogs pa yang bya ba'o/ /'dug pa'i ched du sa'i stegs bu dag dang khri'u</text></item>
<item><p>97b7</p><section></section><text>yang bya'o zhes bya ba ni/ 'dug par bya ba'i ched du sa las byas pa'i stegs bu dag dang khri'u yang bya ba'o/ /de ni kho ra khor yug tu khru bzhis 'khor bar bzang ngo zhes bya ba ni/ khri'u de ni ngos bzhi kho ra khor yug khru bzhis 'khor ba bzang ste/ khru bzhis ngos re la khru re'i tshad du bya'o zhes</text></item>
<item><p>98a1</p><section></section><text>bya ba'i tha tshig go/ /thags ma ni rnam pa lnga'o zhes bya ba ni/ khri'u'i steng dra bar brgyu ba'i thags ma rgyu ni rnam pa lnga yod pa'o/ /lnga gang zhe na/ de'i phyir mun dza'i dang sha na'i dang gres ma'i dang ras ma'i dang sba phra mo'i'o zhes bya ba smras te/ rung bar grags pa bstan pa'i</text></item>
<item><p>98a2</p><section></section><text>phyir mun dza la sogs pa smos par zad kyi 'dis tha gu la sogs pa bkag pa ni ma yin par shes par bya'o/ /der stan nang tshangs can dag gding ngo zhes bya ba ni/ khri'u de'i steng du ras ba la sogs pas brdzangs pa'i stan nang tshangs can dag gding bar bya ba'o/ /de'i kho ra khor yug tu</text></item>
<item><p>98a3</p><section></section><text>mtho gang lhag pa nyid bzang ngo zhes bya ba ni/ khri'u de'i kho ra khor yug tu stan nang tshangs can de'i mtha' ma mtho re re lhag na bzang ba ste de ltar kho ra khor yug tu mtho re re lhag par byas na 'dug pa la sogs pa la khri'u de mi gnod cing stan nang tshangs can de'i tha ma'i reg pa yang 'og nas gnod</text></item>
<item><p>98a4</p><section></section><text>par mi 'gyur ro/ /de lta bas na rdzas srid du khru bzhi ba zheng du khru do yod pa nyis bltab tu byas te drub par bya'o zhes bya ba'i tha tshig go/ /stan nang tshangs can de'i nang du cis dgang zhe na de'i phyir/ arga'i dang ka sha'i dang er ka'i dang spra ba'i dang shal ma li dag gi bal gyis dgang ngo</text></item>
<item><p>98a5</p><section></section><text>zhes bya ba smras so/ /yang na bal dang sha na dang ras bal dang ras ma dag dang lo ma'i tshogs dag gis kyang ngo zhes bya ba yang smras te/ arga la sogs pa'i bal gyis bkang na bzang ngo / grags pa bstan pa'i phyir de dag smos phar zad kyi grangs de dag tu chad pa ni ma yin te/ des na shing</text></item>
<item><p>98a6</p><section></section><text>bal gzhan dag gis bkang na yang rung ba kho na yin no/ /don ji lta ba bzhin du 'dug par bya ba'i phyir mdo mdor bya rog rkang dag bya'o zhes bya ba la don ji lta ba bzhin du zhes bya ba ni/ stan nang tshangs can gyi nang gi phyogs thams cad du shing ba la dag khod snyoms par 'gyur ba ste/ de ltar</text></item>
<item><p>98a7</p><section></section><text>khong snyoms par 'dug cing ci nas kyang shing bal de dag stan nang tshangs can gyi phyogs pa thams cad du snyoms par khyab cing gzhan du mi 'chugs par bya ba'i phyir steng gi mdo mdor srubs bya rog gi rkang pa 'dra ba dag gis gzungs gdab par bya ba'o zhes bya ba'i tha tshig go/ /</text></item>
<item><p>98b1</p><section></section><text>bsgom pa na gnyid kyi gnod pa bsal ba'i phyir/ gnyid bro na gdos bus gdags par bya'o zhes bya ba smras te/ gdos bu zhes bya ba ni shing bal la sogs pa las byas pa'i gdos bu chu tshod kyi snod 'dra ba chud du ma ste de lung mig nas skud pas btags te bsam gtan</text></item>
<item><p>98b2</p><section></section><text>pa rnams gnyid bro na gdos bu de rang gri rna ba la btags te dbyang bar bya ba'o/ /'dir gzhung ni gnyid bro na gdos bu gdags par bya'o/ /de ltung nas bcom ldan 'das kyis bka' stsal pa/ skud pas bcings te rna ba la gdags shing bsrel bar bya'o zhes gsungs pa yin no/ /dbyu</text></item>
<item><p>98b3</p><section></section><text>gu dal bus gzugs par bya'o zhes bya ba ni/ spang ba pa yur na spang ba'i zhal ta pas dbyu gu dag gis dal bus ci nas de'i sems gnas pa nyid 'drogs par mi 'gyur ba de ltar dal bus gzugs par bya'o/ /'di ni spong ba'i zhal ta ba'i las yin te des dbyu gus dal bus btsugs</text></item>
<item><p>98b4</p><section></section><text>pa des de'i gnyid sad par 'gyur ro/ /snad par mi 'gyur bar bya ba'i phyir bre'i bcad 'phro lta bu ras ma dag gis dkris pas so zhes bya ba ni/ dbyu gu des spong ba'i lus snang bar mi 'gyur bar bya ba'i phyir dbyu gu de'i rtse mo bre zhes bya ba gzhal snod kyi rnam pa de'i bcad 'phro ltar</text></item>
<item><p>98b5</p><section></section><text>mnyam par bya zhing de yang ras ma dag gis dkris pas dal bus gzugs par bya ba'o/ /ras ma zhes smos pa ni ngas bal la sogs pa gzhan dag gi dpe tsam du zad do/ /'dir gzhung ni 'on kyang yur nas bcom ldan 'das kyis bka' stsal pa/ dbyu gus gzugs par bya'o/ /dge slong</text></item>
<item><p>98b6</p><section></section><text>dag gis smyig ma btsal te des 'dzugs pa na rma byung nas bcom ldan 'das kyis bka' stsal pa/ bre'i bcad 'phro lta bur bya'o/ /'on kyang snad nas bcom ldan 'das kyis bka' stsal pa/ ras ma dag gis dkris nas dal bus khad kyis khad kyis gzugs par bya'o zhes gsungs pa yin no/ /</text></item>
<item><p>98b7</p><section></section><text>pho long 'phang bar bya'o zhes bya ba ni/ spong ba pa yur ba spong ba'i zhal ta pas pho long 'phang bar bya'o/ /yang phyir 'ong bar bya ba'i phyir tha gus gdags par bya'o zhes bya ba ni/ pho long de yang phyir drang bar bya ba'i phyir tha gu phra mo ring pos btags te 'phang bar bya'o/ /de ltar byas na yang dang</text></item>
<item><p>99a1</p><section></section><text>yang du 'phang zhing phyir blangs sla bar 'gyur ro/ /'dir gzhung ni 'on kyang yur nas/ bcom ldan 'das kyis bka' stsal pa/ pho long 'phang bar bya'o/ /dge slong dag gis mun khung na mi mthong nas bcom ldan 'das kyis bka' stsal pa/ tha gus btags te 'phang bar bya</text></item>
<item><p>99a2</p><section></section><text>zhing de nas yang phyir drang bar bya'o zhes gsungs pa yin no/ /mdun du mar me gzhag par bya'o zhes bya ba ni/ 'on kyang yur na spang ba'i zhal ta pas de'i mngon sum du mar me gzhag par bya'o/ /'dir gzhung ni 'on kyang yur nas bcom ldan 'das kyis bka' stsal pa/ mdun du mar me gzhag</text></item>
<item><p>99a3</p><section></section><text>par bya'o zhes gsungs pa yin no/ /'on kyang gnyid ma sangs na rkang pa dbyung ngo / /'on kyang ma sangs na ya gcig kyang ngo zhes bya ba/ rkang pa ya gcig kyang dbyung bar bya ba'o/ /'dir gzhung ni 'on kyang yur nas bcom ldan 'das kyis bka' stsal pa/ rkang pa ya gcig brkyang bar bya'o/ /</text></item>
<item><p>99a4</p><section></section><text>'on kyang yur nas bcom ldan 'das kyis bka' stsal pa/ rkang pa ya gcig kyang brkyang bar bya'o zhes gsungs pa yin no/ /mi 'thom par bya ba'i phyir 'phreng thag de lta bu la bskon pa'i sbu gu'am de la btags pa'i tha gu la 'jus te bcag par bya'o zhes bya ba ni/ dge slong spang ba</text></item>
<item><p>99a5</p><section></section><text>pa mun khung na 'chag pa lam mi rtsol zhing mi 'thom par bya ba'i 'chags mgo mjug slebs pa'i 'phreng thag thang chad rab tu brgyangs pa de lta bu la smyig ma'i sbu gu la sogs pa bskon pa la 'jus te bcag par bya ba'am yang na sbu gu de la btags pa'i ba gu la 'jus te sbu gu phar khrid tshur</text></item>
<item><p>99a6</p><section></section><text>khrid cing bcag par bya ba'o/ /'dir gzhung ni 'on kyang yur nas bcom ldan 'das kyis bka' stsal pa/ langs te bcag par bya'o/ /dge slong dag 'chag pa na 'thom nas bcom ldan 'das kyis bka' stsal pa/ 'phreng thag la 'ju bar bya'o/ /de dag lag pas chang rgyud byed nas/</text></item>
<item><p>99a7</p><section></section><text>bcom ldan 'das kyis bka' stsal pa/ sbu gu bskon la skud pas btags pa la 'jus te bcag par bya'o zhes gsungs pa yin no/ /'di ltar gtsug lag las sbu gu la 'jus te zhes ma gsungs mod kyi 'on kyang rung bar snang bas des na logs shig tu smos so/ /mchil lham can gyis</text></item>
<item><p>99b1</p><section></section><text>bcag par mi bya'o zhes bya ba ni/ spong ba pa nyi tsher ma zad kyi gzhan thams cad kyis kyang mi bya ste/ 'di ni thams cad du ma gus par 'gyur ba yin pas na ma gus pa yongs su spang bar bya ba'i phyir bkag pa yin no/ /rkang pa gnyis la rdul mi 'go par bya ba'i phyir par tang gding bar bya'o zhes bya ba ni/</text></item>
<item><p>99b2</p><section></section><text>'chag pa'i tshe rkang pa gnyis la rdul mi 'go bar bya zhing rkang pa rdul can gyis skyil mo krung bcas pa na gos ma rung bar mi bya ba'i phyir/ 'chag sar par thang gding bar bya'o/ /'dir par thang zhes smos pa ni dbyam po dang stan gzhan dag gi dpe yin no/ /spong ba pas zhag gsum zhing rkang pa</text></item>
<item><p>99b3</p><section></section><text>gnyis bsku bar bya'o zhes bya ba ni/ zhag gsum gsum zhing rkang pa gnyis bsku bar bya'o/ /'dir bsku ba tsam du gsungs par zad kyi 'bru mar la sogs pas ha cang snum por bya ba ni ma yin te/ 'di ltar ding sang yang yul dbus na dang por rkang pa gnyis 'khru zhing phyis cung zad tsam skud par</text></item>
<item><p>99b4</p><section></section><text>byed de des na gos la sogs pa snum po nyid du mi 'gyur ro/ /ma nus na der yang nyal bar bya'o zhes bya ba ni/ gnyid bro ba bsang bar ma nus na rnal 'byor gyi gnas der yang nyal ba la nyes pa med pa'o/ /sgo bcad par ro zhes bya ba ni/ sgo glegs la sogs pas sgo bcad pa der nyal ba la nyes pa</text></item>
<item><p>99b5</p><section></section><text>med pa'o/ /'di ni gzhan dag ma dad par 'gyur ba dang mtho btsams par 'gyur pa spang pa'i phyir ro/ /glos kyang phab ste'o zhes bya ba ni/ nyal du rung ngo zhes bya ba'i tha tshig go/ /spong ba'i phyir zhal ta pa bsgo bar bya'o zhes bya ba ni/ dge slong spong ba pa rnams kyi phyir spong ba'i zhal ta byed</text></item>
<item><p>99b6</p><section></section><text>pa ni spong ba'i zhal ta bzhes bya ste/ de dge 'dun gyis gsol ba dang gnyis kyi las kyis bsgo bar bya ba'o/ /de'i bya ba ni langs ma thag kho nar chag chag gdab pa dang phyag dar bya ba dang lci ba sar ba'i byug pas bsku bar bya'o zhes bya ba la/ de'i bya ba zhes bya ba ni/ spong ba'i zhal</text></item>
<item><p>99b7</p><section></section><text>ta ba des las su bya ba ste des bya ba'i las 'og nas 'byung ba thams cad dang spyir sbyar ro/ /langs ma thag kho nar zhes bya ba ni nam langs ma thag kho nar langs nas so/ /chag chag gdab pa la sogs pa ni gnas gang du spong ba pa dag spong bar byed pa der chag chag la sogs pa gdab</text></item>
<item><p>100a1</p><section></section><text>pa'o/ /stan bsham par bya'o zhes bya ba ni/ der stan dag gding bar bya ba'o/ /mi gtsang ba'i skyabs gnyis byi dor bya'o zhes bya ba ni/ bshang ba dang gci ba'i sa gnyis byi dor bya ba'o/ /chag chag la sogs bas so zhes bya ba la sogs pa'i sgras ni phyag dar bya ba dang /</text></item>
<item><p>100a2</p><section></section><text>lci ba sar pa'i byug pas bsku ba dag bsdu ste/ de dag gis phyi rol che chung gi sa dag byi dor bya'o/ /bong rdog dang sa dang chu dag gzhag par bya'o zhes bya ba ni/ dag par bya ba'i phyir chab khung sa dag tu de dag gzhag par bya ba'o/ /'di skad bstan te/ chab khung sa der bong rdog dang sa dang</text></item>
<item><p>100a3</p><section></section><text>dus dang mthun pa'i chu dag gzhag par bya'o/ /bsdu ba'i phyir gaN+DI brdung ngo zhes bya ba ni/ rnal 'byor gyi gnas der spong ba pa dag bsdu ba'i phyir gaN+DI brdung bar bya ba'o/ /de'i gnas ni khang stong ngo zhes bya ba ni/ gaN+DI brdung ba'i gnas ni khang steng yin no/ /de yang phyogs mthon po gang yang</text></item>
<item><p>100a4</p><section></section><text>rung ba dag gi dpe yin no/ /dge 'dun bsdu ba'i phyir ni rgyud gsum dang de snyed kyi tog dag go zhes bya ba ni/ dge 'dun bsdu ba'i phyir gaN+DI brdung ba la ni bslab pa'i rgyun lan gsum brdung zhing mjug tu tog kyang de snyed bya ste/ mjug tu tog sgra chen po nan gsum bya ba'i tha tshig go/</text></item>
<item><p>100a5</p><section></section><text>las bya ba'i don du ni rgyud gcig dang tog gsum mo zhes bya ba ni/ las bya ba'i don du gaN+DI brdung ba la ni rgyud gcig dang tog gsum brdung ngo zhes bya ba'i tha tshig go/ /kha cig las ni rgyud gsum dang tog gnyis so zhes bya ba ni/ lugs kha cig las las bya ba'i don du gaN+DI brdung</text></item>
<item><p>100a6</p><section></section><text>ba la ni rgyud gsum dang tog gnyis zhes kyang 'byung ngo / /shi ba la phrag pa dbyung ba'i don du ni byi ba'o zhes bya ba ni/ shi ba'i don du 'dus shing khyogs phrag pas 'degs pa la sogs pa'i don du gaN+DI brdung ba ni byi bo sta/ byi bo zhes bya ba ni/ rgyud nyi tshe brdung zhing mjug tu tog mi brdung</text></item>
<item><p>100a7</p><section></section><text>ba yin no/ /kha cig las ni rgyud gcig dang tog gcig go zhe'o zhes bya ba ni/ lugs kha cig las shi ba'i don du gaN+DI brdung ba ni rgyud gcig dang tog gcig go zhes kyang 'byung ngo / /spong ba pa'i don du ni khar gsil lo zhes bya ba ni/ spong ba pa spong ba la 'du ba'i don du ni khar gsil</text></item>
<item><p>100b1</p><section></section><text>gyis gaN+DI'i byi bo bya'o zhes bya ba'i tha tshig go/ /kha cig las ni gaN+DI chung ngu zhe'o zhes bya ba ni/ lug kha cig las ni spong pa pa'i don du gaN+DI chung ngu brdung ngo zhes kyang 'byung ngo / /gnod pa byung ba la ni ci tsam gyis chog pa'o zhes bya ba ni/ gnod pa byung ba'i tshe gaN+DI brdung ba ni ji</text></item>
<item><p>100b2</p><section></section><text>tsam gyis chog pa de tsam du brdung bar bya ste/ nam zhi bar gyur gyi bar du brdung ngo zhes bya ba'i tha tshig go/ /zan gyi phyir 'du ba'i don du gaN+DI dang gaN+DI chung ngu gnyis ka brdung ngo zhes bya ba ni/ zan gyi phyir 'du ba gang yin pa de'i don du ni gaN+DI dang gaN+DI chung ngu gnyi ga brdung bar bya'o/ /ci de</text></item>
<item><p>100b3</p><section></section><text>gnyis cig char ram mjug thogs su brdung bar bya zhe na ma yin te de'i phyir/ bar du bcad de'o zhes bya ba smras so/ /ji tsam gyis bar du bcad de zhe na de'i phyir/ bsgyangs pas so zhes bya ba smras te/ dus ji tsam gyis sangs rgyas mchod pa dang / lhung bzed bkru ba la sogs</text></item>
<item><p>100b4</p><section></section><text>pa'i las 'grub par 'gyur ba'i dus de tsam gyi mdun rol du gaN+DI chung ngu brdungs la/ khang skyong dang gtsang sbyor la sogs pas sangs rgyas mchod pa dang / lhung bzed bkru ba la sogs pa'i las byas nas/ de'i 'og tu gdugs tshod la bab pa'i tshe gaN+DI chen po brdung zhing</text></item>
<item><p>100b5</p><section></section><text>dge 'dun thams cad zas kyi phyir bsdu bar bya'o zhes bya ba'i tha tshig go/ /'dus pa che ba'i tshe gaN+DI brdungs pas go bar mi 'gyur ba lta na dung bsgril te bud par bya'o zhes bya ba ni/ zan gyi phyir 'du ba'i don du gaN+DI brdungs pa nas dge 'dun 'dus pa phal che ba'i tshe gaN+DI brdungs pas</text></item>
<item><p>100b6</p><section></section><text>thos shing go bar mi 'gyur ba lta na dung chen po gnyis gcig tu bsgril te bud par bya'o/ /rnga bo che dag brdung bar bya'o zhes bya ba ni/ de'i tshe rnga bo che dag kyang sgra cher brdung bar bya'o/ /'dir gzhung ni gleng gzhi dag las dge slong rnams kyi 'dus pa chen po'i tshe ca co chen po byung nas</text></item>
<item><p>100b7</p><section></section><text>bcom ldan 'das kyis bka' stsal pa/ gaN+DI chung ngu brdungs nas gaN+DI brdung bar bya'o/ /'on kyang dge slong nyin mo spyod pa la zhugs pa gzhan dag gis ma thos nas bcom ldan 'das kyis bka' stsal pa/ dung bsgril ma dag bud par bya'o/ /rnga bo che dag brdung bar bya'o zhes</text></item>
<item><p>101a1</p><section></section><text>gsungs pa yin no/ /skabs 'di dag tu brdung ba ni dpe tsam du zad de gnas mal mnod pa la sogs pa'i don dag la yang gaN+DI la sogs pa brdung dgos pa'i phyir ro/ /gaN+DI brdungs par mi 'gro bar mi bya'o zhes bya ba ni/ gaN+DI gang dang gang du brdungs pa der</text></item>
<item><p>101a2</p><section></section><text>rna la gzan zhing mi 'gro bar mi bya'i 'gro ba kho nar bya ba'o/ /rnam par 'byed pa la sogs pa las kyang gaN+DI'i phyir 'gro bar bya'o zhes gsungs pa'i tshig snang ngo / /gaN+DI brdung ba ni 'du ba'i phyir sbran pa yin pas de'i phyir 'dir don ci zhig byung zhes nges par shes par bya ba'i phyir der</text></item>
<item><p>101a3</p><section></section><text>'gro par bya'o/ /'di ltar der bdag gis don med pas kho bo mi gtogs kyis 'gro bar mi bya'o snyam du bsam par mi bya'o/ /mi myur bar mi bya'o zhes bya ba ni/ gaN+DI'i phyir myur ba kho nar 'gro bar bya'o zhes bya bar sbyar ro/ /bya ba 'grub pa'i dus kyi lhag ma lus tsam na</text></item>
<item><p>101a4</p><section></section><text>rgyun chags gsum pa gdon cing ci bder bya'o zhes bya ba ni/ spong ba'i zhal ta pas dus ci tsam gyis dge slong spong ba pa dag gis mchod rten la phyag bya ba dang lhung bzed bkru ba dang / bsod snyoms la 'gro ba la sogs pa'i bya ba 'grub pa'i dus kyi lhag ma de tsam lus pa</text></item>
<item><p>101a5</p><section></section><text>na rgyun chags gsum pa gdon cing spong ba pa dag ci bder bya'o/ /spong ba'i zhal ta pas tshe dang ldan pa dag da ni ci bder spyod cig ces bag yangs su bya ba'i tha tshig go/ /de ran par bya'o zhes bya ba ni/ rgyun chags gsum pa gdon pa de ha cang nyung ba yang ma yin ha cang mang ba yang</text></item>
<item><p>101a6</p><section></section><text>ma yin par ci ran cig gdon par bya ba'o/ /yon bshad par bya'o zhes bya ba ni/ rgyun chags gsum pa bton pa'i 'og tu sbyin pa'i phan yon bshad par bya ba'o/ /de yang ji ltar bya zhe na de'i phyir/ ran par ro zhes bya ba smras te/ mang nyung ran par bya'o/ /'dir gzhung ni 'di ltar</text></item>
<item><p>101a7</p><section></section><text>de dag dus rting la thug pa na ci bder byed nas bcom ldan 'das kyis bka' stsal pa/ dus rting la thug pa na ci bder mi bya bar dus shes par byas nas ci bder bya ste/ gang dag dge 'dun las 'thob pa de dag kyang khrus byas te dge 'dun gyi nang du 'du khom pa dang gang dag</text></item>
<item><p>101b1</p><section></section><text>bsod snyoms pa de dag kyang rkang pa dang / lag pa bkrus te grong du bsod snyoms la 'jug khom par bya'o zhes gsungs pa yin no/ /mtshan mo'i mjug tu yang dus ji tsam gyis mtshan 'da' bar 'gyur ba de tsam na ci bder bya'o/ /spong ba'i zhal ta ba sngar 'du zhing mjug tu 'gyes par bya'o</text></item>
<item><p>101b2</p><section></section><text>zhes bya ba ni/ spong ba'i zhal ta byed pa'i dge slong de dge slong spong ba pa dag ma 'dus pa'i mdun du 'du bar bya zhing de dag gyes pa'i mjug tu 'gyes par bya ba'o/ /gal te rkyen de lta bu byung na lde mig sbas pa bstan par bya'o zhes bya ba ni/ spong ba'i zhal ta pa de la gal te don glo bur gyi dbang</text></item>
<item><p>101b3</p><section></section><text>gis sngar 'dur mi khom pa de lta bu'i rkyen dag byung na spong ba'i gnas kyi lde mig gang du sbas pa de dge slong spong ba pa dag la bstan par bya'o/ /'di skad bstan te/ sngar lde mig 'ga' zhig gi lag tu gzhag gam phyogs gzhig tu sbas nas bdag nyid sngar 'gro mi khom na des dge slong sbong ba</text></item>
<item><p>101b4</p><section></section><text>pa gzhan dag snang na lde mig 'di'i lag na yod do zhe'am/ phyogs 'di na 'dug go zhes bstan par bya'o/ /gso sbyong gi gzhi las zhi gnas kyi gso sbyong gi skabs so zhes bya ba de bshad zin to// //da ni gso sbyong gi gzhi las mthun pa'i gso sbyong gi skabs brjod par bya ste/ de la dang</text></item>
<item><p>101b5</p><section></section><text>por mthun pa'i gso sbyong gi gnas bstan pa'i phyir/ gso sbyong gi gnas la blo mthun par bya'o zhes bya ba smras te/ gnas gang du gso sbyong mngon du byed pa'i gnas de ni gso sbyong gi gnas zhes bya ste/ gnas der gso sbyong bya bar dge 'dun gyis gsol ba dang gnyis kyi las kyis</text></item>
<item><p>101b6</p><section></section><text>blo mthun par bya'o/ /gso sbyong gi gnas ji lta bu de la blo mthun par bya zhe na de'i phyir/ gnas thams cad grub pa'am byas pa'am zin pa la'o zhes bya ba smras te/ gnas gang la thams cad grub pa'am thams cad byas pa'am thams cad zin pa yod pa de ni gnas thams cad grub</text></item>
<item><p>101b7</p><section></section><text>pa'am byas pa'am zin te/ gso sbyong gi gnas rnam pa thams cad yongs su grub pa gang yin pa de la blo mthun par bya'o/ /de la grub pa zhes bya ba ni/ 'chags pa'i bskal pa'i tshe rang grub pa'am/ de'i 'og tu gtib chad pa nyid la sogs pas rang grub pa ste/ dper na ri'i bya skyibs la</text></item>
<item><p>102a1</p><section></section><text>sogs pa lta bu ste/ gzhan gyis bstsal ba la mi ltos pa'i phyir ro/ /byas pa zhes bya ba ni/ skyes bu'i byed pas mngon par bsgrubs pa'o/ /zin pa zhes bya ba ni/ bya ba byed pa'i gnas la sogs par rung ba'o/ /phyi rol nyen kor 'dom gang dang ldan pa'o</text></item>
<item><p>102a2</p><section></section><text>zhes bya ba ni/ phyi rol du gyur pa'i nyen kor 'dom gang tsam dang bcas pa gang yin pa de ni phyi rol nyen kor 'dom gang dang ldan pa zhes bya'o/ /ci mi 'dod bzhin du yang blo mthun bar bya'am zhe na ma yin te de'i phyir/ dge 'dun 'dod na'o zhes bya ba smras te/ gal te dge 'dun</text></item>
<item><p>102a3</p><section></section><text>bzhed na'o/ /gso sbyong gi gnas zhes smos pas dgag dbye la sogs pa'i las gzhan ni der mi bya'o snyam du dogs pa bsal ba'i phyir/ las gzhan gyi gnas kyang de yin no zhes bya ba smras te/ dgag dbye la sogs pa'i'o/ /gso sbyong gi gzhi las de bcas pa'i phyir de skad</text></item>
<item><p>102a4</p><section></section><text>ces bya'o/ /mtshams gcad par bya'o zhes bya ba ni/ gnas de'i phyogs bzhi'i mtshams gsol ba dang gnyis kyi las kyis gcad par bya'o/ /dpag tshad phyed dang gsum gyi mtha' tshun chad du'o zhes bya ba ni/ phyogs bzhir dpag tshad phyed dang gsum gyi mtha' tshun chad du mtshams</text></item>
<item><p>102a5</p><section></section><text>gcad par bya'o zhes bya ba'i tha tshig go/ /phyogs phyogs su pha bong dang rtsig pa dang ka ba dang shing ljon pa dang ra ba dang bya skyibs dang lam po che dang khron pa la sogs pa de shes pa'i dge slong rnams kyis brtags nas dge 'dun gyi mdun du mtshan ma brtan po brjod de las bya'o zhes bya ba ni/ phyogs</text></item>
<item><p>102a6</p><section></section><text>bzhir pha bong dang rtsig pa la sogs pa de shes pa'i dge slong de yul de na gnas pa'am gnyug mar gnas pa rnams kyis brtags nas dge 'dun gyi spyan sngar pha bong la sogs pa'i mtshan ma brtan po yun ring du gnas pa brjod de de'i 'og tu mtshams bcad pa'i phyir las bya ba'o/ /der gnang ba</text></item>
<item><p>102a7</p><section></section><text>byas na chos gos dag dang 'bral bar mi 'gyur ro zhes bya ba ni/ mtshams der gal te chos gos dag dang mi 'bral ba'i gnang ba byas par gyur na gzod chos gos dag dang 'bral bar mi 'gyur ba yin gyi mtshams bcad pa tsam gyis 'bral bar mi 'gyur ba ni ma yin no zhes bya ba'i tha tshig go/ /</text></item>
<item><p>102b1</p><section></section><text>de bya'o zhes bya ba ni/ chos gos dag dang 'bral bar mi 'gyur ba'i gnang ba de bya ba'o/ /thams cad kyi ched du dkyil 'khor bar blo mthun par bya'o zhes bya ba ni/ sngar mtshams chen po bcad zin nas de'i 'og tu las thams cad kyi ched du zhes bya ba gso sbyong 'ba' zhig gi ched du ma zad kyi</text></item>
<item><p>102b2</p><section></section><text>'dul ba dang ldan pa'i las thams cad kyi ched du mtshams chung ngu gcad cing dkyil 'khor bar blo mthun par bya'o/ /snga ma bag yangs su ma byas par bcad pa gzhan mi 'chags so zhes bya ba ni/ sngar phyogs bzhir mtshams chen po bcad pa de bag yangs su ma byas shing ma grol bar</text></item>
<item><p>102b3</p><section></section><text>phyogs de nyid du mtshams chung gzhan gcad cing dkyil 'khor bar blo mthun par bya ba mi 'chags pa ste/ de lta bas na dkyil 'khor ba'i mtshams su blo mthun par ma byas par gal te phyis dkyil 'khor bar blo mthun par bya ba'i 'dod pa skye na de'i tshe mtshams snga ma dgrol bar bya'o/ /</text></item>
<item><p>102b4</p><section></section><text>mtshams snga ma dgrol du mi rung ba ma yin par bstan pa'i phyir/ mtshams dag dgrol bar bya'o zhes bya ba smras te/ gal te dge 'dun du gyur pa'i dge slong dag mtshams chung ngu gcod cing dkyil 'khor bar blo mthun par byed 'dod na de dag gi sngar gcad pa'i mtshams dag</text></item>
<item><p>102b5</p><section></section><text>dgrol bar bya ba'o/ /tshig gcig gis mtshams gnyis bcad pa dang dgrol du rung ngo zhes bya ba ni/ dkyil 'khor ba gcig tu las byed pa gcig gis gsol ba dang las brjod pa'i tshig gcig gis mtshams gnyis cig car bcad pa dang / cig car dgrol du rung ba'o/ /</text></item>
<item><p>102b6</p><section></section><text>'dir gzhung ni mtshams gnyis kar dge 'dun bkod nas las byed pa'i dge slong gis mtshams gnyi gar shing ngam dbyug pa'am re ldes mnan nas gsol pa byas te las bya'o zhes gsungs pa yin no/ /mtshams ma bcad pa'i gnas su ni las la rtsig pa mtshams yin no zhes bya</text></item>
<item><p>102b7</p><section></section><text>ba ni/ mtshams ma bcad pa'i gnas gang yin pa der ni las bya ba'i yul la gtsug lag khang gi rtsig pa nyid mtshams yin pa'o/ /'dir chos gos dang 'bral ba'i mtshams bstsal ba'i phyir las la zhes smos te/ chos gos dang 'bral ba'i mtshams kyi rnam pa ni sngar</text></item>
<item><p>103a1</p><section></section><text>mtshams byas pa'o zhes bya ba la sogs pas bstan zin to/ /'dir las la zhes smos pas ni las kyi gzhir spyir bstan pa gsol ba dang gnyis dang gsol ba dang bzhi'i las brgya rtsa gcig po dag nyi tshe gzung bar ma zad kyi 'dul ba dang ldan pa'i las thams cad</text></item>
<item><p>103a2</p><section></section><text>bsdus par rig par bya'o/ /de ltar gyur na dbyar gnas pa 'dral ba la yang rnam pa 'di nyid yin te/ 'di ltar dbyar gnas par khas blangs pa'i mtshams gang yin pa de nyid kyang 'di yin la mtshams 'dir rnyed pa bgo ba dang / shi ba'i yo byad byin gyis brlab ba yang 'dus pa yin no/ /</text></item>
<item><p>103a3</p><section></section><text>de ltar yang tshe dang ldan pa nye dga' gtsug lag khang nas thag ring po na 'dug pas kho bo mtshams su gtogs pas rnyed pa dbang ngo zhes smras pa yin no/ /wa kha nas chu 'dzag pa gang du bab pa yang ngo zhes bya ba yang / mtshams ma bcad pa'i gnas su ni las la de tshun chad kyang</text></item>
<item><p>103a4</p><section></section><text>mtshams yin no zhes bya bar sbyar ro/ /'di skad bstan te/ khang steng gi chu khung du wa btsugs pa'i nang nas chu 'dzag pa'i gnas gang du slebs pa tshun chad kyang mtshams kyi khongs su gtogs pa yin no/ /yang ngo zhes bya ba'i sgras ni gal gnyis su brtags pa ma yin gyi 'di</text></item>
<item><p>103a5</p><section></section><text>yang mtshams gcig yin no zhes bya bar ston to/ /de ltar na 'dir tshig gi don 'di 'byung ste/ mdo snga mas ni mtshams ma bcad pa'i gnas rtsig pas bskor ba la ni gtsug lag khang gi rtsig pa nyid las la mtshams yin par bstan to/ /mdo 'dis ni mtshams ma bcad pa'i</text></item>
<item><p>103a6</p><section></section><text>gnas rtsig pas ma bskor ba la ni wa kha nas chu 'dzag pa'i sna gang du bab pa tshun chad las mtshams yin par bstan to/ /grong la ni nyen kor gyi mtha' tshun chad do zhes bya ba ni/ grong la ni sngar 'bral ba'i skabs su grong gi nyen kor bstan pa'i de'i mtha' tshun chad mtshams yin pa'o/ /</text></item>
<item><p>103a7</p><section></section><text>dgon pa la ni phyogs phyogs su rgyang grags kyi mtha' tshud chad do zhes bya ba ni/ dgon pa la ni dbus nas phyogs phyogs su rgyang grags gcig gi mtha' tshun chad mtshams yin te des na phyogs gnyis bsdoms pa ni spyir rgyang grags gnyis kyi srid mtshams yin no/ /gso sbyong</text></item>
<item><p>103b1</p><section></section><text>gi gzhi las mthun pa'i gso sbyong gi gnas kyi skabs so zhes bya ba mthun pa'i gso sbyong la gnas kyi skabs dang tshogs pa'i skabs la sogs pa mang du yod pa las gnas kyi skabs bshad zin to// //da ni tshogs pa'i skabs brjod par bya ste/ 'di ltar gso sbyong dang dgag dbye'i</text></item>
<item><p>103b2</p><section></section><text>dbang du mdzad de 'dun pa 'bul ba gsungs mdo kyi las gzhan thams cad la yang yod pas thams cad kyi dbang du byas te bstan pa'i phyir/ 'dun pa 'bul ba las de dang mthun pa 'grub po zhes bya ba smras te/ gang zag gang 'dun pa 'bul bar byed pa'i gang zag de dang</text></item>
<item><p>103b3</p><section></section><text>mthun pa 'grub po/ /mtshams bcad pa la ni mi 'grub po zhes bya ba ni/ mtshams bcad pa'i las la ni gang zag gang 'dun pa 'bul bar byed pa'i gang zag de dang mthun pa mi 'grub po/ /'dir gzhung ni nye ba 'khor las thams cad ni 'dun pa dang bcas pa yin te</text></item>
<item><p>103b4</p><section></section><text>mtshams gcod pa ni ma gtogs so zhes gsungs pa yin no/ /bslab pa byin pa de las blang du rung ngo zhes bya ba ni/ bslab pa byin ba las 'dun pa de blang du rung bar rig par bya'o/ /bslab pa byin pa las 'dun pa blang ba su la rung zhe na de'i phyir/ de la dge slong gi 'du shes nye bar</text></item>
<item><p>103b5</p><section></section><text>gzhag pa la'o zhes bya ba smras te/ dge slong gang gis bslab pa byin pa de la dge slong gi 'du shes nye bar gzhag pa de la de las 'dun pa blang du rung ngo / /'dir gzhung ni btsun pa bslab pa byin pa la 'dun pa dbul du rung ngam/ nye ba 'khor mi rung ste gal te chos nyid la reg na ni rung ngo / /</text></item>
<item><p>103b6</p><section></section><text>btsun pa bslab pa byin pa las 'dun pa blang du rung ngam/ nye ba 'khor rung ste gal te de la dge slong gi 'du shes yod na'o zhes gsungs pa yin no/ /dbul du mi rung ngo zhes bya ba ni/ bslab pa byin pa de la 'dun pa dbul du mi rung ba ste/ bslab pa byin pa de dge slong rang bzhin du gnas</text></item>
<item><p>103b7</p><section></section><text>pa'i gan du 'dun pa len pa 'ongs na yang de la 'dun pa dbul du mi rung la/ 'dun pa len pas dge slong las 'dun pa blangs te dge 'dun gyi nang du dge slong la brjod pa na yang bslab pa byin pa la brjod par mi rung ste/ gzhan la brjod pa des thos pa la ni nyes pa med do/ /</text></item>
<item><p>104a1</p><section></section><text>yongs su dag pa dang dgag dbye la yang de bzhin no/ /smyos pa'i gnang ba thob pa ni mi mthun pa nyid du mi 'gyur ro zhes bya ba ni/ smyos pa'i gnang ba byin pa'i gang zag dang lhan cig pas ni mi mthun pa nyid du mi 'gyur ro/ /de lta bas na mtshams gcig nyid yin na yang de</text></item>
<item><p>104a2</p><section></section><text>las mthun pa dang yongs su dag pa dang dgag dbye ma blangs pa la nyes pa med do/ /yongs su dag pa phul ba dang yang gcig pa nyid do zhes bya ba ni/ 'grub po zhes bya ba'i rjes bsnyag pa'i phyir yang zhes bya ba'i sgra smos te/ yongs su dag pa phul ba'i gang zag ni yongs su dag par gyur</text></item>
<item><p>104a3</p><section></section><text>pa'i dge 'dun dang mthun pa gcig tu 'gyur ro/ /don gang la gcig pa nyid du 'gyur zhe na de'i phyir/ gso sbyong dang dgag dbye la'o zhes bya ba smras te/ gcig pa nyid du 'gyur ro/ /'di skad bstan te/ gso sbyong dang dgag dbye la yongs su dag pa phul ba de ni yongs su dag</text></item>
<item><p>104a4</p><section></section><text>par gyur pa'i dge 'dun dang lhan cig bya ba gcig pa nyid yin no/ /ci zhig byas pas she na de'i phyir/ de phul bas so zhes bya ba smras te/ yongs su dag pa dang dgag dbye phul bas so/ /de la yongs su dag pa phul ba ni/ tshe dang ldan pa dgongs su gsol/ deng dge 'dun gyi</text></item>
<item><p>104a5</p><section></section><text>gso sbyong bco lnga pa lags la/ bdag dge slong ming 'di zhes bgyi ba'i gso sbyong yang bco lnga pa lags te/ bdag dge slong ming 'di zhes bgyi ba bar chad kyi chos rnams yongs su dag go zhes bdag mchi'o/ /bdag gi gso sbyong yang yongs su dag ste yongs su dag pa</text></item>
<item><p>104a6</p><section></section><text>brjod do/ /brjod pa yang rig par bgyid do zhes bya ba yin no/ /dgag dbye phul ba ni tshe dang ldan pa dgongs su gsol/ deng dge 'dun gyi dgag dbye bco lnga pa lags la/ bdag dge slong ming 'di zhes bgyi ba'i dgag dbye yang bco lnga pa lags te/ bdag dge slong ming</text></item>
<item><p>104a7</p><section></section><text>'di zhes bgyi ba mthong ba dang thos pa dang dogs pa'i gnas gsum gyis dge 'dun la dgag dbye bgyid do/ /dgag dbye yang brjod do/ /brjod pa yang rig par bgyid do zhes bya ba yin no/ /de bzhin du de gnyis la bya'o zhes bya ba la/ de bzhin du zhes bya ba ni/ yongs su dag</text></item>
<item><p>104b1</p><section></section><text>pa dang dgag dbye gnyis dbul lo/ /de gnyis la zhes bya ba ni/ gso sbyong dang dgag dbye la'o/ /len par byed pa'i yul la cho ga de gnyis rung ba nyid du bstan pa yin te/ yongs su dag pa dang len pa dang dgag dbye len pa'i dge slong des gang zag gang las de gnyis blangs pa de</text></item>
<item><p>104b2</p><section></section><text>dge 'dun gyi dbus su dge slong la brjod par bya'o zhes bya ba'i tha tshig go/ /dge 'dun gyis de mnod du rung ba bstan pa'i phyir/ cho ga de mnod par bya'o zhes bya ba smras te/ yongs su dag pa dang dgag dbye phul bas gso sbyong dang dgag dbye bya ba'i cho ga de dge 'dun du gyur pa'i</text></item>
<item><p>104b3</p><section></section><text>dge slong dag gis mnod cing khas blang bar bya ba'o/ /tshogs tha dad pa 'dun pa la sogs pas mthun par byas te/ las byed pa la mi rung ba med do zhes bya ba ni/ tshogs tha dad pa dge 'dun mtshams gcig gi nang na tshoms so sor gnas pas 'dun pa dang yongs su dag pa dang dgag</text></item>
<item><p>104b4</p><section></section><text>dbye la sogs pa phan tshun dbul bas mthun par byas te/ las tha dad pa mang po so so na byed pa la mi rigs pa med par shes par bya'o/ /'dir gzhung ni zhu ba las btsun pa dge slong phyogs gcig na mchis pas gnas bzhi po dag tu so sor thar pa'i mdo bton la gso sbyong yang bgyis</text></item>
<item><p>104b5</p><section></section><text>par 'gyur zhing dge slong de dag la yang 'gal tshabs can du mi 'gyur ba mchis sam nye ba 'khor yod de/ 'di ltar so sor thar pa'i mdo 'don pa'i dge slong gis gnas bzhi po dag cig car du shing ngam dbyug pa'am re ldes mnan te so sor thar pa'i mdo 'don pa na'o zhes bya ba la</text></item>
<item><p>104b6</p><section></section><text>sogs pa gsungs pa yin no/ /brjod par bya ba rtsom pa 'dra ba rnams cig car brjod pa la yang med do zhes bya ba ni/ mi rung ba zhes bya bar sbyar te/ brjod par bya ba rtsom pa 'dra ba 'di lta ste 'dun pa dang yongs su dag pa brjod pa dang 'dun pa dang dgag dbye rig par bya ba dang</text></item>
<item><p>104b7</p><section></section><text>khar ba dang 'dra ba'i gnang ba gsol ba la sogs pa lta bu'i don rnams cig car dus gcig tu brjod pa la yang mi rung ba med par shes par bya ste thabs gcig gis bsgrub par bya ba nyid do zhes bya ba'i tha tshig go/ /'dir gzhung ni tshe dang ldan pa dgos su gsol deng dge</text></item>
<item><p>105a1</p><section></section><text>'dun gyi gso sbyong bco lnga pa lags la bdag dge slong bro 'tshal ba sdug bsngal ba bro tshabs che ba ming 'di zhes bgyi ba'i gso sbyong yang bco lnga pa lags te bdag dge slong bro 'tshal ba sdug bsngal ba bro tshabs che ba ming 'di zhes bgyi ba bar chad kyi chos</text></item>
<item><p>105a2</p><section></section><text>rnams yongs su dag go zhes bdag nyid mchi'o/ /dge 'dun chos bzhin du mdzad pa la 'dun pa 'bul lo/ /bdag gi gso sbyong yang yongs su dag go/ 'dun pa dang yongs su dag pa yang brjod do/ /brjod pa yang rig par bgyid do zhes gsungs pa dang / de bzhin du tshe</text></item>
<item><p>105a3</p><section></section><text>dang ldan pa dgongs su gsol/ deng dge 'dun gyi dgag dbye bco lnga ba lags la/ bdag dge slong bro 'tshal ba sdug bsngal ba bro tshabs che ba ming 'di zhes bgyi ba'i dgag dbye yang bco lnga pa lags te/ bdag dge slong bro 'tshal ba sdug bsngal ba bro tshabs che ba ming 'di</text></item>
<item><p>105a4</p><section></section><text>zhes bgyi ba/ dge 'dun chos bzhin du mdzad pa la 'dun pa 'bul lo/ /mthong ba dang thos pa dang dogs pa'i gnas gsum gyis dge 'dun la dgag dbye bgyid do/ /'dun pa dang dgag dbye yang bgyid do/ /brjod pa yang rig par bgyid do zhes gsungs pa dang /</text></item>
<item><p>105a5</p><section></section><text>de bzhin du tshe dang ldan pa dgongs su gsol/ deng de ge 'dun gyi gso sbyong yang bco lnga pa lags la/ gnas ga ge mo zhig na dge slong bro 'tshal ba sdug bsngal ba bro tshabs che ba ming 'di zhes bgyi ba'i gso sbyong yang bco lnga pa lags te/ gnas ga ge mo zhig na dge slong bro</text></item>
<item><p>105a6</p><section></section><text>'tshal ba sdug bsngal ba bro tshabs che ba ming 'di zhes bgyi ba de bar chad kyi chos rnams yongs su dag go zhes nyid mchi'o/ /dge 'dun chos bzhin du mdzad pa la 'dun pa 'bul lo/ /de'i gso sbyong yang yongs su dag go/ /'dun pa dang yongs su dag pa yang brjod do/ /brjod</text></item>
<item><p>105a7</p><section></section><text>pa yang rig par bgyid do zhes gsungs pa dang / de bzhin du tshe dang ldan pa dgongs su gsol/ deng dge 'dun gyi dgag dbye bco lnga pa lags la/ gnas che ge mo zhig na dge slong bro 'tshal ba/ sdug bsngal ba bro tshabs che ba ming 'di zhes bgyi ba'i dgag dbye yang bco</text></item>
<item><p>105b1</p><section></section><text>lnga pa lags te gnas ga ge mo zhig na dge slong bro 'tshal ba sdug bsngal ba bro tshabs che ba ming 'di zhes bgyi ba de dge 'dun chos bzhin du mdzad pa la 'dun pa 'bul lo/ /mthong ba dang thos pa dang dogs pa'i gnas gsum gyis dge 'dun la dgag dbye bgyid do/ /'dun pa</text></item>
<item><p>105b2</p><section></section><text>dang dgag dbye yang brjod do/ /brjod pa yang rig par bgyid do zhes gsungs pa yin no/ /'dir brjod par bya ba rtsom pa 'dra ba rnams zhes spyir smos pa ni khar ba dang 'dra ba'i gnang ba gsol ba la sogs pa yang bsdu ba'i phyir te/ des na 'dir 'dun pa dang yongs su dag pa la</text></item>
<item><p>105b3</p><section></section><text>sogs pa 'ga' zhig gi bye brag la brten pa ma byas so/ /gcig gis du ma'i de dag la len pa la yang med do zhes bya ba ni/ mi rung ba zhes bya bar sbyar te/ dge slong gcig gis dge slong du ma'i rgyud du gtogs pa'i 'dun pa dang dgag dbye la sogs pa len pa la yang mi</text></item>
<item><p>105b4</p><section></section><text>rung ba med do zhes bya ba'i tha tshig go// //bam po bzhi bcu drug pa/ 'di la brjod nus pa'i tshig gis gzung ngo zhes bya ba ni/ dge slong du ma'i rgyud du gtogs pa'i 'dun pa la sogs pa len pa 'di la grangs kyi bye brag yongs su chad pa med de/ 'di ltar ji</text></item>
<item><p>105b5</p><section></section><text>snyed brjod nus pa de snyed kyi tshigs kyis gzung bar bya'o/ /'di skad bstan te/ 'dun pa la sogs pa len pa des 'dun pa la sogs pa 'bul bar byed pa'i dge slong ji snyed kyi ming la sogs pa dag brjod par nus pa de snyed kyi 'dun pa la sogs pa blang bar bya'o/ /mi nus</text></item>
<item><p>105b6</p><section></section><text>na de dag dbul ba gang yang rung bas 'grub po zhes bya ba ni/ 'dun pa la sogs pa dbul bar byed pa'i dge slong na tshabs che ba la sogs pa'i rkyen gyis der 'gro'am smra bar mi nus na 'dun pa la sogs pa de dag gi dbul ba de dag ji skad smos pa'i sngags dag las gzhan</text></item>
<item><p>105b7</p><section></section><text>pa lus dang ngag gi rnam par rig byed gang yang rung bas phul na yang 'grub pa'o/ /lus kyis kyang ngo zhes bya ba ni/ lus kyi mtshan ma la sogs pa byas pas kyang 'grub tu rung ba'o/ /kyang ngo zhes bya ba'i sgras ni ngag gis lta smos kyang ci dgos zhes bya bar ston to/ /</text></item>
<item><p>106a1</p><section></section><text>ji ltar yang mi nus na yang na dge 'dun der 'gro bar bya/ yang na de khri las blang bar bya'o zhes bya ba ni/ 'dun pa la sogs pa 'bul bar byed pa des lus kyis kyang mi nus na yang na dge 'dun nad pa'i gnas der 'gro bar bya'o/ /yang na nad pa de khri las dge</text></item>
<item><p>106a2</p><section></section><text>'dun gyi dbus su blang bar bya'o/ /de blangs nas rgyug par mi bya'o zhes bya ba ni/ 'dun pa la sogs pa len par byed pa des 'dun pa la sogs pa de mnos nas dge 'dun gyi nang du ma brjod kyi bar du rgyug cing 'gro bar mi bya ba'o/ /mgyogs par mi bya'o zhes bya ba la sogs pa</text></item>
<item><p>106a3</p><section></section><text>'og ma thams cad kyang 'dun pa blangs nas ma phul gyi bar du zhes bya bar sbyar te/ mgyogs pa zhes bya ba ni/ rgyug pas chung zad ngal ba'i 'gros so/ /mchong bar mi bya'o zhes bya ba la/ mchongs par byed pa ni mchong ba zhes bya'o/ /phyi rol la mchong bar mi bya'o zhes bya</text></item>
<item><p>106a4</p><section></section><text>ba la/ phyi rol zhes bya ba ni/ gtsug lag khang gi phyi rol gyi rtsig pa'am sa sgal te de la mchong bar mi bya ba'o/ /bang rim la mi bya'o zhes bya ba ni/ mchong ba ste phyi rol gyi khyams kyi bang rim la'o/ /nam mkha' la 'dug par mi bya'o zhes bya ba ni/ nam mkha' la 'dug</text></item>
<item><p>106a5</p><section></section><text>ba'am 'gro bar mi bya ba'o/ /phyi rol du mi bya'o zhes bya ba ni/ mtshams nas mtshams kyi phyi rol du 'gro bar mi bya'o zhes bya ba'i tha tshig go/ /skas kyi rim pa gzhan bzhag nas gzhan du gom pa dor bar mi bya'o zhes bya ba ni/ skas kyi gdang bu gzhan thod rgal du gzhag ste</text></item>
<item><p>106a6</p><section></section><text>gzhan la thod rgal du gom pa dor bar mi bya ba'o/ /them skas kyi them par mi bya'o zhes bya ba ni/ gzhan gzhag nas gzhan du gom pa dor bar mi bya ba'o/ /chu lkog ma nub pa tsam la 'bog par mi bya'o zhes bya ba ni/ 'gro ba'i lam gzhan yod na ste/ med na ni nyes pa med do/ /</text></item>
<item><p>106a7</p><section></section><text>gnyid log pa dang snyoms par 'jug par mi bya'o zhes bya ba ni/ /gnyid log pa dang ting nge 'dzin la snyoms par 'jug pa dag mi bya ba'o/ /de gzhis ni ma klas pa nyid yin pas de'i sgo nas smad par bya ba nyid yin no zhes bya ba ni/ gnyid log pa dang snyoms par 'jug pa</text></item>
<item><p>106b1</p><section></section><text>de gnyis ni ma klas pa nyid yin pas de'i sgo nas kyang smad par bya ba nyid yin no/ /kyang zhes bya ba'i sgras ni/ de gnyis ltung ba 'byin par byed pa nyid yin pas de'i sgo nas smad par bya ba nyid yin pa 'ba' zhig tu ma zad kyi ma klas pa nyid kyi sgo nas kyang smad par bya ba nyid yin par</text></item>
<item><p>106b2</p><section></section><text>ston to/ /bya ba brtsams pa thams cad kyi thams cad du bar du gcod pa'i phyir ro/ /ma klas pa nyid ces bya ba ni bstan pa de la the tshom za ba nyid dang ma nges pa nyid dang ma mos pa nyid dang ma gus pa nyid kyis bar ma do na 'dom pa la'o/ /dge slong la brjod par bya'o zhes bya ba ni/</text></item>
<item><p>106b3</p><section></section><text>'dun pa la sogs pa len par byed pa des 'dun pa la sogs pa mnos pa de dge 'dun gyi nang du son nas dge slong la brjod par bya ste/ /skabs gang du bya zhe na/ gang gi tshe dge 'dun gyi gnas brtan gyis 'dun pa dang yongs su dag pa la sogs pa brjod pa'i 'og tu'o/ /'dir</text></item>
<item><p>106b4</p><section></section><text>gzhung ni des drung na 'dug pa'i dge slong la tshe dang ldan pa dge slong ma lhags pa rnams la 'dun pa dang yongs su dag pa brjod do/ /brjod pa yang rig par bgyid do zhes bya ba gsungs pa yin no/ /kha cig las dge 'dun la zhe'o zhes bya ba ni/ lugs kha cig las dge 'dun</text></item>
<item><p>106b5</p><section></section><text>la brjod par bya'o zhes kyang 'byung ngo / /btsun pa rnams dgongs su gsol zhes bya bas brtsam mo zhes bya ba ni/ gal te dge 'dun la brjod par bya na 'dun pa la sogs pa len pa'i dge slong des dge 'dun gyi dbus su dge 'dun btsun pa rnams dgongs su gsol zhes bya</text></item>
<item><p>106b6</p><section></section><text>ba'i tshig 'dis mgo brtsams nas 'dun pa la sogs pa brjod par bya'o/ /dge 'dun btsun pa rnams gsan du gsol zhes bya ba'i tshig gis brtsam par mi bya ste/ mdo 'di ni tshig dag par bya ba'i phyir byas so/ /dge 'dun gyi nang du ma phyin par dus byas sam khyim pa nyid</text></item>
<item><p>106b7</p><section></section><text>la sogs par khas blangs na ma blangs pa nyid yin no zhes bya ba ni/ 'dun pa la sogs pa len par byed pa'i dge slong de dge 'dun gyi nang du ma phyin par shi'am babs pa la sogs par gyur na dge 'dun gyis 'dun pa la sogs pa ma blangs pa nyid yin pas gzod gzhi nas blang</text></item>
<item><p>107a1</p><section></section><text>dgos so zhes bya ba'i tha tshig go/ /sogs pa zhes bya ba'i sgras ni bslab pa 'bul ba'i tshig dag tu gtogs pa dge tshul nyid ces bya ba la sogs pa nas/ de bzhin gshegs pa la ngan sems kyis khrag phyung ba zhes bya ba'i mthar thug pa'i bar dag bsdu'o/ /phyin nas</text></item>
<item><p>107a2</p><section></section><text>blangs pa nyid yin no zhes bya ba ni/ 'dun pa la sogs pa len pa'i dge slong de dge 'dun gyi nang du phyin nas dus byas sam/ khyim pa nyid la sogs par khas blangs na ma brjod cing go bar ma byas su zin kyang 'dun pa la sogs pa blangs pa nyid yin pas da gzod blang mi dgos so/ /'di la</text></item>
<item><p>107a3</p><section></section><text>the tshom med par bya'o zhes go bar bya ba'i phyir brjod pa yin pas dge 'dun gyi nang du 'ongs pa nyid dge 'dun gyi khongs su gtogs pa yin pas thams cad la the tshom med pa nyid skye'o/ /gzhan gyis tshes bco lnga la dge slong bzung na de la dge slong 'di bdag cag gi tshangs pa mtshungs</text></item>
<item><p>107a4</p><section></section><text>par spyod pa yin gyis thong shig ces brjod par bya'o zhes bya ba ni/ rgyal po la sogs pa gzhan gyi gso sbyong gi nyin mo dge slong bzung na dge slong rnams kyis gzhan de la mngon sum du'am phrin pa btang ste/ dge slong 'di bdag cag gi tshangs pa mtshungs par spyod pa yin gyis</text></item>
<item><p>107a5</p><section></section><text>thong shig ces brjod par bya'o/ /ma btang na bdag cag 'di dang lhan cig bya ba cung zhig yod do zhes snga ma dang bcas te'o zhes bya ba ni/ de skad brjod kyang ma btang na bdag cag dge 'dun dge slong 'di dang lhan cig bya ba chung zhig yod do zhes tshig snga ma dang bcas te brjod</text></item>
<item><p>107a6</p><section></section><text>par bya ba'o/ /snga ma dang bcas te zhes bya ba ni mdo snga ma las thong shig ces bya ba smos pa'i tshig snga ma de dang bcas te brjod par bya'o zhes bya ba'i tha tshig go/ /'on kyang ma btang na/ de lta na yang dkyil 'khor ba bya'o zhes bya ba ni/ tshig phyi ma shos skad brjod kyang ma btang</text></item>
<item><p>107a7</p><section></section><text>na de'i tshe dge 'dun gyis dkyil 'khor ba'i mtshams su gso sbyong bya'o zhes bya ba'i tha tshig go/ /de btang ba'i phyir sngar mi 'bad par mi bya'o zhes bya ba ni/ gzhan gyis bzung ba'i dge slong de btang ba'i phyir dge 'dun du gyur pa'i dge slong rnams kyis gso sbyong la sogs pa'i</text></item>
<item><p>107b1</p><section></section><text>nyi ma la ma bab pa'i mdun rol du snga nas kyang mi 'bad par mi bya ste 'bad par bya'o zhes bya ba'i tha tshig go/ /'phrigs pas mi mthun pa nyid du 'gyur ro zhes bya ba ni/ mtshams kyi nang na dge slong dngos su 'khod par shes pa rnams kyis 'dun pa la sogs pa ma blangs pas dge 'dun gyis</text></item>
<item><p>107b2</p><section></section><text>las mi mthun pa nyid kyis nyes par 'gyur ba 'ba' zhig tu ma zad kyi 'di ltar mtshams kyi nang du dge slong glo bur ba 'ga' zhig 'ongs pa mthong ngam thos sam khar gsil gyi sgra grag gam gtur bu la sogs pa mthong ba'i mtshan ma'i sgo nas dge slong zhig yod par 'phrigs nas de'i 'dun</text></item>
<item><p>107b3</p><section></section><text>pa la sogs pa ma blangs na yang dge 'dun gyi las mi mthun pa nyid kyis nyes par 'gyur ro zhes bya ba'i tha tshig go/ /tha dad pa nyid du 'dod pas mngon par brtags te las byed na nyes pa sbom po'o zhes bya ba ni/ nges pa'am 'phrigs pa ma lhags pa rnams dang tha dad pa nyid du 'dod pas</text></item>
<item><p>107b4</p><section></section><text>ma 'ongs kyang bla'o snyam du mngon par brtags te logs shig tu las byed pa ni dge 'dun gyis dbyen gyi bsam pa can yin par yid la snang ste/ de bas na gang dag ma lhags pa de dag kyang rung gis thag ring po na 'khod cig snyam nas de dag gi 'dun pa la sogs pa mi len par las</text></item>
<item><p>107b5</p><section></section><text>byed pa de dag la dge 'dun gyi dbyen pa brtul ba'i skabs su gtogs pa'i nyes pa sbom por 'gyur ro/ /'dir las zhes smos pa ni 'dul bar gtogs pa mthun pa dang 'brel ba'i las su bya ba tha na rab tu byung ba la ltos pa zhu pa'i mthar thug pa yan chad kun bsdu'o/ /rtog pa nyid ni the</text></item>
<item><p>107b6</p><section></section><text>tshom za ba'am nges par byed pa la ni nyes par byed pa mi 'byung ba ma yin no zhes bya ba ni/ rtog pa nyid ci 'di rung ngam/ 'on te mi rung snyam du rnam pa de ltar the tshom du gyur nas the tshom za zhing yid gnyis byed pa dang nges par med pa 'di gdon mi za bar rung ngo zhes nges par byed pa gang yin</text></item>
<item><p>107b7</p><section></section><text>pa de gnyis la ni nyes pa'i byed pa mi 'byung ba ma yin te/ gnyi ga la yang mtshan nyid ji ltar thob pa'i kha na ma tho ba kho nar 'gyur ro/ /de ltar yang 'dir gzhung ni ci gang dag ma lhags pa de dag med par bdag cag gis gsol ba byas te gso sbyong bya ba dang so sor thar ba'i mdo gdon</text></item>
<item><p>108a1</p><section></section><text>pa 'don du rung ngam 'on te mi rung / de dag med par bdag cag gis dgag dbye byar rung ngam/ 'on te mi rung snyam du rtog pa nyid na the tshom za ba gang yin pa dang de dag med par bdag cag gis gdon pa dang dgag dbye'i bar dag byar rung ngo zhes nges par byed pa</text></item>
<item><p>108a2</p><section></section><text>gang yin pa de la ni nyes pa'i byed pa mi 'byung ba ma yin te/ 'di ltar the tshom za bzhin du byed pa dang nges pa med par nges par byed pa la ni dge 'dun mi mthun pa'i nyes pa kho nar 'gyur ro zhes gsungs pa yin no/ /de lta bas na 'di ni thams cad kyi dbang du byas pa yin pas spyir mdor</text></item>
<item><p>108a3</p><section></section><text>byas so/ /bsam pa thag pa nas yongs su btsal zhing gob lob ma byas na dag pa'i byed pa yin no zhes bya ba ni/ bsam pa thag pa nas sgyu med par dge slong ma lhags pa rnams yongs su btsal zhing gob lob ma byas na de dag mtshams kyi nang na 'khod du zin kyang de dge slong de dag la dag cing</text></item>
<item><p>108a4</p><section></section><text>ltung ba med pa dang mthun pa nyid du 'gyur ba'i byed pa yin no zhes bya ba'i tha tshig go/ /btsal ba dang bod pa dang mthon por 'dug ste phyogs su blta ba dag gis ni de yin no zhes bya ba ni/ rnam pa de gsum gyi rim gyis ni yongs su btsal ba nyid yin te/ de dag gis ma rnyed na ma lhags pa</text></item>
<item><p>108a5</p><section></section><text>dag mtshams kyi nang na 'khod cing de dag gi 'dun pa la sogs pa ma blangs su zin kyang mi mthun par mi 'gyur ro/ /de la btsal ba zhes bya ba ni/ phyogs de dang de dag tu byul ba'o/ /bod pa zhes bya ba ni/ skad kyis bod pa'o/ /mthon por 'dug ste phyogs su blta ba zhes bya ba ni/</text></item>
<item><p>108a6</p><section></section><text>sa phyogs mthon por 'greng ste mig rgyang gis phyogs phyogs su blta bar bya ba'o/ /de gsum yang go rims bzhin du bya ste dang por je btsal bar bya'o/ /btsal ba ma rnyed na bod par bya'o/ /des kyang ma rnyed na phyogs ches mthon por 'greng ste phyogs bzhir blta bar bya'o/ /'dir gzhung</text></item>
<item><p>108a7</p><section></section><text>ni zhu ba las btsun pa bcom ldan 'das kyis dge slong grong mtha' pa ma lags pa dgon pa na gnas pa de dag thams cad gso sbyong gi gnas gcig tu 'du bar bya'o zhes bka' stsal nas gal te de dag mi gda' na btsal bar bgyi zhing gal te de dag ma rnyed na bod bar bgyi'o/ /gal te de dag</text></item>
<item><p>108b1</p><section></section><text>gis ma thos na gso sbyong bgyis zhes bgyi 'am nye ba 'khor byas zhes bya'o zhes gsungs pa dang / 'og ma shos kyi gzhung ni phyogs bzhir blta ste gso sbyong bya'o zhes gsungs pa yin no/ /gso sbyong gi gzhi las mthun pa'i gso sbyong gi tshogs pa'i skabs so zhes bya ba de bshad zin to// //</text></item>
<item><p>108b2</p><section></section><text>da ni ji ltar mthun pa'i gso sbyong bya ba'i cho ga'i skabs bstan pa'i phyir gso sbyong bya'o zhes bya ba smras te/ gso sbyong zhes bya ba ni tshul khrims gso zhing sbyong ba ste/ gso bar byed ces bya ba'i tha tshig go/ /dus gang gi tshe zhe na de'i phyir/ zla ba phyed phyed kyi tshes bco lnga la'o zhes bya ba smras te/ tshes</text></item>
<item><p>108b3</p><section></section><text>bco lnga zhes smos pas bcu bzhi'i gso sbyong yang bsdus par rig par bya ste/ 'di ltar tshes gcig nas bco lnga'i bar gyi nyi ma gang yang rung ba las nyi ma gcig chad pas spyir zhag bcu bzhi yod pa'i phyir/ 'jig rten pa'i dbang du byas nas bcom ldan 'das kyis kyang so sor thar</text></item>
<item><p>108b4</p><section></section><text>pa'i mdo las gso sbyong bcu bzhi pa zhes gsungs par zad kyi dngos su na zla ba'i ngo des tshes grangs gang la nyi ma gcig chad pa de nyid sa stong du dor bar zad kyi gso sbyong gi nyi ma 'di la nyi ma chad pa ma yin pas gso sbyong bcu bzhi pa zhes bya ba'i nyi ma de nyid tshes bco lnga pa yin pa'i phyir ro/ /</text></item>
<item><p>108b5</p><section></section><text>rnam pa gang gis gso sbyong bya zhe na de'i phyir/ so sor thar pa'i mdo gdon pas so zhes bya ba smras te/ sems drang por bsgrub pa la sogs pa dang 'gal ba bzlog pa la sogs pa'i rnam pa gzhan gyis kyang tshul khrims gso bar byed pa yod pas de dag bsal ba'i phyir/ so sor thar pa'i</text></item>
<item><p>108b6</p><section></section><text>mdo gdon pas so zhes bya ba smos so/ /dgag dbye byas nas 'di ma grub pa nyid ma yin no zhes bya ba ni/ dgag dbye byas nas gso sbyong 'di ma grub pa nyid ma yin te grub pa nyid yin no/ /de lta bas na dgag dbye byas nas yang gso sbyong mi bya ste/ 'di ltar dgag dbye nyid kyis gso sbyong grub par</text></item>
<item><p>108b7</p><section></section><text>rig par bya'o/ /'dir gzhung ni phran tshegs dag las dge slong dag dgag dbye byas nas gso sbyong byed pa dang / bcom ldan 'das kyis bka' stsal pa/ 'gag dbye byas nas yang gso sbyong mi bya'o zhes gsungs pa yin no/ /gsol ba dang rnam par gzhag pa 'dzin du gzhug pa sngar</text></item>
<item><p>109a1</p><section></section><text>bya zhing de gdon to zhes bya ba ni/ so sor thar ba'i mdo gdon pa'i tshe dang por gsol ba dang rnam par gzhag pa 'dzin du gzhug par byas nas/ de'i rjes la so sor thar pa'i mdo gdon pa'o/ /de la gsol ba ni so sor thar pa'i mdo las dge 'dun btsun pa rnams gsan du</text></item>
<item><p>109a2</p><section></section><text>gsol/ deng dge 'dun gyi gso sbyong bcu bzhi pa'am bco lnga pa lags te/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gso sbyong mdzad de so sor thar pa'i mdo 'don pa gdon to/ /'di ni gsol ba'o zhes gsungs pa</text></item>
<item><p>109a3</p><section></section><text>yin no/ /rnam par gzhag pa 'dzin du gzhug pa ni so sor thar pa'i mdo las tshe dang ldan pa dag bdag cag gso sbyong bya ste/ so sor thar ba'i mdo gdon pa gdon gyis khyed cag su la ltung ba yod pa des mthol shing ltung ba med na cang ma smra shig /cang mi smra na bdag gis tshe dang ldan pa dag</text></item>
<item><p>109a4</p><section></section><text>yongs su dag par rig par bya'o/ /ji ltar so sor dris nas dge slong gis lan btab pa de bzhin du dge slong gi 'khor 'di lta bur yang lan gsum gyi bar du bsgrag par bya ba yin no/ /yang dge slong gang dge slong gi 'khor 'di ltar bur lan gsum gyi bar du bsgrags pa na ltung ba yod la</text></item>
<item><p>109a5</p><section></section><text>dran bzhin du mi mthol na de shes bzhin du brdzun smra ba yin no/ /tshe dang ldan pa dag shes bzhin du brdzun smra ba ni bcom ldan 'das kyis bar du gcod pa'i chos su gsungs so/ /de bas na dge slong ltung ba byung ba rnam par dag par 'dod pas ltung ba yod la dran bzhin mthong ba mthol bar bya'o/ /</text></item>
<item><p>109a6</p><section></section><text>mthol na bde ba la reg par gnas par 'gyur ro/ /ma mthol ma bshags na ni mi 'gyur ro zhes gsungs pa yin no/ /gleng gzhi gdon pa dang gsol ba la ni tshig tu brjod pa nyid kyis bsgrub par bya ba nyid yin no zhes bya ba ni/ gleng gzhi gdon pa dang gsol ba 'di gnyis ni tshig tu brjod pa</text></item>
<item><p>109a7</p><section></section><text>nyid kyis bsgrub par bya ba nyid yin pa'o/ /'di skad bstan te/ de gnyis ni mdo las byung ba'i go rims bzhin du kha ton du rgya cher gdon par bya ba yin gyi thos pa bsgrags pas bsgrub par bya ba ni ma yin no/ /lhag ma ni thos pa bsgrags pas kyang ngo zhes bya ba ni/ gleng gzhi 'don pa dang</text></item>
<item><p>109b1</p><section></section><text>gsol ba'i lhag ma dag ni thos pa bsgrags pas kyang bsgrub par byar rung ba nyid yin no/ /kyang ngo zhes bya ba'i sgras ni tshig tu brjod pas kyang bsgrub par byar rung ba nyid yin no zhes bya bar ston to/ /brtsams pa'i sde tshan ni rdzogs par bya dgos so zhes bya ba ni/ pham par 'gyur ba dang dge 'dun</text></item>
<item><p>109b2</p><section></section><text>lhag ma dang ma nges pa'i sde tshan ni yang na ni thos pa bsgrags pas bsgrub po/ /tshig tu brjod pas gdon pa brtsams na ni gang brtsams pa de'i sde tshan lhag pa rdzogs par bya dgos pa ste/ pham par 'gyur ba'i sde tshan las cung zhig tshig tu brjod pas bton nas lhag ma thos pa bsgrags pas bsgrub</text></item>
<item><p>109b3</p><section></section><text>par mi bya ba dang dge 'dun lhag ma'i sde tshan dang ma nges pa'i sde tshan las kyang de bzhin te/ 'di ltar phyed bton cing phyed 'jog pa ni smad par bya ba nyid yin pa'i phyir ro/ /bzhi pa la reg na ril gyis so zhes bya ba la/ bzhi pa zhes bya ba ni/ so sor thar pa'i mdo gdon pa ni rnam pa lnga po gleng gzhi</text></item>
<item><p>109b4</p><section></section><text>gdon pa dang pham par 'gyur ba gdon pa dang dge 'dun lhag ma gdon pa dang / ma nges pa gdon pa dang / ril gyis gdon pa zhes bya ba'i go rims la ltos pa yang ma yin/ ltung byed sde lnga po pham par 'gyur ba'i sde tshan dang dge 'dun lhag ma'i sde tshan dang / ltung ba'i sde tshan dang so sor</text></item>
<item><p>109b5</p><section></section><text>bshags par bya ba'i sde tshan dang bslab pa'i sde tshan zhes bya ba'i go rims la ltos pa yang ma yin gyi/ so sor thar pa las byung ba'i sde tshan drug po pham pa'i sde tshan dang / dge 'dun lhag ma'i sde tshan dang / ma nges pa'i sde tshan dang / ltung byed kyi sde tshan dang / so sor bshags par bya ba'i sde</text></item>
<item><p>109b6</p><section></section><text>tshan dang / bslab pa'i sde tshan zhes bya ba'i go rims la ltos pa yin no/ de bas na 'dir bzhi pa zhes smos pa ni ltung byed kyi sde tshan yin te/ spang ba'i ltung byed dang ltung byed 'ba' zhig tu 'gyur ba'i sde tshan rnams so/ /de la reg na zhes bya ba ni/ spang ba'i ltung byed kyi mgo tshig tu brjod pas</text></item>
<item><p>109b7</p><section></section><text>gdon par brtsams na'o/ /ril gyis so zhes bya ba ni/ de ltar bzhi pa la reg na de man chad bar du mi gcad par rdzogs kyi bar du ril gyis tshig tu brjod pas gdon par bya dgos so zhes bya ba'i tha tshig go/ /de ltar bzhi pa las reg na 'dir so sor bshags par bya ba'i sde tshan la sogs pa yang</text></item>
<item><p>110a1</p><section></section><text>thos pa bsgrags pas bsgrub tu mi rung ste las phal cher byas pa ma rdzogs par dor ba ni ma legs par yid la snang ba'i phyir ro/ /de lta bas na so sor thar ba'i mdo gdon pa lnga po dag la gleng gzhi tshig tu brjod pas bton nas lhag ma thos pa bsgrags pas bsgrub par</text></item>
<item><p>110a2</p><section></section><text>byar rung ngo / /de bzhin du pham par 'gyur ba rnams sam/ dge 'dun lhag ma rnams sam/ ma nges pa dag tshig tu brjod pas bton nas lhag ma thos pa bsgrags pas bsgrub tu yang rung gi /lnga pa ril gyis gdon pa zhes bya ba ni yang na ni thos pa bsgrags pas bsgrub cing tshig tu</text></item>
<item><p>110a3</p><section></section><text>brjod pas gdon pa ye mi brtsam mo/ /brtsams na ni bar du gcad du mi rung ste ril gyis rdzogs kyi bar du brjod pas gdon par bya'o/ /'di la zla ba phyed 'das pa'i so sor brtag par bya'o zhes bya ba ni/ gso sbyong 'di la zla ba phyed bzlas pa'i nyes pa bdag la ci byung ba de dag so sor</text></item>
<item><p>110a4</p><section></section><text>brtag par bya'o/ /gang gi tshe zhe na de'i phyir 'du bar 'gyur ba der ro zhes bya ba smras te/ dge slong rnams so sor thar pa'i mdo 'don pa'i phyir 'du ba gang yin pa der 'du ba'i mdun rol du 'du ba la sbyor ba'i tshe'o/ /ci so sor brtags nas ltung ba phyir ma bcos pa kho nar 'dug par bya'am</text></item>
<item><p>110a5</p><section></section><text>zhe na de'i phyir/ shes pa phyir bcos te thams cad du 'dug par bya'o zhes bya ba smras te/ ltung ba nges par shes pa'am yid gnyis dang bcas par shes pa bshags pa dang byin gyis brlab pa gnyis kyis phyir bcos te gso sbyong gi gnas 'ba' zhig tu ma zad kyi dgag dbye la sogs pa las kyi</text></item>
<item><p>110a6</p><section></section><text>gnas thams cad du cho ga de lta bus 'dug par bya'o/ /'dug pa na dran nam yid gnyis za na drung na mo la byin gyis brlab par bya'o zhes bya ba ni/ dge slong de so sor thar ba'i mdo gdon pa'i gnas su 'dug pa na gal te ltung ba'i yul dran nam de la yid gnyis za na ltag 'og drung na 'dug</text></item>
<item><p>110a7</p><section></section><text>pa'i dge slong de la byin gyis brlab par bya ste/ mdun nas bya'i/ glo nas mi bya'o/ /de'i sngags ni tshe dang ldan pa dgongs su gsol/ deng dge 'dun gyi gso sbyong bco lnga pa lags la/ bdag dge slong ming 'di zhes bgyi ba'i gso sbyong yang bco lnga pa lags te/ bdag dge slong ming</text></item>
<item><p>110b1</p><section></section><text>'di zhes bgyi ba dge 'dun gyi nang du ltung ba 'di dang 'di lta bu zhig dran te bdag ltung ba 'di tshe dang ldan pa'i mdun du byin gyis brlabs la deng gso sbyong bgyi'o/ /sang nang par ltung ba de chos bzhin du slar bgyi'o zhes bya ba dang / tshe dang ldan pa dgongs su gsol/ deng dge 'dun gyi gso sbyong</text></item>
<item><p>110b2</p><section></section><text>bco lnga pa lags la/ bdag dge slong ming 'di zhes bgyi ba'i gso sbyong yang bco lnga pa lags te/ bdag dge slong ming 'di zhes bgyi ba dge 'dun gyi nang du ltung ba 'di dang 'di lta bu zhig la yid gnyis su gyur na bdag ltung ba de tshe dang ldan pa'i mdun du byin gyis brlabs la deng</text></item>
<item><p>110b3</p><section></section><text>gso sbyong bgyi'o/ /sang nang par dge slong mdo sde 'dzin pa dang 'dul ba 'dzin pa dang ma mo 'dzin pa rnams la dris te dogs pa dang yid gnyis bsal la ltung ba de slar chos bzhin du bgyi'o zhes bya ba yin no/ /las byed pas ni sems kyis so zhes bya ba ni/ 'dug pa na ltung ba dran nam yid</text></item>
<item><p>110b4</p><section></section><text>gnyis za na byin gyis brlab par bya'o zhes bya bar sbyar ro/ /gal te las byed pa ltung ba'i yul la dran nam de la yid gnyis za na des de'i tshe rang gi sems kyis byin gyis brlab par bya'o/ /de'i sngags ni deng dge 'dun gyis gso sbyong bco lnga pa yin la/ bdag dge slong las byed pa</text></item>
<item><p>110b5</p><section></section><text>ming 'di zhes bgyi ba'i gso sbyong yang bco lnga pa yin te/ bdag dge slong las byed pa ming 'di zhes bya ba dge 'dun gyi nang du ltung ba 'di dang 'di lta bu zhig dran te/ bdag dge slong las byed pa ming 'di zhes bya bas ltung ba de rang gi sems kyis byin gyis brlabs la deng gso sbyong bya'o/ /</text></item>
<item><p>110b6</p><section></section><text>sang nang par ltung ba de chos bzhin du phyir bya'o zhes bya ba dang / deng dge 'dun gyi gso sbyong bco lnga pa yin la/ bdag dge slong las byed pa ming 'di zhes bya ba'i gso sbyong yang bco lnga pa yin la/ bdag dge slong las byed pa ming 'di zhes bya ba dge 'dun gyi nang du ltung ba 'di dang</text></item>
<item><p>110b7</p><section></section><text>'di lta bu zhig la yid gnyis su gyur na bdag dge slong las byed pa ming 'di zhes bya bas ltung ba de rang gi sems kyis byin gyis brlabs la gso sbyong bya'o/ /sang nang par dge slong mdo sde 'dzin pa dang 'dul ba 'dzin pa dang ma mo 'dzin pa rnams la dris te dogs pa dang yid gnyis bsal</text></item>
<item><p>111a1</p><section></section><text>la ltung ba de chos bzhin du phyir bya'o zhes gsungs pa yin no/ /'di dang snga ma'i byin gyis brlabs pa'i skabs de dag tu ha cang yun ring na mi mdzes pas sngags lan re bzlas pas chog ste lan gsum du mi dgos so/ /gal te tshes bco lnga la bdag gcig pu de dang mi ldan par shes</text></item>
<item><p>111a2</p><section></section><text>na 'grogs bshes la drang bor 'bad par bya'o zhes bya ba ni/ gal te dge slong gis gso sbyong gi nyin mo bdag gcig pu ltung ba de dang mi ldan zhing dge 'dun gzhan thams cad ltung ba mthun pa dang ldan par shes na de'i tshe des be+en du mi dor bar/ grogs po 'grogs bshes gcig la drang por 'bad</text></item>
<item><p>111a3</p><section></section><text>cing brtsal bar bya'o zhes bya ba'i tha tshig go/ /ji ltar brtsal bar bya zhe na de'i phyir tshe dang ldan pa 'di dang 'di ltar byed pa gang yin pa des cir 'gyur/ ltung ba dang bcas par ro/ /'o na tshe dang ldan pas kyang 'di dang 'di ltar byas sam byas so/ /'o na tshe dang ldan pa yang ltung ba dang bcas pa</text></item>
<item><p>111a4</p><section></section><text>yin no/ /tshe dang ldan pa kho bo gcig pur ma zad kyi dge 'dun thams cad don de dang ldan pa yin no/ /kye tshe dang ldan pa je khyod rang gi ltung ba chos bzhin du phyir gyis shig /dge 'dun thams cad kyis khyod la cir 'gyur zhes bya ba'i rtsom pas mig lam du lhag ma 'dod pa rnams 'chags su</text></item>
<item><p>111a5</p><section></section><text>gzhug go zhes bya ba smras te/ je dang por dge 'dun thams cad ltung ba dang bcas so zhes dum pa tshogs su mi gleng bar dge 'dun thams cad ltung ba mthun pa dang bcas par 'gyur ba zhig ci las gyur pa'i gzhi de rang gi yid la bzhag ste grogs po mdza' bshes de la 'di skad ces/ tshe dang ldan</text></item>
<item><p>111a6</p><section></section><text>pa 'di dang 'di dag byed pa gang yin pa des cir 'gyur zhes dri bar bya'o/ /grogs po na re/ ltung ba dang bcas par ro zhes zer na/ de la 'di skad ces 'o na tshe dang ldan pas kyang 'di dang 'di ltar byas sam zhes dri bar bya'o/ /grogs po na re byas so zhes zer na de la 'di skad ces 'o na tshe dang</text></item>
<item><p>111a7</p><section></section><text>ldan pa yang ltung ba dang bcas pa yin no zhes brjod par bya'o/ /grogs po na re/ tshe dang ldan pa kho bo gcig pur ma zad kyi dge 'dun thams cad don dang ldan pa yin no zhes zer na/ de la 'di skad ces/ kye tshe dang ldan pa de khyod rang gi ltung ba chos bzhin du phyir gyis shig dge 'dun</text></item>
<item><p>111b1</p><section></section><text>thams cad kyis khyod la cir 'gyur zhes bskul zhing ltung ba 'chags su gzhug go/ /de lta bu'i rim pa rtsom pas grogs po de dge 'dun gzhan thams cad kyi mig lam du ltung ba 'chags su gzhug go/ /de ltung ba 'chags pa dge 'dun gzhan gyis mthong na khyod ci 'chags zhes</text></item>
<item><p>111b2</p><section></section><text>'dri bar 'gyur bas des kyang kho bo gzhi 'di las gyur pa'i ltung ba 'chags so zhes thams cad la go bar bya'o/ /des na dge 'dun lhag ma gzhan yang de ltar na bdag cag kyang ltung ba de dang ldan no snyam du dran par 'gyur bas/ de dag las ltung ba de chos bzhin du phyir 'chags</text></item>
<item><p>111b3</p><section></section><text>par 'dod pa rnams dge slong ltung ba dang mi ldan pa des ltung ba de chos bzhin du phyir 'chags su gzhug go zhes bya bar sbyar ro/ /'di la mi 'dod pa de las gleng bar mi bya'o zhes bya ba ni/ gso sbyong dang dgag dbye 'di la nyes pa gleng bar mi 'dod pa'i dge slong ltung ba dang bcas pa de la</text></item>
<item><p>111b4</p><section></section><text>gleng bar mi bya ba ste/ gal te dge slong de mi 'dod na de'i tshe de la gleng bar mi bya'o/ /'o na ji ltar ma dag pa rnams dang lhan cig gso sbyong la sogs pa'i las nyams su myong bar byar rung zhe na/ de'i phyir gal te tshes bco lnga la thams cad kyis ltung ba shes sam yid gnyis su gyur na</text></item>
<item><p>111b5</p><section></section><text>len par byed pa bsgrub pa'i phyir dge slong 'ga' zhig rang gi phyir bcos pa'i don du gnas gzhan dag tu gtang bar bya'o zhes bya ba smras te/ gal te gso sbyong gi nyin mo dge 'dun thams cad kyis bdag cag la ltung ba mthun pa yod par shes sam/ yid gnyis su gyur na dge slong ltung ba</text></item>
<item><p>111b6</p><section></section><text>dang bcas pa de dag rang gi ltung ba gang gi mdun du 'chags pa len par byed pa'i gang zag ltung ba med pa gcig bsgrub pa'i phyir/ bdag cag gi nang nas dge slong 'ga' zhig de rang gi ltung ba phyir bcos pa'i don du gnas gang na ltung ba mthun pa med pa'i dge slong 'dug pa'i gnas gzhan</text></item>
<item><p>111b7</p><section></section><text>du gtang bar bya'o/ /des der rang gi ltung ba phyir bcos te slar 'khor nas de'i mdun du dge slong gzhan thams cad kyis rang rang gi ltung ba chos bzhin du phyir bcos par bya ste de ltar na gso sbyong 'grub par 'gyur ro/ /ma grub na byin gyis brlab pa'i phyir gsol ba bya ba 'dod par bya'o zhes</text></item>
<item><p>112a1</p><section></section><text>bya ba ni/ ji skad bstan pa'i cho ga de ma grub na dge slong gi dge 'dun gyis ltung ba byin gyis brlab pa'i phyir gsol ba'i las bya ba 'dod par bya ste/ gsol bas ltung ba byin gyis brlabs la gso sbyong ngam dgag dbye'i las mi bshol bar bya'o/ /gang zag re re zhing byin gyis</text></item>
<item><p>112a2</p><section></section><text>brlabs na yang dag par 'gyur mod kyi re re nas bya ba tshegs che bas 'dir yang spyir byin gyis brlabs pa'i phyir 'dod par bya'o zhes smos te/ dge slong thams cad kyis gsol ba 'ba' zhig gi las la mos par bya'o zhes bya ba'i tha tshig go/ /'di'i sngags ni dge 'dun btsun pa rnams gsan du</text></item>
<item><p>112a3</p><section></section><text>gsol/ deng dge 'dun gyi gso sbyong bco lnga pa lags la/ bdag cag dge 'dun thams cad ni ltung ba dang bcas par gyur na gang gi mdun du bdag cag bshags par bgyi ba bdag cag las dge slong gnas gzhan du mchis la ltung ba de chos bzhin du slar bgyid par spro ba su yang</text></item>
<item><p>112a4</p><section></section><text>ma mchis na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang dge 'dun gyis deng ltung ba de byin gyis brlabs te gso sbyong mdzad la/ slad kyi ltung ba de chos bzhin du slar mdzad do/ /'di ni gsol ba'o zhes bya ba dang / dge 'dun btsun pa</text></item>
<item><p>112a5</p><section></section><text>rnams gsan du gsol/ deng dge 'dun gyi gso sbyong bco lnga pa lags la bdag cag dge 'dun thams cad ni yid gnyis dang bcas par gyur na gang gi mdun du bdag cag bshags par bgyi ba bdag cag las dge slong gnas gzhan du mchi la/ dge slong mdo sde 'dzin pa dang / 'dul</text></item>
<item><p>112a6</p><section></section><text>ba 'dzin pa dang / ma mo 'dzin pa rnams la dris te dogs pa dang yid gnyis bsal la ltung ba de chos bzhin du slar bgyid par spro ba su yang ma mchis na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis der ltung ba de byin gyis brlabs</text></item>
<item><p>112a7</p><section></section><text>te gso sbyong mdzad la slad kyis dge slong mdo sde 'dzin pa dang / 'dul ba 'dzin pa dang / ma mo 'dzin pa rnams la dris te dogs pa dang yid gnyis bsal la ltung ba de chos bzhin du slar mdzad do/ /'di ni gsol ba'o zhes bya ba yin no/ /bzhi pas nyung ba nyid la yang gtsug lag khang gi bya</text></item>
<item><p>112b1</p><section></section><text>ba gnas pa kho na yin no zhes bya ba ni/ gtsug lag khang gcig na dge slong gsum mam gnyis sam gcig kho na 'dug na yang des phyag dar la sogs pa gtsug lag khang gi bya ba gdon mi za bar bya dgos so zhes bya ba'i tha tshig go/ /stan thabs nyams par mi bya'o zhes bya ba ni/ bzhi pas</text></item>
<item><p>112b2</p><section></section><text>nyung pa nyid gnas su zin kyang der dge slong ma 'ongs pa dag 'ong srid pas de'i don du stan thabs gzhig par mi bya ba'o/ /chag chag dang phyag dar dang lci ba sar pas byug par bya ba dang seng ge'i khri bshams pa dang mar me gzugs pa dang chos nyan du gzhug pa dag byas la phyogs ches</text></item>
<item><p>112b3</p><section></section><text>mthon por 'dug ste phyogs bzhir rnam par blta bar bya'o zhes bya ba ni/ bzhi bas nyung ba gnas pa'i dge slong des rang gi gtsug lag khang der gso sbyong gi nyin mo chag chag la sogs pa dag byas la phyogs ches mthon por 'dug ste dge slong ma 'ongs pa dag 'ong ngam mi 'ong phyogs</text></item>
<item><p>112b4</p><section></section><text>bzhir rnam par blta bar bya'o/ /chag chag la sogs pa'i las de dag thams cad ni go rims de kho na bzhin du bya ba yin no/ /de ltar rnam par lta ba na dge slong 'ong ba snang na kye tshe dang ldan pa myur ba myur bar shog shig deng dge 'dun gyi gso sbyong ngam dgag dbye bco lnga pa yin no zhes</text></item>
<item><p>112b5</p><section></section><text>brjod par bya'o/ /'dir gzhung ni ma mo las dge slong gcig pu gnas na gnas pa gang yin pa de gso sbyong bco lnga pa de nyid kyi tshe nang par sngar langs te/ mchod rten dang gtsug lag khang dang 'khor sa dang gso sbyong gi gnas dag chag chag gdab cing phyag dar bya/ lci ba 'jam</text></item>
<item><p>112b6</p><section></section><text>po'i byug pas byug par bya'o/ /gral rims bzhin du stan dag bsham par bya gtsang ma sa'i ril ba spyi lugs dang chab khung sa'i ril ba spyi lugs dag chus dgang bar bya/ me nye bar gzhag par bya/ mar me'i kong bu snying po dang sdong bu bsham par bya/ tshul shing gi bam po</text></item>
<item><p>112b7</p><section></section><text>par gzhag par bya zhing gal te dge slong gso sbyong ma byas pa dag 'ongs na/ de dag thams cad kyis gso sbyong bya zhing so sor thar pa'i mdo gdon par bya'o/ /'on te mi 'ong na phyogs ches mthon po gang yin pa der 'dug ste phyogs bzhi kun du rnam par blta bar bya'o/ /gal te</text></item>
<item><p>113a1</p><section></section><text>'ga' zhig 'ong na tshe dang ldan pa myur du shog shig dang gso sbyong bya'o zhes bod par bya'o/ /ji ste mi 'ong na des dro la bab kyi bar du bsdad de de nas babs la stan la 'dug ste rgyun chags gsum pa gdon par bya yon bshad par bya zhing / deng dge 'dun gyi gso sbyong</text></item>
<item><p>113a2</p><section></section><text>bco lnga pa yin la/ bdag dge slong ming 'di zhes bya ba'i gso sbyong yang bco lnga pa yin te/ bdag dge slong ming 'di zhes bya ba bar chad kyi chos rnams yongs su dag go zhes kyang bdag smras pa dag yongs su dag par lha rnams kyis gzung du gsol/ bdag dge slong ming 'di zhes</text></item>
<item><p>113a3</p><section></section><text>bya bas tshul khrims kyi phung po yongs su rdzogs par bya ba'i phyir/ deng gso sbyong byin gyis brlab po/ /gang gi tshe dge 'dun tshogs pa rnyed pa de'i tshe dge 'dun dang lhan cig tu gso sbyong rgya cher nyams su myong bar bya zhing so sor thar pa'i mdo gdon pa gdon par yang bya'o zhes lan</text></item>
<item><p>113a4</p><section></section><text>gnyis lan gsum du brjod par bya'o zhes gsungs pa yin no/ /bzhir ma tshang na dus kyi bar du bsdad de byin gyis brlab par bya'o zhes bya ba ni/ dge slong bzhir ma tshang na gso sbyong dang dgag dbye'i dus skya rengs ma shar tshun chad du bsdad de gso sbyong dang dgag dbye byin gyis brlab</text></item>
<item><p>113a5</p><section></section><text>par bya'o zhes bya ba'i tha tshig go/ /'di gnyis kyi sngags ni/ deng dge 'dun gyi gso sbyong bco lnga pa yin la/ bdag dge slong ming 'di zhes bya ba'i gso sbyong yang bco lnga pa yin te/ bdag dge slong ming 'di zhes bya ba bar chad kyi chos rnams yongs su dag go zhes kyang bdag smra zhing</text></item>
<item><p>113a6</p><section></section><text>gso sbyong byin gyis brlab po/ /gang gi tshe dge 'dun tshogs pa rnyed pa de'i tshe tshul khrims kyi phung po yongs su rdzogs par bya ba de'i phyir/ dge 'dun dang lhan cig gso sbyong bya'o zhes lan gsum bzlas pa dang / deng dge 'dun gyi dgag dbye bco lnga pa yin la/ bdag dge slong ming 'di</text></item>
<item><p>113a7</p><section></section><text>zhes bya ba'i dgag dbye yang bco lnga pa yin te/ bdag dge slong ming 'di zhes bya bas dgag dbye byin gyis brlab po/ /gang gi tshe dge 'dun tshogs pa rnyed pa de'i tshe mthong ba dang thos pa dang dogs pa'i gnas gsum gyis dge 'dun la dgag dbye bya'o zhes lan gsum bzlas pa yin no/</text></item>
<item><p>113b1</p><section></section><text>de 'ba' zhig na 'dug ste'o zhes bya ba ni/ gal te gcig pu 'dug na stan de la 'dug ste/ gso sbyong dang dgag dbye byin gyis brlab po/ /lhag ma gzhan dang bcas pa nyid yin na mdun du'o zhes bya ba ni/ dge slong lhag ma gzhan cig yod na de'i mdun du tsog tsog por 'dug ste/ gso sbyong</text></item>
<item><p>113b2</p><section></section><text>dang dgag dbye byin gyis brlab par bya'o/ /gsum la ni rnam pa gzhan du bstan pa'i phyir/ gsum ni 'khod de'o zhes bya ba smras te/ ji ltar dge 'dun rim bzhin du 'khod pa de bzhin du 'khod de byin gyis brlab par bya'o zhes bya ba'i tha tshig go/ /bzhi'i dgag dbye yang de bzhin no zhes bya</text></item>
<item><p>113b3</p><section></section><text>ba ni/ ji ltar dge slong gsum gyis gso sbyong byin gyis brlab par bya ba bzhin du dge slong bzhis dgag dbye byin gyis brlab par bya ba yang de bzhin no zhes bya ba'i tha tshig go/ /de'i tshe gnas na so sor thar pa'i mdo gdon nus pa med par shes na gso sbyong la bsdad par mi bya'o zhes bya ba ni/ gtsug</text></item>
<item><p>113b4</p><section></section><text>lag khang la sogs pa'i gnas gang na gso sbyong gi dus de'i tshe so sor thar pa'i mdo gdon pa nus pa med par shes na de'i tshe gnas der gso sbyong la bsdad par mi bya ste/ gso sbyong gi dus kyi bar du der bsdad par mi bya'o zhes bya ba'i tha tshig go/ /gang na de las 'da' ba der nye bar 'gro bar mi</text></item>
<item><p>113b5</p><section></section><text>bya'o zhes bya ba ni/ gnas gang na so sor thar pa'i mdo gdon nus pa med pa'am/ dge 'dun med pas gso sbyong las 'da' zhing gso sbyong mi byed pa der nye bar 'gro bar mi bya'o/ /gnas par khas blangs pa phyi ma'i gong ma bsrung bar mi bya'o zhes bya ba ni/ dbyar gnas par khas blangs</text></item>
<item><p>113b6</p><section></section><text>pa phyi ma shos kyi snga ma ste/ dbyar gnas par khas blangs pa snga ma shos bsrung bar mi bya ba'o/ /'di skad bstan te/ dbyar zla 'bring po'i nya nas dbyar zla tha chungs nya la thug gi bar gyi zhag sum cu bsrung bar mi bya'i/ gzhan ni bsrung bar bya ba kho na'o/ /de las yang zla ba gnyis las lhag</text></item>
<item><p>113b7</p><section></section><text>pa'o zhes bya ba ni/ dbyar gnas par khas blangs pa phyi ma shos de la yang zla ba gnyis bsrung gi gnyis las lhag pa gsum pa bsrung bar mi bya ba'o/ /'di skad bstan te/ dbyar zla tha chungs nya nas ston zla ra ba nya'i bar dang / ston zla ra ba nya nas ston zla 'bring po nya'i bar gyi zla ba gnyis bsrung bar</text></item>
<item><p>114a1</p><section></section><text>bya'i/ ston zla 'bring po nya nas ston zla tha chungs nya'i bar gyi zla ba gcig bsrung bar mi bya'o/ /gnas dang las dang rnyed pa dang bsnyen bkur ba bstabs pas 'don par byed pa gnyer bar bya'o zhes bya ba ni/ gnas gang na so sor thar pa'i mdo 'don par byed pa med pa'i dge</text></item>
<item><p>114a2</p><section></section><text>slong rnams kyis gnas gzhan nas 'don par byed pa gnyer pa ni/ gnas la sogs pa 'di zhes bstan pas gnyer bar bya'o/ /'dir gnas zhes bya ba ni gnas khang dang mal cha dang / stan dang bgo ba la sogs pa yin par rig par bya'o/ /las zhes bya ba ni lag gi bla la sogs</text></item>
<item><p>114a3</p><section></section><text>pa gang zag gi las de dag tu mi bsgo zhing yid dal du gzhag pa bstabs pa'o/ /rnyed pa zhes bya ba ni chos gos dang bsod snyoms dang snum bag la sogs pa'o/ /bsnyen bkur ba zhes bya ba ni/ g.yog byed pa gang yin pa'o/ /de dag bstabs pas gnyer zhing khas len du gzhug par bya'o/ /</text></item>
<item><p>114a4</p><section></section><text>gal te brtsal ba 'dis kyang ma grub na sngar bstan pa'i cho ga dag bya ba'o/ /'dir gnas la sogs pa bstabs pa zhes bya ba ni/ de dag dang mi 'bral bar nges par bya ba'o/ /mdo sde 'dzin pa 'ong ba gdugs dang rgyal mtshan dang ba dan la sogs pa dag gis bsu bar bya'o zhes bya ba ni/ don gyi</text></item>
<item><p>114a5</p><section></section><text>sgo dang tshig gi sgo nas mdo sde 'dzin par byed pas mdo sde 'dzin pa ste gang zag mdo sde 'dzin pa de 'ong ba thos nas dge 'dun du gyur pa'i dge slong dag gis gdugs dang rgyal mtshan dang ba dan la sogs pa dag gis bsu bar bya'o/ /'dul ba dang ma mo yang ngo zhes bya ba ni/ 'dzin pa zhes bya bar</text></item>
<item><p>114a6</p><section></section><text>sbyar te/ don gyi sgo dang tshig gi sgo nas 'dul ba dang ma mo 'dzin par byed pas 'dul ba dang ma mo 'dzin pa ste/ gang zag 'dul ba 'dzin pa'am ma mo 'dzin pa de 'ong ba thos na yang dge 'dun du gyur ba'i dge slong dag gis gdugs dang rgyal mtshan dang ba dan la sogs pa dag gis bsu bar</text></item>
<item><p>114a7</p><section></section><text>bya'o/ /lam ji srid du zhe na de'i phyir dpag tshad phyed dang gsum du'o zhes bya ba smras te/ lam de srid du bsu bar bya'o/ /ma nus na rgyang grags lngar ro zhes bya ba ni/ dpag tshad phyed dang gsum du ma nus na rgyang grags lngar bsu bar bya'o/ /gsum mam dpag chad phyed dang rgyang grags phyed</text></item>
<item><p>114b1</p><section></section><text>dam khyams su yang rung ngo zhes bya ba ni/ ma nus pa 'dir de dag tsam du'ang bsu bar bya'o/ /gsum zhes bya ba ni rgyang grags so/ /ji ltar bsu ba thag de srid nas ci zhig bya zhe na de'i phyir/ ngag gis bshes pa'i tshig gis bsus nas lhung bzed dang chos gos blang bar bya'o zhes bya ba smras te/ ngag</text></item>
<item><p>114b2</p><section></section><text>gis bshes pa'i tshig gis zhes bya ba ni byon pa lags so zhes bya ba la sogs pa tshig snyan pas so/ /khrus bya'o zhes bya ba ni/ bsku mnye dang dril phyi bya zhing dus dang mthun pa'i chus khrus bya ba'o/ /dge 'dun la yang snum bag gi rnyed pa'o zhes bya ba ni/ de'i phyir dge 'dun thams cad la yang</text></item>
<item><p>114b3</p><section></section><text>snum bag gi rnyed pa dbul bar bya ba'o/ /gnas la sogs pa bstabs pa sbyin no zhes bya ba ni/ gnas dang las dang rnyed pa dang bsnyen bkur ba bstabs pa sbyin pa'o/ /chos mnyan pa yang ngo zhes bya ba yang sbyin no zhes bya bar sbyar te/ der thams cad kyis spro ba bskyed par bya zhing seng ge'i khri bshams</text></item>
<item><p>114b4</p><section></section><text>pa la sogs pa bya'i/ thams cad kyis brjod par ni mi bya ste ca cor 'gyur ba'i phyir ro/ /dge slong phrag dog can la 'di dag ston pa 'dzin pa yin no zhes go bar bya'o zhes bya ba ni/ dge slong phrag dog can gzhan mkhas shing bkur gyi dogs pa'am mdo sde 'dzin pa la sogs pa 'di dag ston pa</text></item>
<item><p>114b5</p><section></section><text>'dzin pa nyid yin no zhes go bar bya ba'o/ /'dir gzhung ni 'di ni ston pa'o/ /'di ni rten te 'di lta ste/ mdo sde dang 'dul ba dang ma mo zhes gsungs pa yin no/ /gso sbyong dang dgag dbye ma byas pas de'i nyin mo rang gi de yod pa'i gnas nas 'gro bar mi bya ste/ gal te de nyid kyi tshe rnam pa de</text></item>
<item><p>114b6</p><section></section><text>lta bur phyin pa'am 'thab krol can dag dang 'brel ba'am/ spyod pa bzang po dag dang phrad pa de lta bur 'gro ba nyid ma yin na'o zhes bya ba ni/ dge slong gang gis gso sbyong dang dgag dbye ma byas pa des gso sbyong dang dgag dbye de'i nyin mo gnas gang na rang gi gso sbyong dang dgag dbye de yod</text></item>
<item><p>114b7</p><section></section><text>pa'i gnas de nas gnas gzhan du 'gro bar mi bya'o/ /de yang gal te de nyid kyi tshe rnam pa de lta bur phyin par 'gro ba nyid ma yin na ste/ gal te gso sbyong dang dgag dbye'i dus de nyid kyi tshe gnas gang na rang gi gso sbyong dang dgag dbye de yod pa'i gnas rnam pa de lta bur phyin par 'gro ba nyid ma</text></item>
<item><p>115a1</p><section></section><text>yin na de'i tshe 'gro bar mi bya'i gal te de nyid kyi tshe rnam pa de lta bur phyin par 'gro ba nyid yin na ni 'gro ba la nyes pa med do/ /gzhan yang 'thab krol can dag dang 'bral bar 'gro ba nyid ma yin na ste/ gnas de na gang zag 'thab krol byed pa'i rang bzhin can dag yod pa de dag</text></item>
<item><p>115a2</p><section></section><text>dang 'bral ba'i phyir 'gro ba nyid ma yin na de'i tshe 'gro bar mi bya'i gal te 'thab krol can dag dang 'bral bar 'gro ba nyid yin na ni 'gro ba la nyes pa med do/ /gzhan yang spyod pa bzang po dag dang phrad pa de lta bur 'gro ba nyid ma yin na ste/ gnas gzhan du song na tshangs pa mtshungs par spyod pa'i dge</text></item>
<item><p>115a3</p><section></section><text>slong spyod pa bzang po gya nom pa dag dang phrad par 'gyur ba de lta bur 'gro ba nyid ma yin na de'i tshe 'gro bar mi bya'i gal te spyod pa bzang po dag dang phrang pa de lta bur 'gro ba nyid yin na ni 'gro ba la nyes pa med do/ /'di skad bstan te/ gnas gang na rang gi gso sbyong dang dgag dbye 'am gzhan gang yang rung</text></item>
<item><p>115a4</p><section></section><text>ba yod pa'i gnas de nas gso sbyong dang dgag dbye'i nyin mo gso sbyong dang dgag dbye ma byas par gnas gzhan du 'gro bar mi bya'o/ /gal te gso sbyong dang dgag dbye'i nyi ma de nyid la rang gi gso sbyong dang dgag dbye yod pa'i gnas rnam pa de lta bu gzhan du phyin par 'gyur na ni de'i tshe</text></item>
<item><p>115a5</p><section></section><text>nyes pa ci yang med do/ /yang na gang zag 'thab krol can gnas de na 'khod pa dag dang bral bar gyur pa lta na de'i tshe 'gro ba la nyes pa med do/ /yang na dge slong spyod pa bzang po yongs su dag pa lta ba mthun pa dag dang 'phrad par 'gyur ba'i bsam pas 'gro na rang gi gso sbyong dang</text></item>
<item><p>115a6</p><section></section><text>dgag dbye med pa'i gnas su 'gro na yang de'i tshe nyes pa med de/ 'di ltar gcig pu rab tu zhi ba'i sems kyis spyod pa bzang po'i nang na gnas pa'i tshul khrims gso sbyong byas pa dang / rnam par dag pa ci 'dra ba de lta bur ni so sor thar pa'i mdo bton cing dgag dbye byas pa 'thab krol</text></item>
<item><p>115a7</p><section></section><text>can dag dang lhan cig gnas pa'i tshul khrims gso sbyong byas pa dang rnam par dag par mi 'gyur ba'i phyir ro/ 'dir gzhung ni dge slong dang bcas pa'i gnas dang / gnas ma yin pa nas kyang gang na dge slong tshul khrims yongs su dag pa lta ba mthun pa dag 'khod par dge slong dang</text></item>
<item><p>115b1</p><section></section><text>bcas pa'i gnas su 'gro bar bya'o zhes gsungs pa yin no/ /'dir yang dge slong dang bcas pa'i gnas zhes bya ba ni gang na dge slong dag gis gnas par byed pa yin te/ gang na gso sbyong la sogs pa las thams cad byed pa'i gnas de ni dge slong dag gis gnas par byed pa zhes bya ste/</text></item>
<item><p>115b2</p><section></section><text>gnas kyi bya ba yongs su rdzogs par byed pa'i phyir ro/ /gnas pa ma yin zhes bya ba ni/ gang na las mi byed pa'i gnas la bya ste/ gnas kyi bya ba thams cad med pa'i phyir ro/ /de lta bas na gnas pa ma yin pa nas kyang dge slong dang bcas pa'i gnas dge slong 'thab krol can yod par</text></item>
<item><p>115b3</p><section></section><text>'gro bar mi bya'o/ /de nyid kyi phyir gso sbyong dang dgag dbye dag bshol bar gsungs so/ /gang gi phyir der 'gro ba bkag pa de'i phyir spyod pa bzang po can gyi dge slong dang bcas pa nas 'thab krol can gyi dge slong dang bcas par 'gro bar mi bya'o zhes bya ba smras te/ spyod pa bzang po</text></item>
<item><p>115b4</p><section></section><text>can gyi dge slong dang bcas pa'i gnas nas sam gnas ma yin pa nas kyang 'thab krol can gyi dge slong dang bcas pa'i gnas su 'gro bar mi bya na/ gnas pa ma yin par lta smos kyang ci dgos zhes bstan to/ /dge slong med par 'gro bar mi bya'o zhes bya ba'i nyes pa gzhan ston pa'i tshig</text></item>
<item><p>115b5</p><section></section><text>bsdu ba'i phyir/ dge slong dang bcas pa nas dge slong med par lhag ma rnams dang lhan cig ma yin pa'am gnod pa dang lus dang sems shin tu sbyangs pa'i dbang ma gtogs par 'gro bar mi bya'o zhes bya ba smras te/ dge slong dang bcas pa'i gnas nas dge slong med par 'gro bar</text></item>
<item><p>115b6</p><section></section><text>ni bya'o/ /ci dge slong dang bcas pa'i gnas na gnas pa'i dge slong rnams dang yang lhan cig tu 'gro bar mi bya'am zhe na/ de'i phyir lhag ma rnams dang lhan cig ma yin par te/ lhag ma rnams dang lhan cig tu ni 'gro bar bya'o/ /ci lhag ma rnams dang lhan cig ma yin par rnam pa</text></item>
<item><p>115b7</p><section></section><text>thams cad du 'gro bar mi bya'am zhe na de'i phyir gnod pa ma gtogs par 'gro bar mi bya'o zhes bya ba smras te/ tshul khrims dang srog la sogs pa'i bar chad kyi dbang gis ni 'gro bar bya'o/ /ci dgos pa'i dbang gis kyang 'gro bar mi bya'am zhe na de'i phyir/ lus dang sems shin</text></item>
<item><p>116a1</p><section></section><text>tu sbyangs pa'i dbang ma gtogs par 'gro bar mi bya'o zhes bya ba smras te/ gal te der song nas lus dang sems shin tu sbyangs pa skye bar 'gyur zhing / lus dang sems dag dge ba bya ba la las su rung zhing btub pa dang / mi g.yo ba nyid du 'gyur na de'i dbang gis ni dge slong</text></item>
<item><p>116a2</p><section></section><text>dang bcas pa'i gnas nas dge slong med pa'i gnas su 'gro bar bya ste/ 'di ltar gso sbyong dang dgag dbye dag pas kyang 'dis tshul khrims gso ba ches lhag par skye bar 'gyur ba'i phyir ro/ /de lta bas na lus dang sems shin tu sbyangs pa bskyed pa'i phyir gso sbyong dang dgag dbye dag byin gyis</text></item>
<item><p>116a3</p><section></section><text>brlabs pa tsam du bshol ba rigs pa kho na yin no/ /'gro ba'i phyir gnas pa gso sbyong dang dgag dbye ma byas pa dor bar mi bya'o zhes bya ba ni/ de'i nyin mo zhes bya bar sbyar te/ mkhan po la sogs pa gnas gang yin pas bdag nyid gzhan du 'gro ba'i phyir/ slob ma gnas pa gso sbyong dang</text></item>
<item><p>116a4</p><section></section><text>dgag dbye ma byas pa dag dor zhing spang bar mi bya'o zhes bya ba'i tha tshig go/ /rkyen de lta bu nyid yong na spyod pa bzang po dang ldan pa dang gnod pa dang ldan pa'i gnas bstan nas der 'gror gzhug par bya'o zhes bya ba ni/ gal te gnas de las gzhan du mi 'gro na tshul khrims dang srog la</text></item>
<item><p>116a5</p><section></section><text>sogs ba'i bar chad kyi rkyen de lta bu yod par gyur na/ de'i nyin mo gnas pa la gang na dge slong spyod pa bzang po dang ldan pa dang so sor thar pa'i mdo 'don pa dang ldan pa 'dug pa'i gnas de bstan nas gnas che ge mo zhig tu song shig ces der 'gror gzhug cing bdag nyid kyang de'i nyin mo 'gro</text></item>
<item><p>116a6</p><section></section><text>bar bya'o/ /'dir gzhung ni de na dge slong gi dge 'dun gnas brtan dang bcas so sor thar pa dang bcas shing dge slong tshul khrims dang ldan pa yon tan dang ldan pa nges pa dge ba'i chos can dag 'khod kyis/ de dag gis 'gyod pa ma bskyed pa ni bskyed par mi 'gyur la/ skyes pa ni</text></item>
<item><p>116a7</p><section></section><text>sel bar 'gyur ro zhes gsungs pa yin no/ /so sor thar pa dang la zhes bya ba 'dis ni dge 'dun gyi gnas brtan 'don pa dang ldan pa ting du bstan la/ tshul khrims dang ldan pa zhes bya ba la sogs pas ni spyod pa bzang po dang ldan pa nyid du bstan te/ bsgo ba de</text></item>
<item><p>116b1</p><section></section><text>las 'da' bar mi bya'o zhes bya ba ni/ gnas kyi bsgo ba de las gnas pas 'da' bar mi bya ba ste/ gnas kyi bsgo ba de gnas pas bsgrub par bya'o zhes bya ba'i tha tshig go/ //bam po bzhi bcu bdun pa/ phyis 'ongs pa rnams kyi don du de gnyis yang byar rung</text></item>
<item><p>116b2</p><section></section><text>ngo zhes bya ba ni/ gal te dge slong dag phyis lhags par gyur na de dag gi don du dge slong snga ma gso sbyong dang dgag dbye byas zin pa rnams kyis yang gso sbyong dang dgag dbye de gnyis byar rung ngo / /gal te legs par na de la ci dgar 'jug par bya'o zhes bya ba ni/ gal</text></item>
<item><p>116b3</p><section></section><text>te dge slong snga ma rnams kyis gso sbyong dang dgag dbye de gnyis legs par byas pa yin na/ de'i tshe phyis 'ongs pa rnams kyi don du gso sbyong dang dgag dbye bya ba de la ci dgar 'jug par bya'i/ mi mthun pa nyid la sogs pa'i nyes pa yod na ni ci dgar 'jug par mi bya ste/</text></item>
<item><p>116b4</p><section></section><text>'di ltar gdon mi za bar yang 'jug par bya ba'o/ /'du ba mthun pa dag la yang ngo zhes bya ba ni/ gnyug mar gnas pa rnams ni gnyug mar gnas pa rnams dang 'du ba mthun pa yin la glo bur du lhags pa rnams kyang glo bur du lhags pa rnams dang 'du ba mthun pa yin pas/</text></item>
<item><p>116b5</p><section></section><text>gnyug mar gnas pa byas zin pa rnams glo bur du lhags pa dag la ci dgar 'jug pa dang / glo bur du lhags pa byas zin pa rnams gnyug mar gnas pa lhags pa rnams la ci dgar 'jug pa 'ba' zhig tu ma zad de/ 'di ltar 'du ba mthun pa lhags pa rnams la cing gar 'jug par</text></item>
<item><p>116b6</p><section></section><text>bya ste/ gnyug mar gnas pa rnams kyang gnyug mar gnas pa lhags pa rnams la ci dgar 'jug par bya ba dang / glo bur du lhags pa rnams kyang glo bur du lhags pa rnams la ci dgar 'jug par bya ba dang / gnyug mar gnas pa rnams kyang glo bur du lhags pa rnams la ci dgar 'jug</text></item>
<item><p>116b7</p><section></section><text>par bya ba dang / glo bur du lhags pa rnams kyang gnyug mar gnas pa rnams la ci dgar 'jug par bya'o/ /gzhan gyis tshogs pa gsol bar bya'o zhes bya ba ni/ gang zag ci dgar 'jug pa de dag las gzhan pa gdon mi za bar 'jug pa gang yin pa de dag gis dge 'dun la tshogs</text></item>
<item><p>117a1</p><section></section><text>pa gsol bar bya ba'o/ /de ma thob na mtshams gzhan du bya'o zhes bya ba ni/ dge 'dun las chogs pa de ma thob na mtshams gzhan du gso sbyong dang dgag dbye dag bya ba ste/ de ni mi mthun pa nyid kyi nyes pa spang ba'i phyir ro/ /gso sbyong dang dgag dbye dag nyi tsher ma zad kyi</text></item>
<item><p>117a2</p><section></section><text>las thams cad la yang de bzhin no/ /byed pa'i tshe 'ongs na lhag ma nyams su myong bas 'grub po zhes bya ba ni/ dge 'dun snga ma dag dgag dbye byed pa'i tshe/ dge slong gang phyis 'ongs na des rang gi dgag dbye dag gi gong ma dge slong rgan rabs pa rnams kyi dgag dbye ma slebs pa nyams</text></item>
<item><p>117a3</p><section></section><text>su ma myong ba nyid yin yang lhag ma nyams su myong bas dgag dbye 'grub po/ /de bzhin du dge 'dun snga ma gso sbyong byed pa'i tshe dge slong gang phyis 'ongs na des dge slong snga ma dag gis so sor thar pa'i mdo ji tsam bton pa ma bslabs pa nyams su ma myong ba de'i lhag ma 'don pa de'i 'phro</text></item>
<item><p>117a4</p><section></section><text>tsam nyams su myong bas kyang gso sbyong 'grub po/ /'di skad bstan te/ dge 'dun snga ma gso sbyong dang dgag dbye byed par gyur pa nyid kyi tshe/ gal te dge slong dag phyis lhags shing der las kyi lhag ma nyams su myong na des de dag 'grub ste/ gso sbyong dang dgag dbye byas pa nyid yin</text></item>
<item><p>117a5</p><section></section><text>no/ /gnas de nas su 'ga' yang ma song ba nyid yin na nges pa yin no zhes bya ba ni/ dge slong snga mas gso sbyong dang dgag dbye byas zin pa'i gnas de nas dge slong 'ga' yang langs te ma song ba nyid yin na/ de'i tshe dge slong phyi ma dag gso sbyong dang dgag dbye la gnas der lhags pa dag</text></item>
<item><p>117a6</p><section></section><text>la tshogs pa sbyin pa'i phyir snga ma de dag gnas de nyid du bsdad par bya ba nges pa yin te/ ci dgar 'jug par bya ba ma yin pa'o/ /glo bur du lhags pa dag ches mang ba nyid yin na yang ngo zhes bya ba ni/ gal te dge slong glo bur du lhags pa dag gnyug mar gnas pa dag pas ches mang ba nyid</text></item>
<item><p>117a7</p><section></section><text>yin na de'i tshegs so sbyong dang dgag dbye'i gnas de nas dge slong gnyug mar gnas pa 'ga' zhig langs te song du zin kyang glo bur du lhags pa dag la tshogs pa sbyin pa'i phyir/ gnyug mar gnas pa ma song ba thams cad kyis thams cad gdon mi za bar gnas der 'du bar bya ba yin</text></item>
<item><p>117b1</p><section></section><text>gyi/ rang dgar 'jug par bya ba ma yin pa ste/ mang po mthu che ba nyid yin pa'i phyir ro/ /dus kyi phyir ni ches mang ba rnams kyi rjes su 'jug par bya ba nyid yin no zhes bya ba ni/ gal te gnyug mar gnas pa rnams kyi ni tshes bco lnga yin la/ glo bur du lhags pa rnams kyi ni tshes bcu bzhi</text></item>
<item><p>117b2</p><section></section><text>yin pa'am/ gnyug mar gnas pa rnams kyi ni tshes bco lnga yin la/ glo bur du lhags pa rnams kyi ni tshes bcu drug yin pa lta bur dus kyi phyir blo mi mthun na/ de la ni dge slong gang mang ba shos kyi phyogs kyi rjes su 'brang bar bya ba'o/ /ji ste phyogs gnyi ga grangs mnyam pa kho na yin</text></item>
<item><p>117b3</p><section></section><text>na de'i tshe ji ltar bya zhe na de'i phyir/ mnyam pa nyid yin na gnyug mar gnas pa rnams kyi'o zhes bya ba smras te/ gal te grangs mnyam pa nyid yin na gnyug mar gnas pa rnams kyi rjes su 'jug par bya ba nyid yin no/ /sngar tshogs pa sbyin pa'i skabs su phyis 'ongs pa rnams kyi don du yang</text></item>
<item><p>117b4</p><section></section><text>byar rung ngo zhes bya ba dang / gal te legs par na de la ci dgar 'jug par bya'o zhes bya ba'i mdo de dag gis tshogs pa sbyin pa la ci dgar 'jug par bstan pa de 'dir dus kyi skabs su dmigs kyis bsal ba bstan pa'i phyir 'di la yang ngo zhes bya ba smras te/ dus kyi phyir ni ches mang po</text></item>
<item><p>117b5</p><section></section><text>rnams kyi rjes su 'jug par bya ba nyid yin no zhes bya ba dang mnyam pa nyid yin na gnyug mar gnas pa rnams kyi'o zhes bya ba'i mdo sngar bstan pa 'di gnyis la yang nges par 'jug par bya ba nyid yin gyi/ ci dgar 'jug par bya ba ni ma yin no zhes bya ba'i tha tshig go/ /gso sbyong gi gzhi las mthun</text></item>
<item><p>117b6</p><section></section><text>pa'i gso sbyong gi cho ga'i skabs so zhes bya ba de bshad zin to// //da ni zhi gnas kyi gso sbyong dang mthun pa'i gso sbyong gi gzhi dang 'brel ba rnam par 'byed pa dang phran tshegs la sogs pa'i skabs nas byung ba bsdu bar bya ste/ de'i phyir ting nge 'dzin las bslang bar mi bya'o zhes bya ba smras te/</text></item>
<item><p>117b7</p><section></section><text>dge slong gis dge slong ting nge 'dzin la snyoms par zhugs pa don gang gi phyir yang bslang bar mi bya'o/ /gdams ngag med par bsgom par mi bya'o zhes bya ba ni/ dge slong gis lung med par bsgom par mi bya ba'o/ /gdos bu dang pho long gi sbyor ba rigs pa nyid yin no zhes bya ba ni/ sngar 'dul</text></item>
<item><p>118a1</p><section></section><text>ba'i gzhi las spong ba pa gnyid bro na rna bar gdos bu gdags pa dang pho long 'phang ba'i sbyor ba bstan pa der da bzo ma yin par tshig gzhan gyis bsnan pa'o/ /'dir gzhung ni phran tshogs dag las dge slong dag de lta bas na ji ltar chu klung yid 'ong ldan gyi ngogs kyi dge slong</text></item>
<item><p>118a2</p><section></section><text>dag gis brtson 'grus brtsams pa ltar gdos bu dang pho long gi sbyor bas brtson 'grus brtsam par bya'o zhes gsungs pa yin no/ /brtson 'grus lhod par mi bya'o zhes bya ba ni/ brtson 'grus zhan par mi bya ba ste/ 'dir gzhung ni dge slong gis brtson 'grus lhod par mi bya'o/ /brtson 'grus</text></item>
<item><p>118a3</p><section></section><text>klod par byed na 'gal tshabs can du 'gyur ro zhes gsungs pa yin no/ /de ni mdo sde las gsungs pa yin no zhes bya ba ni/ brtson 'grus mi klod par bya ba de ni mdo sde las ji skad gsungs pa de bzhin du rjes su bsgrub par bya ba ste/ mdo sde las 'di la dge slong nyin mo 'dug pa dang 'chag pa dag gis</text></item>
<item><p>118a4</p><section></section><text>sgrib par 'gyur ba'i chos rnams la sems yongs su sbyong bar byed cing zhes bya ba la sogs pa gsungs pa yin no/ /'dir nyal ba ma mo las lhag par gsungs pa de dag bsdu ba'i phyir/ lus dang sems dang gos ma 'phyar bas nyal bar bya'o zhes bya ba smras ste/ lus dang sems dang gos</text></item>
<item><p>118a5</p><section></section><text>dag re re la ma 'phyar bar zhes bya ba'i sgra so sor sbyar bar bya'o/ /'dir gzhung ni nam gyi gung thun la gtsug lag khang gi phyi rol du rkang pa bkrus nas gtsug lag khang du zhugs te bla gos bzhi bltab du bting nas/ snam sbyar rim pa mang du bltab ste sngas su bcug nas glo g.yas pa phab</text></item>
<item><p>118a6</p><section></section><text>ste/ rkang pa rkang pa'i steng du bzhag nas lus ma 'phyar ba dang / sems ma 'phyar ba dang / gos ma 'phyar bar snang ba'i 'du shes dang dran pas nyal bar bya zhing / dge slong gis nyin mo nyal bar mi bya'o zhes bya ba la sogs pa gsungs pa yin no/ /mi na pas nyin mo nyal bar mi bya'o zhes</text></item>
<item><p>118a7</p><section></section><text>bya ba ni/ dge slong mi na bas nyin mo nyal bar mi bya ba ste/ 'dir ngal ba dang lus nyam chung ba yang na ba dang 'dra bar rig par bya'o/ /gnyid kyis snyom pa brnag mi thub pa nyid yin na/ de bsang pa'i phyir des de tsam zhig bstan par bya'o/ /zas kyis snyoms pa brnag mi bzod pa zhig yin na yang</text></item>
<item><p>118b1</p><section></section><text>de bsang pa'i phyir des de tsam zhig bsten par bya'o/ /mdo sde las kyang mer 'jug gi bung ni dpyid rnams kyi zla ba tha ma la yud tsam zhig zas kyi snyom pa bsad par byed do zhes gsungs so/ /ro rgyab na bas pus 'khyud bcad par bya'o zhes bya ba ni/ dge slong ro rgyab na bas pus 'khyud kyi rdzas bcad par</text></item>
<item><p>118b2</p><section></section><text>bya'o/ /dbang po rnams nang du bsdus pa dang / yid phyi rol du ma song ba dang / gsal ba dang drang pos mi thogs par bcag par bya'o zhes bya ba la/ mig la sogs pa dbang po rnams ni rang bzhin gyis phyi rol du 'phro ba'i bdag nyid can yin pas de dag phyi rol du mi 'phro bar nang du bsdus te bcag</text></item>
<item><p>118b3</p><section></section><text>par bya'o/ /yid phyi rol du ma song ba zhes bya ba ni/ 'di ltar sa gzhi gnas pa la sogs pa yang de'i yul yin pas 'jig rten la sems pa las bzlog cing yid nang du bsdus te bcag par bya ba'o/ /gsal ba zhes bya ba ni/ sems dang bas rab tu zin pa'i lus kyis spro ba dang bcas bzhin du bcag</text></item>
<item><p>118b4</p><section></section><text>par bya'o zhes bya ba'i tha tshig go/ /drang pos zhes bya ba ni gom pa ya yo med pas so/ /mi thogs par zhes bya ba ni/ mal gcig tu mi sdod par drag dal ran par bcag par bya'o/ /mi nus na thag gus bres te'o zhes bya ba ni/ drang por 'chag mi nus na thag gu bres te bcag par bya ba'o/ /kha thon</text></item>
<item><p>118b5</p><section></section><text>pa'i 'chag sa ni khru bcu gnyis so zhes bya ba ni/ 'chag sa'i srid du'o/ /spong ba pa'i ni bco brgyad do zhes bya ba ni/ 'chag sa'i srid du khru'o/ /de thag gus gzhal te bya'o zhes bya ba ni/ dge slong gis 'chags de thag gus gzhal te bya ba'o/ /'dir gzhung ni rnam par 'byed pa las/ de dag</text></item>
<item><p>118b6</p><section></section><text>gis 'chag sa ji lta bu mi shes nas/ bcom ldan 'das kyis bka' stsal pa/ spong ba pa'i 'chag sa ni khru bco brgyad do/ /kha ton pa'i ni khru bcu gnyis te/ de dag thag gus gzhal te bya'o zhes gsungs pa yin no/ /dge slong gis chos bshad par bya'o zhes bya ba ni/ dge slong gis dus dus</text></item>
<item><p>118b7</p><section></section><text>su 'khor rnams la chos bshad par bya ba'o/ /'dug ste'o zhes bya ba ni/ seng ge'i khri la sogs pa la 'dug ste chos bstan par bya ba'o/ /gal te du ma nyid na gcig gis so zhes bya ba ni/ gal te chos ston pa du ma nyid yod na dang por gcig gis bshad par bya'o/ /chos ston pa ni 'di pa'i dge</text></item>
<item><p>119a1</p><section></section><text>slong gi 'khor du gtogs pa dag kho na'i las yin gyi gzhan gyi ni ma yin no/ /'di pa'i dge slong gi 'khor du gtogs pa zhes bya ba ni chos 'di pa'i rab tu byung ba mtshan mthun pa dang mtshan mi mthun pa dang / sdom pa mchog dang mchog ma yin pa dang dge tshul dang dge slob ma la sogs</text></item>
<item><p>119a2</p><section></section><text>pa thams cad yin par rig par bya'o/ /gang yang rung bas so zhes bya ba ni/ rgan pa dang mtshan mthun pa dang bsnyen par rdzogs pa 'ba' zhig gis bya bar ma zad kyi/ gsar bu dang mtshan mi mthun pa dang rab tu byung zhing bsnyen par ma rdzogs pa dag gis kyang byar rung ste/ de dag gi nang nas chos ston</text></item>
<item><p>119a3</p><section></section><text>pa du ma yod du zin kyang / thams cad kyis mi bya bar gang yang rung ba cig gis bstan par bya'o/ /ma gsol bar mi bya'o zhes bya ba ni/ chos bstan par bya'o/ /gal te de'i tshig gis byung ba ma yin na'o zhes bya ba ni/ dge slong gang gis tshig gis dge 'dun spyan drangs pa la sogs par 'gro ba byung ba'i</text></item>
<item><p>119a4</p><section></section><text>dge slong des ni gzhan gyis ma gsol bar yang chos bstan par bya ste/ 'di ltar dge slong de'i tshig las gyur pas der ston pa dang 'dra bar mdun gyis bltas par gyur pas mdun gyis bltas pa nyid dge slong de la gsol ba btab pa nyid yin pa'i phyir ro/ /'dir byung ba zhes smos pas ni dpe</text></item>
<item><p>119a5</p><section></section><text>tsam du zad de/ de'i tshig las gyur pas gnas skabs thams cad la yang cho ga de bzhin no/ /gnas skabs thams cad la dge 'dun gnas brtan gyi tshig las gyur pa nyid yin par rig par bya'o/ /gnas pa rnams la ni gnas kyi sa'o/ /nye gnas rnams la ni klog pa'i slob dpon</text></item>
<item><p>119a6</p><section></section><text>gyis so/ /dge slong ma rnams la ni dge slong rnams kyis so/ /bsnyen par ma rdzogs shing rab tu byung ba rnams la ni bsnyen par rdzogs pa'i tshig las gyur pa nyid yin par rig par bya ste/ gnas su gyur pa nyid yin phyir ro/ /grwas mi bya'o zhes bya ba ni/ chos bstan par bya te/ chos</text></item>
<item><p>119a7</p><section></section><text>ston pa'i grwa gzhan cig nye 'khor na 'dug pa'i drung rang gis grwa gzhan btsugs te chos bstan par mi bya ba'o/ /'dir 'khor 'dus pa bkag pa ni ma yin gyi/ gang du chos ston pa'i sgra phan tshun grags par 'gyur ba'i gnas der gzhan chos ston pa'i gra'i drung du dge slong gzhan gyis grwa</text></item>
<item><p>119b1</p><section></section><text>gzhan btsugs te chos bstan par mi bya ba yin no/ /'di ltar bcom ldan 'das kyis chos nyan pa'i gral gyi rnam pa khyams su zla gam gyi rnam pa lta bu'am rdzing bu'i rnam pa lta bur rjes su gnang bas/ de'i phyir lang long 'di bkag pa yin te/ dge slong dag lang long dag gis chos ston par byed pa na ca</text></item>
<item><p>119b2</p><section></section><text>cor gyur pa'i phyir ro zhes gleng gzhi las gsungs pa yin no/ /grwa phyed kyis mi bya'o zhes bya ba ni/ grwa gcig gi nang du la la grwa phyed la ston par byed cing la la grwa phyed la ston par byed pa de ltar mi bya ba'o/ /'dir de gnyis kyi gzhung ni grwas smra bar mi bya grwa phyed kyis smra bar mi bya ba ste/ smra na nyes byas su 'gyur ro zhes gsungs pa yin</text></item>
<item><p>119b3</p><section></section><text>no/ /gnyis kyis gcig tu mi bya'o zhes bya ba 'di ni/ sngar gal te du ma nyid na gcig gis so zhes smos pa de'i spros pa yin te/ grwa yang rung grwa phyed kyang rung ba gcig tu gang zag gnyis kyis chos bstan par mi bya'o/ /'dir gzhung ni gnyis kyis grwa gcig tu smra bar mi bya'o/ /gang smra bar byed pa de la nyes</text></item>
<item><p>119b4</p><section></section><text>byes su 'gyur ro zhes gsungs pa yin no/ /rgan rims kyis so zhes bya ba 'dir yang sngar gal te du ma nyid yin na gcig gis so zhes smos pa de'i rjes su sbyar te/ 'dir ni chos ston pa du ma yod na rgan rims kyis bstan par bya'o zhes bya bar sbyar gyi/ bstan par mi bya'o zhes dgag pa ni ma yin no/ /gal</text></item>
<item><p>119b5</p><section></section><text>te mang ba nyid yin na stan gnyis sam gsum gzhag ste'o zhes bya ba ni/ gal te chos smra ba bdag pas rgan rabs chos ston pa dag chang ba nyid yin na de dag gi go gnyis sam gsum gong du gzhag ste chos smra bas bstan par bya'o/ /ci gang yang rung bas sam zhe na ma yin te de'i phyir gal te stan de dag mi 'thob</text></item>
<item><p>119b6</p><section></section><text>pa yin na'o zhes bya ba smras te/ chos smra ba gang gis chos smra ba rgan rabs gnyis sam gsum gyi stan de dag mi 'thob pa gang yin pa de ni stan de dag mi 'thob pa ste/ des rgan rabs kyi stan gnyis sam gsum gong du gzhag ste chos bstan par bya'o/ gang gis stan gsum mi 'thob pa des kyang stan</text></item>
<item><p>119b7</p><section></section><text>gsum gzhag par bya/ gang gnyis mi thob pa des kyang gnyis gzhag par bya/ gang gis gcig mi thob pa des kyang gcig gzhag par bya/ gal te de gnas brtan yin na ni gral gyi gtso bor 'dug par bya ste/ 'di dag ni khri stan du ma bshams par spyir 'dug pa'i cho ga yin no/ seng ge'i khri la</text></item>
<item><p>120a1</p><section></section><text>yang ngo zhes bya ba ni/ 'dug ste chos bstan bar bya'o/ /seng ge'i khri stan la sogs pa khri stan logs shig tu spags pa la ni gong du rgan rabs gzhan gyi go gzhag mi dgos so/ /mchil ma'i snod gzhag bar bya'o zhes bya ba ni mchil ma dor ba'i phyir ro/ /der bcal blugs so zhes</text></item>
<item><p>120a2</p><section></section><text>bya ba ni/ mchil ma'i snod der ngo / /der bcal ci zhig blugs par bya zhe na de'i phyir/ bye ma'am thal ba'o zhes bya ba smras te/ de gnyis ni dpe tsam du zad de/ rtswa la sogs pa gzhan yang rung ba'i phyir ro/ /de dus dus sbyang bar bya'o zhes bya ba ni mchil ma'i snod de'o/ /tshes brgyad dang bcu bzhi dang bco lnga'i nub</text></item>
<item><p>120a3</p><section></section><text>mo chos nyan par bya'o zhes bya ba ni/ 'dir gzhung ni dge slong dag de lta bas na tshes brgyad dang bcu bzhi dang bco lnga la dge slong rnams gcig tu 'dus te chos smra bar bya ba rjes su gnang ngo zhes gsungs pa yin no/ /nad pas de ma byas pa la ni nyes pa med do zhes bya ba ni/ nad pas chos mnyan pa de ma</text></item>
<item><p>120a4</p><section></section><text>mnyan pa dang ma bton pa la nyes pa med pa'o/ /de smra ba'i phyir gsol ba 'debs pa mi mnod par mi bya'o zhes bya ba ni/ chos de bstan pa dang gdon pa smra ba'i phyir gzhan gsol ba 'debs pa ni dge slong gis mi mnod par mi bya ste/ khas blang bar bya'o zhes bya ba'i tha tshig go/ /mi nus pa la sogs</text></item>
<item><p>120a5</p><section></section><text>pa yin na gsol ba 'debs pa la shad kyis sbyang bar bya'o zhes bya ba ni/ na ste mi nus pa'am bya ba gzhan gyis brel bar gyur ba yin na de'i cho gsol ba 'debs pa la shad kyis sbyang zhing go bar bya'o zhes bya ba'i tha tshig go/ /smra ba po med na rim gyis dran par bya zhing tha na tshigs su bcad pa re re tsam yang smra</text></item>
<item><p>120a6</p><section></section><text>bar bya'o zhes bya ba ni/ gal te chos smra ba po med par dge slong thams cad rga na rims kyis dran par bya zhing tha na tshigs su bcad pa re re tsam yang gdon par bya ba'o/ /der mar me gzugs so zhes bya ba ni chos nyan pa der ro/ /khyams su chos nyan pa'i gral zla gam gyi rnam pa lta bu'am rdzing bu'i rnam pa lta bur</text></item>
<item><p>120a7</p><section></section><text>bsham par bya'o zhes bya ba ni/ gnas ngos bzhi kun nas steng gi khyams btags pa'i nang du chos nyan pa'i gral zla gam lta bu'am gru bzhir bsham par bya ba'o/ /de yang dpe tsam du zad de/ yid du 'ong ba dang / mi gnod pa gzhan dag kyang rung bas nges pa med do/ /bla gab med par chos mnyan na bla re</text></item>
<item><p>120b1</p><section></section><text>gdags so zhes bya ba ni/ gal te bla gab med par chos nyan na bla re gdags par bya ba'o/ /rlung dang char 'bab na brtul lo zhes bya ba ni bla re'o/ /der chos nyan pa dag dor bar mi bya'o zhes bya ba ni/ bla re brtul nas rlung dang char pa bab pa der dge slong chos smra ba dang nyan pa dag dor bar mi bya'o/ /der gnas brtan</text></item>
<item><p>120b2</p><section></section><text>dang por 'dug ste yud tsam zhig cang mi smra bar bsdad nas chos smra bar bya ba'am gzhan la dge slong chos smros shig ces gsol ba bya'o zhes bya ba ni/ chos smra ba'i gnas der gnas brtan dang por 'dug ste dus cung zhig cang mi smra bar bsdad nas/ gnas brtan nyid kyis chos smra bar bya'o/ /yang na chos nyan</text></item>
<item><p>120b3</p><section></section><text>pa'i mdun rol tu gnas brtan gyis dge slong chos smra ba po gzhan la/ kye dge slong chos bstan par gsol zhes gsol ba gdab cing gzhan chos smrar gzhug par bya'o/ /smra ba na sems gtad de/ gal te chos yin na spro bar bya'o zhes bya ba ni/ chos smra ba po chos smra ba na thams cad kyis sems gtad</text></item>
<item><p>120b4</p><section></section><text>par bya'o/ /gal te chos smra ba yin na spro bar bya ste/ dge slong legs so legs so chos bzang po bshad do zhes legs so zhes bya ba sbyin par bya'o/ /gal te ma yin na bzlog par bya'o zhes bya ba ni/ gal te smra ba po de chos ma yin pa smra na de'i tshe bzlog par bya/ dge slong chos ma yin pa ma smra zhig</text></item>
<item><p>120b5</p><section></section><text>ces dgag par bya'o/ /der khyim pa lhags pa rnams la chos dang ldan pa'i gtam bya'o zhes bya ba ni/ chos mnyan pa der gal te mgo ma btsugs pa'i mdun du'am rdzogs pa'i rjes la khyim pa dag lhags na de'i tshe de dag la chos dang ldan pa'i gtam bya ba'o/ /mu stegs can klan ka tshol zhing gnas</text></item>
<item><p>120b6</p><section></section><text>na legs par tshar gcad cing khro ba mi bstan par bzod par bya'o zhes bya ba ni/ gnas brtan gyis zhes bya bar sbyar ro/ /'di skad bstan te/ gal te mu stegs can dag klan ka tshol zhing gnas te/ 'di ni chos ma yin no/ /'di ni 'dul ba ma yin no zhes zer na de'i tshe rigs pa'i tshig gis legs</text></item>
<item><p>120b7</p><section></section><text>par tshar gcad cing khro ba mi bstan par bzod par bya'o zhes bya ba'i tha tshig go/ /ston pas 'khor khrid de 'gro bar mi bya'o zhes bya ba ni/ chos ston pa'i dge slong gis chos bstan zin nas 'khor rnams la chos bstan par bya'o zhes de nas khrid de 'gro bar mi bya ba ste/ chos ston pa ni gnas</text></item>
<item><p>121a1</p><section></section><text>brtan gyi las yin pa'i phyir ro/ /de dag 'gro na chos kyi sgor gzud par bya'o zhes bya ba ni/ 'khor de dag rang dgar 'gro zhing phyi bzhin 'ong na chos ston pas khyim pa de dag la gzhol bas chos kyi sgor gzud par bya ba'o/ /zhes dang bcas pa dang gus pa dang bcas pa dang sems dma'</text></item>
<item><p>121a2</p><section></section><text>bas 'jug par bya'o zhes bya ba ni/ chos smra bas 'khor gyi nang du rnam pa 'di lta bus 'jug par bya ba'o/ /zhes dang bcas pa zhes bya ba ni gzhan la bla ma nyid du lta ba'o/ /gus pa dang bcas pa zhes bya ba ni gzhan la 'jigs pa'i gnas nyid du lta ba'o/ /sems dma' ba zhes bya ba ni rgyags pa dang nga</text></item>
<item><p>121a3</p><section></section><text>rgyal nges par bcom pa nyid kyis so/ /gus par bcas te bstan par bya'o zhes bya ba ni/ chos zhes bya bar sbyar ro/ /gus par bya ba bstan pa'i phyir chos la gus pa dang bcas pa dang brtan pa dang bcas pa dang yid mi g.yeng bas rigs pa dang grol ba'i tshig dag gis so zhes bya ba smras te/ chos la gus pa</text></item>
<item><p>121a4</p><section></section><text>dang bcas pa zhes bya ba ni/ chos la gus pa nye bar gzhag ste'o/ /brten pa zhes bya ba ni tshig mi g.yo ba'o/ /yid bsdus pas zhes bya ba ni/ gzhan la sems mi gtod pas so/ /rigs pa'i tshig dag gis zhes bya ba ni/ tshad ma dang ldan pa dag gis so/ /grol ba'i tshig dag gis zhes bya ba ni/ thogs</text></item>
<item><p>121a5</p><section></section><text>pa med par brjod pa dag gis te/ ci ming che ge zhes bya ba la sogs pa dag gis bar du mchod pa'o/ /don ji lta ba bzhin du thogs pa med par brjod pa dag gis so zhes bya ba ni/ don yang dag pa ji lta ba bzhin du tshig ma 'khrul ba dag gis thogs pa med par brjod pa dag gis so/ /ma 'dres par ro</text></item>
<item><p>121a6</p><section></section><text>zhes bya ba ni gtam gzhan dag dang ma 'dres par ro/ /'brel bar ro zhes bya ba ni tshig snga ma'i don dang tshig phyi ma'i don 'brel ba dang bcas shing skabs su ma chad par ro/ /byams pa dang snying rje dang zang zing med pa'i sems kyis so zhes bya ba ni/ byams pa dang snying rje dang zang zing med pa'i sems</text></item>
<item><p>121a7</p><section></section><text>kyis chos bstan par bya ba'o/ /byams pa'i sems kyis zhes bya ba ni rjes su chags pa dang khong khro ba dang bral zhing mdza' bshes dang ldan pa'i sems kyis so/ /snying rje'i sems kyis zhes bya ba ni/ phan pa nye bar bsgrub par 'dod pa sngon du btang bas so/ /zang zing med pa'i sems kyis so</text></item>
<item><p>121b1</p><section></section><text>zhes bya ba ni/ de'i rgyud de las sam gzhan las rnyed pa dang bkur sti dang rim gro'am bya ba gzhan cung zad kyang rjes su sgrub par mi 'dod pas so/ /rangs pa dang mos pa dang dga' bar byed pas so zhes bya ba la/ rangs par byed pa zhes bya ba ni nyan pa po rnams kyi zhum pa nyid bstsal ba'i phyir rabs pa skyed</text></item>
<item><p>121b2</p><section></section><text>par byed cing chos bstan par bya ba'o/ /mos par byed pas zhes bya ba ni/ dam pa'i chos la mos pa'i gnyen por mos pa skyed par byed cing chos bstan par bya ba'o/ /dga' bar byed pas so zhes bya ba ni mi rigs par byed pa nyid kyi gnyen por dga' bar byed cing chos bstan par bya ba'o/ /'di skad</text></item>
<item><p>121b3</p><section></section><text>bstan te/ yang dag pas gzengs bstod pas ni rengs par bya ba'o/ /bsam pa dang mthun pas chos ston pas ni mos par bya ba'o/ /tshad ma dang ldan pa'i don ston pas ni dga' bar bya ba'o/ /don gyi dbang gis ma rdzogs na gzhag par bya'o zhes bya ba ni/ mi nus pa la sogs pa'i don</text></item>
<item><p>121b4</p><section></section><text>gyi dbang gis chos nyan pa'i 'phro ma rdzogs na gzhag par bya ste/ 'di la mi rigs pa med par shes par bya'o/ /chos 'di ltar mnyan par bya ste/ ji ltar rjes dang bcas pa la sogs par chos ston par byed pa de bzhin du nyan pa pos kyang sngar bstan pa'i yon tan de dag dang ldan par chos mnyan par bya'o/ /</text></item>
<item><p>121b5</p><section></section><text>chos mnyan pa'i mjug tu rgyal po dang lha dang sbyin bdag gi don du yon bsngo zhing brjod par bya'o/ /'gyes khar ci bder bya'o/ /dbyangs kyis chos smra bar bya'o zhes bya ba ni/ dbyangs kyi nga ros chos gdon cing smra bar bya'o/ /langs nas rnam par dbye bar bya'o zhes bya ba ni/ chos smra ba langs nas</text></item>
<item><p>121b6</p><section></section><text>don ma go ba dag go bar bya ba'i phyir rnam par dbye bar bya ba'o/ /don btus te brjod par yang bya'o zhes bya ba ni/ gtsug lag khang las don btus te rang gis yi ge mdzes par bya ba'i phyir snyan dngags bsdeb par yang bya ba'o/ /gal gzung ba dang gzhung gzugs par yang ngo zhes bya ba ni/</text></item>
<item><p>121b7</p><section></section><text>gal gzung ba dang gzhung gzugs pa de gnyis bya ste/ gang gi tshe zhe na mdo'i sde la sogs pa'i chos kyi'o/ /'dir gal gzung ba zhes bya ba ni/ tshig 'di ni mi rigs pa ste/ sgra ngan pa la sogs pa'i nyes pas skyon chags pa'i phyir ro/ /don kyang snga phyi 'gal pa dang lung gzhan dang</text></item>
<item><p>122a1</p><section></section><text>'gal te gtan tshigs 'thad pa ma yin pa la sogs pas skyon chags pa'i phyir ro zhes bya ba la sogs pa lta bu yin par shes par bya'o/ /gzhung gzugs pa zhes bya ba ni/ de ltar chos la gal gzung ba gang yin pa de sgra dang don gyi nyes pa yongs su spang pas rnam par</text></item>
<item><p>122a2</p><section></section><text>gzhag cing gzhung gzugs pa'o/ /'dir chos ston pa'i skabs ji skad bstan pa de dag gi gzhung ni/ /dge slong chos ston pas rjes dang bcas/ gus pa dang bcas 'jigs pa'i dbang dang bcas shing sems dma' bas 'khor gyi nang du zhugs te tshig dang yi ge rigs pa dang grol pa dag</text></item>
<item><p>122a3</p><section></section><text>gis chos bstan par bya zhing / mdo sde dag las don blangs te dang por gtam bya zhing bshad par bya ba bsdogs par bya'o/ /don dang tshig 'brus 'khor la go bar bya zhing grwas bshad par mi bya/ grwa phyed kyis mi bya/ gnyis kyis grwa gcig tu bshad par mi bya 'khor khrid de 'gro bar mi bya'o/ /gal</text></item>
<item><p>122a4</p><section></section><text>te chos smra ba dag med pa na dran par byed pa dag gis dran par bya'o/ /dran par byed pa med pa na rim gyis tha na tshigs su bcad pa tsam yang bklag par bya'o zhes bya ba la sogs pa gsungs pa yin no/ /dge 'dun gyi gnas brtan gyis smyig ma'i thur ma skud pa la brgyus pa spo bas nyi ma</text></item>
<item><p>122a5</p><section></section><text>bgrang bar bya'o zhes bya ba ni/ dge 'dun gyi gnas brtan gyis nyi ma bgrang bar bya'o/ /ji ltar zhe na/ smyig ma'i thur ma skud pa la brgyus pa spo bas so/ /'dir gzhung ni gleng gzhi dag las de lta bas na nyi ma bgrang bar bya ba rjes su gnang ngo zhes gsungs pa dang / de dag thams cad zhag bgrang ba</text></item>
<item><p>122a6</p><section></section><text>la zhugs pa nas/ bcom ldan 'das kyis bka' stsal pa/ thams cad kyis bgrang bar mi bya bar gnyis kyis bgrang bar bya ste/ dge 'dun gyi gnas brtan dang dge skos kyis so/ /dge 'dun gyi gnas brtan gyis kyang mi dran la/ dge skos kyis kyang mi dran pa nas/ bcom ldan 'das kyis</text></item>
<item><p>122a7</p><section></section><text>bka' stsal pa/ smyig ma'i thur ma bco lnga skud pa la brgyus pa gzhag par bya zhing de dag las nyi ma re re zhing re re drang bar bya'o zhes bya ba'i bar du gsungs pa yin no/ /dge skos kyis de las brtags te dge 'dun la brjod par bya'o zhes bya ba ni/ dge skos kyis dge 'dun gyi gnas brten de las zhag</text></item>
<item><p>122b1</p><section></section><text>grangs kyi nyi ma de brtags shing khong du chud par bya ste/ dge 'dun la deng ni chos grangs 'di lags so zhes nyin re zhing de bzhin brjod par bya ba'o/ /bye brag tu byas pa'i 'o zhes bya ba ni/ bye brag tu ma byas pa'i nyi ma brjod par mi bya bar bye brag tu byas pa'i nyi ma brjod par bya ba'o/ /gang gis bye brag tu</text></item>
<item><p>122b2</p><section></section><text>byas pa zhe na de'i phyir/ ngo'i dbye bas so zhes bya ba smras te/ zla ba yar gyi ngo dang mar gyi ngo'i dbye bas bye brag tu byas pa'i tshes grangs brjod par bya ba'o/ gtsug lag khang gi bdag po dang lha'i phyir tshigs su bcad pa gdon par dge slong rnams la bskul ba'i tshig bya'o zhes bya ba ni/ dge skos kyis</text></item>
<item><p>122b3</p><section></section><text>dge slong rnams la gtsug lag khang gi bdag po dang lha rnams kyi phyir tshigs su bcad pa gdon par bskul bar bya ba'o/ /gang gi tshe zhe na de'i phyir mod la'o zhes bya ba smras te/ tshes grangs brjod pa'i mod la'o/ /ji ltar bskul bar bya zhe na/ de'i phyir deng ni yar gyi ngo'i tshes gcig lags te/</text></item>
<item><p>122b4</p><section></section><text>gtsug lag khang gi bdag po dang gtsug lag khang gi lha rnams kyi slad du tshigs su bcad pa re re klag tu gsol zhes so zhes bya ba smras te/ zla ba'i ngo'i dbye bas tshes grangs brjod par bya zhing tshigs su bcad pa yang gdon par bya'o/ /gtsug lag khang gi bdag pos spyan 'dren pa'i tshig kyang</text></item>
<item><p>122b5</p><section></section><text>brjod par bya'o zhes bya ba ni/ gtsug lag khang gi bdag pos dge 'dun bshos la sogs pa la spyan 'dren pa'i tshig kyang dge skos kyis dgongs kar nyin re lan re dge 'dun la brjod par bya ba'o/ /ji skad du zhe na de'i phyir yon bdag ming 'di zhes bgyi bas sad dge 'dun bshos la spyan</text></item>
<item><p>122b6</p><section></section><text>'dren na btsun pa rnams kyis de la dge legs kyi yid dag gis so so nas thugs brtse bar mdzad du gsol zhes bya bas so/ /nyin zhag gcig gis mi chog par bya'o zhes bya ba ni/ zla ba'i ngo la nyin zhag gcig gis zhag bco lngar mi chog par bya ba'o/ /gang gi tshe zhe na de'i phyir dus tshigs rnams kyi</text></item>
<item><p>122b7</p><section></section><text>zla ba byed lus ba nyid la'o zhes bya ba smras te/ dus tshig drug po dgun dang dgun smad dang dpyid dang sos ka dang dbyar dang ston rnams la zla ba gnyis gnyis yod de/ ston zla tha chungs nya nas dgun zla 'bring po nya'i bar gyi zla ba gnyis ni dgun gyi dus tshigs so/ /dgun zla 'bring po nya nas dpyid zla ra ba nya'i</text></item>
<item><p>123a1</p><section></section><text>bar gyi zla ba gnyis ni dgun smad kyi dus tshigs so/ /dpyid zla ra ba nya nas dpyid zla tha chungs nya'i bar gyi zla ba gnyis ni dpyid kyi dus tshigs so/ /dpyid zla tha chungs nya nas dbyar zla 'bring po nya'i bar gyi zla ba gnyis ni sos ka'i dus tshigs so/ /dbyar zla 'bring po nya nas ston zla ra ba nya'i bar gyi zla</text></item>
<item><p>123a2</p><section></section><text>ba gnyis ni dbyar gyi dus tshigs so/ /ston zla ra ba nya nas ston zla tha chungs nya'i bar gyi zla ba gnyis ni ston gyi dus tshigs so/ /dus tshigs drug po de dag re re la zla ba gnyis gnyis te zla ba phyed bzhi bzhi yod pa la/ phyed dang po gnyis dang tha ma dang gsum la ni zhag bco lnga bco lnga thub par brtsi'o/ /phyed gsum</text></item>
<item><p>123a3</p><section></section><text>pa la ni zhag re re chad cing bco lnga mi thub par bcu bzhi thub par brtsi ste/ de dag ni gso sbyong bcu bzhi pa yin par rig par bya'o/ /de ltar na 'dir tshig gi don 'di 'byung ste/ dbyar zla gsum dang dgun zla gsum gyi ni rab dang tha chungs/ mar gyi ngos bco lnga mi thub pas rab dang tha chungs gnam stong ni gso</text></item>
<item><p>123a4</p><section></section><text>sbyong bcu bzhi pa yin no/ /ston zla gsum dang dpyid zla gsum gyi ni 'bring po mar gyi ngos bco lnga mi thub pas/ 'bring po gnam stong gso sbyong bcu bzhi pa yin no/ /lhag ma thams cad ni gso sbyong bco lnga pa yin no/ /zla ba shol dor ba ni rgyal po'i rjes su 'brang bas so zhes bya ba ni/ zla ba lhag pa shol</text></item>
<item><p>123a5</p><section></section><text>dor ba ni rgyal po'i rjes su 'brang bas dor bar bya ste/ rgyal po dang mthun par bya'o zhes bya ba'i tha tshig go/ /rgyu skar ni skar mkhan gyi rjes su 'brang bas shes par bya'o zhes bya ba ni/ rgyu skar ni skar mkhan gyi rjes su 'brang bas shes par bya ste/ de dang mthun par bya'o zhes bya ba'i tha tshig go/ /'di la</text></item>
<item><p>123a6</p><section></section><text>dgos pa ni tha snyad la mkhas par bya'o zhes bya ba ni/ chos grangs brjod par bya ba la sogs pa 'di la dgos pa ni 'jig rten pa'i tha snyad la mkhas par bya ba dang / tshes 'das pa sems la gzhag par bya ba dang / gso sbyong gi nyi ma yongs su shes par bya ba yin no/ /ma brtags shing gso sbyong la ma</text></item>
<item><p>123a7</p><section></section><text>bsdad par 'di stong pa zhig go snyam zhing mtshams gcad par mi bya'o zhes bya ba ni/ dge slong glo bur du lhags pa gnas stong par zhugs pa dag gis 'dir mtshams bcad dam/ 'on te ma bcad ces de ltar ma brtags shing gso sbyong gi nyin mo'i bar du yang ma bsdad par gnas 'di stong pa zhig go snyam du</text></item>
<item><p>123b1</p><section></section><text>bsams te mtshams gcad par mi bya ba ste/ brtags shing gso sbyong gi nyi ma la bab kyi bar du bsdad de bya'o zhes bya ba'i tha tshig go/ /bcad pa nyid du shes pa nyid ni mi 'chags pa'i yan lag ma yin no zhes bya ba ni/ mtshams bcad pa nyid la bcad pa nyid du shes pa nyid ni mtshams gzhan gcad pa mi</text></item>
<item><p>123b2</p><section></section><text>'chags pa'i yan lag ma yin te/ mtshams sngar bcad zin pa nyid yin na/ de bcad pa nyid du shes kyang rung mi shes kyang rung ste/ der mtshams gzhan gcad pa mi 'chags so/ 'di skad bstan te/ sngar snga ma bag yangs su ma byas par gcad par gzhan mi 'chags so/ /zhes gang bstan pa de la</text></item>
<item><p>123b3</p><section></section><text>shes pa de yan lag ma yin te/ 'di ltar mtshams bcad zin pa yod na shes kyang rung mi shes kyang rung ste bcad pa gzhan mi 'chags pa kho na yin no/ /shes bzhin du gcad na ni nyes byas su 'gyur la/ mi shes par gcad na ni ltung ba med de/ 'dir bye brag ni de tsam zhig yod par zad do/ /de med pa nyid</text></item>
<item><p>123b4</p><section></section><text>kyis kyang bag yangs su 'gyur ro zhes bya ba ni/ sngar mthun pa'i gso sbyong gi gnas kyi skabs su mtshams dag dgrol bar bya'o zhes smos pa de ni las la ltos pa yin gyi/ 'dir kyang zhes bya ba'i sgra smos pas ni mtshams dgrol ba las la ltos pa 'ba' zhig tu yang ma zad kyi/ 'di ltar de med</text></item>
<item><p>123b5</p><section></section><text>pa nyid kyis kyang rang grol bar 'gyur ro zhes ston te/ de zhes bya ba'i sgras ni mtshams dang ldan par gnas pa'i dge slong dang dge slong ma rnams bzung ste/ mtshams de gang zag dag gi yin pa'i gang zag de dag mtshams de'i nang na gcig kyang ma lus la med par gyur na de dag ni med</text></item>
<item><p>123b6</p><section></section><text>pa nyid kyis mtshams de yang mtshams dang ldan pa'i gang zag dag med pa bzhin du rang med par 'gyur ro zhes bya ba'i tha tshig go/ /'dir yang skya rengs shar ba'i dus nyid ni mtshams de bag yangs su 'gyur bar shes par bya'o/ /de med pa nyid du 'gyur ba ni rgyu rnam pa lnga ste dge 'dun</text></item>
<item><p>123b7</p><section></section><text>thams cad dong ba dang / thams cad mtshan gyur pa dang / zhing ma yin pa nyid du gyur pa dang / rnam par 'khrul par gyur pa dang shi bas so/ /'o na dkyil 'khor ba ni mtshams kyi phyi rol yin pas de med pa nyid kyis dus thams cad du bag yangs su 'gyur bar thal bar mi 'gyur ram zhe na/ de la</text></item>
<item><p>124a1</p><section></section><text>nyes pa med de 'di ltar dkyil 'khor ba ni gnas dang 'brel pa'i las kyi gnas yin pa'i phyir de'i gnas rang dbang med pa yin pas de'i phyir/ gnas de med pa nyid gang yin pa de 'di'i re med pa nyid yin par shes par bya'o/ /gnas na dge slong dang dge slong ma</text></item>
<item><p>124a2</p><section></section><text>de yod pa nyid yin na/ dkyil 'khor pa dag ni de med du zin kyang des de bag yangs su mi 'gyur ro/ /rung ba'i khang pa yang ngo zhes bya ba yang / de med pa nyid kyis bag yangs su 'gyur ro/ /yang ngo zhes bya ba'i sgras ni las kyis kyang bag yangs su 'gyur bar ston to/ /rung ba'i khang pa'i rung</text></item>
<item><p>124a3</p><section></section><text>ba nyid gang yin pa de yang de med pa nyid kyis kyang bag yangs su 'gyur ro/ /mtshams su mtshams kyis bskor du mi rung ngo zhes bya ba ni/ mtshams gzhan bcad zin pa'i tha gru'i nang du mtshams gzhan gyis phyogs 'dren par bcad du mi rung ba ste/ las byas su zin kyang ma byas pa nyid yin te/</text></item>
<item><p>124a4</p><section></section><text>gnas gzhan ni gnas gzhan gyi khongs su gtogs pa ma yin pa'i phyir ro/ /dkyil 'khor ba dang dge slong ma'i dbyar khang dag dang khron pa dag la ni rung ngo zhes bya ba ni/ de gsum gyi yul la phyi rol mtshams gcig gis bskor du rung ba'o/ /la zhes bya ba'i sgra ni yul de la zhes bya bar sbyar</text></item>
<item><p>124a5</p><section></section><text>gyi/ de'i phyir zhes bya bar ni mi sbyar te/ 'di ltar 'dir de'i phyir zhes bya ba nyid du mi rigs te/ dkyil 'khor ba la sogs pa'i phyir ni mtshams gzhan mtshams gzhan gyi khongs su ma gtogs pa'i phyir ro/ /dkyil 'khor ba la sogs pa'i yul la ni mtshams gang yin pa des bskor du</text></item>
<item><p>124a6</p><section></section><text>rung ste/ dkyil 'khor pa la sogs pa'i nyen kor ni mtshams yin pa'i phyir mtshams kyi khongs su gtogs so/ /'di skad bstan te/ dge slong gi gtsug lag khang gi nyen kor na dkyil 'khor ba'i mtshams dang / dge slong ma'i dbyar khang dang khron pa yod du zin kyang de'i phyi rol du mtshams chen</text></item>
<item><p>124a7</p><section></section><text>po gcad du rung ngo / /shing ljon pa gcig la mtshams gzhi man chad kyi mu thug du ma rnam par gnas so zhes bya ba ni/ shing ljon pa gcig la phyogs bzhi'i mtshams bzhi man chad du ma'i mu thug byar rung ngo zhes bya ba'i tha tshig ste/ mtshams bzhi char 'dom pa yin na rung bar khas blang gi /thams cad la</text></item>
<item><p>124b1</p><section></section><text>nges pa ni ma yin te/ 'di ltar shing ljon pa gcig pu zhig phyogs phyogs kyi mtshams 'dom pa'i dbus na 'dug na shar phyogs pa'i nub phyogs kyi mtshams kyi mu thug kyang de yin/ nub phyogs pa'i shar phyogs pa'i mu thug kyang de yin/ lho phyogs pa'i byang phyogs kyi mu thug kyang de yin/ byang phyogs</text></item>
<item><p>124b2</p><section></section><text>ba'i lho phyogs kyi mu thug kyang de yin par rnam par gnas pa lta'o/ /'di la tha snyad du rung ba mtshan ma nyid yin no zhes bya ba ni/ mtshams 'di la 'jig rten gyi tha snyad du rung ba shing ljon pa la sogs pa mngon mtshan du rung ba dag mtshan ma nyid yin gyi tha snyad las 'das pa mi ma yin pa la sogs pa dag ni</text></item>
<item><p>124b3</p><section></section><text>brtan par gnas pa nyid yin du zin kyang mtshan ma nyid ma yin no/ /rdzu 'phrul dang sgyu ma byas pa dag kyang de ltar gyur pa nyid ma yin no zhes bya ba ni/ rdzu 'phrul gyis byas pa'i mtshan ma dang sgyu mas byas pa'i mtshan ma dag kyang tha snyad du bya bar gyur pa'i mtshan ma nyid ma yin no/ /zla ba dang nyi ma dang skar ma'i</text></item>
<item><p>124b4</p><section></section><text>'od dang dba' klong gi rlabs dag kyang mi brtan pa nyid yin no zhes bya ba ni/ zla ba dang / nyi ma dang / skar ma dag gi 'od gang yin pa de dag kyang mtshan ma nyid ma yin te mi brtan pa'i phyir ro/ /de bzhin du dpa' klong gi rlabs 'gram du byung ba dag kyang mtshan ma nyid ma yin te/ mi brtan pa</text></item>
<item><p>124b5</p><section></section><text>nyid kyi phyir ro/ /mtshams su chu ni mtshams gzhan dang 'dra'o zhes bya ba ni/ mtshams kyi nang du chus chod na mtshams gzhan dang 'dra bar mtshams tha dad pa nyid yin te/ chu ni gnas ma yin pa'i phyir ro/ /mtshams bcad pa'i nang du ji srid du chus chod pa de srid du mtshams kyi yul ma</text></item>
<item><p>124b6</p><section></section><text>yin la/ chu chad na ni sngar mtshams bcad pa nyid snga ma kho na bzhin du mtshams nyid du rung bar 'gyur ro/ /bar du chod na gcig pa nyid ma yin no zhes bya ba ni/ mtshams gcig pa nyid kyi nang du chu la sogs pas bar du chod na gal te phyogs 'ga' yang 'brel pa med na mtshams gcig pa nyid ma</text></item>
<item><p>124b7</p><section></section><text>yin te/ nges na mi mthun par 'gyur ba med do/ /phyogs gcig gis phyogs ma 'brel ba'i mtshams dus gcig tu gcad du mi rung ngo / /gal te zam pa brtan pa yin na yul nyid yin no zhes bya ba ni/ gal te zam pa chus mi khyer ba brtan pa yod na des 'brel pa'i pha rol gyi phyogs gang yin pa de</text></item>
<item><p>125a1</p><section></section><text>yang mtshams bcad pa'i nang du gtogs na mtshams gcig pa'i yul nyid yin pa'o/ /'dir gzhung ni btsun pa chab kyi mtshams las 'da' bar rung ngam nye ba 'khor mi rung ngo / /gal te zam pa brtan po yod na ni rung ngo zhes gsungs pa yin no/ /de zhig pa yang</text></item>
<item><p>125a2</p><section></section><text>phyir byas na ni rjes su 'jug go zhes bya ba ni/ zam pa de zhig pa yang phyir byas na ni/ mtshams kyi rjes su 'jug pa ste/ chus chod pa'i phyogs gnyi ga mtshams gcig gi khongs su gtogs par 'gyur ro zhes bya ba'i tha tshig go/ /ji lta bu zhig yang phyir byas na zhe na de'i phyir sbyor ba ma btang</text></item>
<item><p>125a3</p><section></section><text>ba nyid do zhes bya ba smras te/ yang phyir bya ba gang la sbyor ba btang ba med pa gang yin pa de ni sbyor ba ma btang ba nyid yin te/ zam pa zhig nas yang phyir bya ba'i sbyor ba ma btang ba nyid gang yin pa de yang phyis byas na/ de'i tshe mtshams nyid rjes su 'jug go/ /dus ji srid du sbyor ba ma btang ba nyid</text></item>
<item><p>125a4</p><section></section><text>yang phyir byas na rjes su 'jug ce na/ de'i phyir zhag bdun phan chad ni mi 'jug go zhes bya ba smras te/ zhag bdun tshun chad kyi bar du yang phyir bya ba'i sbyor ba ma btang ba nyid las phyir byas na ni rjes su 'jug gi /zhag bdun du sbyor ba btang nas phyis yang phyir byas na yang rjes su 'jug pa med de/</text></item>
<item><p>125a5</p><section></section><text>'di ltar yun ring du btang ba nyid kyi phyir ro/ /sbyor ba gtong ba ma byas na ni zhag bdun phan chad du phyir byas na yang rjes su 'jug par 'gyur ro/ /nam mkha' ni bar du chod par gyur pa yin pas de la yod pa nyid kyi tha snyad kyang med na 'brel ba lta ga la yod ces bya ba la/ 'dir nam mkha'</text></item>
<item><p>125a6</p><section></section><text>zhes bya ba'i sgras ni nam mkha'i khams brjod de/ nam mkha' ni bar du chad par gyur pa tha dad pa yin pas/ chu bzhin du mtshams gzhan yin te/ 'di ltar nam mkha' de la yod pa nyid kyi tha snyad kyang med na/ sa la sogs pa dang lhan cig 'brel ba lhag la yod/ de bas na gnas khang gi nang na</text></item>
<item><p>125a7</p><section></section><text>'dug pa'i nam mkha' yang gnas khang dang lhan cig 'brel ba med de/ mtshams gcig pa nyid kyang ma yin no/ /'dir gzhung ni btsun ma nam mkha' la mchis pa dag dang / dogs la mchis pa dag lhan cig las bgyir rung ngam/ nye ba 'khor mi rung ngo / /btsun pa nam mkha' la mchis</text></item>
<item><p>125b1</p><section></section><text>pa dag dang / shing ljon pa la mchis pa dag lhan cig las bgyir rung ngam/ nye ba 'khor mi rung ngo zhes gsungs pa yin no/ /dbus nas dpag tshad phyed dang gsum gyi mtha' las lhag par mtshams bcad pa mi 'chags so zhes bya ba ni/ dbus nas brtsams te dpag tshad phyed dang gsum gyi mtha'</text></item>
<item><p>125b2</p><section></section><text>tshun chad du mtshams bcad pa 'chags kyi/ de phan chad de las lhag par mtshams gcad pa mi 'chags so/ /'dir gzhung ni btsun pa mtshams chen po'i tshad ji tsam lags/ nye ba 'khor dpag tshad phyed dang gsum mo/ /btsun pa dpag tshad phyed dang gsum phan chad mtshams su rung ngam/ nye ba</text></item>
<item><p>125b3</p><section></section><text>'khor mi rung ngo zhes gsungs pa yin no/ /'og dang steng du sra ba dang 'brel pa la de tshun chad gzhi dang 'dra ba nyid do zhes bya ba ni/ mtshams kyi 'og dang steng gi phyogs su sa dang rdo dang rtsig pa dang / shing ljon pa dang shing la sogs pa'i rdzas sra ba dang 'brel pa la ni dpag tshad phyed dang gsum gyi mtha'</text></item>
<item><p>125b4</p><section></section><text>yan chad dang man chad sa gzhi dang 'dra ba nyid du mtshams kyi khongs su gtogs pa nyid yin no/ /'di skad bstan te mtshams kyi mtha' dpag tshad phyed dang gsum du bstan pa de la phyogs bzhir thad kar sa gzhi dang 'brel pa'i rdzas chu ma gtogs pa rtswa dang shing ljon pa dang rtsig pa dang shing la sogs pa sra ba</text></item>
<item><p>125b5</p><section></section><text>dpag tshad phyed dang gsum tshun chad mtshams kyi khongs su gtogs par ma zad kyi/ steng dang 'og gi phyogs su yang de dang 'dra ste/ de'i phyir 'og gi phyogs su yang sra ba dang 'brel pa'i phyogs dang / steng gi phyogs su yang ri'i rtse mo la sogs pa sra ba dang 'brel pa chu dang nam mkhas bar du mchod pa</text></item>
<item><p>125b6</p><section></section><text>dpag tshad phyed dang gsum yan chad dang man chad mtshams kyi khongs su gtogs pa yin pas/ de'i nang du dge slong gzhan 'dug par shes bzhin du 'dun pa la sogs pa ma blangs par las byed na mi mthun pa nyid du 'gyur ro/ /bsnyen par ma rdzogs pa 'dug na ni las brjod pa de dag gis mi</text></item>
<item><p>125b7</p><section></section><text>thos par bya bar zad kyi/ de dag las mi mthun pa'i nyes par 'gyur ba ni med do/ /bla 'og gi tshad ji skad bstan pa de ni mtshams chen po'i dbang du byas te rnam par gzhag pa yin gyi mtshams chung ngu gzhan la ni dbus nas phyogs bzhir tha gru'i rgya ji tsam yod pa bla 'og tu yang de tsam man chad dang</text></item>
<item><p>126a1</p><section></section><text>yan chad sa gzhi dang 'dra ba mtshams kyi khongs su gtogs pa nyid yin no/ /de ltar gyur na dkyil 'khor pa la ni dbus nas phyogs bzhir sa gzhi dang 'brel pa'i tshad ji tsam yod pa de tsam yan chad dang man chad dang rdzas sra ba dang 'brel ba mtshams de'i khongs su gtogs pa yin gyi/ de las lhag</text></item>
<item><p>126a2</p><section></section><text>pa ni rdzas sra ba dang 'brel pa yod du zin kyang mtshams de'i khongs su ma gtogs so/ /sa gzhi mtshams ma bcad pa de nyid du ni mi 'bral ba'i gnang ba mi 'chags so zhes bya ba ni/ sa gzhi gang du mtshams ma bcad pa nyid kyis sa gzhi de ni chos gos dang mi 'bral ba'i gnang ba mi 'chags so/</text></item>
<item><p>126a3</p><section></section><text>mi 'bral ba'i gnang ba'i yul ni las gdags pas rnam par gzhag pa'i gnas yin gyi/ ngo bo nyid las byung ba ni ma yin no/ /'dir gzhung ni btsun pa re zhig grong dang lhan cig gtsug lag khang dang 'brel ba'i mtshams mchis na gang tshun chad du chos gos dag dang mi 'bral bar 'tshal bar</text></item>
<item><p>126a4</p><section></section><text>bgyi/ grong gi nyen kor ma gtogs pa tshun chad du'o zhes gsungs pa yin no/ /grong gi nyen kor ma gtogs pa zhes gsungs pa'i tshig de nyid kyis gang na mtshams gcad pa med par der mi 'bral ba'i gnang ba med pa de bstan pa yin te/ mtshams ma bcad pa'i phyogs ni mtshams kyi phyi rol yin</text></item>
<item><p>126a5</p><section></section><text>pas/ mtshams kyi phyi rol du ni 'bral bar 'gyur ba'i phyir ro/ /bcad pa zhig na zhig go zhes bya ba ni/ mtshams bcad pa las kyis bkrol bas sam/ de mi gnas pa nyid kyis zhig na chos gos dang mi 'bral ba'i gnang ba thob pa yang zhig go zhes bya ba'i tha tshig go/ /des ni nge mi zhig</text></item>
<item><p>126a6</p><section></section><text>go zhes bya ba ni/ mi 'bral ba'i gnang ba zhig pa des ni mtshams bcad pa de mi zhig pa ste/ mtshams gcad pa ni gnas yin la mi 'bral ba'i gnang ba thob pa ni gnas pa yin pas/ gnas zhig na ni gnas pa yang 'jig par rigs kyi gnas pa zhig pas ni gnas 'jig par mi rigs</text></item>
<item><p>126a7</p><section></section><text>pa'i phyir ro/ /mchod rten dang gtsang khang phyur bu dang 'khor sa dang gso sbyong gi gnas dag tu phyag dar bya ba nyid do zhes bya ba la/ 'dir gzhung ni ma mo las der gso sbyong bco lnga pa de nyid kyi tshe nang bar sngar langs te mchod rten dang gtsang khang phyur bur phyag dar bya'o/ /'khor sa dang gso sbyong gi</text></item>
<item><p>126b1</p><section></section><text>gnas su phyag dar bya'o zhes gsungs pa yin no/ /'dir phyag dar bya ba ni gnas khang ngam khyams sam rdzing bu'i tshad tsam zhig phyags na phyag dar byas pa nyid yin no/ /dge 'dun la 'dun pa la sogs pa phul ba nyid ni phul ba nyid yin no zhes bya ba ni/ dge slong na ba la sogs pas dge 'dun la</text></item>
<item><p>126b2</p><section></section><text>'dun pa la sogs pa phul ba nyid ni phul ba'i grangs su chud pa nyid yin pa'o/ /'dir gzhung ni/ btsun pa re zhig dge slong gis dge 'dun thams cad 'dus shing tshogs pa la 'dun pa dang yongs su dag pa 'bul na/ 'dun pa dang yongs su dag pa phul zhes bgyi'am nye ba 'khor phul ba zhes</text></item>
<item><p>126b3</p><section></section><text>gsungs pa yin no/ /de las gang yang rung bas de brjod par bya ba nyid yin no zhes bya ba ni/ 'dun pa la sogs pa 'bul bar byed pa de nyid kyis dge 'dun la 'dun pa la sogs pa mngon sum du phul zin mod kyi/ 'on kyang dge 'dun de las gang zag gang yang rung bas de'i 'dun pa la sogs pa de dge 'dun la</text></item>
<item><p>126b4</p><section></section><text>brjod par bya ba nyid yin te/ bstan pa rnam par gzhag pa rjes su bsrung ba'i phyir ro/ /las thams cad la yang ma lhags pa rnams kyis 'dun pa la sogs pa brjod par bya ste/ zin na yang bya'o// //bam po bzhi bcu brgyad pa/ mtshams kyi phyi rol na gnas pas de 'bul ba dang dbul tu</text></item>
<item><p>126b5</p><section></section><text>gzhug par mi bya'o zhes bya ba ni/ mtshams kyi phyi rol na 'dug pa'i gang zag gis 'dun pa la sogs pa de dge 'dun la dbul bar mi bya zhing len par byed pas kyang de dbul du gzhug par mi bya ba'o/ /'di ni mi 'chags pa mi bya'o zhes gsungs pa'i spros pa yin te/ 'di ltar mtshams gzhan</text></item>
<item><p>126b6</p><section></section><text>na gnas pa ni gang la yang yan lag nyid ma yin no zhes gsungs pa des 'dir mi 'chags par byas pa nyid yin no/ /brgyud pas mi bya'o zhes bya ba ni/ dbul ba dang dbul du gzhug par zhes bya bar sbyar ro/ /len par byed pas gzhan la phul la des kyang gzhan zhig la phul ba ni brgyud pa yin te/</text></item>
<item><p>126b7</p><section></section><text>de yang spring yig la sogs pa dag gi dpe yin no/ /na ba dang dbang med pa dang srog dang tshangs par spyod pa'i bar chad kyis 'jigs pa las gzhan pas 'bul ba ni nyes byas so zhes bya ba ni/ na ba las gzhan pa dang / dbang med pa las gzhan pa dang / srog gi bar chad kyis 'jigs pa las gzhan</text></item>
<item><p>127a1</p><section></section><text>pa dang / tshangs par spyod pa'i bar chad kyis 'jigs pa las gzhan pa'i gang zag gis bdag nyid dge 'dun tshogs pa'i nang du mi 'du bar 'dun pa la sogs pa 'bul ba la ni nyes byas su 'gyur te/ dbul ba mi 'chags pa ni ma yin no/ /'dir dbang med pas</text></item>
<item><p>127a2</p><section></section><text>zhes smos pas ni tha na mdza' bshes kyi dbang gis bzung ba yan chad bsdu'o/ /bar chad byed ces smos pas ni rgyal po dang chom rkun pas gnod pa la sogs pa dag bsdu'o/ /'dir tshangs par spyod pa'i bar chad ces bya ba ni/ dge slong gi dngos po las nyams par 'gyur ba 'ba' zhig tu ma zad kyi/</text></item>
<item><p>127a3</p><section></section><text>'di ltar las nyams su myong ba tsam gyi dbang gis dge ba'i phyogs kyi bar chad gang 'byung bar 'gyur ba de yang 'dir tshangs par spyod pa'i bar chad yin par rig par bya ste/ de tsam gyi tshangs par spyod pa'i tshogs la gnod par 'gyur ba'i phyir ro/ /de lta bas na dge ba'i phyogs kyi bar chad tsam gyi</text></item>
<item><p>127a4</p><section></section><text>dbang gis kyang 'dir 'dun pa la sogs pa dbul ba nyid du bstan pa yin no/ /ma brjod na ni ma gus pa las so zhes bya ba ni/ len par byed pas 'dun pa la sogs pa blangs pa dge 'dun la ma brjod na ni ma gus pa'i ltung byed kyi rjes su mthun pa las nyes byas su 'gyur ba'o/ /des 'jigs pas</text></item>
<item><p>127a5</p><section></section><text>mtshams kyi phyi rol nas khyer te 'ongs pa la ni nyes pa med do zhes bya ba ni/ 'dun pa la sogs pa len bar byed pa des mtshams kyi nang nas 'dun pa la sogs pa blangs nas/ tshangs bar spyod pa'i bar chad kyis 'jigs pa des mtshams kyi phyi rol nas kyogs te 'dun pa la sogs te de dag dge 'dun</text></item>
<item><p>127a6</p><section></section><text>gyi nang du khyer te 'ongs pa la ni nyes pa med do/ /dge skos kyis gso sbyong gi tshe tshul shing brim pas dge slong rnams bgrang bar bya'o zhes bya ba ni/ dge skos kyis gso sbyong gi nyin mo tshul shing brim pas dge slong rnams bgrang bar byas/ 'ongs pa dang ma 'ongs pa yongs su shes par bya ba'i phyir ro/ /legs</text></item>
<item><p>127a7</p><section></section><text>par thon pas gdon te tshig phyed kyang ma 'khrul ba nyid na'o zhes bya ba ni/ so sor thar pa'i mdo kha ton du legs par thon pas gso sbyong gdon par bya ste/ ji ltar na legs par thon pa nyid yin zhe na/ tshig phyed kyang ma 'khrul ba nyid na ste/ gang tshig phyed kyang mi 'khrul bde ni legs par thon pa nyid yin</text></item>
<item><p>127b1</p><section></section><text>te des gdon par bya'o zhes bya ba'i tha tshig go/ /'dir gso sbyong zhes bya ba'i sgra ni so sor thar pa'i mdo la bya ste/ ji ltar so sor thar pa'i mdo 'don pas gso sbyong 'grub par 'gyur gyis gso sbyong ni gdon bar bya ba ma yin pas de'i phyir so sor thar pa'i mdo bton na gso sbyong bton pa nyid du 'gyur ro/ /de ltar</text></item>
<item><p>127b2</p><section></section><text>na tshig phyed kyang mi 'khrul ba nyid yin na legs par thon pa nyid yin pas des so sor thar pa'i mdo gdon par bya'i/ gzhan du na ma yin te/ gzhan du ni nyes byas su 'gyur ro/ /gdon pa de su'i las yin zhe na/ de'i phyir dge 'dun gyi gnas brtan gyi'o zhes bya ba smras te/ so sor thar pa'i mdo gdon</text></item>
<item><p>127b3</p><section></section><text>pa ni dge 'dun gyi gnas brtan gyi las yin no/ /mi nus pa nyid yin na gnyis pa'i'o zhes bya ba ni/ gal te dge 'dun gyi gnas brtan gyis 'don pa'i las mi nus pa nyid yin na/ de'i tshe gdon pa de gnas brtan gnyis pa'i las yin pa'o/ des kyang na gsum pa'i 'o zhes bya ba ni/ gnyis pa des kyang</text></item>
<item><p>127b4</p><section></section><text>mi nus pa nyid yin na/ gdon pa de gnas brtan gsum pa'i las yin pa'o/ /des kyang na res kyis so zhes bya ba ni/ gnas brtan gsum pa des kyang mi nus pa nyid yin na dge 'dun thams cad kyis res kyis gdon par bya ba'o/ /mi nus na gzhan la bcol bar bya'o zhes bya ba ni/ res bab</text></item>
<item><p>127b5</p><section></section><text>pa'i tshe 'don mi nus na gdon gzhan la bcol bar bya ba'o/ /ma btub na dge 'dun gyis so zhes bya ba ni gang zag gis bcol te ma btub na de la dge 'dun gyis bcol bar bya ba'o/ /rtag tu yang ngo zhes bya ba ni/ des rtag tu gdon par yang dge 'dun gyis bcol bar bya ba'o/ /rdugs na lhag ma</text></item>
<item><p>127b6</p><section></section><text>gzhan gyis so zhes bya ba ni/ bar du brjed pa la sogs pas gdon pa rdugs shing rgyun chad ma lhag pa dge slong gzhan gyis gdon par bya ba'o/ /dum bu 'dzin pa nyid yin na ji snyed kyis 'grub pa bdag gis so zhes bya ba ni/ gal te dge slong rnams kyis so sor thar pa'i mdo 'don pa rnams pa lnga po</text></item>
<item><p>127b7</p><section></section><text>dag las dum bu re re 'dzin cing thon pa yin na/ 'don par byed pa ji snyed kyis gdon pa grub par 'gyur ba'i dge slong de snyed kyis rjes su bsgrub par bya'o zhes bya ba'i tha tshig go/ /'jigs pa dang bcas pa nyid yin na gnas na mdzes pa 'dod pas grong dang mi nye bar gso sbyong byar mi</text></item>
<item><p>128a1</p><section></section><text>rung ngo zhes bya ba ni/ chom rkun pa la sogs pa'i 'tshe bas sa phyogs 'jigs pa dang bcas pa nyid yin na/ lam ka na ne lug sing la sogs pa gnas mdzes pa yod pa la sred cing 'dod pas grong dang thag ring po'i gnas der gso sbyong byar mi rung mi rigs tshul ma yin no/ /'dir</text></item>
<item><p>128a2</p><section></section><text>gso sbyong zhes smos pa ni dpe tsam du zad de/ las kyi sbyor ba gzhan dag la yang de bzhin no/ /'dron pa mi sdod na 'gro bzhin du bya'o zhes bya ba ni/ lam du lam grogs 'dron pa dag sdod du mi btub na dge slong rnams kyis 'gro bzhin du gso sbyong bya ste/ rnam pa gzhan ma grub na 'gro bzhin du gso sbyong</text></item>
<item><p>128a3</p><section></section><text>bya ba la mi rigs par dogs par mi bya'o/ /'dir gzhung ni dge slong dga' dron pa dang lhan cig ljongs rgyur 'phags pa na de dag gis sa phyogs ne'u gsing can mthong nas de dag der gso sbyong byed par brtsams pa na 'dron po dag thal nas de dag phyi bzhin 'dong ba na chom rkun pa dag gis bcom pa nas/</text></item>
<item><p>128a4</p><section></section><text>bcom ldan 'das kyis bka' stsal pa/ ne'u gsing 'dod bas gso sbyong mi bya bar grong dang nye bar gso sbyong bya'o zhes bya ba'i bar du gsungs pa dang / dge slong dag tshong pa 'dron pa dang lhan cig lam du 'phags te zhugs pa na/ dge slong rnams kyis tshong pa dag la smras pa/ bzhin bzang</text></item>
<item><p>128a5</p><section></section><text>dag kho bo cag gso sbyong byed kyi bar du yud tsam zhig sdod cig /de dag gis smras pa/ 'phags pa dag phyogs 'di na chom rkun pa'i 'jigs pa mchis kyi tshur spyon cig dang phyogs gzhan du bsdad par bgyi'o zhes bya ba nas/ bcom ldan 'das kyis bka' stsal pa/ 'gro bzhin du gso</text></item>
<item><p>128a6</p><section></section><text>sbyong bya'o zhes bya ba'i bar du gsungs pa yin no/ /sgra mi 'dod na mdor bsdu bas so zhes bya ba ni/ 'dron pa gang dag lam du zhugs pa de dag 'jigs yul du sgra mi 'dod na dge slong rnams kyis 'gro bzhin du mdor bsdu bas gso sbyong bya ba'o/ /de tsam yang na byin gyis brlab po zhes bya ba ni/</text></item>
<item><p>128a7</p><section></section><text>mdor bsdu bas gso sbyong bya ba la sgra ji tsam 'byung bar 'gyur ba'i sgra de tsam yang 'don bdag mi 'dod na/ de'i tshe dge slong rnams kyis so so nas gso sbyong byin gyis brlab par bya ste/ 'di ltar dge slong gzhan dang lhan cig nyid du gso sbyong byed pa la sgra las grol ba med pas de'i phyir</text></item>
<item><p>128b1</p><section></section><text>so so nas yid kyis byin gyis brlab par bya ba'o/ /dad pa can dang gtso bo dag dga' bar 'gyur ba lta na cho ga rjes su bsgrags pa la kha na ma tho ba med do zhes bya ba ni/ dge slong gis dge slong gi bya ba cho ga dag gzhan la rjes su bsgrags pa la kha na ma tho ba med pa'o/ /su la zhe na dad pa can dang</text></item>
<item><p>128b2</p><section></section><text>gtso bo dag la ste khyim bdag dang rgyal po la sogs pa dag la'o/ /gang gi tshe zhe na dga' bar 'gyur na ste de'i tshe cho ga zhes bya ba ni/ dge slong gi bya ba dang / bya ba ma yin pa dag de dag la rjes su bsgrags pa la kha na ma tho pa med do/ /drung du gso sbyong byed pa la yang ngo zhes bya ba ni/ dad pa can dang</text></item>
<item><p>128b3</p><section></section><text>gtso bo dag dga' bar 'gyur ba lta na de dag gi drung du gso sbyong byed pa la yang kha na ma tho ba med pa'o/ /phongs pa'i tshe khyim pa'i drung du bshags par bya'o zhes bya ba ni/ phongs pa'i dus kyi tshe na khyim pa'i drung du yang ltung ba bshags shing phyir bcos par byar rung ba'o/ /gleng gzhi ni chom rkun ba dag la</text></item>
<item><p>128b4</p><section></section><text>de skad gsungs pa yin mod kyi/ khyim pa gzhan dag la yang rung ba nyid yin pa'i phyir 'dir spyir bsdus so/ /de lta bas na kyal ka can la sogs pa dang rtse dgod la sogs pa dang rab tu byung zhing bsnyen par ma rdzogs pa dag gi drung du yang nyes pa med do/ /de la cho ga rjes su bsgrags pa la yang ngo zhes bya</text></item>
<item><p>128b5</p><section></section><text>ba ni/ khyim pa de la phongs pa'i tshe rab tu byung ba'i bslab pa'i cho ga rjes su bsgrags pa la kha na ma tho ba med pa'o/ /rgyal po la go bar bya ba la yang ngo zhes bya ba ni/ rgyal po la bdag cag gi ston pas 'di skad gsungs so/ /'di ltar bkag go zhes bya ba la sogs pa rab tu byung ba'i bya ba dang /</text></item>
<item><p>128b6</p><section></section><text>bya ba ma yin pa'i cho ga de dag go bar byed pa la yang kha na ma tho ba med de/ /gang la go bar byas na chos dang ldan pa'i bya ba 'grub par 'gyur ba de la go bar byas pa la nyes pa med pa'o/ /gzhan ma rdzogs pa la mi 'chags pa med do zhes bya ba la/ gzhan zhes bya ba ni/ so sor thar pa'i mdo gdon pa</text></item>
<item><p>128b7</p><section></section><text>rnam pa lnga po dag las gleng gzhi ni rdzogs par mi gdon du mi rung bas/ de la ltos nas pham par 'gyur ba la sogs pas gdon pa lhag ma bzhi po dag la gzhan zhes bya ste/ de dag gdon par brtsams nas ma rdzogs pa la ni gdon pa mi 'chags pa med de/ 'on kyang brtsams na rdzogs par bya</text></item>
<item><p>129a1</p><section></section><text>dgos so/ /rdzogs par ma byas na nyes byas su 'gyur ro/ /chos ma yin pas mi bya'o zhes gang gsungs pa de la gso sbyong 'di la chos ma yin pa bstan pa'i phyir/ gdon par bya ba dang de'i tshad dang dus dang 'don par byed pa rnams de kho na bzhin nye bar ma bzung ba ni 'dir chos ma yin</text></item>
<item><p>129a2</p><section></section><text>no zhes bya ba smras te/ gdon par bya ba dang / de'i tshad dang / de'i dus dang / de'i 'don par byed pa dag de kho na bzhin du nye bar ma bzung ba ni gso sbyong gi skabs 'dir chos ma yin pa yin no/ /de la gdon par bya ba de kho na bzhin du nye bar ma bzung ba ni/ so sor thar pa'i mdo las gzhan pa phran</text></item>
<item><p>129a3</p><section></section><text>tshegs la sogs pa 'don pa'o/ /de'i tshad de kho na bzhin nye bar ma bzung ba ni gleng gzhi mi 'don cing lhag ma rnams kyang thos pa bsgrags pas sgrub par mi byed pa'o/ /gsol ba ma gtogs pa ni mi mthun pa nyid yin par rig par bya ste/ gsol ba ma byas par byed pa gang yin pa de ni ma bskos</text></item>
<item><p>129a4</p><section></section><text>par byed pa yin pa'i phyir ro/ /de'i dus de kho na bzhin nye bar ma bzung ba ni gso sbyong gi dus las gzhan pa'i dus su byed pa'o/ /'don par byed pa de kho na bzhin nye bar ma bzung ba ni gang zag gang dag gi dbang du gso sbyong byed pa bsnyen par rdzogs pa dang bcas pa lta ba dang / tshul khrims</text></item>
<item><p>129a5</p><section></section><text>dag gis rigs mthun pa de dag las gzhan pas byed pa'o/ /yang na gang gdon par bya ba dang ji snyed gdon par bya ba dang / gang gi tshe 'don par byed pa dang / gang dag gis gdon par bya ba de dag yongs su sbangs te/ gdon par bya ba dang tshad dang dus dang 'don par byed pa gzhan nyid nye bar</text></item>
<item><p>129a6</p><section></section><text>'dzin par byed pa de ni 'dir mi 'chags par byed pa chos ma yin par shes par bya'o/ /gnas de nas 'ga' yang ma song ba nyid yin na nges pa yin no zhes sngar gang bstan pa de la song ba nyid ces bya ba de'i tshad bstan pa'i phyir/ thos pa'i nyen kor las 'das pa nyid ni song ba nyid yin no zhes</text></item>
<item><p>129a7</p><section></section><text>bya ba smras te/ thos pa'i nyen kor zhes bya ba thos pa'i spyod yul gang yin pa de las 'das te song ba ni song ba nyid yin no/ /gso sbyong gi gzhi dang 'brel pa rnam par 'byed pa la sogs pa'i skabs so zhes bya ba/ gso sbyong gi gzhi dang 'brel pa rnam par 'byed pa dang / phran tshegs dang</text></item>
<item><p>129b1</p><section></section><text>'dul byed dang / zhu ba'i skabs nas 'byung ba dag bshad zin to/ /gso sbyong gi bzhi rdzogs so zhes bya ba de bshad zin to// //da ni dbyar gyi gzhi bsdu ba'i phyir/ dbyar gnas par khas blang bar bya'o zhes bya ba smras te/ dbyar gnas par bya ba nyid kyis khas blang bar bya'o/ /dus ji srid du zhe na</text></item>
<item><p>129b2</p><section></section><text>de'i phyir/ zla ba gsum du'o zhes bya ba smras so/ /nyi ma gang la zhe na de'i phyir tshes bcu drug la'o zhes bya ba smras so/ /zla ba gang gi zhe na/ de'i phyir dbyar zla 'bring po nya'i phyi de nyin par gyi'o zhes bya ba smras te/ dbyar zla 'bring po nya'i phyi de nyin par zhes bya ba ni dbyar zla 'bring po'i tshes bcu drug ste de la'o/ /</text></item>
<item><p>129b3</p><section></section><text>sngags las dbyar nye bar bsgrub pa dbyar zla 'bring po tshes bco lnga zhes gsungs pa gang yin pa de la dbyar zla 'bring po tshes bco lnga ni dbyar nye bar sgrub par byed pa yin par gsungs pas/ tshes bcu drug phyin chad ni dbyar gyi dus nyid yin par shes par bya'o/ /gnas par khas blangs pa snga ma'i</text></item>
<item><p>129b4</p><section></section><text>dus bstan nas/ phyi ma'i dus bstan pa'i phyir dbyar zla tha chungs nya'i 'o zhes bya ba smras te/ phyi de nyin par bgyi'o zhes bya bar sbyar ro/ /dbyar zla tha chungs nya'i phyi de nyin par zhes bya ba ni/ dbyar zla tha chungs tshes bcu drug ste de la'o/ /zhag bcu'am zla ba phyed kyis 'byung bar 'gyur ba nyid na gtsug</text></item>
<item><p>129b5</p><section></section><text>lag khang phyi dor bya'o zhes bya ba ni/ gnas par khas blangs pa 'byung bar 'gyur ba nyid kyi mdun rol de tsam nas so/ /kha cig las ni bdun nam brgyad na zhe'o zhes bya ba ni/ lugs kha cig las de tsam na gnas par khas blangs pa 'byung bar 'gyur ba nyid kyi mdun rol de tsam nas gtsug lag</text></item>
<item><p>129b6</p><section></section><text>khang byi dor bya'o zhes kyang 'byung ngo / /nyi ma snga ma la gnas mal bsngog go zhes bya ba ni/ tshes bcu drug la gnas par khas blangs pa de'i nyi ma snga ma ste/ tshes bco lnga'i nyin par gnas mal bsdog par bya ba ste/ bsngog pa zhes bya ba ni bgo ba'i phyir sta gon bya ba'o/ /'dir gnas mal</text></item>
<item><p>129b7</p><section></section><text>zhes bya ba'i sgras ni/ gnas dang stan la sogs pa gnas mal thams cad spyir bzung ste/ de la gnas zhes bya ba ni/ shing drung dang / khang pa dang lnga khang dang khang pa brtsegs pa dang / bsil khang dang sab mos bskor ba dang / ba gam dang / khang bzangs dang / sgo khang gi steng gi bsil</text></item>
<item><p>130a1</p><section></section><text>khang dang / khang steng gi yol khang dang / spang leb khang dang / sa phug dang / brag phug dang / ri phug dang / rtswa'i spyil bu dang / lo ma'i spyil bu dang / 'chag sar byas pa dang / 'chags sar ma byas pa dang / bya skyibs su byas pa dang / bya skyibs su ma byas pa dang / de lta bu la</text></item>
<item><p>130a2</p><section></section><text>sogs pa dge 'dun las byung ba dang / gang zag las byung ba'i gnas kyi rnam pa thams cad spyir bsdu'o/ /stan zhes bya ba ni/ khri dang stan dang / stan nang tshangs can dang / phyag dar khrod dang / dar dang / snam bu dang / re'u ras dang / dar la dang / mon dar dang / be'u ras yug chen dang / be'u</text></item>
<item><p>130a3</p><section></section><text>ras dmar po dang / be'u phrug dang / la dmar dang / yul ka shi ka'i ras phran dang / kha dog ran pa dang / kha dog ngan pa dang / bal gos dang / sha na'i ras dang / zar ma'i ras dang / ras gos dang / du gu la'i ras dang / ko tam pa'i ras dang / nyi 'og gi gos dang / de lta bu la sogs pa</text></item>
<item><p>130a4</p><section></section><text>dge 'dun las byung ba dang / gang zag las byung ba'i gos dang / mal cha dang / stan dang / dge sbyong gi 'tsho ba'i yo byad tha na khri'u dang / chol zangs kyi bar yan chad spyir bsdus te/ gnas dang gos kyi rnam pa de dag thams cad la gnas mal zhes bya'o/ /khri'u dang chol zangs yan chad do zhes bya</text></item>
<item><p>130a5</p><section></section><text>ba ni/ tha na khri'u dang chol zangs kyi bar yan chad sbyar te/ de'i nyin mo bsdog par bya'o zhes bya ba'i tha tshig go/ /de stobs pa bsko bar bya'o zhes bya ba ni/ gnas mal de stobs pa'i dge slong spro bar byas nas gsol ba dang gnyis kyi las kyis bsko bar bya'o zhes bya ba'i tha tshig go/ /de'i sngags ni</text></item>
<item><p>130a6</p><section></section><text>ming 'di zhes bya ba khyod dge 'dun la dbyar gyi gnas mal stobs par spro'am spro'o/ /dge 'dun btsun pa rnams gsan du gsol/ ming 'di zhes bgyi ba 'di dge 'dun la dbyar gyi gnas mal stobs par spro na/ gal te dge 'dun gyi dus la bab cing bzod na/ dge 'dun gyis gnang bar</text></item>
<item><p>130a7</p><section></section><text>mdzod cig dag dge 'dun gyis ming 'di zhes bgyi ba gnas mal stobs par bsko ste/ gnas mal stobs pa ming 'di zhes bgyi ba dge 'dun la dbyar gyi gnas mal stobs so/ /'di ni gsol ba'o/ /dge 'dun btsun pa rnams gsan du gsol/ dge slong ming 'di zhes bgyi ba 'di dge 'dun</text></item>
<item><p>130b1</p><section></section><text>la dbyar gyi gnas mal stobs par spro te/ de'i slad du dge 'dun gyis ming 'di zhes bgyi ba gnas mal stobs par bsko na/ tshe dang ldan pa gang dag ming 'di zhes bgyi ba gnas mal stobs par bsko bar bzod pa de dag ni cang ma gsung shig /gang dag mi bzod pa de dag ni gsungs shig /dge 'dun</text></item>
<item><p>130b2</p><section></section><text>gyis bzod cing gnang nas dge 'dun gyis dge slong ming 'di zhes bgyi ba gnas mal stobs par bskos lags te/ 'di ltar cang mi gsung bas de de bzhin du 'dzin to zhes gsungs pa yin no/ /mi nus na du ma'o zhes bya ba ni/ gang zag gcig gis dge 'dun la gnas mal stobs par mi nus na dge slong</text></item>
<item><p>130b3</p><section></section><text>du ma bsko bar bya ba'o/ /bskos pa'i 'og tu des ci zhig bya zhe na de'i phyir/ des dri dag gis bskus pa'i tshul shing gzeb kyi sprog mar ras dkar po bting pas dkris pa dag rgan rims su bzhag nas/ tshe dang ldan pa dag gnas 'di na khrims su bya ba 'di dang 'di yod de/ khyed cag las gang</text></item>
<item><p>130b4</p><section></section><text>khrims su bya ba 'di dang 'dis gnas 'dir gnas par spro ba des ni tshul shing longs shig khyed cag las sus kyang dbyar dge 'dun gyi nang du 'khrug long bskyed par mi bya'o/ /khyed cag las gang gis 'ga' zhig las chung zad shes pa des de smros shig /khyed cag las gang dbyar gyi nang du dge</text></item>
<item><p>130b5</p><section></section><text>'dun la 'khrug long bskyed par 'gyur ba de la dge 'dun gyis phyis nye bar brtags par dgongs so zhes dge slong rnams la bsgo bar bya'o zhes bya ba smras te/ gnas mal stobs pa'i dge slong des de ltar bya'o zhes bya ba'i tha tshig go/ /de'i 'og tu dge slong gzhan gyis blangs pa dang khas</text></item>
<item><p>130b6</p><section></section><text>blangs pa'i phyir dge 'dun la gsol bar bya'o zhes bya ba ni/ gnas mal stobs pa'i dge slong de las gzhan pa'i dge slong gzhan cig gis dge 'dun gyi tshul shing blangs pa dang / dbyar gnas par khas blangs pa'i phyir dge 'dun la gsol ba 'ba' zhig gi las gcig bya</text></item>
<item><p>130b7</p><section></section><text>ste/ don de gnyi ga gsol ba 'ba' zhig gi las cig gis cig car go bar bya ba'o/ /de'i sngags ni dge 'dun btsun pa rnams gsan du gsol/ deng ni dge 'dun gyis dbyar nye bar bsgrub pa dbyar zla 'bring po tshes bco lnga la gsan/ gal te dge 'dun gyi dus la bab cing</text></item>
<item><p>131a1</p><section></section><text>bzod na dge 'dun gyis gnang bar mdzod cig dang / dge 'dun gyis dang tshul shing bzhes te sang nam nangs par gnas par khas blang ngo / /'di ni gsal ba'o zhes gsungs pa yin no/ /dbyar phyi ma la ni/ dbyar nye bar bsgrub pa dbyar zla tha chungs tshes bco lnga</text></item>
<item><p>131a2</p><section></section><text>lags na zhes sngags kyis bye brag tu bya'o/ /gsol ba de byas ma thag kho nar tshul shing brim mo zhes bya ba ni/ de ltar gsol ba'i las byas ma thag tu tshul shing brim par bya ba'o/ /dang por ston pa'i blang ngo zhes bya ba ni/ tshul shing brim pa'i tshe dang po kho nar tshul shing 'drim par byed bas</text></item>
<item><p>131a3</p><section></section><text>ston pa sangs rgyas bcom ldan 'das kyi tshul shing de blang bar bya ba'o/ /gzhan dag gis ni stan las phyed 'phags pas so zhes bya ba ni/ ston pa'i tshul shing len pa las gzhan pa'i dge slong dag gis ni rang rang gi stan las byed 'phags pa'i spyod lam gyis rang rang gi tshul shing</text></item>
<item><p>131a4</p><section></section><text>blang bar bya ba'o/ /dge tshul rnams kyi ni slob dpon dang mkhan po dag gis so zhes bya ba ni/ ston pa man chad nas rgan rims kyi dge slong thams cad la tshul shing brim pa mjug tu phyin nas tshul shing 'drim par byed pa des yang mgo nas blangs te/ dge slong gang dag la slob ma dang nye</text></item>
<item><p>131a5</p><section></section><text>gnas dge tshul yod pa de dag la dge tshul gyi tshul shing len du gzhug cing slob dpon dang mkhan po gang dag la slob ma'am nye gnas dge tshul yod pa de'i tshul shing mkhan po dang slob dpon dag gis blang bar bya ba'o/ /mjug tu gnyug mar gnas pa rnams kyi de yang ngo zhes bya ba ni/ de</text></item>
<item><p>131a6</p><section></section><text>ltar dge tshul rnams kyi tshul shing brim ba zin pa'i mjug tu gtsug lag khang gi srung ma gnyug mar gnas pa lha mo chen mo 'phrog ma la sogs pa dag gi tshul shing brim pa de yang bya'o/ /dal bus gzhag par bya'o zhes bya ba ni/ tshul shing sdud pa na thams cad kyis dal bus gzhag</text></item>
<item><p>131a7</p><section></section><text>par bya ba'o/ /bgrangs nas gnas 'dir dge slong 'di snyed kyis tshul shing blangs so zhes go bar bya'o zhes bya ba ni/ tshul shing bsdus pa'i 'og tu bgrangs nas du byung ba'i sdom dge 'dun la sgra de skad ces brjod cing go par bya'o zhes bya ba'i tha tshig go/ /gnas kyi gzhi bstabs</text></item>
<item><p>131b1</p><section></section><text>par bya'o zhes bya ba ni/ gnas par bya ba'i gzhi ni gnas kyi gzhi ste gnas khang la sogs pa'o/ /gnas mal stobs pas de dge 'dun la bstabs par bya'o/ /de dag gi sgo lcags dang lde mig blangs pas mdun du 'dug ste gnas brtan gtsug lag khang che ge mo ni rnyed pa dang bcas pa</text></item>
<item><p>131b2</p><section></section><text>gos kyi rin dang bcas pa lags kyis bzhes shig ces yon tan ji lta ba bzhin du mos pa bskyed cing len du gzhug go zhes bya ba ni/ gnas mal stobs pa'i dge slong gang gis dbyar gyi gnas de na yod pa'i gnas kyi gzhi bstabs par bya ba nyid du 'dod pa gang dag yin pa de dag gi sgo lcags</text></item>
<item><p>131b3</p><section></section><text>dang lde mig thams cad de'i tshe bsdus shing srel ba'i dge slong des dang por dge 'dun gyi gnas brtan gyi mdun du 'dug ste/ gnas kyi gzhi de dag gi yon tan ji lta ba bzhin du brjod cing mos pa bskyed pa brtsams pas len du gzhug pa ste/ gnas brtan gtsug lag khang che ge mo ni</text></item>
<item><p>131b4</p><section></section><text>rnyed pa dang bcas pa gos kyi rin dang bcas pa lags kyis gal te bzhed na bzhes shig ces len du gzhug go/ /de bzhin du rgan rims kyis thams cad la gnas kyi gzhi lhag ma rnams kyang yon tan ji lta ba bzhin du brjod de mos pa bskyed cing len du gzhug go/ /dge slong</text></item>
<item><p>131b5</p><section></section><text>gang gis gnas kyi gzhi gang blangs pa de la de'i sgo lcags dang lde mig kyang gtad par bya'o/ /blangs pa la sogs pa ni lhung bzed dang 'dra ba'o zhes bya ba ni/ ji skad du lhung bzed 'brel pa med pa brim pa'i skabs su 'dod na longs shig ces bya ba dang / bar du chod</text></item>
<item><p>131b6</p><section></section><text>bas blangs pa mi bslang ngo zhes bya ba dang / tshig gnyis pa la mi sbyin zhing gsum pa la sbyin no zhes bstan pa de bzhin du 'dir gnas kyi gzhi stobs pa la yang de dag thams cad snga ma bzhin du sbyar bar bya'o/ /mchod rten dang dge 'dun gyi don ma yin par song bar shes pa la ni 'theb nyid las bsko bar</text></item>
<item><p>131b7</p><section></section><text>bya'o zhes bya ba ni/ dge slong mchod rten gyi don ma yin pa dang / dge 'dun gyi don ma yin par sgo don la rang dgar gzhan du song ba la ni gnas kyi gzhi'i skal ba 'theb yod na de las bsko bar bya ba nyid yin no/ /'dir 'theb ces bya ba ni/ dge slong gnyug mar gnas pa rnams la</text></item>
<item><p>132a1</p><section></section><text>bskos zin pa'i 'og tu yang bsko bar bya ba'i lhag ma yod pa la bya ste/ de ltar lhag pa'i 'theb yod na bsko bar bya'o/ /mchod rten gyi don dang dge 'dun gyi don du song ba la ni rgan rims bzhin du skal ba bsko bar bya'o/ /'dir gzhung ni/ bcom ldan 'das kyis gnas</text></item>
<item><p>132a2</p><section></section><text>brtan nye dga'i skabs las 'di skad ces gang dge 'dun gyi 'am mchod rten gyi bya ba la song pa de la ni rgan rims bzhin du gnas mal bsko bar bya'o/ /gzhan la ni 'theb ji lta ba bzhin du'o zhes gsungs pa yin no/ /shing ljon pa'i drung dang ne'u gsing gi gzhi dag la yang rgan rims</text></item>
<item><p>132a3</p><section></section><text>bzhin du bsko bar bya'o zhes bya ba ni/ shing drung la sogs pa'i gnas mal gzhan dag la yang rgan rims bzhin du bsko bar bya ba'o/ /gnas khang gis mi chog na gnyis la sogs pa dag la tha na de'i sa gzhi gding ba'i tshad tsam yang ngo zhes bya ba ni/ gal te dge slong re re la gnas khang</text></item>
<item><p>132a4</p><section></section><text>re re bskor mi chog na de'i tshe dge slong gnyis la sogs pa dag la gcig thun mong du bsko ste/ gnyis la'am gsum la'am bzhi la'am/ de dag la sogs pa dag la gnas khang gcig tu thun mong du bsko bar bya'o/ /'on kyang mi chog na de'i tshe mtha' bstan pa'i phyir/ tha na de'i sa</text></item>
<item><p>132a5</p><section></section><text>gzhi gding ba'i tshad tsam mo zhes bya ba smos te/ gnas khang gis gzhir stan gding ba'i tshad du tsam shong ba de snyed kyi dge slong dag la gnas khang gcig bsko bar bya'o/ /lhung bzed dang bya ma bum dang 'dag rdzas dang so shing dang sman gyi gnas la ltos par bya'o zhes bya ba ni/ gnas khang</text></item>
<item><p>132a6</p><section></section><text>gcig tu mal stan gyi tshad du shong pa'i dge slong de snyed la gnas khang gcig thun mong du bsko bar bya'o zhes bstan pa de la gnas khang der dge slong dag gi lhung bzed la sogs pa gzhag pa'i gnas la ltos te de'i phyi na mal stan du shong ba de snyed kyi dge slong dag la gnas de thun mong du bsko</text></item>
<item><p>132a7</p><section></section><text>bar bya'o/ /sgo khang dang them skas kyi lkog dang khyams dang dpongs dang bkad sa dang bsro khang gi ra ba dag ni bsko bar mi bya'o zhes bya ba ni/ mi shong du zin kyang 'di dag ni gang zag gi gnas khang du bsko bar mi bya'o/ /ra ba zhes bya ba'i sgras ni dpongs man chad dang so sor sbyar bar bya'o/ /</text></item>
<item><p>132b1</p><section></section><text>'dir gzhung ni rnam par 'byed pa las dge slong dag gnas drug po 'di dag ni bsko bar mi bya ba dag ste/ sgo gang thams cad dang them skas kyi lkog dang / khyams dang dpong sa'i ra ba dang / bkad sa'i ra ba dang / bsro khang gi ra ba dag ste/ sko bar byed na nyes byas su 'gyur ro zhes gsungs</text></item>
<item><p>132b2</p><section></section><text>pa yin no/ /mtshan mo gnas mal mi bsko'o zhes bya ba ni/ gnas khang nyi tsher ma zad kyi/ khri la sogs pa gzhan thams cad la yang de bzhin no/ /nad pa 'dug pa'i gnas khang gzhan la mi sbyin no zhes bya ba ni/ nad pa 'dug pa'i gnas khang gzhan la mi sbyin pa ste/ gnas khang zhes</text></item>
<item><p>132b3</p><section></section><text>smos pas ni khri la sogs pa gcad par bstan to/ /de nyid thob pa med pa na mi sbyin par mi bya'o zhes bya ba ni/ gnas pa de nyid kyis thob pa gang yin pa de ni de nyid thob pa ste gnas pa nyid thob pa'o/ /de med pa ni nad pa gang gis rgan rims su gnas khang na snga nas gnas pa thob pa med pa ste/ de ltar</text></item>
<item><p>132b4</p><section></section><text>na nad pas snga nas gnas khang na gnas pa thob pa med du zin kyang / gsar du gnas khang mi sbyin par mi bya ste sbyin pa kho nar bya ba'o/ /'dir gzhung ni/ dge slong dag gis dge slong nad pa'i gnas khang gzhan la bsko bar mi bya'o/ /bsko na 'gal tshabs can du 'gyur ro/ /'di ltar dge slong</text></item>
<item><p>132b5</p><section></section><text>nad pa la gnas khang bstabs pa dang / g.yog bstabs pa dang / las su mi bsko bar bstabs par bya'o zhes gsungs pa yin no/ /'dir nad pa zhes bya ba ni sbyor ba mi bzod pa yin par rigs par bya'o/ /de dang de'i g.yog las byed du mi gzhug go zhes bya ba ni/ nad pa de'i nad g.yog las</text></item>
<item><p>132b6</p><section></section><text>byed du mi gzhug pa'o/ /mdze can gyis dge 'dun gyi gnas mal spyad par mi bya'o zhes bya ba ni/ des dge 'dun gyi gnas dang mal cha la sogs pa spyad par mi bya'o/ /de la gnas dben pa sbyin no zhes bya ba ni/ mdze can de la mtha' khob dben par gnas sbyin par bya ba'o/ /dge 'dun</text></item>
<item><p>132b7</p><section></section><text>gyis bsten par bya ba dang bcas par tha na khyams dang khyams gru bzhi dang sgo khang dang bang rim dang 'chag sa dang shing drung gi gnas der yang 'dug par mi bya'o zhes bya ba ni/ mdze can gyis dge 'dun gyi gnas de lta bur 'dug par mi bya'o/ /bshang ba dang gci ba'i skyabs gnyis su 'jug</text></item>
<item><p>133a1</p><section></section><text>par mi bya'o zhes bya ba ni/ mdze can gyis dge 'dun gyi de gnyis su 'jug par mi bya ba'o/ /de la g.yog bsko bas snying brtse bar bya'o zhes bya ba ni/ dge 'dun du gyur pa'i dge slong dag gis mdze can de la g.yog bsko bas rjes su snying brtse bar bya ba ste/ mdze can de ni</text></item>
<item><p>133a2</p><section></section><text>nad yun ring zhing che ba yin pa'i phyir dang / bstan pa ni snying rjes rab tu phye ba nyid yin pa'i phyir ro/ /'dir gzhung ni/ dge slong mdze can gyis dge 'dun gyi gnas mal la spyad par mi bya/ khyams la sogs pa'i gnas su gnas par mi bya/ dge 'dun gyi bshang ba'i gnas dang /</text></item>
<item><p>133a3</p><section></section><text>gci ba'i gnas su 'jug par mi bya'o/ /dge 'dun gyis dben pa'i gnas su de'i gnas sbyin par bya/ g.yog kyang bya'o zhes gsungs pa yin no/ /dus thams cad du dgon pa pa dag la lhung bzed dang chos gos gzhan yod pa'i phyir gnas khang bsko bar bya'o zhes bya ba ni/ dbyar</text></item>
<item><p>133a4</p><section></section><text>dag nyi tsher ma zad kyi dus gzhan thams cad du yang dge slong dgon pa ba dag la lhung bzed la sogs pa gzhag pa'i phyir/ gtsug lag khang du gnas khang bsko bar bya ba'o/ /'dir gzhung ni dge slong dgon pa pa dag gtsug lag khang du lhags te/ gnas khang dag rnyed pa na dge slong</text></item>
<item><p>133a5</p><section></section><text>dag las ma thob nas/ bcom ldan 'das kyis bka' stsal pa/ gtsug lag khang du dge slong dgon pa pa rnams kyi lhung bzed dang chos gos gang du 'jog pa'i gnas khang bsko bar bya'o zhes gsungs pa yin no/ /dbyar gnas par khas blangs pa na kha cig glo bur du 'ong srid pas gnas</text></item>
<item><p>133a6</p><section></section><text>dang gnas mal gzhag par bya'o zhes bya ba la/ dbyar gnas par khas blangs pa zhes smos pas dus thams cad ni ma yin par bstan te/ dbyar gnas par khas blangs par snga ma yang rung phyi ma yang rung bar dge slong glo bur ba dag 'ong bar shes na gnas kyi gzhi dang khri la sogs pa'i gnas</text></item>
<item><p>133a7</p><section></section><text>mal dag gzhag bar bya'o/ /mang po dag lhags na gnas bdag gis gzod bsko bar bya'o zhes bya ba ni/ dge slong glo bur ba mang pa dag lhags na sngar gnas par khas blangs pa dag gis gnas mal gzod bsko bar bya ba'o/ /gnas par khas blangs pa phyi ma phyin chad mi bya'o zhes bya ba ni/</text></item>
<item><p>133b1</p><section></section><text>dbyar gnas par khas blangs par phyi ma shos phyin chad ni gzod bsko bar mi bya ste/ gnas par khas blangs pa gsum pa med pa'i phyir ro/ /'dir gzhung ni rnam par 'byed pa las dge slong dag ngas dge slong ma 'ongs pa rnams la brten nas dbyar gnas par khas blangs pa gnyis pa bcas kyi gsum</text></item>
<item><p>133b2</p><section></section><text>pa ni ma yin no zhes gsungs ba yin no/ /mang ba nyid yin na gcig la yang gnyis la sogs pa khyab pa'i par dag go zhes bya ba ni/ gnas kyi gzhi mang ba dag yin na dge slong re re la yang gnas kyi gzhi gnyis la sogs pa nas du tsam bskos pa gnas thams cad la khyab par 'gyur ba de snyed kyi bar</text></item>
<item><p>133b3</p><section></section><text>dag bsko bar bya'o zhes bya ba'i tha tshig go/ /zhag gcig gi don du gnas mal mnod par mi bya'o zhes bya ba ni/ zhag gcig las mi gnas na zhag gcig gi don du gnas mal bgo bsha' mi bya'o/ /gnas mal zhes smos pa ni dpe tsam du zad de gtsug lag khang la sogs pa la yang de bzhin no/ /</text></item>
<item><p>133b4</p><section></section><text>'dir gzhung ni phran tshegs dag las dge slong dag gis zhag gcig gi don du gnas mal mnod par mi bya'o zhes gsungs pa yin no/ /rnyed pa 'dod pas gtsug lag khang mi mnod do zhes bya ba ni/ rnyed pa 'dod pas gtsug lag khang la sogs pa gnas dang / stan la sogs pa</text></item>
<item><p>133b5</p><section></section><text>mal cha mnod par mi bya'o/ /'dir gzhung ni/ de nas dus gzhan zhig na dge slong rnams la rgan rims bzhin du gnas mal stobs par byed pa na/ bram ze zhig gtsug lag khang du 'ongs nas des de mthong ba dang / gang gi phyir 'di bzhin bgo bsha' byed pa'i ngang tshul can shAkya'i</text></item>
<item><p>133b6</p><section></section><text>sras kyi dge sbyong 'di dag la su zhig mngon par dad par mi 'gyur snyam du dad pa skyes par gyur nas/ des gtsug lag khang byed du bcug ste dge slong gis dge 'dun la phul ba dang / dge slong dag gis smras pa/ ha cang yang gsher ches so zhes mi len pa dang / des phru sa 'debs su</text></item>
<item><p>133b7</p><section></section><text>bcug ste phul lo/ /dge slong dag gis smras pa/ ha cang dgon dung ches so zhes mi len pa dang / bram ze des de dag rnyed pa 'dod pas mi len par rig nas/ bram ze de shAkya'i sras kyi dge sbyong dag ni rnyed pa 'dod pas gtsug lag khang len to zhes 'phya bar rtsom pa nas/ bcom</text></item>
<item><p>134a1</p><section></section><text>ldan 'das kyis bka' stsal pa/ dge slong dag gis rnyed pa 'dod pas gtsug lag khang dag blang bar mi bya bar/ 'di ltar sbyin bdag rnams la rjes su snying brtse bas gtsug lag khang dag blang bar bya'o zhes gsungs pa yin no/ /phongs pa med pa'i sems kyis</text></item>
<item><p>134a2</p><section></section><text>kyang blang bar bya'o/ /thams cad yongs su spyad par bya'o zhes bya ba ni/ gang zag gcig gis gnas khang du ma mnos na'o/ /gcig gis thams cad ji ltar spyad par bya zhe na/ de'i phyir la lar klag pa dang / kha ton dang / 'dug pa dang / bcag pa dag las gang yang rung ba bya/ la lar</text></item>
<item><p>134a3</p><section></section><text>lhung bzed dang chos gos gzhag par bya/ la lar mtshan mo nyal bar bya/ la lar snga dro dang dus tshigs dang phyi dro 'dug pas de la sbyar bar bya'o zhes bya ba smras te/ thams cad yongs su spyad par bya ba de la thabs de ltar sbyar bar bya'o/ /de la gzhung kha cig las ni/ la lar bklag par bya/</text></item>
<item><p>134a4</p><section></section><text>la lar kha ton bya/ la lar lhung bzed dang chos gos gzhag par bya/ la lar nyal bar bya'o zhes gsungs so/ /gzhung kha cig las ni la lar snga dro 'dug par bya/ la lar gung tshigs la 'jug par bya/ la lar phyi dro 'dug par bya/ la lar mtshan mo 'dug par bya'o zhes gsungs</text></item>
<item><p>134a5</p><section></section><text>pas de'i phyir de gnyi ga bsdu ba'i phyir mdo 'di byas so/ /gnas par khas blangs pas gnas kyi gzhi ral ba dang 'drums pa bcos par bya'o zhes bya ba ni/ dge slong dbyar gnas par khas blangs pas gnas kyi gzhi ral ba dang 'drums pa phyir bcos par bya'o/ /ral ba zhes bya ba ni</text></item>
<item><p>134a6</p><section></section><text>phyogs gcig chad pa'o/ /'drums bzhes bya ba ni gas pa'o/ /dge slong ma dag dbyar gnas pa rnams kyis dbyar khang bcos par bya'o zhes bya ba ni/ ral pa dang 'drums pa ste de yang dbyar khang gcig la yang dge slong ma thams cad spyis log ste bcos par bya ba yin gyi/ gnas</text></item>
<item><p>134a7</p><section></section><text>khang gang na gang gnas gnas pa des de nyi cos bcos pa ma yin no/ /'thab krol can gyis gnas mi thob par bya ba'i phyir dgun mnod pa dang dpyid mnod pa'i gnas mal yang bstabs par bya'o zhes bya ba ni/ gang zag 'thab krol can dag gzhan nas 'ongs bas mtshams kyi nang du</text></item>
<item><p>134b1</p><section></section><text>gnas mi thob par bya ba'i phyir dgun dang dpyid mnod par gnas mal gnyis kyang bstabs par bya'o/ /ril gyis bsko bar bya'o zhes bya ba ni/ 'thab krol can gyi gnas mi thob par bya ba'i phyir gnas mal ril gyis bsko bar bya'o/ /de nyid bstan pa'i phyir/ 'di lta ste gtsug lag</text></item>
<item><p>134b2</p><section></section><text>khang dang khang khyim dag gi nyen kor yang ngo zhes bya ba smras te/ gtsug lag khang dang khang khyim dag gi nyen kor yang ma lus par ril gyis bsko bar bya ba'o/ /khyams kyi de yang ngo zhes bya ba ni khyams kyi nyen kor de yang ril gyis bsko bar bya ba'o/ /de dag dong ba nyid kyi 'og tu de dag mi gtad par</text></item>
<item><p>134b3</p><section></section><text>mi bya'o zhes bya ba ni/ 'thab krol can de dag dong ba'i 'og tu gtsug lag khang dang khang khyim dang khyams de dag gi nyen kor de dag snga ma kho na bzhin du mi gtang bar me bya ba ste/ lhug par gtang bar bya'o/ /rang bzhin du gnas pa'i phyir sgyu thabs kyis mi bya'o zhes bya ba ni/ dge slong rang bzhin</text></item>
<item><p>134b4</p><section></section><text>du gnas pa tshul khrims dang ldan pa 'thab krol can ma yin pa'i phyir/ sgyu thabs zhes bya ba bgegs mi bya ba ste/ 'di ni bsko ba'i dus 'ba' zhig tu ma zad kyi/ dus thams cad du yang de bzhin no/ /'byung ba'i don du ni mi bsko'o zhes bya ba ni/ dge slong da ltar mi gnas pa phyis 'byung bar</text></item>
<item><p>134b5</p><section></section><text>'gyur ba'i don du ni gnas mal snga nas bsko bar mi bya'o/ /de nyid bstan pa'i phyir/ 'di ni dus tshigs dang nyin mtshan dang de'i yan lag che ge mo zhig ni 'byung ba'i 'o/ /'di ni mkhan po dang slob dpon che ge mo zhig 'byung ba'i 'o/ /'di ni lhan cig gnas pa nye gnas che ge mo zhig 'byung</text></item>
<item><p>134b6</p><section></section><text>ba'i'o/ /'di ni gtam 'dres pa dang phebs par smra ba dang 'grogs bshes dang smos 'grin la sogs pa che ge mo zhig 'byung ba'i 'o zhes gtsug lag khang dag bsko bar mi bya'o zhes bya ba smras te/ gnas khang bsko bas 'di skad ces gtsug lag khang 'di ni dgun dang / dgun smad dang /</text></item>
<item><p>134b7</p><section></section><text>dpyid dang / sos ka dang / dbyar dang ston gyi dus tshigs che ge mo zhig na 'byung ba'i gnas su bsko'o/ /gtsug lag khang 'di ni sang dang gnangs dang gzhes dang tshes gcig dang gnyis dang / gsum la sogs pa'i nyin mtshan che ge mo zhig na 'byung ba'i gnas su bsko'o/ /gtsug lag khang</text></item>
<item><p>135a1</p><section></section><text>'di ni snga dro dang gung tshigs dang phyi dro dang thun dang po dang gnyis pa dang gsum pa dang bzhi pa zhes bya ba nyin mtshan de'i yan lag che ge mo zhig na 'byung ba'i gnas su bsko'o/ /gtsug lag khang 'di ni mkhan po'am slob dpon che ge mo zhig 'byung ba'i gnas su bsko'o zhes</text></item>
<item><p>135a2</p><section></section><text>bya ba la sogs pa lta bu phyis 'byung ba'i don du gtsug lag khang dag bsko bar mi bya'o/ /mnod par mi bya'o zhes bya ba ni/ gzhan gyis bskos kyang mnod par mi bya'o/ /'dir gzhung ni 'byung ba'i don du gtsug lag khang bsko bar mi bya/ bskor gzhug par mi bya'o zhes gsungs pa yin te/ de</text></item>
<item><p>135a3</p><section></section><text>la mdo snga mas ni bsko bar mi bya'o zhes gsungs pas bsdus so/ /mdo 'dis ni bskor gzhug par mi bya'o zhes gsungs pas bsdus so/ /tshad gzhig pa'i phyir dbyug gu thogs pa bsko bar bya'o zhes bya ba ni/ bye'u la sogs pa'i tshad gtsug lag khang du 'cha' ba gzhig pa'i phyir dge</text></item>
<item><p>135a4</p><section></section><text>slong dbyug gu thogs pa bsko bar bya'o/ /des ji ltar gzhig par bya zhe na de'i phyir/ sgo nga med pa rnams ni gdon par bya'o zhes bya ba smras te/ tshang sgo nga med pa rnams ni dbyug gu thogs pas gdon cing dbyung bar bya'o/ /phra mo rnams kyi ni mi spel bar bya ba'i phyir skud pas dkri'o zhes bya ba</text></item>
<item><p>135a5</p><section></section><text>ni/ sbrang bu t+r+ya ma bu ka dang / trai la ta ka la sogs pa dag gi tshang gang yin pa de dag ni mi 'phel bar bya ba'i phyir skud pas dkri bar bya'o/ /'dir gzhung ni mi 'phel bar bya ba'i phyir skud pas dkri'o zhes gsungs pa yin te/ de la tshang skud pas dkris na de dag gis yang phyir skyed par mi</text></item>
<item><p>135a6</p><section></section><text>nus pa'i phyir ro/ /gnas mal la sogs pa sbyin no zhes bya ba la/ gos la sogs pa yang bsdu ba'i phyir sogs pa zhes bya ba'i sgra smos so/ /yod pa nyid na du ma yang ngo zhes bya ba ni/ khri la sogs pa yod pa nyid yin na/ gang zag gcig la yang du ma sbyin par bya ba ste/ gal te rgan rims</text></item>
<item><p>135a7</p><section></section><text>kyis khri la sogs pa lan gnyis bstabs su yod dam lan gsum la sogs pa bstabs su yod na yang de bzhin du bstabs shing sbyin par bya'o/ /gal te lan grangs gzhan la khyed par brim du med na yang rgan rims nas brtsams te ji tsam khyed pa yan chad la brim bar don gyis shes</text></item>
<item><p>135b1</p><section></section><text>par bya ste/ 'di ltar rgan rims nas brtsams te/ rnyed par brim mo zhes gsungs pa'i phyir ro/ /khri chen po dag kyang bsko bar bya ba nyid yin no zhes bya ba ni/ khri'i tshad chen po ni khri chen po ste/ gang dag la mal yang bcar rung ba'o/ /de bas na khri chen po de lta bu dag kyang rgan rims su bsko bar</text></item>
<item><p>135b2</p><section></section><text>bya'o/ /stan dag kyang ngo zhes bya ba yang bsko bar bya ba nyid yin no/ /'dir gzhung ni de lta bas na khri chen po dag kyang rgan rims bzhin du bsko bar bya zhing tha na stan dag kyang ngo zhes gsungs pa yin no/ /dge 'dun gyis gnas mal g.yogs pa dge tshul mi gtsang bas nyams par byed pa'i chos</text></item>
<item><p>135b3</p><section></section><text>can la sus kyang mi sbyin no zhes bya ba ni/ dge 'dun gyi gnas mal khri la sogs pa gos la sogs pas g.yogs pa dag dge tshul 'og rdzing can nam za gu mi gtsang bas gnas mal nyams par byed pa'i chos can la mi sbyin pa'o/ /sus kyang zhes smos pa'i sgras ni/ gnas mal stobs</text></item>
<item><p>135b4</p><section></section><text>pa 'ba' zhig tu ma zad kyi/ gzhan dag gis kyang sbyin par mi bya'o zhes bya bar ston to/ /dge slong ma la yang mi sbyin no zhes bya ba ni/ dge 'dun gyis gnas mal g.yogs pa dag dge slong ma mi gtsang bas nyams par byed pa'i chos can la yang sus kyang mi sbyin pa'o/ /'dir gnas</text></item>
<item><p>135b5</p><section></section><text>'byor na de la 'dab tu gtsug lag khang sbyin no zhes bya ba ni/ dge slong gi gtsug lag khang 'dir gnas lhag pa 'byor pa yod na dge slong ma rang gi tshogs kyi/ dbyar khang med pa chom rkun la sogs pa rkyen gyi dbang gis logs shig na gnas pa gra mi thub pa de la dge slong gi gtsug lag</text></item>
<item><p>135b6</p><section></section><text>khang gi 'dab kyi phyogs su gnas khang sbyin par bya ba'o/ /gnas mal lhag pa bzang po ma yin pa yang ngo zhes bya ba ni/ dge slong ma de la sbyin no zhes bya bar sbyar te/ dge 'dun gyi gnas mal mal cha dang stan la sogs pa tha na khri'u dang chol zangs kyi bar yan chad kyang dge slong thams cad la khyed</text></item>
<item><p>135b7</p><section></section><text>par brims te/ gal te lhag ma 'theb yod na de'i nang nas bzang po ma yin pa dge slong ma de la sbyin par bya'o/ /de ltar gnas mal stobs pa'i dge 'dun la rgan rims kyis gnas mal bstabs zin nas thams cad la 'di skad ces khyed cag las gang gis kyang dge 'dun gyi gnas mal la</text></item>
<item><p>136a1</p><section></section><text>gding ba med par longs spyad par mi bya gding ba rung ba ma yin pas longs spyad par mi bya gding ba dri ma can gyis longs spyad par mi bya'o zhes go bar bya'o zhes bya ba ni/ dge slong rnams la gding ba med pa dang gding ba rung ba ma yin pa dang gding ba dri ma can gyis dge 'dun gyi mal cha dang stan</text></item>
<item><p>136a2</p><section></section><text>la sogs pa spyad par mi bya ba'i bslab pa'i gzhi yod pa'i phyir de dag la bskul zhing nan tur bya ba'i ched du de skad go bar bya'o/ /zla ba phyed byed cing so sor brtag par bya'o zhes bya ba ni/ dge slong rnams kyis gnas mal mnos pa gnas mal stobs pas zla ba phyed byed cing byul zhing brtag par bya'o/ /dam</text></item>
<item><p>136a3</p><section></section><text>tshig las 'das shing spyad na gnas pa'i gnas la gzhan ni dge 'dun la brjod de dbrog par bya'o zhes bya ba ni/ khyed cag las gang gis kyang dge 'dun gyi gnas mal la gding ba med par longs spyad par mi bya zhes bya ba la sogs pa'i dam tshig sngar bsgo ba de las 'das shing spyod pa dag byung na de gal</text></item>
<item><p>136a4</p><section></section><text>te slob ma dang nye gnas su gnas pa zhig yin na ni de'i gnas mkhan po dang slob dpon gang yin pa la brjod de dge 'dun gyis gnas mal de phyir dbrog par bya'o/ /gal te de gnas pa ma yin pa gzhan zhig yin na ni dge 'dun la brjod de dge 'dun gyis gnas mal de phyir dbrog par bya'o/ /gnas</text></item>
<item><p>136a5</p><section></section><text>mal stobs pa des tshes bco lnga'i nyin mo dge 'dun la gnas mal bstabs zin nas 'di skad ces brjod par bya ste/ dge 'dun sang sbyin bdag che ge mo dang zhal ta pa che ge mo dang / spyod yul gyi grong che ge mo dang / nad g.yog che ge mos gnas par zhal gyis bzhes par 'gyur ro zhes brjod</text></item>
<item><p>136a6</p><section></section><text>par bya'o zhes bya ba ni/ dbyar zla 'bring po nya'am dbyar zla tha chungs nya'i dus der de skad brjod par bya'o/ /dge 'dun du gyur ba'i dge slong rnams kyis kyang de'i tshe ji ltar so sor brtags te gnas par khas blang bar bya zhe na/ de'i phyir 'gyod pa dang gzhan sdug bsngal ba dang yid mi bde ba mi skyed</text></item>
<item><p>136a7</p><section></section><text>pa nyid dang sel ba nyid dag dang / bde ba dang yid bde ba skyed pa nyid dang rjes su srung ba nyid dag dang nad g.yog nyid tshangs pa mtshungs par spyod pa dag las 'byung ba so sor brtags pas gnas dang spyod yul dang bsod snyoms dang / sman sbyin par byed pa la rnam par bltas te gnas par khas blang</text></item>
<item><p>136b1</p><section></section><text>bar bya'o zhes bya ba smras te/ 'gyod pa dang 'gyod pa las gzhan pa'i sdug bsngal dang / yid mi bde ba ma skyes pa mi skyed pa nyid dang / skyes pa sel bar byed pa nyid dag tshangs pa mtshungs par spyod pa dag gis yul las 'byung bar 'gyur ba so sor brtags pas gnas la rnam par blta ste/ de lta bu</text></item>
<item><p>136b2</p><section></section><text>'byung bar 'gyur na gnas par khas blang bar bya'o/ /de bzhin du bde ba dang yid bde ba ma skyes pa skyed pa nyid dang / skyes pa rjes su srung bar byed pa nyid dag tshangs pa mtshungs par spyod pa dag gis yul las 'byung bar 'gyur ba so sor brtags pas gnas la rnam par bltas te/ de lta bu 'byung</text></item>
<item><p>136b3</p><section></section><text>bar 'gyur na gnas par khas blang ngo / /de bzhin du na bar gyur na nad g.yog nyid tshangs pa mtshungs par spyod pa dag gis yul las 'byung bar 'gyur ba so sor brtags pas gnas la rnam par bltas te/ de lta bu 'byung bar 'gyur na gnas par khas blang ngo / de bzhin du spyod yul gyi grong gang</text></item>
<item><p>136b4</p><section></section><text>nas bsod snyoms la sogs pa thob par 'gyur ba so sor brtags pas spyod yul la rnam par bltas te/ de lta bu yod par gyur na gnas par khas blang ngo / /de bzhin du sbyin bdag gang gis bsod snyoms par na ba'i rkyen dang sman gyi yo byad sbyor ba la so sor brtags pas bsod snyoms dang sman sbyin par</text></item>
<item><p>136b5</p><section></section><text>byed pa la rnam par bltas te/ de lta bu yod par gyur na gnas par khas blang ngo zhes bya bar sbyar ro/ /de dag thams cad med na der gnas par khas blang bar mi bya'o/ /de la sdug bsngal zhes bya ba ni lus kyi'o/ /yid mi bde ba zhes bya ba ni yid kyi'o/ /mi bskyed pa zhes bya ba ni ma skyes pa mi skyed</text></item>
<item><p>136b6</p><section></section><text>pa'o/ /sel ba nyid ces bya ba ni/ skyes pa'i phyir 'chos par byed pa'o/ /bde ba zhes bya ba ni lus kyi'o/ /yid bde ba zhes bya ba ni yid kyi'o/ /skyes pa nyid ces bya ba ni ma skyes pa skyed pa'o/ /rjes su bsrung ba nyid ces bya ba ni/ tshogs pa skyes pa rnams ci nas kyang nyams par mi 'gyur ba de ltar</text></item>
<item><p>136b7</p><section></section><text>kun tu spyod pa'o/ /so sor brtags pas zhes bya ba ni/ so sor shes par bya bas so/ /'dir gzhung ni dge slong des 'di ltar brtag par bya ste/ gnas 'di na bdag gi tshangs pa mtshungs par spyod pa gang dag bdag gis 'gyod pa dang sdug bsngal ba dang yid mi bde ba ma skyes pa mi skyed pa nyid dang /</text></item>
<item><p>137a1</p><section></section><text>skyes pa sel ba nyid dang bde ba dang yid bde ba ma skyes pa skyed pa nyid dang / skyes pa rjes su bsrung pa nyid dag dang bdag na na nad g.yog byed pa po de lta bu dag yod dam zhes so sor brtags pas gnas la rnam par blta bar bya zhing spyod yul 'di na bdag gis bsod snyoms dang</text></item>
<item><p>137a2</p><section></section><text>sman sbyin par byed pa yod dam zhes so sor brtags pas spyod yul dang sbyin bdag la rnam par bltas te/ de'i 'og tu gnas par khas blang bar bya'i/ gzhan du na gnas par khas blang bar mi bya'o zhes gsungs pa yin no/ /gang du gnas par khas blang bar bya zhe na/ de'i phyir g.yogs par</text></item>
<item><p>137a3</p><section></section><text>dge slong gi mdun rol du'o zhes bya ba smras te/ gnas steng g.yogs pa'i nang gi phyogs der dge slong gi mdun du tshes bcu drug gi nang par gnas par khas blang bar bya'o/ /de'i sngags ni tshe dang ldan pa dgongs su gsol/ bdag ming 'di zhes bgyi ba mtshams kyi nang dang bcas pa'i</text></item>
<item><p>137a4</p><section></section><text>gnas 'dir 'di lta ste/ gnas ral ba dang 'drums pa bcos pa'i slad du sbyin bdag ming 'di zhes bgyi ba dang / zhal ta ba ming 'di zhes bgyi ba dang / spyod yul gyi grong che ge mo zhes bgyi ba dang bro g.yog che ge mo zhes bgyi bas dbyar snga ma zla ba gsum gnas par khas blang ngo / /bdag dbyar</text></item>
<item><p>137a5</p><section></section><text>'di na mchis shing bdag gi dbyar gnas ni 'di lags so zhes lan gsum brjod par bya'o zhes gsungs pa yin no/ /dbyar phyi ma la ni dbyar phyi ma zla ba gsum gnas par khas blang ngo zhes sngags kyi bye brag tu bya'o/ /gtsug lag khang du mar mi bya'o zhes bya ba ni/ gtsug lag khang du mar mtshams</text></item>
<item><p>137a6</p><section></section><text>du mar rdzas gcig gis mnan te/ dge slong gis gnas par khas blang bar mi bya'o/ /'dir gzhung ni dge slong gis gtsug lag khang gnyis su dbyar gnas par khas blang bar mi bya ba'o/ /byed na 'gal tshabs can du 'gyur ro zhes gsungs pa yin no/ /gang na dge slong med pa nyid dang sgo glegs</text></item>
<item><p>137a7</p><section></section><text>med pa nyid dang bcas par yang mi bya'o zhes bya ba ni/ gtsug lag khang gang na 'di gnyi ga med pa'i gtsug lag khang der yang gnas par khas blang bar mi bya ba'o/ /sbyin bdag dang zhal ta ba dang spyod yul gyi grong dang nad g.yog dag yod pa nyid yin na brjod par bya'o zhes bya ba ni/ gal te gnas de</text></item>
<item><p>137b1</p><section></section><text>na de dag yod pa nyid yin na sngar tshes bco lnga'i nyin par gnas mal stobs pas kyang dge 'dun la sang sbyin bdag che ge mo dang zhal ta ba che ge mo dang spyod yul gyi grong che ge mo dang nad g.yog che ge mos gnas par zhal gyis bzhes par 'gyur ro zhes brjod par bya zhing / tshes bcu drug gi nang par dge 'dun</text></item>
<item><p>137b2</p><section></section><text>gnas par khas len pa'i sngags brjod pa'i tshe yang de skad brjod par bya'o// //bam po bzhi bcu dgu pa/ byin gyis ma brlabs par mtshams kyi phyi rol du skya rengs 'char bar mi bya'o zhes bya ba ni/ dge slong dbyar gnas par khas blangs pas zhag bdun la sogs par byin gyis ma brlabs</text></item>
<item><p>137b3</p><section></section><text>par mtshams kyi phyi rol du skya rengs 'char bar mi bya'o/ /skya rengs ma shar tshun chad kyi dus su mtshams kyi phyi rol du 'da' bar byed pa la ni nyes pa med de/ de ltar yang gal te 'gro na der yang gnas par mi bya'o zhes gsungs pa'i phyir ro/ /chos dang ldan pa'i don tu zhag bdun byin gyis brlab</text></item>
<item><p>137b4</p><section></section><text>par bya'o zhes bya ba ni/ chos dang mi 'bral ba ni chos dang ldan pa ste/ de'i don gyi ched du mtshams kyi phyi rol du 'gro na zhag gcig gam gnyis sam bdun man chad ji tsam gyis don de 'grub pa de tsam gyi dus mtshams kyi nang du dge slong gcig gi mdun du byin gyis brlabs te 'gro bar bya'o/ /</text></item>
<item><p>137b5</p><section></section><text>'di'i sngags ni tshe dang ldan pa dgongs su gsol/ bdag ming 'di zhes bgyi ba mtshams kyi nang dang bcas pa'i gnas 'dir dbyar snga ma zla ba gsum gnas par khas blangs pa las bdag med 'di zhes bgyi ba/ bgyi ba zhig gi slad du dgung bdun mtshams kyi slad rol du mchi ba dang /</text></item>
<item><p>137b6</p><section></section><text>de tshun chad kyis slar mchis par byin gyis brlab po/ /bdag dbyar 'di na mchis shing bdag gi dbyar gyi gnas ni 'di lags so zhes lan gsum bzlas so zhes gsungs pa yin no/ /dbyar phyi ma la ni dbyar phyi ma zla ba gsum gnas par khas blang pa las zhes sngags kyi bye brag tu bya'o/ /'dir zhag</text></item>
<item><p>137b7</p><section></section><text>bdun zhes smos pa ni mtshon pa tsam du zad do/ /zhag gcig gam gnyis sam bdun man chad ji tsam gyis don de 'grub pa de tsam gyi zhag grangs smos par bya'o/ /chos dang ldan pa'i don bstan pa'i phyir/ 'di lta ste/ dge slong gi kun dga' ra ba 'bul ba dang gtsug lag khang zhal bsro ba dang gnas</text></item>
<item><p>138a1</p><section></section><text>mal 'bul ba dang bslab pa brtan po bca' ba dang mchod rten zhal bsro ba dang mchod sdong gzugs pa dang rgyal mtshan bsgreng ba dang mchod pa bya ba dang / tshon dang tsan dan dang gur gum gyi byug pas skud pa dang klag pa dang 'gyod pa bsal ba dang lta ba'i rnam pa spang ba dang phyogs dang mthun</text></item>
<item><p>138a2</p><section></section><text>pa bsgrub pa dang bzod pa gsol ba dang spo ba la sogs pa bzhi bya ba dang dbyung ba dang nad pa dbugs dbyung ba dag la'o zhes bya ba smras te/ dge slong mtshams kyi phyi rol na gnas pa gzhan gyi chos dang ldan pa'i don 'di lta bu dag byung na de sgrub pa'i don du dge slong dbyar gnas par las blang pa mtshams kyi nang</text></item>
<item><p>138a3</p><section></section><text>na 'dug pas zhag bdun man chad mtshams kyi phyi rol du 'gro zhing de tshun chad kyis phyir 'khor bar byin gyis brlab po zhes bya bar sbyar ro/ /dge slong gi zhes bya ba ni/ dge slong mtshams kyi phyi rol na gnas pa gzhan gyi'o/ /kun dga' ra ba 'bul zhes bya ba ni/ mtshams kyi nang na bzhugs pa'i dge</text></item>
<item><p>138a4</p><section></section><text>'dun la'o/ /gtsug lag khang zhal bsro ba zhes bya ba ni/ 'jug pa dag dang gnas pa la sogs pa'i cho ga bya ba'o/ /gnas mal 'bul ba zhes bya ba ni/ gnas kyi gzhi dang mal cha la sogs pa dge 'dun la 'bul ba'o/ /bslab pa brtan po bca' ba zhes bya ba ni/ bstan pa la phan pa'i gtsigs</text></item>
<item><p>138a5</p><section></section><text>brtan po bca' ba'o/ /mchod rten zhal bsro ba zhes bya ba ni/ brtsigs nas zhal bso ba'i cho ga bya ba'o/ /mchod sdong gzugs pa zhes bya ba ni/ mchod rten gyi srog shing gzugs pa'o/ /rgyal mtshan bsgreng ba zhes bya ba ni/ rgyal mtshan bsgreng ba dang gdugs gdags pa la sogs pa'o/ /</text></item>
<item><p>138a6</p><section></section><text>mchod pa bya ba zhes bya ba ni/ dkon mchog gsum la'o/ /tshon gyi byug bas skud pa zhes bya ba ni/ mchod rten la sogs pa la yung ba dang ba bla la sogs pa'i byug pas skud pa'o/ /tsan dan dang gur gum gyi byugs pas skud pa zhes bya ba yang de bzhin no/ /klag pa zhes bya ba ni/ mdo sde'i sde tshan</text></item>
<item><p>138a7</p><section></section><text>bklags pa dang bton pa na rnyed pa grub pa yod pas dkon mchog gsum la mchod pa bya ba'am klag pa'i lung mnod pa'o/ /'gyod pa bsal ba zhes bya ba ni/ ngan pa byas pa'i dngos pos 'gyod par gyur pa bsal ba'o/ /'dir lta ba'i rnam pa spang ba zhes bya ba ni/ sdig pa can gyi lta ba'i rnam pa</text></item>
<item><p>138b1</p><section></section><text>skyed pa bsal ba'o/ /phyogs dang mthun pa bsgrub pa zhes bya ba ni/ nan tur gyi las sam rtsod pa 'ga' zhig byung ba na de'i tshe chos kyis phyogs btsal bar rigs pa'o/ /bzod pa gsol ba zhes bya ba ni/ sngar dge 'dun gyis spangs pa la sogs pa phyir dge 'dun la bzod pa gsol ba'o/ /spo ba la sogs pa</text></item>
<item><p>138b2</p><section></section><text>bzhi zhes bya ba ni/ spo ba dang gzhi nas spo ba dang / mgu bar bya ba dang / gzhi nas mgu bar bya ba ste/ yang gzhi nas bslang ste spo ba dang / yang gzhi nas bslang ste mgu bar bya ba ni/ gzhi nas spo ba dang / gzhi nas mgu bar bya ba las tha mi dad do/ /dbyung ba zhes bya ba ni/ dge 'dun lhag ma'i ltung ba</text></item>
<item><p>138b3</p><section></section><text>las dbyung ba'o/ /nad pa dbugs dbyung ba zhes bya ba ni nad pa'i nad dri ba'o/ /dge slong ma'i lci ba'i chos kyi mgu bar bya ba 'bul ba la yang ngo zhes bya ba ni/ dge slong ma mtshams kyi phyi rol na gnas pa gzhan gyi chos dang ldan pa'i don ni sngar dge slong gi skabs su bstan pa de dag nyid kyang yin la/</text></item>
<item><p>138b4</p><section></section><text>de'i steng du 'dis kyang bsnan par bya ba'i phyir yang ngo zhes bya ba'i sgra smos so/ /dge slong ma rnams kyi lci ba'i chos las 'das pa gnyi ga'i dge 'dun la mgu ba spyad par bya dgos pas 'di dang snga ma dag lta bu'i chos dang ldan pa'i don dag byung na de bsgrub pa'i don du yang dge slong dbyar gnas par khas</text></item>
<item><p>138b5</p><section></section><text>blangs pa mtshams kyi nang na 'dug pas zhag bdun man chad mtshams kyi phyi rol du 'gro zhing de tshun chad kyis phyir 'khor bar byin gyis brlab bo zhes bya bar sbyar ro/ /dge slob ma'i tshangs par spyod pa la nye bar gnas pa'i sdom pa dang bsnyen par rdzogs par bya ba la yang ngo zhes bya ba ni/ dge slob</text></item>
<item><p>138b6</p><section></section><text>ma mtshams kyi phyi rol na gnas pa rnams kyis tshangs par spyod pa la nye bar gnas pa'i sdom pa mnod pa dang / bsnyen par rdzogs par bya ba chos dang ldan pa'i don de gnyis byung na de dag bsgrub pa'i don du yang dge slong dbyar gnas par khas blangs pa mtshams kyi nang na 'dug pas zhag bdun man</text></item>
<item><p>138b7</p><section></section><text>chad mtshams kyi phyi rol du 'gro zhing de tshun chad kyis phyir 'khor bar byin gyis brlab bo zhes bya bar sbyar ro/ /dge tshul gyi de la'o zhes bya ba ni/ dge tshul mtshams kyi phyi rol na gnas pa rnams kyis bsnyen par rdzogs par bya ba chos dang ldan pa'i don de byung ba na de bsgrub pa'i don du yang dge slong dbyar</text></item>
<item><p>139a1</p><section></section><text>gnas par khas blangs pa mtshams kyi nang na 'dug pas zhag bdun man chad mtshams kyi phyi rol du 'gro zhing de tshun chad kyis phyir 'khor bar byin gyis brlab po zhes bya bar sbyar ro/ /de la zhes bya ba ni bsnyen par rdzogs par bya ba la'o/ /dge tshul pa'i bslab pa'i sdom pa</text></item>
<item><p>139a2</p><section></section><text>byin pa la'o zhes bya ba ni/ dge tshul ma mtshams kyi phyi rol na gnas pa rnams kyis bslab pa'i sdom pa sbyin par bya ba chos dang ldan pa'i don de byung na de bsgrub pa'i don du yang dge slong dbyar gnas par khas blangs pa mtshams kyi nang na 'dug pas zhag bdun man chad mtshams kyi phyi rol du 'gro zhing de</text></item>
<item><p>139a3</p><section></section><text>tshun chad kyis phyir 'khor bar byin gyis brlab bo zhes bya bar sbyar ro/ /khyim pa dang khyim pa mo'i mgo dkri ba dang bang bsang ba dang skra bskyed pa dang skra breg pa dang gdub kor skyed pa dag la'o zhes bya ba ni/ khyim pa dang khyim ba mo mtshams kyi phyi rol na gnas pa rnams kyis chos dang ldan pa'i don 'di</text></item>
<item><p>139a4</p><section></section><text>lta bu dag byung na de bsgrub pa'i don du yang / dge slong dbyar gnas par khas blangs pa mtshams kyi nang na 'dug pas zhag bdun man chad mtshams kyi phyi rol du 'gro zhing de tshun chad kyis phyir 'khor bar byin gyis brlab bo zhes bya bar sbyar ro/ /mgo dkri ba zhes bya ba ni/ phyis khye'u rnams kyis</text></item>
<item><p>139a5</p><section></section><text>'phrul ba bsal bar bya ba'i phyir mgo dkri bar byed pa gang yin pa'o/ /bang bsang ba zhes bya ba ni/ bud med bu btsas rnams kyi mngal gyi dri ma bsal ba'i phyir khrus byed pa'o/ /skra bskyed pa zhes bya ba ni/ khye'u rnams kyi skra de phan chad mi brag par gzhag par bya ba'o/ /skra breg pa zhes bya ba ni/</text></item>
<item><p>139a6</p><section></section><text>de dag nyid kyi dang po'i skra dag breg par bya ba'o/ /gdub kor skyed pa zhes bya ba ni/ rna cha gdub kor gzhug pa'i phyir rna ba'i bu ga skyed pa'o/ /bsnyen par ma rdzogs pa rnams kyis dge 'dun lhag ma'i skabs ma gtogs pa snga ma dag la yang ngo zhes bya ba ni/ sngar dge slong dang dge slong ma'i chos dang</text></item>
<item><p>139a7</p><section></section><text>ldan pa don ji skad bstan pa de dag las dge 'dun lhag ma'i skabs dang spo ba la sogs pa bzhi dang dbyung ba ma gtogs pa kun dga' ra ba 'bul ba zhes bya ba la sogs pa thams cad ni bsnyen par ma rdzogs pa dge slob ma dang dge tshul dang dge tshul ma dang khyim pa dang / khyim pa mo rnams chos dang</text></item>
<item><p>139b1</p><section></section><text>ldan pa'i don yang yin pas bsnyen par ma rdzogs pa mtshams kyi phyi rol na gnas pa rnams kyis chos dang ldan pa'i don de lta bu dag byung na de dag bsgrub pa'i don du yang dge slong dbyar gnas par khas blangs pa mtshams kyi nang na 'dug pas zhag bdun man chad mtshams kyi phyi rol du 'gro zhing de tshun chad kyis phyir</text></item>
<item><p>139b2</p><section></section><text>'khor bar byin gyis brlab bo zhes bya ba sbyar ro/ /de lta na bzod pa gsol ba yang de dag la thal bar 'gyur ro zhe na de'i phyir/ khyim pa dang khyim pa mo'i bzod pa gsol ba ni kha bsrang ba'o zhes bya ba smras te/ khyim pa dang khyim pa mo'i bzod pa gsol ba ni/ sngar de dag la dge 'dun gyis lhung bzed</text></item>
<item><p>139b3</p><section></section><text>khas phub pa dag phyir kha bsrang bar gsol ba yin par blta bar bya ste/ khyim pa dang khyim pa mo mtshams kyi phyi rol na gnas pa rnams la lhung bzed khas phub ba phyir kha bsrang ba ro gsol ba chos dang ldan pa'i don de lta bu dag byung na de dag bsgrub pa'i don du yang dge slong dbyar gnas par khas blangs</text></item>
<item><p>139b4</p><section></section><text>pa mtshams kyi nang na 'dug pas zhag bdun man tshad mtshams kyi phyi rol du 'gro zhing de tshun chad kyis phyir 'khor bar byin gyis brlab po zhes bya bar sbyar ro/ /zas dang sman dang g.yog dag med la de dag med par 'cho mi nus na de las 'da' bar bya'o zhes bya ba ni/ dge slong dbyar gnas</text></item>
<item><p>139b5</p><section></section><text>par khas blangs pa la phyis zas dang sman dang nad g.yog med la de dag med par 'tsho mi nus na de'i tshe dbyar gnas par khas blangs pa de las 'da' bar bya'o/ /gal te rtsa ba dang 'bras bu la sogs pas 'tsho bar nus na ni de'i tshe gnas par bya'o/ /dge slong gi tshul dang srog dang tshangs par spyod pa'i</text></item>
<item><p>139b6</p><section></section><text>bar chad yod na yang ngo zhes bya ba yang 'da' bar bya'o zhes bya bar sbyar te/ gnas de na dbyar gyi nang der dge slong gi tshul la sogs pa'i bar chad yod na yang gnas par khas blangs pa de las 'da' bar bya'o/ /dge 'dun dbye ba'i phyir rtul ba rjes su mi mthun pa'i sems bskyed pa dang sdig pa can gyi</text></item>
<item><p>139b7</p><section></section><text>tshig brjod pa dag byung na'o zhes bya ba yang 'da' bar bya'o zhes bya bar sbyar te/ gang zag bdag nyid gnas der dbyar gnas pa na dge 'dun dbye ba'i phyir rjes su mi mthun pa'i sems tshul dang mthun pa ma yin pa/ e ma dge 'dun dbye bar bya'o snyam pa gang yin pa dang / sdig pa can gyi tshig de'i</text></item>
<item><p>140a1</p><section></section><text>rjes su mthun pa dag kyang rjod par byed pa lta na de'i tshe myur ba kho nar dbyar gnas pa de dral te gud du 'gro bar bya'o/ /de zhi bar bya ba'i phyir mthu yod pa lta na mi 'gro bor mi bya'o zhes bya ba ni/ mtshams gzhan na dge 'dun dbye ba'i phyir rtul ba dag yod la de zhi bar bya ba'i</text></item>
<item><p>140a2</p><section></section><text>phyir rang la nus pa'i mthu yod pa lta na der mi 'gro bar mi bya bar 'gro ba kho nar bya ba'o/ /song na mi 'da' bar mi bya'o zhes bya ba ni/ byin gyis brlabs pa'i dus las te/ gal te der song ba na zhag bdun las 'das su zin kyang bya ba de nyid kyis dge slong gi dbyar ral ba'i ltung bar mi 'gyur ro</text></item>
<item><p>140a3</p><section></section><text>zhes gsungs pas 'da' ba la gzhol bar bstan pa'i phyir dgag pa gnyis byas so/ /dam bcas na dbyar gnas pa dang gnas su mi 'brel bar mi bya'o zhes bya ba ni/ gnas 'dir dbyar gnas par bya'o zhes dam bcas na dbyar gnas par rang gi gnas skabs dang gnas khang la sogs pa gnas</text></item>
<item><p>140a4</p><section></section><text>su 'brel bar bya ba gang yin pa de bar chad med na gdon mi za bar bya ste/ mi byed na nyes byas so zhes bya ba'i tha tshig go/ /gso sbyong gcig pa nyid kyi gnas gnyis su ni de 'byung ba med do zhes bya ba ni/ gso sbyong gcig pa nyid kyi gnas gnyis yod na gnas cig shos su gnas par bya'o zhes dam bcas</text></item>
<item><p>140a5</p><section></section><text>shing gnas cig shos su gnas par khas len du zin kyang / dam bcas na dbyar gnas pa dang gnas su 'brel bar mi byed pa'i nyes pa sngar bstan pa de 'byung ba med pa'o/ /'di skad bstan te/ gso sbyong gcig pa'i gnas gnyis las gcig tu dbyar gnas par dam bcas nas/ gcig tu</text></item>
<item><p>140a6</p><section></section><text>gnas par khas len par byed du zin kyang de la dam bcas pa las 'gal ba'i nyes pa med de/ 'di ltar gnas de gnyis gso sbyong gcig pa yin pas tha dad pa ma yin pa'i phyir ro/ /rnyed pa gcig pa nyid la ni yod do zhes bya ba ni/ gnas de gnyis gso sbyong ni tha dad la/ rnyed pa gcig pa nyid</text></item>
<item><p>140a7</p><section></section><text>yin na de'i tshe cig shos su gnas par dam bcas pa las/ cig shos su gnas par khas len na de'i tshe nyes pa snga ma de 'byung ba kho nar 'gyur te/ gnas pa'i longs spyod tha dad pas gnas tha dad pa yin pa'i phyir ro/ /rnyed pa zhes smos pas yon bdag gam rnyed pa'i tshad ni gcig pa nyid du mi</text></item>
<item><p>140b1</p><section></section><text>bzung ste/ tha dad pa'i phyir ro/ /'dir gzhung ni 'di ltar dge slong gis gnas 'dir dbyar snga ma zla ba gsum gnas par bya'o zhes dam bcas nas gnas de gnyis rnyed pa ni gcig la/ gso sbyong ni tha dad par gyur nas de 'di snyam du 'dir gnas na yang rnyed pa gcig tu zad la/ pha gir gnas na yang rnyed</text></item>
<item><p>140b2</p><section></section><text>pa gcig tu zad do snyam nas/ de dam bcas nas mi 'gro zhing dge slong de la gnas der dbyar snga ma zla ba gsum yang mi snang / phyi ma yang mi snang la/ dam bcas na ni nyes byas so zhes gsungs pa yin no/ /gzhir gtogs pa'i dbyar gyi gzhi'o zhes bya ba ni/ 'dul ba gzhi'i skabs su gtogs pa'i dbyar</text></item>
<item><p>140b3</p><section></section><text>gyi gzhi bshad zin to// //da ni gleng gzhi la sogs pa'i gnas skabs su gtogs pa'i dbyar gyi gzhi bsdu ba'i phyir/ sde pa lnga char gyis kyang gnas par khas blang bar bya ba nyid yin no zhes bya ba smras te/ dge slong dang dge slong ma 'ba' zhig gis gnas par khas blang bar bya ba nyid du ma zad kyi/</text></item>
<item><p>140b4</p><section></section><text>'di ltar dge slob ma dang dge tshul dang dge tshul ma dag gis kyang gnas par khas blang bar bya ba nyid yin pa'o/ /dge tshul dag 'ba' zhig gis ma yin no zhes bya ba ni/ bsnyen par rdzogs pa 'ga' yang med pa'i dge tshul dag 'ba' zhig gis gnas par khas blang bar bya ba nyid ma yin pa'o/ /</text></item>
<item><p>140b5</p><section></section><text>lo ma tshang ba dag gis kyang ngo zhes bya ba ni/ bsnyen par rdzogs pa lta bu zin kyang mi gnas par 'dug pa'i lo ma tshang ba sha stag yin na de dag gis kyang gnas par khas blang bar bya ba ma yin no/ /de dag la khas blangs pa mi 'chags pa nyid ni ma yin no zhes bya ba ni/ dge tshul 'ba' zhig dang lo ma tshang ba</text></item>
<item><p>140b6</p><section></section><text>'ba' zhig po de dag la gnas par khas blangs pa nyid ni 'chags mod kyi 'on kyang gnas med pa'i phyir dang / bya ba dang bya ba ma yin pa yongs su shes pa med pa'i phyir gnas par khas blangs pa bkag go/ /gnas mal mi mnod par bya ba nyid ma yin no zhes bya ba ni/ de dag gis gnas par khas</text></item>
<item><p>140b7</p><section></section><text>blangs na gnas mal mnod par bya ba nyid yin no/ /stobs pa med kyang ma yin no zhes bya ba ni/ gnas mal stobs pa med kyang gnas mal mi mnod pa ma yin te mnod par bya ba kho na yin pa'o/ /ma bskos par bstabs par mi bya'o zhes bya ba ni/ dge 'dun gyis gnas mal stobs pa ma</text></item>
<item><p>141a1</p><section></section><text>bskos pa'i gang zag gis bsnyen par rdzogs pa dang bsnyen par ma rdzogs shing rab tu byung ba su la yang gnas mal bstabs par mi bya'o zhes bya ba'i tha tshig go/ /'gyod pa la sogs pas sde snod 'dzin pa dang 'thab krol byed pa dang yod pa dang med pa dag ma bsdus pa nyid ma yin no zhes</text></item>
<item><p>141a2</p><section></section><text>bya ba ni/ sngar 'gyod pa dang gzhan sdug bsngal ba dang yid mi bde ba mi bskyed pa nyid dang sel ba nyid dag ces smos pa'i mdo des sde snod 'dzin pa yod pa dang / 'thab krol byed pa med pa 'di gnyis kyang ma bsdus pa nyid ma yin te/ bsdus pa nyid yin pa'o/ /ji ltar bsdus she na/ 'di ltar 'gyod pa dang</text></item>
<item><p>141a3</p><section></section><text>gzhan sdug bsngal ba dang yid mi bde ba ma skyes pa mi skyed pa nyid ces smos pas ni 'thab krol byed pa med pa nyid bsdus pa yin la/ 'gyod pa dang gzhan sdug bsngal dang yid mi bde ba skyes pa sel ba nyid ces smos pas ni sde snod 'dzin pa yod pa nyid bsdus pa yin no/ /gnas par khas ma blangs pas</text></item>
<item><p>141a4</p><section></section><text>gnas mi gtong na gnas pa nyid yin no zhes bya ba ni/ dge slong dbyar gnas par khas ma blangs pas gal te zla ba gsum du gnas te mi gtong na gnas pa nyid yin no/ /'dir gzhung ni/ kha cig las dge slong dbyar gnas par khas mi len pa dag la dbyar ral bar brjod par bgyi'am gal te dbyar gyi nang du</text></item>
<item><p>141a5</p><section></section><text>gnas mi gtong na dbyar ral bar brjod par bya'o zhes gsungs pa yin te/ 'dis ni gnas par khas ma blangs su zin kyang dbyar gyi nang du gnas mi gtong na phyi rol du 'gro ba'i phyir byin gyis brlab par bya dgos so zhes bstan par rig par bya'o/ /nam mkha' la gnas par khas blangs pa mi 'chags so zhes bya</text></item>
<item><p>141a6</p><section></section><text>ba ni/ nam mkha' la dbyar gnas par khas blang ba mi 'chags pa'o/ /gru la nang du 'byam pa nyid du shes na mi 'chags te sa la phyin pa dang / sa la gnas pa brtan po dang 'brel pa ni ma gtogs so zhes bya ba ni/ grur dge slong gis gru de dbyar gyi nang du 'byam pa nyid du shes na dbyar gnas par khas blangs</text></item>
<item><p>141a7</p><section></section><text>pa mi 'chags so/ /ci spyir ram zhe na ma yin te de'i phyir sa la phyin pa dang / sa la gnas pa brtan po dang 'brel pa ni ma gtogs te gru skam sa la phyin pa dang skam sa la gnas pa'i phur pa la sogs pa brtan po dang 'brel pa ni ma gtogs te/ der ni dbyar gnas par khas blangs pa 'chags so/ /'di</text></item>
<item><p>141b1</p><section></section><text>skad bstan te/ gal te gru skam sa la phyin par gyur tam/ gru skam sa la gnas pa'i dngos po shing la sogs pa brtan po dang 'brel zhing gnas par khas len pa na de dbyar gyi nang du 'byam par 'gyur ba nyid du mi shes na de lta na dbyar gnas par khas blangs pa 'chags kyi/ gzhan du na mi 'chags so zhes</text></item>
<item><p>141b2</p><section></section><text>bya ba'i tha tshig go/ /'dir gzhung ni dge slong dag grur dbyar gnas par khas len par bgyid na dbyar ral bar brjod par bgyi'am ral bar brjod par mi bgyi/ bka' stsal pa/ gal te dbyar gyi nang du 'byam par 'gyur ba nyid du shes na dbyar ral bar brjod par bya'o/ /'on te mi shes na ni</text></item>
<item><p>141b3</p><section></section><text>dbyar ral bar brjod par mi bya'o zhes gsungs pa dang kha cig las btsun pa re zhig dge slong gru la dbyar gnas par khas len na dbyar gnas par khas blangs zhes bgyi'am/ gal te sa la brten cing gnas pa yin na dbyar gnas par khas blangs zhes bya'o/ /btsun pa phur pa'am zhugs shing dang</text></item>
<item><p>141b4</p><section></section><text>'brel pa lags na dbyar gnas par khas blangs zhes bgyi'am/ nye ba 'khor gnas par khas blangs zhes bya'o zhes gsungs pa yin te/ de gnyi ga 'dir bsdus pa yin no/ /de'i lta ba la mngon par zhen nas chos ma yin pa'i phyogs su song na skya rengs shar na 'jig go zhes bya ba ni/ chos ma yin</text></item>
<item><p>141b5</p><section></section><text>pa'i phyogs de'i lta ba la mngon par zhen nas chos ma yin pa'i phyogs su song na skya rengs shar na dbyar gnas par khas blangs pa de 'jig pa'o/ /'dir gzhung ni gleng gzhi dag las btsun pa re zhig dbyar gyi nang du dge 'dun bye bar gyur na/ de na gal te dge slong bsams bzhin du chos kyi</text></item>
<item><p>141b6</p><section></section><text>phyogs nas chos ma yin pa'i phyogs su mchi na dbyar ral ba zhes bgyi'am/ nye ba 'khor gal te de'i lta ba 'dod cing der yang song na skya rengs shar na dbyar ral bar brjod par bya'o zhes gsungs pa yin no/ /the tshom za ba nyid la ni mi 'jig go zhes bya ba ni/ bdag gnas par khas blangs sam</text></item>
<item><p>141b7</p><section></section><text>'on te ma blangs snyam du the tshom za ba nyid la ni dbyar gnas par khas blangs pa mi 'jig pa'o/ /mtha'i zhag drug la byin gyis brlabs pa mi 'chags so zhes bya ba ni/ gnas par khas blangs nas zla ba gsum gyi mtha'i zhag drug lus pa'i tshe phyi rol du 'gro ba'i phyir byin gyis brlab pa mi 'chags</text></item>
<item><p>142a1</p><section></section><text>pa ste/ dus ha cang yun thung ngu lus pa'i phyir ro/ /'dir gzhung ni zhu ba las/ btsun pa gal te dgung drug na'am ldan 'am gcig na dgag dbye 'byung bar 'gyur ba'i tshe byin gyis brlabs te mchi na/ dbyar ral bar brjod par bgyi'am nye ba 'khor ral bar brjod par bya'o</text></item>
<item><p>142a2</p><section></section><text>zhes gsungs pa yin no/ /bya ba med par shes nas phyir mi ldog pa dang gnas pa dag la ni 'jig go zhes bya ba ni/ dge slong gang chos dang ldan pa'i don la mtshams kyi phyi rol du 'gro bar byin gyis brlabs te/ mtshams kyi nang nas 'phags pa na don de gzhan gyis bsgrubs zin nas bsgrub mi</text></item>
<item><p>142a3</p><section></section><text>dgos pa'i skabs rnyed cing / mtshams kyi phyi rol du bya ba med par shes nas phyir mi ldog par mtshams kyi phyi rol du skya rengs 'char bar byed na sngar byin gyis brlabs su zin kyang dbyar gnas par khas blangs pa de 'jig go/ /de bzhin du dge slong gang chos dang ldan pa'i don la mtshams kyi phyi rol du</text></item>
<item><p>142a4</p><section></section><text>zhag bdun man chad 'gro bar byin gyis brlabs te song ba na/ don de nyi ma de nyid kyis grub par gyur na de'i mod la phyir mi 'ong bar mtshams kyi phyi rol du skya rengs shar gyi bar du gnas par byed na sngar byin gyis brlabs su zin kyang dbyar gnas par khas blangs pa de 'jig go/ /zhag bdun byin gyis</text></item>
<item><p>142a5</p><section></section><text>brlabs pa las don zhag gcig gis grub nas zhag gnyis su gnas pa dang / zhag gnyis kyis grub nas zhag gsum du gnas pa dang / zhag gsum gyis grub nas zhag bzhir gnas pa dang / zhag bzhis grub nas zhag lngar gnas pa dang / zhag lngas grub nas zhag drug du gnas pa dang /</text></item>
<item><p>142a6</p><section></section><text>zhag drug gis grub nas zhag bdun du gnas pa la yang de bzhin no/ /'dir gzhung ni gal te shul gyi dbus kho nar don de bag yangs su gyur na des mchi bar bgyi 'am/ nye ba 'khor mi bya ste/ gal te 'gro na dbyar ral ba'i nyes byas su 'gyur ro zhes gsungs pa yin no/ /'di la mthar thug pa'i</text></item>
<item><p>142a7</p><section></section><text>mtha' ni zhag bdun nyid do zhes bya ba ni/ byin gyis brlabs pa 'di la zhag grangs kyi mthar thug pa'i mtha' ni zhag bdun nyid yin te/ des na zhag gcig dang gnyis dang gsum dang bzhi dang lnga dang drug kyang byin gyis brlab tu rung ba nyid yin no/ /ci thams cad kyi mtha' de nyid yin nam zhe na de'i phyir/</text></item>
<item><p>142b1</p><section></section><text>gnang ba ma thob pa'i mtha' de nyid yin no zhes bya ba smras te/ zhag bzhi bcu'i gnang ba ma thob pa gzhan dag gi mtha' zhag bdun yin no/ /gzhan gyi ni zhag bzhi bcu'o zhes bya ba ni/ gnang ba ma thob pa las gzhan pa zhag bzhi bcu byin gyis brlabs pa'i gnang ba thob pa dag gi mtha' ni zhag bzhi</text></item>
<item><p>142b2</p><section></section><text>bcu'o/ /zhag bzhi bcu byin gyis brlabs pa'i gnang ba thob pa'i dge slong gis kyang nam 'gro ba'i tshe mtshams kyi nang du dge slong gi mdun du bsngags kyis byin gyis brlabs te 'gro bar bya'o/ /de'i sngags ni/ tshe dang ldan pa dgongs su gsol/ bdag dge slong ming 'di zhes bgyi ba mtshams</text></item>
<item><p>142b3</p><section></section><text>kyi nang dang bcas pa'i gnas 'dir dbyar snga ma zla ba gsum gnas par khas blangs pa las bdag ming 'di zhes bgyi ba dge 'dun gyi bgyi ba zhig gi slad du dgung bzhi bcu mtshams kyi slad rol du mchi ba dang / de tshun chad kyis slar mchi bar byin gyis brlab bo/ /bdag dbyar 'di na mchis</text></item>
<item><p>142b4</p><section></section><text>shing bdag gi dbyar gyi gnas ni 'di lags so zhes lan gsum bzlas pa yin no/ /dbyar phyi ma la ni dbyar phyi ma zla ba gsum gnas par khas blangs pa la zhes sngags kyi bye brag tu bya'o/ /zhag bzhi bcu byin gyis brlab pa'i gnang ba thob pa la de bas nyung ba byin gyis brlabs pa yang</text></item>
<item><p>142b5</p><section></section><text>'chags pa nyid yin no/ /de sbyin no zhes bya ba ni/ zhag bzhi bcu byin gyis brlab pa'i gnang ba de dge 'dun gyis gang zag la sbyin par bya ba ste/ de ni dang po spro bar khas len du bcug nas de'i 'og tu rang gis dge 'dun la lan gsum gsol nas dge 'dun gyis gsol ba dang gnyis kyi las</text></item>
<item><p>142b6</p><section></section><text>kyis gnang ba sbyin par bya'o/ /de'i sngags ni tshe dang ldan pa khyod zhag bzhi bcu byin gyis brlabs te/ dge 'dun gyi ched la mtshams kyi phyi rol du 'gro bar spro'am spro'o/ /dge 'dun btsun pa rnams gsan du gsol/ bdag dge slong ming 'di zhes bgyi ba mtshams kyi nang dang bcas pa'i gnas</text></item>
<item><p>142b7</p><section></section><text>'dir dbyar snga ma zla ba gsum gnas par khas blangs te bdag dbyar 'di na mchis shing bdag gi dbyar gyi gnas 'di lags pa las/ bdag dge slong ming 'di zhes bgyi ba zhag bzhi bcu byin gyis brlabs te/ dge 'dun gyi ched la mtshams kyi slad rol du mchi ba dang de tshun gyis slar mchi bar spro na/</text></item>
<item><p>143a1</p><section></section><text>thugs brtse ba can dge 'dun btsun pa rnams kyis thugs brtse ba nye bar bzung ste/ bdag dge slong ming 'di zhes bgyi ba la zhag bzhi bcu'i gnang ba stsal du gsol lan gsum du bzlas/ dge 'dun btsun pa rnams gsan du gsol/ dge slong ming 'di zhes bgyi ba 'di</text></item>
<item><p>143a2</p><section></section><text>mtshams kyi nang dang bcas pa'i gnas 'dir dbyar snga ma zla ba gsum gnas par khas blangs te/ 'di dbyar 'di na mchis shing 'di'i dbyar gyi gnas 'di lags pa las/ dge slong ming 'di zhes bgyi ba 'di dge 'dun gyi ched la mtshams kyi slad rol du mchi ba dang / de tshun chad kyis slar mchi bar dge</text></item>
<item><p>143a3</p><section></section><text>'dun la zhag bzhi bcu'i gnang ba gsol na/ gal te dge 'dun gyis dus la bab cing bzod na dge 'dun gyis gnang bar mdzod cig dang / 'di dbyar 'di na mchis shing 'di'i dbyar gyi gnas 'di lags pa las dge 'dun gyi ched la mtshams kyi slad rol du mchi ba dang / de tshun chad kyis slar</text></item>
<item><p>143a4</p><section></section><text>mchi bar dge slong ming 'di zhes bgyi ba la dge 'dun gyis zhag bzhi bcu'i gnang ba gsol to/ /'di ni gsol ba'o/ /dge 'dun btsun pa rnams gsan du gsol/ dge slong ming 'di zhes bgyi ba 'di mtshams kyi nang dang bcas pa'i gnas 'dir dbyar snga ma zla ba gsum gnas par khas blangs te</text></item>
<item><p>143a5</p><section></section><text>'di dbyar 'di na mchis shing 'di'i dbyar gyi gnas 'di lags pa las/ dge slong ming 'di zhes bgyi ba 'di dge 'dun gyi ched la mtshams kyi slad rol du mchi ba dang / de tshun chad kyis slar mchi bar dge 'dun la zhag bzhi bcu'i gnang ba gsol to/ /de'i slad du 'di'i dbyar 'di na mchis</text></item>
<item><p>143a6</p><section></section><text>shing 'di'i dbyar gyi gnas 'di lags pa las/ dge 'dun gyi ched la mtshams kyi slad rol du mchi ba dang / de tshun chad kyis slar mchi bar dge slong ming 'di zhes bgyi ba la dge 'dun gyis zhag bzhi bcu'i gnang ba stsol na/ dge slong ming 'di zhes bgyi ba la zhag bzhi bcu'i gnang ba</text></item>
<item><p>143a7</p><section></section><text>stsal bar tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas dge 'dun gyis dge slong ming 'di zhes bgyi ba la zhag bzhi bcu'i gnang ba stsal lags te/ 'di ltar cang mi gsung bas de de bzhin du</text></item>
<item><p>143b1</p><section></section><text>'dzin to zhes gsungs pa yin no/ /dbyar phyi ma la ni dbyar phyi ma zla ba gsum du gnas par khas blangs te zhes sngags kyis bye brag tu bya'o/ /de las lhag par phyi rol du gnas par mi bya ba nyid de zhes bya ba ni/ zhag bzhi bcu po de las lhag par mtshams kyi phyi rol du gnas par mi bya ba ste/ dge slong dag gis</text></item>
<item><p>143b2</p><section></section><text>gal te 'gro ba'i phyir tshe gur byin gyis brlabs kyang rung / cig car byin gyis brlabs kyang rung ste/ ji ltar byin gyis brlabs pa de las lhag par mtshams kyi phyi rol du 'dug par mi bya'o/ /'dir gzhung ni nye ba 'khor mtshams der ches mang du 'da' bar bya'o zhes gsungs pa yin no/ /de ni sde ba lnga po dag</text></item>
<item><p>143b3</p><section></section><text>gis yang yin no zhes bya ba ni byin gyis brlabs pa de'o/ /de ni mtshams kyi nang du 'chags so zhes bya ba ni/ sde pa lnga po dag gis byin gyis brlabs pa de ni mtshams kyi nang du byas nas mtshams kyi phyi rol du ni mi 'chags so/ /dge slong gi mdun du'o zhes bya ba ni/ dge slong gi mdun du byin gyis brlabs pa ni</text></item>
<item><p>143b4</p><section></section><text>'chags so/ /'dir dge slong gi mdun du zhes smos pa ni/ dge slong dang dge tshul gyi cho ga yin no/ /dge slong ma dang dge slob ma dang dge tshul ma rnams kyang rang gi mtshams kyi nang du dge slong ma'i mdun du byin gyis brlab par bya'o/ /mu stegs can gyi lta ba dang bral ba'i phyir dang nye du'i bya ba dang bdag nyid kyi</text></item>
<item><p>143b5</p><section></section><text>lung dang rtogs pa la ni ma nur zab bsal ba'i phyir 'gro ba la de bya ba ma bsdus pa nyid du dogs par mi bya'o zhes bya ba ni/ sngar chos dang ldan pa'i don du zhes smos pa'i mdo des mu stegs can gyi lta ba dang dbral ba la sogs pa'i phyir 'gro ba la byin gyis brlabs pa de bya ba yang ma bsdus pa nyid du dogs</text></item>
<item><p>143b6</p><section></section><text>par mi bya ste/ bsdus pa nyid du shes par bya'o/ /gnas par khas blangs pa nyid la gnas pa spang bar mi bya ba nyid do zhes bya ba ni/ dbyar gnas par khas blangs pa nyid la gnas pa'i dge slong spang bar 'os pa zhig yin na yang dbyar gyi nang du spang bar mi bya ba nyid do/ /'dir gzhung ni dge slong</text></item>
<item><p>143b7</p><section></section><text>gnas par khas blangs pas spang bar bya ba de dang lhan cig gnas par bgyi'am/ bka' stsal pa gnas par bya'o/ /dgag dbye byas nas ni gnas par mi bya'o zhes gsungs pa yin no/ /gnas pa ni dpe yin no zhes bya ba ni/ sngar mdo las dam bcas nas dbyar gnas pa dang gnas su mi 'brel bar ni</text></item>
<item><p>144a1</p><section></section><text>bya'o zhes smos pa de ni dpe tsam du zad de/ gzhan dag la yang dam bcas pa sgrub par mi byed na nyes byas su 'gyur ro zhes bya ba'i tha tshig go/ /'dir gzhung ni bcom ldan 'das kyis dam bcas pa sgrub par mi bgyid pa las nyes byas su gsungs na/ btsun pa dam bca' ba du</text></item>
<item><p>144a2</p><section></section><text>mchis/ nye ba 'khor lnga ste lnga gang zhe na/ dbyar dam bca' ba dang / lhung bzed dam bca' ba dang / chos gos dam bca' ba dang / bsod snyoms dam bca' ba dang / nad pa'i sman dam bca' ba'o zhes gsungs pa yin te/ rnam pa de dag dam bca' ba las kha 'og tu lus 'khrus par mi byed na yang</text></item>
<item><p>144a3</p><section></section><text>nyes byas su 'gyur ro zhes bar sbyar ro/ /gleng gzhi la sogs par rtogs pa'i dbyar gyi gzhi'o zhes bya ba'i gleng gzhi dang zhu ba la sogs pa'i skabs su gtogs pa'i dbyar gyi gzhi bshad zin to/ /dbyar gyi gzhi rdzogs so zhes bya ba de bshad zin to// //da ni dgag dbye'i gzhi bsdu bar bya ste/ de'i</text></item>
<item><p>144a4</p><section></section><text>phyir mi smra ba'i yid dam bca' bar mi bya'o zhes bya ba smras so/ /'dis dag pa dang grol ba thob po snyam nas nyes pa sgom po'o zhes bya ba ni/ mi smra ba 'dis dag pa zhes bya ba sdig pa med pa nyid dang / grol ba zhes bya ba mya ngan las 'das pa de gnyis 'thob par 'gyur ro snyam pa'i blos mi smra ba'i yid</text></item>
<item><p>144a5</p><section></section><text>dam 'cha' na dge 'dun 'byed pa las rtul ba'i nyes pa sgom por 'gyur ro/ /gzhan du ni nyes byas kho na'o zhes bya ba'i tha tshig go/ /'dir gzhung ni mi gti mug can 'di ni mu stegs can gyi rgyal mtshan te/ 'di lta ste mi smra ba'o/ /de lta bas na dge slong gis mi smra ba'i yid dam bca' bar mi bya'o/ /</text></item>
<item><p>144a6</p><section></section><text>dge slong mi smra ba'i yid dam bca' bar byed na nyes pa sgom por 'gyur ro zhes gsungs pa yin no/ /dbyar gnas pa'i dge 'dun la mthong ba dang thos pa dang dogs pa dag gi dgag dbye bya'o zhes bya ba ni/ dge slong dbyar gnas par khas blangs pa dbyar ral ba yang rung bas/ dge 'dun la tshe</text></item>
<item><p>144a7</p><section></section><text>dang ldan pa dag gis bdag la mthong ba'am thos pa'am dogs pa gang lags pa de tshe dang ldan pa dag gis smros shig dang bdag gis kyang de bzhin du skabs 'byed do zhes dge 'dun la gnas gsum gyis dgag dbye bya ba ste/ 'di ltar dbyar ral bas kyang dgag dbye bya dgos so/ /dus gang gi</text></item>
<item><p>144b1</p><section></section><text>tshe zhe na de'i phyir/ dbyar rnams kyi tha ma'i nyi ma la'o zhes bya ba smras te/ dbyar gnas par zla ba gsum gyi nyi ma'i tha ma la ste/ ston zla 'bring po nya'am ston zla tha chungs nya'i nyi ma de la'o/ /spyod yul du brjod par bya'o zhes bya ba ni/ grong khyer dang grong dang tshong dus la sogs par sbran par bya ba ste/ ci zhig</text></item>
<item><p>144b2</p><section></section><text>gi phyir zhe na spyod yul na gnas pa'i sems can rnams kyi bsod nams spel ba'i phyir ro/ /gang gi dus nas she na de'i phyir/ gang tshun chad nas byi dor byed pa nas so zhes bya ba smras te/ nyi ma gang tshun chad nas gang gtsug lag khang byi dor byed pa de tshun chad nas so/ /de yang gang tshun chad nas byed ce na/</text></item>
<item><p>144b3</p><section></section><text>sngar dbyar gyi gzhi'i skabs su zhag bcu'am zla ba phyed kyis 'byung bar 'gyur ba nyid na gtsug lag khang byi dor bya'o/ /kha cig las ni bdun nam brgyad na zhe'o zhes smos pas/ dbyar gnas par khas len par 'byung bar 'gyur ba nyid kyi mdun rol zhag bcu'am zla ba phyed dam zhag bdun nam brgyad nas</text></item>
<item><p>144b4</p><section></section><text>gtsug lag khang byi dor byed pa dang 'dra ba 'dir yang dgag dbye'i nyi ma 'byung bar 'gyur ba nyid kyi mdun rol/ zhag bcu'am zla ba phyed dam zhag bdun nam brgyad nas spyod yul du brjod par bya'o/ /ji skad brjod par bya zhe na de'i phyir da phyin chad zhag 'di tsam na dgag dbye mdzad par 'gyur ba khyed cag la</text></item>
<item><p>144b5</p><section></section><text>brjod pa yin no zhes so zhes bya ba smras so/ /gtsug lag khang brgyad par bya'o zhes bya ba ni/ gang tshun chad nas gtsug lag khang byi dor bya ba bstan pa de tshun chad nas gtsug lag khang gos la sogs pas brgyan par bya'o/ /khang pa brtsigs pa dag brtsig go zhes bya ba yang de tshun chad nas so/ /gtsang</text></item>
<item><p>144b6</p><section></section><text>khang byur bu dag kyang ri mo bri'o zhes bya ba yang de tshun chad nas so/ /mchod rten dag gso ba dang byi byad bya'o zhes bya ba yang / de tshun chad nas de gso bar zhes bya ba ni/ ral ba dang 'drums pa la sogs pa phyir gso ba dang dkar por bya'o/ /byi byad ces bya ba ni/ rdul la sogs pa sprug pa dang phreng ba rgyu rnying</text></item>
<item><p>144b7</p><section></section><text>pa la sogs pa bsal ba'o/ /seng ge'i khri brgyan par bya'o zhes bya ba ni tshes bcu bzhi nas so/ /de mod mtshan thog thag chos mnyan pa 'byung bar 'gyur gyis dar tshe dang ldan pa dag gis tshogs pa sbyin par bya'o zhes spyod yul du brjod nas mdo sde dang 'dul ba dang ma mo 'dzin pa gsol ba btab pa dag gis</text></item>
<item><p>145a1</p><section></section><text>tshes bcu bzhi'i mtshan thog thag tu chos mnyan pa sbyin par bya'o zhes bya ba ni/ tshes bcu bzhi'i nyin mo spyod yul du de skad sbran nas tshes bcu bzhi'i nub mo thams cad tshogs pa na dge slong mdo sde dang 'dul ba dang ma mo 'dzin pa gsol ba btab pa dag gis mtshan thog thag tu kha ton</text></item>
<item><p>145a2</p><section></section><text>gdon pas chos mnyan pa sbyin par bya'o/ /gzhan la ni de dag gis las kyi mdun rol tshun chad du chos dang ldan pa'i gtam rnam par gtan la dbab pas mtshan 'da' bar bya'o zhes bya ba ni/ tshes bco lnga'i nub mo mdo sde dang 'dul ba dang ma mo 'dzin pa de dag gis dgag dbye'i las la ma bab pa'i mdun rol</text></item>
<item><p>145a3</p><section></section><text>tshun chad du chos dang ldan pa'i gtam rnam par gtan la dbab pas dgag dbye'i las rtsom pa la thug pa tshun chad du mtshan mo 'da' bar bya'o/ /de yang gang gi tshe zhe na de'i phyir/ dgag dbye'i las ni skya rengs 'char ba'i mdun du'o zhes bya ba smras te/ dgag dbye'i las ni skya rengs dang po ma shar ba'i mdun</text></item>
<item><p>145a4</p><section></section><text>du zin par bya bar rig par bya'o/ /'di skad bstan te/ dgag dbye'i las ni ci nas kyang skya rengs dang po 'char ba dang / dgag dbye'i las kyi mjug gi char mi 'phrad par de ltar skya rengs dang po ma shar bar las thams cad zin par bya'o/ /las dang po rtsom pa tshun chad du ni chos bshad par bya'o zhes bya ba'i</text></item>
<item><p>145a5</p><section></section><text>tha tshig go/ /dge slong dgag dbye byed pa bsko bar bya'o zhes bya ba ni/ las kyi dang po kho nar dge slong dgag dbye byed pa spro bar byas nas gsol ba dang gnyis kyis bsko bar bya'o/ /de'i sngags ni tshe dang ldan pa khyod dbyar gnas pa'i dge 'dun la dgag dbye byed par spro'am/ spro'o/ /dge 'dun btsun pa rnams</text></item>
<item><p>145a6</p><section></section><text>gsan du gsol/ dge slong ming 'di zhes bgyi ba 'di dbyar gnas pa'i dge 'dun la dgag dbye bgyid par spro na/ gal te dge 'dun gyis dus la bab cing bzod na dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba 'di dgag dbye bgyid par bsko ste/ dge slong</text></item>
<item><p>145a7</p><section></section><text>dgag dbye bgyid pa ming 'di zhes bgyi ba 'di dbyar gnas pa'i dge 'dun la dgag dbye bgyid par 'gyur ro/ /'di ni gsol ba'o/ /dge 'dun btsun pa rnams gsan du gsol/ dge slong ming 'di zhes bgyi ba 'di dbyar gnas pa'i dge 'dun la dgag dbye bgyid par spro ste/ de'i slad du dge 'dun</text></item>
<item><p>145b1</p><section></section><text>gyis dge slong ming 'di zhes bgyi ba dgag dbye bgyid par bsko na/ dge slong ming 'di zhes bgyi ba dgag dbye bgyid par bsko bar tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas dge 'dun gyis dge slong</text></item>
<item><p>145b2</p><section></section><text>ming 'di zhes bgyi ba dgag dbye bgyid par bskos lags te/ 'di ltar cang mi gsung bas de de bzhin du 'dzin to zhes gsungs pa yin no/ /mi nus na du ma'o zhes bya ba ni/ dge 'dun mang ba'i phyir dgag dbye byed pa gcig gis mi nus na/ dgag dbye byed pa du ma yang cho ga sngar bstan pas cig car</text></item>
<item><p>145b3</p><section></section><text>dus gcig tu bskor rung ngo / /dgag dbye bya ba'i phyir gzhan gyis dge 'dun la gsol ba bya'o zhes bya ba ni/ dgag dbye byed pa bskos zin pa'i 'og tu dge slong dgag dbye byed pa nyid ma yin pa gzhan cig gis dgag dbye bya ba'i phyir dge 'dun la gsol ba bya'o/ /'di'i sngags ni/ dge</text></item>
<item><p>145b4</p><section></section><text>'dun btsun pa rnams gsan du gsol/ deng ni dge 'dun gyi dgag dbye bco lnga pa lags te/ gal te dge 'dun gyi dus la bab cing bzod na dge 'dun gyis gnang bar mdzod cig dang / deng dge 'dun dgag dbye mdzad do/ /'di ni gsol ba'o zhes gsungs pa yin no/ /'di la gral</text></item>
<item><p>145b5</p><section></section><text>gyi cha las byar rung ngo zhes bya ba ni/ dgag dbye bya ba 'di la gral gyi tshar gcig la dgag dbye byed pa du ma dag gis stod smad kyi tshar bcad de dgag dbye byar rung ngo / /rtswa dUr ba brims pa dang mdun du 'dug pa yang dgag dbye byed pa'i yul yin no/ /des rtswa dUr ba brim par bya'o zhes bya ba ni/</text></item>
<item><p>145b6</p><section></section><text>dgag dbye byed pa des je dang por dge 'dun thams cad la rtswa dUr ba khyed par brim par bya'o/ /brim par bya'o zhes bya ba'i tshig gis na snga nas rtswa dUr ba sta gon bya ba yang de nyid kyi las yin no/ /dgag dbye byas zin gyi bar du dge slong re re'i mdun du 'dug par bya'o zhes bya ba ni/ dgag dbye byed pas</text></item>
<item><p>145b7</p><section></section><text>dge slong ji snyed la dgag dbye byed par 'gyur ba de snyed kyi dge slong re re'i mdun du 'dug par bya ba ste/ ji ltar dgag dbye bya ba tsog tsog por 'dug cing l+h+wam bud de/ bla gos phrag pa gcig tu byas te 'dug pa de bzhin du dgag dbye byed pa yang 'dug par bya'o/ /rtswa dUr ba sngar brims pa de ni dgag</text></item>
<item><p>146a1</p><section></section><text>dbye go bar byed pa'i dus na dgag dbye bya ba dang / dgag dbye byed pa gnyi ga'i lag pas phan tshun nas gzung bar bya'o/ /de la dgag dbye go bar bya ba ni lan gsum mo zhes bya ba ni/ dgag dbye byed pa mdun na gnas pa de la dge slong re res kyang dgag dbye go bar bya ba'i sngags</text></item>
<item><p>146a2</p><section></section><text>lan gsum gsum brjod par bya'o/ /de'i sngags ni tshe dang ldan pa dgongs su gsol/ deng ni dge 'dun gyi dgag dbye bco lnga pa lags te/ bdag dge slong ming 'di zhes bgyi ba'i dgag dbye yang bco lnga pa lags na/ bdag dge slong ming 'di zhes bgyi ba bdag la mthong ba dang thos pa dang dogs</text></item>
<item><p>146a3</p><section></section><text>pa'i gnas gsum gyis dbyar gnas pa'i dge 'dun la dgag dbye bgyid kyis/ tshe dang ldan pa rnams kyis bdag la gdams su gsol/ tshe dang ldan pa rnams kyis bdag la rjes su bstan du gsol/ tshe dang ldan pa rnams kyis bdag la rjes su gzung du gsol/ thugs brtse ba can tshe dang ldan</text></item>
<item><p>146a4</p><section></section><text>pa rnams kyis thugs brtse ba'i slad du bdag la thugs brtse bar mdzad du gsol/ ltung ba shes shing mthong na chos bzhin 'dul ba bzhin du slar bgyi'o/ /lan gsum du bzlas/ thabs yin no/ /legs so zhes gsungs pa yin no/ /de tsam gyis nad pa ngal ba dang gnas mal phan tshun du 'gyur ba dang</text></item>
<item><p>146a5</p><section></section><text>dus las yol ba dang gnod pa 'byung na gnyis so zhes bya ba ni/ lan gsum bzlas pa de tsam gyis nad pa ngal ba 'byung ba'am gnas mal phan tshun du 'gyur ba 'byung ba'am dus las yol ba 'byung ba'am/ gnod pa 'byung ba lta na dgag dbye go bar bya ba'i sngags lan gnyis bzlas par bya'o/ /</text></item>
<item><p>146a6</p><section></section><text>de la nad pa ngal ba 'byung ba ni/ nad pa sdug bsngal gyi tshor bas ngal bar 'gyur ba ste/ rlung la sogs pas kyang nad pa ngal bar 'gyur ba srid pas/ des na 'dir gzhang 'brum gyi nad 'ba' zhig gi dbang du ma byas so/ /gnas mal phan tshun du 'gyur ba 'byung ba ni/ gnas khang dang /</text></item>
<item><p>146a7</p><section></section><text>mal cha dang stan la sogs pa chud za bar 'gyur ba ste/ rlung la sogs pas kyang gnas mal phan tshun du 'gyur ba srid pas des na 'dir char pa 'ba' zhig gi dbang du ma byas so/ /dus las yol ba 'byung ba ni dgag dbye'i dus las yol ba 'byung ba ste/ smon lam klog pa dang chos nyan pa</text></item>
<item><p>146b1</p><section></section><text>smra ba dang chos dang ldan pa'i gtam rnam par gtan la 'bebs pa dang rtsod pa nye bar zhi bar byed pas kyang mtshan 'da' bar 'gyur srid pas des na 'dir spyir bstan to/ /gnod pa 'byung ba ni/ nyam nga ba 'byung ba ste/ rgyal po dang chom rkun pa dang grong pa'i mi dang gdug pa dang klu dang me dang chu la sogs pa'i</text></item>
<item><p>146b2</p><section></section><text>gnod pas srog dang dge sbyong gi tshul dang tshangs par spyod pa'i bar chad du 'gyur ba yang srid pas des na 'dir spyir bstan to/ /de tsam gyis na yang lan gcig go zhes bya ba ni/ lan gnyis bzlas pa de tsam gyis kyang nad pa la ngal ba la sogs pa 'byung bar 'gyur ba lta na dgag dbye go bar bya ba'i sngags</text></item>
<item><p>146b3</p><section></section><text>lan gcig bzlas par bya'o/ /des gral rdzogs na gzhan la'o zhes bya ba ni/ dgag dbye byed pa des dge slong gi gral gyi dgag dbye byed pa gzhan gcig la rang gi dgag dbye bya'o/ /med na gzhan la'o zhes bya ba ni/ dgag dbye byed pa gzhan de med na dgag dbye byed pa des dge slong gzhan</text></item>
<item><p>146b4</p><section></section><text>gcig gi mdun du rang gi dgag dbye bya'o/ /dge 'dun thams cad kyi dgag dbye byas pa de nyid dge 'dun la go bar bya'o zhes bya ba ni/ dge slong gi dge 'dun thams cad kyis dgag dbye byas zin pa'i rjes la/ dgag dbye byed pas dge 'dun thams cad kyis dgag dbye byas pa de nyid dge slong gi</text></item>
<item><p>146b5</p><section></section><text>dge 'dun la go bar bya ba'o/ /de'i sngags ni dge 'dun btsun pa rnams gsan du gsol/ 'di ltar gnas 'di na dbyar gnas pa'i dge 'dun gyis dgag dbye mdzad lags so zhes gsungs pa yin no/ /thams cad kyis legs par dgag dbye mdzad do/ /shin tu dgag dbye mdzad do zhes bsgrub</text></item>
<item><p>146b6</p><section></section><text>par bya'o zhes bya ba ni de dgag dbye byed pas dge 'dun thams cad kyis dgag dbye byas pa de nyid dge slong gi dge 'dun la go bar byas ma thag tu dge slong 'dus pa thams cad kyis 'di skad ces/ legs par dgag dbye mdzad do/ /shin tu dgag dbye mdzad do zhes bya ba'i sngags 'dis dgag dbye byed</text></item>
<item><p>146b7</p><section></section><text>pa'i tshig de bsgrub par bya'o/ /legs par dgag dbye mdzad do zhes bya ba ni/ mdzes shing kha na ma tho ba med par ro/ /shin tu dgag dbye mdzad do zhes bya ba ni/ 'di la bdag cag the tshom med do zhes bsgrub par bya ba'o/ /rang gi rdzas gang yang rung ba tha na khab tsam gyis kyang dge 'dun</text></item>
<item><p>147a1</p><section></section><text>la rdzas kyi dgag dbye brtsam par bya ste/ de blangs na tshig gis so zhes bya ba ni/ de ltar thams cad kyis legs par dgag dbye mdzad do/ /shin tu dgag dbye mdzad do zhes bsgrubs ma thag tu dgag dbye byed pa des rang gi rdzas kyi dge 'dun la rdzas kyi dgag dbye ba rtsam par</text></item>
<item><p>147a2</p><section></section><text>bya'o/ /rdzas kyi dgag dbye zhes bya ba ni/ sbyin par bya ba'i rdzas gang la dge 'dun spyan drang ba'o/ /gang yang rung ba zhes bya ba ni/ chung ngu yang rung ba'o/ /tha na khab tsam gyis kyang zhes bya ba ni chung ngu na khab kyi mtha' yan chad kyang rung ba'o/ /ji ltar bya zhe na/ de'i phyir de blangs nas tshig gis so zhes bya ba</text></item>
<item><p>147a3</p><section></section><text>smras te/ dgag dbye byed pa des khab la sogs pa de lag tu blangs nas rgan rims kyi mdun du 'dug ste/ dge 'dun la tshig gis rdzas kyi dgag dbye brtsam par bya'o/ /tshig de ji lta bu zhig ce na de'i phyir/ btsun pa rdzas 'di lta bus kyang dbyar gnas pa'i dge slong gi dge 'dun la dgag dbye bgyir</text></item>
<item><p>147a4</p><section></section><text>rung ngo zhes bya ba smras te/ sngags kyi tshig 'dis so/ /'di ni sbyin par byed pa rnams kyi bsod nams kyi 'du ba'i sgo'i bye brag bstan pa'i phyir bcas te/ 'di ltar dgag dbye byas pa'i dge slong gi dge 'dun ni dge legs kyi bsam pa can yin pa'i phyir/ shin tu yongs su dag pa dang byams pa'i</text></item>
<item><p>147a5</p><section></section><text>sems dang ldan pa yin pa'i phyir shin tu dang bar 'gyur ba yin pas/ de'i phyir bsod nams kyi zhing ches khyad par du 'phags pa yin pas de la sbyin pa byin na 'bras bu ches mang por 'gyur ro/ /de'i 'og tu dge tshul rnams la dgag dbye bya'o zhes bya ba ni/ rdzas kyi dgag dbye byas pa de'i 'og tu dgag</text></item>
<item><p>147a6</p><section></section><text>dbye byed pa des dge tshul rnams la dgag dbye bya'o/ /de'i 'og tu dge slong ma rnams la'o zhes bya ba ni/ dge tshul rnams la dgag dbye byas pa'i 'og tu dgag dbye byed pa des dge slong ma rnams la dgag dbye bya'o/ /rang gi phyogs ma rdzogs par phyogs gzhan la 'jug par mi rigs pas des na</text></item>
<item><p>147a7</p><section></section><text>dge tshul rnams kyi 'og tu dge slong ma rnams la dgag dbye bya ba bstan te/ dge slong ma zhes smos pa ni rang gi phyogs dang mthun pa'i dpe tsam du zad pas des na dge slong ma rnams kyi 'og tu dge slong ma rnams la bya ba dang / de'i 'og tu dge tshul ma rnams la bya ba yang mdo 'dis bsdus pa yin no/ /</text></item>
<item><p>147b1</p><section></section><text>byin gyis brlabs te song bas der sngar dgag dbye byed pa na de dag dang lhan cig byas na dgag dbye byas pa nyid yin no zhes bya ba ni/ gal te dge slong dbyar gyi nang du zhag bdun la sogs pa byin gyis brlabs te/ gtsug lag khang gzhan du song ba des gnas de na gnas pa'i dge slong rnams dbyar snga</text></item>
<item><p>147b2</p><section></section><text>mar gnas par khas blangs pa'i dbang gis sam/ tshes grangs nor ba'i dbang gis sam/ gang zag 'thab krol can 'ong bar grags pa'i dbang gis gnas der dge slong glo bur du 'ongs pa de'i dgag dbye'i dus pas/ sngar ma tshogs te dgag dbye byas pa na/ gnas der dge slong glo bur du</text></item>
<item><p>147b3</p><section></section><text>'ongs pa des gnyug mar gnas pa de dag dang lhan cig dgag dbye byas nas des dgag dbye byas pa nyid yin no zhes bya ba'i tha tshig go/ /'di ni gang du gnas par khas blangs pa de nyid du dgag dbye nges par 'chags kyi gzhan du ni mi 'chags so snyam du dogs pa bsal ba'i phyir mdor byas so/ /</text></item>
<item><p>147b4</p><section></section><text>'dir gzhung ni/ btsun pa re zhig dgag dbye'i gdugs kyi lhag ma bcu mchis shing / dge slong de yang bskos te mtshams kyi slad rol du mchis nas de nas gdugs bdun na dgag dbye byung nas de der dgag dbye bgyid na/ dgag dbye bgyis zhes bgyi'am/ nye ba 'khor dgag dbye</text></item>
<item><p>147b5</p><section></section><text>byas zhes bya'o/ /btsun pa re zhig dgag dbye'i gdugs kyi lhag ma bdun mchis shing dge slong de yang byin gyis brlabs te/ mtshams kyi slad rol tu mchis nas gang du mchis pa der gdugs bzhi la dgag dbye byung nas de der dgag dbye bgyid na/ dgag dbye bgyis zhes bgyi'am/ nye ba 'khor dgag dbye</text></item>
<item><p>147b6</p><section></section><text>byas zhes bya'o zhes gsungs pa yin no// //bam po lnga bcu pa/ bud med la ni ma yin no zhes bya ba ni dgag dbye byed pa bud med yin na/ de la dge slong dang dge slong ma la sogs pas dgag dbye byas na dgag dbye byas pa nyid ma yin no zhes smras pa ni/ dgag dbye byed pa gzung gi dge</text></item>
<item><p>147b7</p><section></section><text>'dun ni ma yin te/ bud med kyi dge 'dun la yang skyes pas dgag dbye yang mi bya'o/ /dgag dbye byed pa nyid ni skyes pa'i dbang du byas pa nyid yin pa'i phyir ro/ /gyur pa la yang ngo zhes bya ba ni/ dge slong dgag dbye byed par bskos pa de dgag dbye byed pa na mtshan gyur te/ dge slong ma'i</text></item>
<item><p>148a1</p><section></section><text>mtshan dang ldan par gyur na gang zag de la dge slong dang dge slong ma la sogs pas dgag dbye byas pa nyid ma yin no zhes bya bar sbyar ro/ /yang ngo zhes bya ba'i sgra ni mdo snga ma las ma yin no zhes dgag pa'i tshig smos pa de'i rjes bsnyag pa'i phyir dang mtshan gyur ba la dgag dbye byas na yang dgag dbye</text></item>
<item><p>148a2</p><section></section><text>byas pa nyid ma yin na/ gal te dang po nas bud med nyid du gyur pa la lta smos kyang ci dgos zhes bya bar ston to/ /'dir gzhung ni dgag dbye byed pa mtshan gyur na dgag dbye byas pa ma yin par brjod par bya'o zhes gsungs pa yin no/ /gnas par mi nus pa nyid yin na</text></item>
<item><p>148a3</p><section></section><text>spyod yul du gyur pa'i dge slong la tshogs kyi dgag dbye sa go bar bya'o zhes bya ba ni/ gnas par khas blangs pa'i gnas su yul 'khrug pa la sogs pa'i rgyus gnas par mi nus pa nyid yin na de'i tshe rang gi mig lnga'i spyod yul du gyur pa'i dge slong mdun na gnas pa de la dge slong 'gro</text></item>
<item><p>148a4</p><section></section><text>bar rtsol ba des tshogs kyis dgag dbyes dgag dbye bgyid do zhes go bar byas te 'gro bar bya'o zhes bya ba'i tha tshig go/ /'di skad bstan te/ yul 'khrug pa la sogs pa'i gnod pas gnas par mi nus na dge slong dag dang phrad pa la tshogs pa'i dgag dbye byas pas go bar bya ba'am/</text></item>
<item><p>148a5</p><section></section><text>phan tshun go bar bya pas dgag dbye go bar byas te 'gro bar bya'o/ /tshogs pa'i dgag dbye'i sngags ni/ tshe dang ldan pa dgongs su gsal/ /deng ni dge 'dun gyi dgag dbye lags te/ bdag dge slong ming 'di zhes bgyi ba'i yang dgag dbye lags na/ bdag dge slong ming 'di zhes bgyi</text></item>
<item><p>148a6</p><section></section><text>ba bdag la mthong ba dang thos pa dang dogs pa'i gnas gsum gyis dbyar gnas pa'i dge 'dun dag tshogs pa'i dgag dbye bgyid kyis/ tshe dang ldan pa rnams kyis bdag la gdams su gsol/ tshe dang ldan pa rnams kyis bdag la rjes su bstan du gsol/ tshe dang ldan pa rnams</text></item>
<item><p>148a7</p><section></section><text>kyis bdag la rjes su gzung du gsol/ thugs brtse ba can tshe dang ldan pa rnams kyis thugs brtse ba'i slad du bdag la thugs brtse bar mdzad du gsol/ ltung ba shes shing mthong na chos bzhin 'dul ba bzhin du slar bgyi'o/ /lan gsum du bzlas/ thabs yin no/ /legs so zhes</text></item>
<item><p>148b1</p><section></section><text>gsungs pa yin no/ /dbyar gyi nang du bya bas 'gro dgos na dgag dbye bya'o zhes bya ba ni/ dgag dbye'i dus la ma bab bar dbyar gyi nang du dge slong bya ba'i dbang gis gnas gzhan du 'gro dgos par gyur na tshes bco lnga'am bcu bzhi'i dus gang yang rung ba cig dang sbyar te/ dgag dbye'i tshul bzhin</text></item>
<item><p>148b2</p><section></section><text>du bya zhing 'gro bar bya'o/ /'di skad bstan te/ gnas par khas blangs pa'i dge slong la mi 'gro bar mi rung ba'i bya ba de lta bu zhig byung na rang dgar 'gro ba ma yin pa'i dge slong des dbyar gyi nang du dgag dbye byed pa la mi rigs pa med par bya'o/ /'dir gzhung ni btsun pa 'di ltar dge slong dag</text></item>
<item><p>148b3</p><section></section><text>khrims su bgyi ba 'di lta bu bgyis na dbyar gnas par khas len par bgyid de/ tshe dang ldan pa dag gal te bdag dbyar gyi nang du nye du'i gan du 'gro ba'i dgag dbye sbyin pa lta na bdag dbyar gnas par khas len to zhes mchi na btsun pa dgag dbye stsal bar bgyi'am/ nye ba 'khor sbyin par</text></item>
<item><p>148b4</p><section></section><text>bya'o zhes gsungs pa yin no/ /khrims su bya ba med par yang dbyar gyi nang du nye du'am gzhan gyi phyir 'gro la dgag dbye sbyin du rung bas de'i phyir 'dir spyir mdor byas so/ /gzhi'am gang zag gam gnyi ga bzhag nas kyang ngo zhes bya ba yang / dgag dbye byar rung ngo zhes bya bar sbyar ro/ /gzhi</text></item>
<item><p>148b5</p><section></section><text>zhes bya ba ni ltung ba la bya ste/ ltung ba thams cad bzhag nas dgag dbye byar mi rung gi / 'di ltar pham par 'gyur ba'i sde tshan ma gtogs pa dge 'dun lhag ma la sogs pa ltung ba'i sde tshan gzhan gang yang rung ba cig bzhag ste dgag dbye byar rung ba'o/ /de yang ji lta bu zhe na bdag</text></item>
<item><p>148b6</p><section></section><text>pham par 'gyur ba'i sde tshan ma gtogs pa ltung byed kyi sde tshan gzhan las gang yang rung ba cig ni dgag dbye mi byed kyis khyed kyis kyang gnas gsum kyis bdag la ma gleng shig /pham par 'gyur ba'i sde tshan la sogs pa ltung ba gzhan ni/ dgag dbye byed kyis khyed cag gis kyang gnas</text></item>
<item><p>148b7</p><section></section><text>gsum gyis glengs shig ces zer ba des kyang dgag dbye bya bar rung ba'o/ /'dir gzhung ni gal te dge 'dun lhag ma shes na byin gyis brlabs te dgag dbye bya'o/ /pham par 'gyur ba shes na ni bsnyil bar gsungs pas bsnyil te dgag dbye bya'o/ /de las gzhan pa dag shes na ni bshags</text></item>
<item><p>149a1</p><section></section><text>te dgag dbye bya'o zhes gsungs pa yin no/ /gang zag ces bya ba ni 'dir gang zag gang las lus kyis reg pa la sogs pa'i ltung ba byung bar gyur pa'i gang zag de la bya'i gleng ba po dang gleng bar bya ba ma yin no/ /de yang ji lta bu zhe na gang zag bud med gang gi yul las lus</text></item>
<item><p>149a2</p><section></section><text>kyis reg pa la sogs pa byung pa'i gang zag gang yang rung ba gcig ni dgag dbye mi byed kyis khyed cag gis kyang gnas gsum gyi bdag la ma gleng shig /de las gzhan pa'i gang zag thams cad kyi 'byung ba'i mtha' ni dgag dbye byed kyis khyed cag gis kyang gnas gsum gyis glengs shig ces</text></item>
<item><p>149a3</p><section></section><text>zer ba des kyang dgag dbye byar rung ba'o/ /gnyi ga zhes bya ba ni/ gzhi dang gang zag gnyi ga ste gzhi 'di dang gang zag 'di ni dgag dbye mi byed kyis khyed kyis kyang gnas gsum gyis bdag la ma gleng shig /gzhi de dang gang zag de las gzhan pa'i gzhi dang gang zag gi byung ba'i mtha' thams</text></item>
<item><p>149a4</p><section></section><text>cad ni dgag dbye byed kyis khyed kyis kyang gnas gsum gyis glengs shig ces zer na des kyang dgag dbye byar rung ba'o/ /de dag mnod par bya'o zhes bya ba ni/ de ltar bzhi'am gang zag gam gnyi ga bzhag ste/ dgag dbye byed pa de dag dge 'dun du gyur pa'i dge slong dag gis mnod</text></item>
<item><p>149a5</p><section></section><text>cing khas blang bar bya ba'o/ /gzhag par bya ba mtha' ma gtogs pa nyid khas blang bar bya ba'o zhes bya ba ni/ gzhag par bya ba rnam pa gsum sngar bstan pa las gzhi zhes smos pa dang sbyar te/ gzhag par bya ba bzhi zhes bya ba ltung ba'i sde tshan de las mtha' zhes bya ba na/ pham par 'gyur</text></item>
<item><p>149a6</p><section></section><text>ba'i sde tshan ma gtogs pa de las gzhan pa dge 'dun lhag ma la sogs pa'i sde tshan gang yang rung ba 'jog cing dgag dbye byed na/ dgag dbye byed pa rnam pa de lta bu de ni dge 'dun du gyur pa'i dge slong dag dang / dgag dbye byed pa'i dge slong gis kyang khas blang bar bya'o/ /ji ltar khas</text></item>
<item><p>149a7</p><section></section><text>blang bar bya zhe na de'i phyir tshe dang ldan pa kho bo cag ni tshe dang ldan pas ci nas kyang gzhi 'jog par byed cing gang zag 'jog par mi byed pa de'i don du 'dus shing 'dug pa ma yin gyi 'di ltar bcom ldan 'das kyis tshul khrims rnam par dag par bya ba'i phyir ni gso sbyong gsungs la chos</text></item>
<item><p>149b1</p><section></section><text>rnam par dag par bya ba'i phyir ni dgag dbye gsungs pas gal te 'dod na dgag dbye gyis shig ces so zhes bya ba smras te/ tshe dang ldan pa zhes bya ba ni bod pa'i tshig go/ /kho bo cag ni zhes bya ba ni/ dge 'dun du gyur pa'i dge slong rnams so/ /ci nas kyang zhes bya ba ni/ kye ma zhes bya ba'i</text></item>
<item><p>149b2</p><section></section><text>tha tshig go/ /gzhi 'jog par byed cing zhes bya ba ni/ ltung ba sde lnga po dag las pham par 'gyur ba ma gtogs pa ltung ba gzhan gang yang rung ba cig gi dgag dbye mi byed cing ngo / /gang zag 'jog par mi byed pa zhes bya ba ni/ gang zag gang las lus kyis reg pa la sogs pa'i</text></item>
<item><p>149b3</p><section></section><text>ltung ba byung bar gyur pa'i gang zag de'i dgag dbye byed par 'gyur ba'o/ /de'i don du zhes bya ba ni/ ji skad bstan pa thag pa de gnyis kyi don du'o/ /'dus shing zhes bya ba ni/ gnas gcig tu 'dus par gyur pa'o/ /'dug pa zhes bya ba ni 'khod pa'o/ /ma yin gyi zhes bya ba ni/ de lta bu</text></item>
<item><p>149b4</p><section></section><text>ma yin par dgag pa'o/ /tshul khrims rnam par dag par bya ba'i phyir ni gso sbyong gsungs la zhes bya ba ni/ gso sbyong byas na kha na ma tho ba med pa nyid tsam la rnam par dag pa zhes bya'o/ /chos rnam par dag par bya ba'i phyir ni dgag dbye gsungs pa zhes bya ba ni/ gleng ba dang gdams ngag</text></item>
<item><p>149b5</p><section></section><text>dang rjes su bstan pa dag la yang dag par zhugs pa nyid dang drang po nyid du gyur na/ sems dang sems las byung ba dag gi chos rnam par dag par 'gyur ba'o/ /gal te 'dod na dgag dbye gyis shig ces bya ba ni/ gal te bdag la pham par 'gyur ba bzhi po dag gi yongs su ma dag pa nyid</text></item>
<item><p>149b6</p><section></section><text>med par sems shing gal te gzhi dang gang zag gang yang gzhag pa med pas dgag dbye byed par 'dod na yang dgag dbye gyis shig /tshe dang ldan pas ci nas kyang gzhi 'jog par byed cing / gang zag 'jog par mi byed pa de kho bo cag la dgos pa med kyi/ 'di ltar tshe dang ldan pa nyid rnam par</text></item>
<item><p>149b7</p><section></section><text>dag par bya dgos so zhes bya ba'i tha tshig go/ /'di skad bstan te/ 'di la gzhi kha cig gzhag pa kho bo cag la dgos pa med de/ kho bo cag ni tshe dang ldan pas ci nas kyang gzhi 'jog par byed cing / gang zag 'jog par mi byed pa de'i don du 'dus shing 'dug pa ma yin gyi/ 'di ltar tshe dang</text></item>
<item><p>150a1</p><section></section><text>ldan pa nyid rnam par dag pa dgos pas/ gal te bdag la pham par 'gyur ba bzhi po dag gi yongs su ma dag pa nyid med par sems na/ de'i phyir dgag dbye gyis shig /kho bo cag la gzhag pa dgos pa med kyis gal te gzhag pa med pa kho nar dgag dbye byed par 'dod</text></item>
<item><p>150a2</p><section></section><text>na yang dgag dbye gyis shig ces bya ba'i tha tshig go/ /gang zag 'jog par byed cing gzhi 'jog par mi byed pa dang / gzhi yang 'jog par byed cing gang zag kyang 'jog par byed pa'i 'o zhes bya ba yang de'i don du 'dus shing 'dug pa ma yin gyi zhes bya ba la sogs par sbyar te/ tshe dang ldan pa kho</text></item>
<item><p>150a3</p><section></section><text>bo cag ni tshe dang ldan pas ci nas kyang gang zag 'jog par byed cing / gzhi 'jog par mi byed pa de'i don du 'dus shing 'dug pa ma yin gyi/ 'di ltar bcom ldan 'das kyis tshul khrims rnam par dag par bya ba'i phyir ni gso sbyong gsungs la/ chos rnam par dag par bya ba'i phyir ni dgag</text></item>
<item><p>150a4</p><section></section><text>dbye gsungs pas/ gal te 'dod na dgag dbye gyis shig ces bya ba dang / tshe dang ldan pa kho bo cag ni tshe dang ldan pas ci nas kyang gzhi yang 'jog par byed cing gang zag kyang 'jog par byed pa de'i don du 'dus shing 'dug pa ma yin gyi/ 'di ltar bcom ldan 'das kyis tshul khrims</text></item>
<item><p>150a5</p><section></section><text>rnam par dag par bya ba'i phyir ni gso sbyong gsungs la/ chos rnam par dag par bya ba'i phyir ni dgag dbye gsungs pas/ gal te 'dod na dgag dbye gyis shig ces bya bar mdo'i tshig gnyis dang go rims bzhin du sbyar te/ khas blangs pa nyid na gzhag pa'am bzhag pa bsnyon pas ni khas</text></item>
<item><p>150a6</p><section></section><text>blangs pa nyams par mi 'gyur ro zhes bya ba ni/ de ltar gang zag gang gzhi'am gang zag gam gnyi ga bzhag nas dgag dbye byed pa de dag dge 'dun du gyur pa'i dge slong rnams dang dgag dbye byed pa'i dge slong gis mnos shing khas blangs pa nyid na/ gal te gang zag de gzhag pa'am</text></item>
<item><p>150a7</p><section></section><text>bzhag pa bsnyon par byed de/ bdag gis bzhag pa nyid ma yin te chung zad kyang ma bzhag gam zhe'am/ bdag gis bzhag ste 'di ma bzhag gi gzhan gzhag go zhes bsnyon na de gnyi ga bston kyang rung / gang yang rung ba cig bsnyon kyang rung ste/ des ni sngar dge 'dun du gyur pa'i</text></item>
<item><p>150b1</p><section></section><text>dge slong rnams dang dgag dbye byed pa'i dge slong gis de'i dgag dbye khas blangs pa gang yin pa de dag nyams par mi 'gyur te/ dgag dbye byas pa nyid kho na yin pas yang gzod dgag dbye bya mi dgos so zhes bya ba'i tha tshig go/ /de la snga ma'am 'di'i rnam pa de lta bu cung zad kyang med do</text></item>
<item><p>150b2</p><section></section><text>zhes zer na brdzun nyid do zhes bya ba ni/ sngar bstan ma thag pa'i bsnyen pa de la snga ma zhes bya ba gzhag pa zhes bya ba sngar bstan pa'i de'i rnam pa de lta bu cung zad kyang med do zhes zer ba'am/ 'di zhes bya ba gzhag pa zhes bya ba phyis bstan pa 'di'i rnam pa de lta bu cung zad kyang med do zhes zer na</text></item>
<item><p>150b3</p><section></section><text>bsnyon pa'i yul de la gzhag pa dang gzhag pa'i rnam pa de lta bu cung zad kyang med do zhes zer ba de ni brdzun nyid yin te/ log pa nyid dang brdzun smra ba'i kha na ma tho ba'i byed pa po nyid yin no zhes bya ba'i tha tshig go/ /gal te gnas par khas blangs pa dag gis dge slong 'thab krol byed pa dag 'ong</text></item>
<item><p>150b4</p><section></section><text>bar 'gyur zhing thos par gyur nas/ gal te gso sbyong gnyis sam gsum thal bar gyur na dgag dbye bya'o zhes bya ba ni/ gal te dbyar gnas par khas blangs pa'i dge slong dag gis rang gi gnas der dgag dbye byed pa'i dus su gnas gzhan nas dge slong 'thab krol byed pa dag</text></item>
<item><p>150b5</p><section></section><text>'ong bar 'gyur zhing / de dag 'ongs nas bdag cag gis dgag dbye byas pa'i tshe de dag 'thab krol byed par 'gyur ba thos par gyur na/ gal te gnas par khas blangs pa de dag gis gnas der gnas par khas blangs pa tshun chad du gso sbyong lan gnyis sam gsum byas shing thal bar</text></item>
<item><p>150b6</p><section></section><text>gyur na/ de'i tshe de dag gis dgag dbye'i dus la ma bab kyang rung ste/ ci nas kyang dge slong 'thab krol byed pa de dag gnas der ma 'ongs pa'i mdun rol du zla ba nya shi gcig gi dus dang sbyar te/ dgag dbye bya'o zhes bya ba'i tha tshig go/ /gnyis thal bar gyur na zhes smos pas ni</text></item>
<item><p>150b7</p><section></section><text>phyed byas pa nyid bstan la/ gsum thal bar gyur na zhes smos pas ni phal cher byas pa nyid du bstan te/ thams cad la yang phyed byas pa ni byas pa nyid yin no zhes 'jig rten pa'i grags pa yin la/ phal cher byas pa ni byas pa nyid yin no zhes 'phags pa'i grags pa yin pas/ 'dir</text></item>
<item><p>151a1</p><section></section><text>yang gso sbyong lan gnyis byas pas ni dbyar gnas pa byas pa nyid yin pas/ 'jig rten pa'i grags pas grags pa nyid yin la/ gso sbyong lan gsum byas pas ni dbyar gnas par byas pa nyid yin par 'phags pa'i grags pas grags pa nyid yin pas/ rkyen de lta</text></item>
<item><p>151a2</p><section></section><text>bu'i dbang gis dus de tsam gyis dgag dbye byas na yang dbyar gnas pa'i yon tan dang dgag dbye'i yon tan thob par 'gyur ro/ /dgag dbye ni tshes bco lnga la bya ba yin pas/ 'dir yang tshes bco lnga la ltos par bya ba nyid yin no/ /tshes bco lnga smos pas bcu bzhi yang bzung ba yin te/ de</text></item>
<item><p>151a3</p><section></section><text>nyid bco lnga yin no zhes sngar bstan pa'i phyir ro/ /ma grub na dkyil 'khor pa lnga'am drug tu blo mthun par bya'o zhes bya ba ni/ gal te sngar bstan pa'i thabs des sam/ bar chad kyi rkyen gzhan gyi dbang gis dgag dbye de ltar bya bar ma grub pa'i skabs su dge slong 'thab krol byed pa dag der</text></item>
<item><p>151a4</p><section></section><text>lhags par gyur na/ gnas par khas blangs pa de dag dgag dbye byed pa'i tshe dkyil 'khor pa'i mtshams lnga'am drug tu blo mthun par bya zhing dgag dbye so sor bya'o/ /ngag gis bshes pa'i tshig gis bsus nas lhung bzed dang chos gos blang bar bya'o/ /gnas khang dang khyams dang khang</text></item>
<item><p>151a5</p><section></section><text>pa brtseg pa dag bsko bar bya/ khrus dang snum bag gi rnyed pa bstabs par bya'o/ /chos mnyan pa sbyin par bya zhing de lta bu'i mgu bar 'gyur ba dag bya'o zhes bya ba ni/ dgag dbye ma byas pa'i skabs des 'thab krol ba dag 'ongs na de dag la ngag gis bshes pa'i tshig gis bsus nas lhung</text></item>
<item><p>151a6</p><section></section><text>bzed dang chos gos blang bar bya/ gnas khang dang khyims dang khang pa brtseg pa dag bsko bar bya/ khrus dang snum bag gi rnyed pa bstabs par bya'o/ /chos mnyan pa sbyin par bya zhing de lta bu la sogs pa'i gcam gsag mgu bar 'gyur ba'i sbyor ba gzhan de dag kyang bya'o/ /bdag</text></item>
<item><p>151a7</p><section></section><text>nyid kyi dngos por ma grub na dkyil 'khor pa dag tu gso sbyong bya'o zhes bya ba ni/ de ltar byas kyang gal te bdag nyid dang mthun pa'i dngos por ma grub na dkyil 'khor pa dag tu gso sbyong bya'o/ /'o na deng khyod kyis dgag dbye ma yin nam zhes zer ba dag la tshe dang ldan pa dag sdod cig</text></item>
<item><p>151b1</p><section></section><text>khyed cag glo bur du lhags pa yin gyis don 'di ni gnyug mar gnas pa dag gis yin no zhes lan gdab par bya'o zhes bya ba ni/ gal te 'thab krol byed pa dag 'di skad ces/ 'o na khyed cag deng dgag dbye yin na ci'i phyir gso sbyong byed ces zer na/ de skad zer ba'i 'thab krol byed na</text></item>
<item><p>151b2</p><section></section><text>de dag la gnyug mar gnas pa de dag gis 'di skad ces tshe dang ldan pa dag sdod cig /khyed cag ni glo bur du lhags pa yin pas/ glo bur du lhags pa rnams kyis don 'di bsam mi dgos so/ /don 'di ni gnyug mar gnas pa dag gis yin pas deng dgag dbye byed dam sang ngam nyi</text></item>
<item><p>151b3</p><section></section><text>ma gzhan la byed pa de ni gnyug mar gnas pa dag gis bsam pa yin no zhes lan gdab par bya'o/ /dong ba dag na dgag dbye bya'o zhes bya ba ni/ 'thab krol byed pa de dag gnas de nas dong ba'i 'og tu gso sbyong gi dus su dgag dbye bya ste/ dgag dbye'i las 'di ni gso sbyong dang</text></item>
<item><p>151b4</p><section></section><text>rigs mthun pa nyid yin pa'i phyir ro/ /dgag dbye'i gzhi'o zhes bya ba de bshad zin to// //da ni dgag dbye'i gzhi dang 'brel pa phran tshegs la sogs pa'i skabs nas 'byung ba bsdu bar bya ste/ de'i phyir nang dang bcas pas bzod pa ma byas par dgag dbye mi bya'o zhes bya ba smras te/</text></item>
<item><p>151b5</p><section></section><text>zhe 'gras pa dang bcas pa dag gis phan tshun bzod pa ma byas par gya tshom du dgag dbye mi bya'o/ /zhag bcu'am zla ba phyed kyis de 'byung bar 'gyur ba nyid na de'i dus yin no zhes bya ba ni/ zhag bcu'am zla ba phyed kyis dgag dbye de 'byung bar 'gyur ba nyid na bzod pa bya ba de'i dus</text></item>
<item><p>151b6</p><section></section><text>yin pa'o/ /kha cig las ni bdun nam brgyad na zhe'o zhes bya ba ni/ gzhung kha cig las ni zhag bdun nam brgyad na dgag dbye 'byung bar 'gyur ba nyid ni bzod pa bya ba de'i dus yin no zhes 'byung ngo / /'dus pa ni ma yin no zhes bya ba ni/ de'i dus zhes bya bar sbyar te/ 'di ltar lung</text></item>
<item><p>151b7</p><section></section><text>las dgag dbye'i don du 'dus pa ni bzod pa bya ba de'i dus ma yin no zhes gsungs mod kyi/ 'on kyang 'dus pa thams cad kyang de'i dus su mi rung ste/ 'di ltar bzod par bya bas kyang der sems gtod par mi nus la/ bzod pa byed pa'i sems kyang skyabs par 'gyur bas de'i phyir</text></item>
<item><p>152a1</p><section></section><text>'dir bye brag med par mdor bsdus so/ /des bzod pa ma byas par mi bya'o zhes bya ba ni/ nang dang bcas pa des bzod pa ma byas par dgag dbye mi bya ba'o/ /de'i tshe 'dus pa thams cad kyis phan tshun kun dga' bar ma byas par mi bya'o zhes bya ba ni/ dgag dbye'i</text></item>
<item><p>152a2</p><section></section><text>dus de'i tshe gnas der 'dus pa'i dge slong thams cad kyis phyag la sogs pas phan tshun kun dga' bar ma byas par 'phral la gya tshom du dgag dbye mi bya'o/ /gshe ba la bzod pa mi gsol bar mi bya'o zhes bya ba ni/ dgag dbye'i dus 'ba' zhig tu ma zad kyi dus gzhan gyi tshe yang ngo / /</text></item>
<item><p>152a3</p><section></section><text>'di ni gnod pa byed pa'i 'khon du 'dzin pa spang ba'i phyir ro/ /dge slong mas dge slong la gnas kyi phyi rol du bzod pa gsol bar mi bya ba'o zhes bya ba ni/ dge slong gis gnas kyi nang du bzod pa gsol bar bya'o/ /rkang pa gnyis la phyag byas te mi bya'o zhes bya ba ni/ dge slong mas</text></item>
<item><p>152a4</p><section></section><text>dge slong la bzod pa gsol ba'i tshe na dge slong mas dge slong gi rkang pa gnyis la phyag byas te bzod pa gsol bar mi bya'o/ /'di ni bzod pa mi blang du mi rung ba'i mgon du gnya' sgron pa'i sgyu thabs spang pa'i phyir ro/ /bzod na phyag byas te 'gro bar bya'o zhes bya ba ni/ dge slong gis</text></item>
<item><p>152a5</p><section></section><text>bzod na dge slong mas dge slong gi rkang pa gnyis la mgo bos phyag byas te 'gro bar bya ba'o/ /bzod pa gsol bar byed pa de la dge slong gis ma gus par byas te 'gro bar mi bya ba'o zhes bya ba ni/ dge slong ma bzod pa gsol bar byed pa de la dge slong gis ma gus pa byas te 'gro bar mi bya</text></item>
<item><p>152a6</p><section></section><text>ba'o/ /'dul bar mi bya'o zhes bya ba ni/ dge slong ma bzod pa gsol bar byed pa de las dge slong gis 'da' bar mi bya ste/ bzod pa dang du blang bar bya ba'o/ /bzod par bya ba la sngar shes pa shad kyis sbyong du gzhug par bya'o zhes bya ba ni/ bzod pa gsol bar byed pa'i gang zag gang</text></item>
<item><p>152a7</p><section></section><text>gis gang zag gang la bzod pa gsol bar bya ba de la dum bu tshugs su 'phral la bzod pa gsol bar mi bya bar bzod pa gsol ba'i mdun rol du sngar gang zag shad kyis sbyong bar byed pa'i thabs shes pa gcig shad kyis sbyong du bcug nas/ de'i 'og tu gzod rang gis bzod pa gsol</text></item>
<item><p>152b1</p><section></section><text>bar bya'o/ /'di ni bzod pa gsol ba thams cad kyi skabs yin no/ /mi 'dod pa thabs btsal ba la mi 'bad par mi bya'o zhes bya ba ni/ bzod pa gsol bar bya ba de bzod par mi 'dod na bzod pa gsol bar byed pas thabs gang gis des bzod par 'gyur ba'i thabs de yongs su btsal ba</text></item>
<item><p>152b2</p><section></section><text>la mi 'bad par mi bya ste 'bad par bya'o zhes bya ba'i tha tshig go/ /mi bsgyang ngo zhes bya ba ni/ thabs btsal ba de yun ring du mi bsdad pa'o/ /kun nas dkris pa dang ma bral gyi bar du mi bsdad par mi bya'o zhes bya ba ni/ khro ba'i kun nas dkris pa zhi bar ma gyur gyi bar du mi bsdad par mi</text></item>
<item><p>152b3</p><section></section><text>bya zhing bsdad par bya ste/ kun nas dkris pa dang bral nas phyis bzod pa gsol bar bya'o/ /bzod pa gsol bar byed pa la mi bzod par mi bya'o zhes bya ba ni/ gcig bzod par byed pa ni cig shos kyis kyang bzod par bya ba'o/ /dgag dbye'i gzhi dang 'brel pa'i phran tshogs la</text></item>
<item><p>152b4</p><section></section><text>sogs pa'i skabs so zhes bya ba ni/ dgag dbye'i gzhi dang 'brel pa phran tshegs la sogs pa'i skabs nas 'byung ba bshad zin to/ /dgag dbye'i gzhi rdzogs so zhes bya ba de bshad zin to// //da ni sra brkyang gi gzhi bshad par bya ste/ de'i phyir sra brkyang gding bar bya'o zhes bya ba</text></item>
<item><p>152b5</p><section></section><text>smras te/ dge 'dun du gyur pa'i dge slong dag gis sra brkyang zhes bya ba'i chos gos 'og nas 'byung ba'i cho gas gding bar bya ba'o/ /ji ltar na chos gos la sra brkyang zhes bya zhe na/ sra brkyang zhes bya ba ni gtan pa ste/ 'di ltar 'di ni gos dra ba'i phyir gos 'ding bar byed cing rkyong</text></item>
<item><p>152b6</p><section></section><text>bar byed pa mi 'khums par byed pa'i chos can shing la sogs pa las byas pa'i spang leb la sra brkyang zhes bya'o/ /de bzhin du spang leb des chos gos dra ba'i phyir chos gos rkyong bar byed pa de ni phran tshegs dag las kyang sra brkyang zhes gsungs te/ de lta bas na dge slong dag gis sra</text></item>
<item><p>152b7</p><section></section><text>brkyang nye bar gzhag par rjes su gnang ngo zhes gsungs so/ /chos gos 'di yang sra brkyang dang 'dra bas sra brkyang zhes bya ba ste/ ji ltar spang leb kyis gos 'ding zhing mi 'khums par sra brkyang gcig la rkyong bar byed pas spang leb de sra brkyang zhes bya ba de bzhin du/ chos gos</text></item>
<item><p>153a1</p><section></section><text>'dis kyang dge 'dun dbyer med pa dang ro gcig pa dang bya ba gcig pa dang / rnyed pa dang phan yon 'dra bar sgrub pa'i sgo nas gtan pa gcig la 'jog par byed pas de'i phyir chos gos 'di yang sra brkyang dang 'dra bas sra brkyang zhes bya'o/ /de ltar gang gi phyir spang leb</text></item>
<item><p>153a2</p><section></section><text>des gos rkyong bar byed pas sra brkyang zhes bya ba de'i phyir/ 'dir chos gos 'dis kyang dge slong rnams brkyang ba'i mtshan nyid kyi bya ba la sbyor bar byed pas sra brkyang zhes bya'o/ /de ltar na sra brkyang dang 'dra bar chos gos 'di yang bya ba gcig pa nyid kyis dge 'dun mtha' dag la khyab par byed</text></item>
<item><p>153a3</p><section></section><text>pas sra brkyang zhes bya'o/ /ci'i phyir de gding bar bya/ bting ba la 'bras bu ci yod ce na/ de'i phyir gsum po dag ji lta ba bzhin du sra brkyang bting na yang yang za ba dang / 'dus shing za ba dang / ma smras par grong du 'gro ba dang / gos slong ba la yang nyes pa med la de lhag ma dag dang rnyed</text></item>
<item><p>153a4</p><section></section><text>pa thun mong du 'gyur ro zhes bya ba smras te/ gsum po dag ji lta ba bzhin du zhes bya ba la/ gsum po dag ces bya ba ni/ 'chang ba dang 'bral ba dang 'jog pa zhes bya ba dag go/ /de dag ji lta ba zhes bya ba ni/ sngar spang ba'i ltung byed kyi skabs su 'dir gsum ni sra brkyang bting ba la mi</text></item>
<item><p>153a5</p><section></section><text>'byung ngo zhes smos pa'i mdo des gtan pa bting ba la 'chad ba dang 'bral ba dang 'jog pa zhes bya ba gsum po dag la nyes pa med par bstan pa ji lta ba'o/ /de bzhin du sra brkyang bting ba yang yang za ba dang 'dus shing za ba dang / ma smras par grong du 'gro ba dang / gos slong ba la</text></item>
<item><p>153a6</p><section></section><text>yang nyes pa med la sra brkyang bting ba'i dge slong de sra brkyang bting ba'i dge slong lhag ma gzhan dag dang rnyed pa thun mong du 'gyur ba'i phan yon lnga yang yod do/ /de lhag ma dag dang rnyed pa thun mong du 'gyur ro zhes bya ba la/ de zhes bya ba ni sra brkyang bting ba'i dge slong de ste/ des ji srid</text></item>
<item><p>153a7</p><section></section><text>du sra brkyang 'byin par mi byed pa de srid kyi bar du yul gzhan na 'dug kyang rung ste/ sra brkyang bting ba'i dge slong lhag ma gzhan dag dang sra brkyang dang 'brel pa'i rnyed pa thun mong du 'gyur ba'o/ /sra brkyang bting ba la phan yon bcu yod pa las/ 'chang ba dang 'bral ba dang</text></item>
<item><p>153b1</p><section></section><text>'jog pa dang / yang yang za ba dang 'dus shing za ba dang / ma smras par grong du 'gro ba dang / gos slong ba dag la nyes pa med pa dang / dge slong lhag ma dag dang rnyed ba thun mong du 'gyur ba zhes bya ba phan yon brgyad ni de ltar dngos su bstan to/ /smad g.yogs stod g.yogs dang bcas</text></item>
<item><p>153b2</p><section></section><text>pa'i chos gos kyis ljongs rgyu zhing 'gro ba gang yin pa dang / rung bar ma byas pa'i gos ji tsam 'dod pa 'chang ba zhes bya ba gang yin pa'i phan yon tha ma gnyis ni 'dir mdo 'dis mngon sum du bsdu ba ma byas te/ sngar 'chang ba dang 'bral ba dang / 'jog pa'i spong ba'i cho ga bstan</text></item>
<item><p>153b3</p><section></section><text>pa'i skabs dag tu gsum po bstan pa nyid kyis bsdu ba byas zin pa'i phyir ro/ /ji ltar bya zhe na/ 'dir 'bral ba'i nyes pa yongs su spang ba'i phyir ljongs rgyu ba'i tshe yang snam sbyar khyer bar byed la/ 'chang ba dang 'jog pa'i nyes pa yongs su spang ba'i phyir ni gos rung bar byed pa yin pas/ de la</text></item>
<item><p>153b4</p><section></section><text>'di ltar gang gis sra brkyang bting ba de la 'bral ba'i nyes pa med pas/ de la snam sbyar bskur ba dgos pa med pa des ci zhig bya/ de bzhin du de la 'chang ba dang 'jog pa'i nyes pa yang med pas/ de la gos rung bar bya ba dgos pa med pas des kyang ci zhig bya ste/ de ltar na sngar gsum po</text></item>
<item><p>153b5</p><section></section><text>bstan pa nyid kyis de gnyis bsdu ba byas zin pa yin no/ /'o na ji ltar 'bral ba'i nyes pa med kyang stod g.yogs dang smad g.yogs dang bcas pa'i chos gos khyer zhing ljongs rgyur 'gro ba de bzhin du snam sbyar bskur ba la yang ci'i phyir gus par mi bya zhe na/ de ni de lta ma yin te/ stod</text></item>
<item><p>153b6</p><section></section><text>g.yogs smad g.yogs dang bcas pas chos gos bskur ba ni ngo tsha ba'i gnas g.yogs par bya ba'i phyir dang / rab tu byung ba'i rtags yang dag par bsrung bar bya ba'i phyir yin gyi/ snam sbyar bskur ba la ni dgos pa med pa'i phyir ro/ /bcom ldan 'das kyis stod g.yogs smad</text></item>
<item><p>153b7</p><section></section><text>g.yogs dang bcas pa'i chos gos bskur zhing ljongs rgyur 'gro ba logs shig tu gsungs pa de ni snam sbyar khyer ba'i khur las thar bar bya ba'i phan yon bstan pa'i phyir ro/ /rung bar ma byas pa'i gos bcang ba logs shig tu gsungs pa de ni rung bar byed pa'i bya ba las thar pa</text></item>
<item><p>154a1</p><section></section><text>dang shin tu sbyangs pa'i bde ba'i phan yon bstan pa'i phyir ro/ /sra brkyang gding bar bya'o zhes smos na gang zag gang gis gding bar bya zhe na/ ldog pa'i sgo nas de bstan pa'i phyir dbyar gnas pa'i khas ma blangs pa dang dbyar ra la ba dang dbyar phyi mar gnas bar</text></item>
<item><p>154a2</p><section></section><text>khas blangs pa dang dbyar gnas gzhan du gnas par khas blangs pa dag la de mi 'byung ngo zhes bya ba smras te/ de dag sra brkyang gdeng pa mi 'byung zhing sra brkyang gi phan yon yang med do/ /dbyar gnas par khas ma blangs pa dang / dbyar ral ba gnyis ni gnyi ga la tshogs pa yongs</text></item>
<item><p>154a3</p><section></section><text>su rdzogs pa med de/ snga ma shos la ni gnas par khas blangs pa med pa'i phyir ro/ /phyi ma shos ni ral ba'i phyir ro/ /dbyar gnas gzhan du gnas par khas blangs pa la yang de mi 'byung ste/ sra brkyang bting bar gtogs pa'i dge 'dun dang lhan cig dbyar gyi tshogs pa</text></item>
<item><p>154a4</p><section></section><text>med pa'i phyir ro/ /de bas na dbyar gnas par khas ma blangs pa dang / dbyar ral ba dang dbyar gnas gzhan du gnas par khas blangs pa dag la ni re zhig sra brkyang gding ba de mi 'byung ste/ sra brkyang gding ba ni dngos gzhi'i cho ga la brten pa yin pa'i phyir ro/ /dbyar phyi</text></item>
<item><p>154a5</p><section></section><text>mar gnas par khas blangs pa de ni dngos gzhi'i cho gar gtogs pa ma yin te/ gang gi tshe dge 'dun thams cad dbyar gnas pa snga mar gnas par khas len pa na de dge 'dun gyi rnam par gzhag pa de las 'das te/ dbyar gnas pa phyi mar gnas pa khas len pa de'i tshe</text></item>
<item><p>154a6</p><section></section><text>na dge 'dun dang lhan cig tshogs pa'i dbyar gnas pa de la med pas de'i phyir de la yang sra brkyang gding ba de mi 'byung ngo / /sa gzhan la gnas pa dag la yang ngo zhes bya ba yang / sra brkyang gding ba mi 'byung ngo zhes bya bar sbyar te/ sa gzhan na gnas pa dag ces bya ba ni/ chad pas</text></item>
<item><p>154a7</p><section></section><text>bcad pa dang spo ba byed pa la sogs pa dag ste/ de dag ni dge slong rang bzhin du gnas ba dag dang ris mi mthun pa yin pas de dag la yang sra brkyang gding ba mi 'byung ngo / /'di ltar dge tshul la sogs pa dag la yang sra brkyang gding ba mi 'byung bar gsungs mod kyi/ de</text></item>
<item><p>154b1</p><section></section><text>dag 'dir ma smos pa ni de dag la las la 'jug pa med pas de'i phyir de dag ni ma smos kyang grub pa nyid do/ /de dag nyid 'thob pa yin na mi 'byung ngo zhes bya ba ni/ sa gzhan na gnas pa de dag nyid 'thob ba ni de dag nyid 'thob pa ste/ de dag 'thob pa nyid yin na de dag la sra brkyang</text></item>
<item><p>154b2</p><section></section><text>gding ba mi 'byung ba'o/ /tha ma ma gtogs pa dag dang sa gzhan na gnas pa dag dang dge tshul ni rnyed pa dbang ngo zhes bya ba ni/ sngar dbyar gnas par khas ma blangs pa dang dbyar ral ba dang / dbyar phyi ma gnas par khas blangs pa dang / gnas gzhan du gnas par khas</text></item>
<item><p>154b3</p><section></section><text>blangs pa dag la de mi 'byung ngo zhes tshig bzhi smos pa'i tha ma gnas gzhan du gnas par khas blangs pa zhes bya ba ma gtogs pa de'i lhag ma gsum po dag dang / sa gzhan na gnas pa dag dang / dge tshul dag ni 'di ltar sra brkyang bting ba'i phan yon mi 'thob pa yin mod kyi/</text></item>
<item><p>154b4</p><section></section><text>'on kyang de dag sra brkyang bting ba'i rnyed pa'i skal ba ni dbang ba ste/ 'di ltar de dag ni dbyar gnas pa dag dang / don gcig pa nyid yin pas bzlog par mi bya'o/ /sa gzhan na gnas pa dag ces smos pas gnas nas phyung ba yang rnyed pa dbang ba nyid du thal bar 'gyur bas</text></item>
<item><p>154b5</p><section></section><text>de bsal ba'i phyir gnas nas phyung ba ni mi dbang ngo zhes bya ba smras te/ gnas nas phyung ba ni dge 'dun las tha dad du gyur pa nyid yin pas de'i phyir de ni sra brkyang bting ba'i rnyed pa mi dbang ba nyid du rig par bya'o/ /chad pas bcad pa dang spo ba la sogs pa byed pa ni dge</text></item>
<item><p>154b6</p><section></section><text>'dun las tha dad du gyur pa nyid ma yin pas de'i phyir de dag ni sra brkyang bting ba'i rnyed pa dbang ba yin no/ /bye ba dag na chos ma yin pa'i phyogs dang mthun pa dag tu song ba ni de nyid kyis 'thob pa dang 'dra'o zhes bya ba ni/ lta ba khas len pas dge 'dun du gyur pa'i dge slong gnyis su</text></item>
<item><p>154b7</p><section></section><text>bya ba dag na/ de na chos ma yin pa'i phyogs dang mthun par gnas pa'i dge slong dag gi nang du lta ba khas len par song ba'i gang zag ni sra brkyang bting ba'i rnyed pa la de nyid kyis 'thob pa dang 'dra'o zhes bya bar sbyar te/ de nyid kyis zhes bya ba la/ de zhes bya ba'i sgra ni gnas nas</text></item>
<item><p>155a1</p><section></section><text>phyung ba la snyegs te de'i dngos po ni de nyid do/ /bye ba dag na chos ma yin pa'i phyogs dang mthun pa dag tu song ba'i rnyed pa thob pa ni spangs pa'i rnyed pa 'thob pa dang 'dra ste/ ji ltar spangs pa la sra brkyang gding ba mi 'byung zhing 'byung ba yang med par gyur pas des sra</text></item>
<item><p>155a2</p><section></section><text>brkyang bting ba'i rnyed pa mi 'thob pa de bzhin du 'dis kyang mi 'thob bo zhes bya ba'i tha tshig go/ /phan yon gang gi phyir sra brkyang gding ba dang / dge slong gang dag gis sra brkyang gding ba de skabs dang bcas par bstan nas/ da ni 'dir dngos po gang gding bar bya ba de la sra brkyang</text></item>
<item><p>155a3</p><section></section><text>nyid du bzhed pa de brjod par bya ste/ dngos gzhi'i dus kyi dgag dbye'i mthar dbyar gyi rgyu las byung ba 'ding ba'i nyi ma'i mthar grub par gos kyi rnyed par bgrang ba'i chos gos gsum mo zhes bya ba la/ dngos gzhi'i dus zhes bya ba ni/ dbyar rnam pa gnyis po snga ma dang phyi ma de</text></item>
<item><p>155a4</p><section></section><text>las 'dir dngos gzhi'i dus zhes smos pas ni dbyar snga ma'i zla ba gsum gzung ba yin te/ 'di ltar dbyar phyi mar gnas par khas blangs pa la sra brkyang gding ba mi 'byung ngo zhes gsungs pa'i phyir dang ston zla 'bring po tshes bcu drug ni sra brkyang gding ba'i nyi ma nyid yin par</text></item>
<item><p>155a5</p><section></section><text>gsungs pa'i phyir ro/ /dngos gzhi'i dus de'i dgag dbye zhes bya ba ni/ dbyar snga ma zla ba gsum po dag gi mjug tu ston zla 'bring po nya la dgag dbye byed pa gang yin pa'o/ /mthar zhes bya ba ni dngos gzhi'i dus kyi dgag dbye de nyid mtha' yin te/ dbyar snga ma'i zla ba</text></item>
<item><p>155a6</p><section></section><text>gsum po de dag gi mtha' yin pa'i phyir te/ mtha' de tshun chad du gos kyi rnyed pa byung ba dang sbyar ro/ /dbyar gyi rgyu las byung ba zhes bya ba ni/ dbyar snga ma zla ba gsum po de dag bsdus pa'am so so'i rgyu las byung ba'i gos kyi rnyed pa gang yin pa'o/ /gang la rnyed pa dbyar snga ma zla ba</text></item>
<item><p>155a7</p><section></section><text>gsum po de dag bsdus pa'i rgyu las byung ba yin zhe na/ 'di lta ste dbyar gnas pa'i rgyu las byung ba'i rnyed pa gang yin pa'o/ /gang la rnyed pa dbyar snga ma zla ba gsum po dag so so'i rgyu las byung ba yin zhe na/ 'di lta ste glo bur du byung ba'i rnyed pa gang yin pa ste/ de yang</text></item>
<item><p>155b1</p><section></section><text>dbyar de las byung ba'i rnyed pa yin gyi/ dus gzhan gyi rgyu las byung ba'i rnyed pa ni ma yin no/ 'ding ba'i nyin mo'i mthar grub pa zhes bya ba ni dbyar snga ma zla ba gsum po de dag gi dgag dbye ston zla 'bring po nya la byas nas/ ston zla 'bring po tshes bcu drug la sra brkyang gding pa'i</text></item>
<item><p>155b2</p><section></section><text>nyi ma de'i mtha' tshun chad du dbyar snga ma zla ba gsum po de dag bsdus pa'am so so'i rgyu las byung ba'i gos rnyed pa gang yin pa'o/ /gos kyi rnyed par bgrang ba zhes bya ba ni/ gos kyi rnyed pa dngos su gtogs pa'am/ de'i don du gtogs pa'i rnyed pa gang yin pa'o/ /chos gos gsum</text></item>
<item><p>155b3</p><section></section><text>po zhes bya ba ni/ gos kyi rnyed pa bgrang ba de las bsgyur ba'i chos gos gsum po snam sbyar dang bla gos dang mthang gos gang yin pa ste/ chos gos gsum po de dag 'dir dge slong rnams kyis gnas bsdu ba dang / bde bar gnas par bya ba dang / sbyin pa po rnams kyis sbyin par bya ba'i</text></item>
<item><p>155b4</p><section></section><text>chos yongs su spyad par bya ba'i sra brkyang gding bar bya'o zhes bya bar sbyar ro/ /de la dngos gzhi'i dus zhes smos pas ni/ sngar gal te gnas par khas blangs pa dag gis dge slong 'thab krol byed pa dag 'ong bar thos par gyur na/ gal te gso sbyong gnyis sam gsum thal bar gyur na</text></item>
<item><p>155b5</p><section></section><text>dgag dbye bya'o zhes smos pa dang / dong ba dag na dgag dbye bya'o zhes smos bas/ 'thab krol byed pa la sogs pa'i rgyus dgag dbye'i nyi ma bas sngar ram phyis dgag dbye bya bar bstan pa gang yin pa de bsal bar shes par bya'o/ /dbyar gyi rgyu las byung ba zhes smos pas ni dus gzhan</text></item>
<item><p>155b6</p><section></section><text>gyi rgyu las byung ba'i gos kyi rnyed pa bsal to/ /gding ba'i nyi ma'i mthar grub pa zhes spos pas ni/ dbyar gyi rgyu las byung ba'i rnyed pa dus gzhan du grub pa bsal to/ /gos kyi rnyed pa bgrang bar zhes smos pas ni/ gos kyi don las gzhan pa'i mkhar len dang gtsug lag khang</text></item>
<item><p>155b7</p><section></section><text>brgyan pa la sogs pa'i don du 'byung ba'i rnyed pa bsal to/ /'di skad bstan te/ dbyar snga ma zla ba gsum po ston zla 'bring po tshes bcu drug gi nyi ma dang bcas pa dag bsdus pa'am so so'i rgyu las byung ba'i gos kyi rnyed pa gang yin pa de las bsgyur ba'i chos gos gsum po gang yin</text></item>
<item><p>156a1</p><section></section><text>pa/ de dag 'dir sra brkyang gding bar bya ba yin no/ /gtsug lag khang gang na gos kyi rnyed pa nges pa gang yin pa de yang 'dir bsdus par shes par bya ste/ de lta bas na de dang 'brel pa yang gding bar bya'o/ /gos kyi don du rnyed pa'i rin dag gis bsgrub pa'i chos</text></item>
<item><p>156a2</p><section></section><text>gos gsum po gang dag yin pa de dag kyang gding bar bya ste/ gos kyi rin ni gos kyi don du byin pa yin pa'i phyir ro/ /lung las chos gos gsum zhes dngos su gang gsungs pa med mod kyi/ sngags kyi sgo nas gsum du gsungs par mngon te/ de ga las shes she na/ tshe dang ldan</text></item>
<item><p>156a3</p><section></section><text>pa dag bdag sang sra brkyang gding bar 'gyur gyi/ khyed cag gis rang gi chos gos rnams dbyung bar bya'o zhes gsungs pa'i lung las shes te/ gal te gcig pu zhig gding bar bya ba nyid yin na ni de'i tshe rang rang gi chos gos gcig dbyung bar bya'o zhes gcig gi tshig tu gsungs</text></item>
<item><p>156a4</p><section></section><text>par 'gyur ba zhig na/ lung las rang rang gi chos gos rnams dbyung bar bya'o zhes mang po'i tshig tu gsungs pa'i phyir ro/ /gcig cig byin gyis brlabs pa la gsum char gyi dbyung ba yang mi rigs pa'i phyir ro/ /de ltar yang 'dir gzhung ni/ btsun pa gang zag gis snam sbyar gyi</text></item>
<item><p>156a5</p><section></section><text>sra brkyang gding du rung ngam nye ba 'khor mi rung ngo / /gal te dge 'dun la phul na ni rung ngo / /bla gos dang mthang gos kyang de bzhin no zhes gsungs pa yin te/ bla gos dang mthang gos gnyis smos pas chos gos gsum char sra brkyang nyid du gding bar mngon no/ /de lta bas na dge</text></item>
<item><p>156a6</p><section></section><text>slong ma rnams kyi yang chos gos lnga char sra brkyang nyid du gding bar 'dis bstan pa yin no/ /dge 'dun gyi'o zhes bya ba ni/ dge 'dun gyi chos gos gsum sra brkyang du gding ba yin te/ de ni dge 'dun gyis byin gyis brlab par bya ba dag yin pa'i phyir ro/ /chos gos gang gding bar</text></item>
<item><p>156a7</p><section></section><text>'os pa de bstan pa'i phyir bshad brdab ma byas pa dang ya yor ma gyur ba dang ma rmugs pa dang ma zegs pa'o zhes bya ba smras te/ bshad brdab ma byas pa zhes bya ba la bshad brdab ces bya ba ni/ snam bu bzhin du spu bshad cing brdabs pa ste/ de ltar ma byas pa gang yin pa de ni bshad</text></item>
<item><p>156b1</p><section></section><text>brdab ma byas pa'o/ /ya yor ma gyur ba zhes bya ba la ya yor zhes bya ba ni grwa dag 'phyangs pa'i phyir mi mnyam par 'dug pa'o/ /kha cig na re/ 'thag pa'i tshe bar bar du rgyu sbun ma bcug cing seng seng bor gyur pa'o zhes kyang zer te/ de ltar ma byas pa gang yin pa de ni ya yor ma gyur</text></item>
<item><p>156b2</p><section></section><text>pa'o/ /ma rmugs pa zhes bya ba la/ rmugs pa zhes bya ba ni sril dang bya dang byi ba dang / ud tsa ting ka dang bye ba la sogs pas mchus rmugs pa ste/ de ltar ma byas pa gang yin pa de ni ma rmugs pa'o/ /ma zegs pa zhes bya ba la/ zegs pa zhes bya ba ni sha srab pa ste/ de ltar</text></item>
<item><p>156b3</p><section></section><text>ma byas pa gang yin pa de ni ma zegs pa'o/ /kha bsgyur ba'o zhes bya ba ni/ bkru bshal 'ba' zhig dang kha bsgyur ba byas pa ste/ bkru bshal 'ba' zhig byas pa zhes bya ba ni/ bcag pa dang brdab pa med par bkru bshal byas pa nyi tshe byas pa'o/ /kha bsgyur ba zhes bya ba ni/ de ltar</text></item>
<item><p>156b4</p><section></section><text>bkru bshal 'ba' zhig byas pa'i 'og tu kha bsgyur ba'i mtshan nyid kyis kha dog bsgyur bar byas pa'o/ /chos gos ma brdabs pa rung ba zhes gsungs pa gang yin pa de nyid 'dis bsdus pa yin no/ /'dir gzhung ni/ chos gos ma brdabs pa rung ba gang yin zhe na/ ma brdabs pa ni</text></item>
<item><p>156b5</p><section></section><text>bcags pa'o/ /de nyid rung ba yin pas ma brdabs pa rung ba'o zhes gsungs pa yin te/ chos gos kha bsgyur ba gang yin pa de yang de yin pas kha bsgyur ba mi gding bar mi bya'o/ /yongs su ma spyad pa'o zhes bya ba ni sus kyang yongs su ma spyad pa ste/ yongs su spyad pa zhes bya</text></item>
<item><p>156b6</p><section></section><text>ba ni rnying par gyur pa yin pas/ chos gos rnying par gyur pas sra brkyang 'ding bar byed na ma bting bar brjod par bya'o/ /de ltar yang gzhung ni chos gos rnying bar gyur pa gang zhe na/ dge slong gis spyad pa'i chos gos gsum gang yin pa'o zhes gsungs pa yin no/ /sra ba'o zhes</text></item>
<item><p>156b7</p><section></section><text>bya ba 'dis ni chos gos dengs pa bsal to/ /'dir gzhung ni dge slong bram ze'i bu mos zhus pa las/ chos gos dengs pa gang zhe na/ chos gos gang dge slong gi lus las dengs pa'o zhes gsungs pa yin te/ dengs pa ni zad pa yin pas de ltar ma gyur pa zhes bya ba'i tha tshig go/ /</text></item>
<item><p>157a1</p><section></section><text>mthud ma can dang lhan rings can dang lhan pa can dang chag can dang / gzungs can ma yin pa'o zhes bya ba la/ ma yin pa'o zhes bya ba'i sgra 'di lnga char dang so sor sbyar ro/ /mthud ma can zhes bya ba ni/ dum bu rigs mi mthun pas mthud ma byas pa ste/ de lta bu ma</text></item>
<item><p>157a2</p><section></section><text>mthud pa ni mthud ma can ma yin pa'o/ /lhan rings can zhes bya ba ni lhan pa ring pos glan pa ste/ de lta bus ma glan pa ni lhan rings can ma yin pa'o/ /lhan pa can zhes bya ba ni gang la chu bur gyi rnam pa ltar glo ba'i lhan pa gzhan gyis glan pa ste/ de lta bus ma glan pa ni lhan pa can ma</text></item>
<item><p>157a3</p><section></section><text>yin pa'o/ /cha ga can zhes bya ba ni/ chos gos dag gi mtha' thog thag tu skud pa'i tshoms kyis cha ga btab pa ste/ de lta bus ma btab pa ni cha ga can ma yin pa'o/ /gzungs can zhes bya ba ni/ mtha' zags pa dag la skud pas dkris shing gzungs btab pa ste/ de lta bus gzungs</text></item>
<item><p>157a4</p><section></section><text>ma btab pa ni gzungs can ma yin pa'o/ /spangs pa dang rgyu ma brtags pa dang bral phrad ma yin pa'o zhes bya ba la/ 'dir yang ma yin pa zhes bya ba'i sgra so sor sbyar ste/ spangs pa ma yin pa dang / rgyu ma brtags pa ma yin pa dang bral phrad ma yin pa zhes bya bar sbyar ro/ /</text></item>
<item><p>157a5</p><section></section><text>spangs pa zhes bya ba ni chos gos gzhag pa ste/ 'dir gzhung ni dge slong bram ze'i bu mos zhus pa las/ chos gos bzhag pa gang zhe na/ chos gos gang zhag bcu 'das pa dang / zhag gcig bral ba'o zhes gsungs pa yin te/ de ltar ma gyur pa ni spangs pa ma yin pa'o/ /</text></item>
<item><p>157a6</p><section></section><text>rgyu ma brtags pa zhes bya ba ni rung ba ma yin pa ste/ 'dir gzhung ni de nyid las rgyu ma brtags pa ni rung ba ma yin pa'o zhes gsungs pa yin te/ de lta bu ma yin pa ni/ rgyu ma brtags pa ma yin pa'o/ bral phrad zhes bya ba ni/ phyag dar khrod la bya ste/ 'di ltar sngar bor ba'i tshe na</text></item>
<item><p>157a7</p><section></section><text>ba dag po dang bral ba yin la/ phyis blangs pa'i tshe na bdag po gzhan dang phrad pa'i phyir ro/ /'dir gzhung ni dge slong bram ze'i bu mos zhus pa las/ chos gos bral phrad gang zhe na/ chos gos gang lam ka nas byung ba ste/ lam du bor ba las rnyed pa'o zhes gsungs pa yin no/ /</text></item>
<item><p>157b1</p><section></section><text>de lta bu ma yin pa ni bral phrad ma yin pa'o/ /spangs pa zhes bya ba ni da lta spong bar 'gyur ba 'ba' zhig tu ma zad kyi/ sngon lan cig spangs par gyur pa yang mi rung ngo / /dras shing drubs pa'o zhes bya ba ni/ byin gyis brlab tu rung ba ste/ de'i phyir sbyar ma yang byin gyis brlab tu rung bar</text></item>
<item><p>157b2</p><section></section><text>gsungs pa gang yin pa de yang 'dis bsdus pa yin no/ /zin pa'o zhes bya ba ni yongs su rdzogs par zin pa zhes bya ba'i tha tshig go/ /lnga pa'o zhes bya ba ni srid du khru lnga pa ste/ 'dis zheng du khru gsum pa yang bsdus pa yin no/ /lhag ma yang ngo zhes bya ba ni/ khru tshad lhag pa dang / sum</text></item>
<item><p>157b3</p><section></section><text>phrugs lhag ma yang rung ba ste/ sra brkyang 'di la dge 'dun gyis khyab par bya ba yin pa'i phyir lhag pa la yang nyes pa med do/ /dge 'dun nang na nyung ba dge slong bzhi yod na de'i phyir dge slong bzhi'i tshad kyi chos gos sum phrugs bzhi man chad gding bar bya'o/ /kha cig na re chos</text></item>
<item><p>157b4</p><section></section><text>gos sum phrugs bzhi pas lhag par bting ba la yang nyes pa med de/ sbyin pa po rnams kyi bsod nams spel ba'i phyir dang / dge slong rnams kyis rnyed pa sgrub pa'i phyir ro zhes zer te/ de lta bas na chos gos sum phrugs ji snyed 'byor pa de snyed kyi gding du rung ngo / /sngar ma bting</text></item>
<item><p>157b5</p><section></section><text>ba'o zhes bya ba ni/ lo gzhan la sra brkyang nyid du sngar ma bting ba'i chos gos rung gi / sngar bting ba ni mi rung ngo / /bting ba'o zhes bya ba ni/ sprog ma'i nang du bting ba'o/ /gzebs kyi sprog ma'i nang du brkyang ba zhes bya ba'i tha tshig go/ /du ma yang ngo zhes bya ba ni/ chos gos sum phrugs</text></item>
<item><p>157b6</p><section></section><text>zhes bya bar sbyar te/ dge 'dun gyi tshogs du ma yod pa'i phyir/ chos gos sum phrugs du ma yang gding du rung ngo / /de ji snyed pas gding bar bya'o zhes bya ba ni/ chos gos sum phrugs te ji snyed yod pa de snyed 'ding bar byed pa'i dge slong yang bsko bar bya'o zhes bya ba'i tha tshig go/ /</text></item>
<item><p>157b7</p><section></section><text>de ni chos gos gzhan byin gyis brlabs pa yin pas de'i phyir byin gyis brlabs pa dag byung nas so zhes bya ba ni/ gang gi phyir sra brkyang gding ba de ni chos gos gzhan byin gyis brlabs pa yin pas/ de'i phyir sra brkyang 'ding ba'i nyin par dge slong rang rang gi chos gos sngar</text></item>
<item><p>158a1</p><section></section><text>byin gyis brlabs pa dag dbyung bar bya zhing de dag phyung nas gzod sra brkyang gding bar bya'o/ /zhag ma lon par tshogs pas mos par bya'o zhes bya ba ni/ sra brkyang 'ding ba'i nyi ma de phan chad nas dbyar gyi nang gi nyi ma gang tshun chad kyi bar gyi nyi ma gang la</text></item>
<item><p>158a2</p><section></section><text>chos gos de sbyor ba'i nyi ma de nyid la dbyar gnas par khas blangs pa'i dge 'dun du gyur pa'i dge slong thams cad mtshams kyi nang du tshogs pas chos gos de dbyar gnas pa'i dge 'dun gyi gnas bsdu ba dang / dge slong rnams bde bar gnas par bya ba dang / sbyin pa po rnams kyi sbyin</text></item>
<item><p>158a3</p><section></section><text>par bya ba'i chos yongs su spyad par bya ba'i sra brkyang du gding bar dge slong thams cad kyis mos par bya ba'o/ /'dir gzhung ni je dang po kho nar tshogs pas chos gos 'di ni dbyar gnas pa'i dge 'dun gyis chos gos kyi rnyed pa grub pa lags te/ gal te dge 'dun bzhed na chos</text></item>
<item><p>158a4</p><section></section><text>gos 'dis dge 'dun gyis sra brkyang 'ding bar 'gyur ro zhes mos par bya'o/ /de'i 'og tu nyi ma gzhan la gnas mal bsham par bya'o zhes gsungs pa yin no/ /nyi ma gang la mos par byas pa'i nyi ma de nyid dam nyi ma gnyis pa la blo mthun par bya ba kho nar nges pa med de/ gding ba'i</text></item>
<item><p>158a5</p><section></section><text>nyi ma la ma bab pa tshun chad nam dga' ba na byar rung ngo / /mtshams kyi nang du blo mthun par bya'o zhes bya ba ni/ de ltar mos par byas pa'i 'og tu chos gos de sra brkyang nyid du bya bar dge 'dun gyis mtshams kyi nang du gsol ba dang gnyis kyi las kyis blo mthun par bya'o/ /'di'i sngags ni dge</text></item>
<item><p>158a6</p><section></section><text>'dun btsun pa rnams gsan du gsol/ 'di ltar gnas 'di ni/ dbyar gnas pa'i dge 'dun gyi gos kyi rnyed pa'i chos gos bgyis pa 'di dge 'dun gyis sra brkyang du bya bar bzhed na/ gal te dge 'dun gyi dus la bab cing bzod na dge 'dun gyis gnang bar mdzod cig dang /</text></item>
<item><p>158a7</p><section></section><text>'di ltar gnas bsdu ba dang / dge slong rnams bde bar gnas par bgyi ba dang / sbyin pa po rnams kyi sbyin par bya ba'i chos yongs su spyad pa'i slad du chos gos 'di sra brkyang bgyi ste/ gnas gang du sra brkyang bting bar chos gos rnying pa rnams dang yang mi 'bral na gsar pa rnams</text></item>
<item><p>158b1</p><section></section><text>dang lta ci smos/ 'di ni gsol ba'o/ /dge 'dun btsun pa rnams gsan du gsol/ 'di ltar gnas 'dir dbyar gnas pa'i dge 'dun gyis gos kyi rnyed pa'i chos gos bgyis pa 'di dge 'dun gyis sra brkyang nyid du bya bar bzhed pas/ de'i slad du 'di ltar gnas bsdu ba dang dge</text></item>
<item><p>158b2</p><section></section><text>slong rnams bde bar gnas par bgyi ba dang / sbyin pa po rnams kyi sbyin par bya ba'i chos yongs su spyad pa'i slad du dge 'dun gyis chos gos 'di sra brkyang du bgyis te/ gnas gang du sra brkyang bting bar chos gos rnying pa rnams dang yang mi 'bral na/ gsar pa rnams dang lta</text></item>
<item><p>158b3</p><section></section><text>ci smos te/ chos gos 'di sra brkyang du bgyi bar tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang na dge 'dun gyis chos gos 'di sra brkyang du bgyis lags te/ 'di ltar cang mi gsung</text></item>
<item><p>158b4</p><section></section><text>pas de de bzhin du 'dzin to zhes gsungs pa yin no/ /'ding ba yang ngo zhes bya ba ni/ mtshams kyi nang du bsko bar bya'o zhes bya bar sbyar te/ 'di ni spro bar byas nas gsol ba dang gnyis kyi las kyis bsko bar bya'o/ /'di'i sngags ni/ ming 'di zhes bya ba khyod dbyar gnas pa'i dge</text></item>
<item><p>158b5</p><section></section><text>'dun gyi sra brkyang 'ding bar spro'am/ spro'o/ /dge 'dun btsun pa rnams gsan du gsol/ dge slong ming 'di zhes bgyi ba 'di dbyar gnas pa'i dge 'dun gyi sra brkyang 'ding bar spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig</text></item>
<item><p>158b6</p><section></section><text>dang / dge 'dun gyis dge slong ming 'di zhes bgyi ba sra brkyang 'ding bar bsko ste/ dge slong sra brkyang 'ding ba ming 'di zhes bgyi ba 'di dbyar gnas pa'i dge 'dun gyi sra brkyang 'ding bar 'gyur ro/ /'di ni gsol ba'o/ /dge 'dun btsun pa rnams gsan du gsol/ dge slong ming 'di</text></item>
<item><p>158b7</p><section></section><text>zhes bgyi ba 'di dbyar gnas pa'i dge 'dun gyi sra brkyang 'ding bar spro na/ de'i slad du dge 'dun gyis dge slong ming 'di zhes bgyi ba sra brkyang 'ding bar bsko ste/ dge slong sra brkyang 'ding ba ming 'di zhes bgyi ba 'di/ dbyar gnas pa'i dge 'dun gyi sra brkyang 'ding bar 'gyur na/</text></item>
<item><p>159a1</p><section></section><text>dge slong ming 'di zhes bgyi ba sra brkyang 'ding bar bsko bar tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas dge 'dun gyis dge slong ming 'di zhes bgyi ba sra brkyang</text></item>
<item><p>159a2</p><section></section><text>'ding bar bskos lags te/ 'di ltar cang mi gsungs pas de de bzhin du 'dzin to zhes gsungs pa yin no// //bam po lnga bcu gcig pa/ sra brkyang 'ding ba'i dge slong rnam pa ji lta bu las bsko bar bya zhe na/ de'i phyir/ gang la ste 'byung ba'o zhes bya ba smras te/ gang</text></item>
<item><p>159a3</p><section></section><text>zag rnam pa ji lta bu la sra brkyang 'ding ba de 'byung ba ste/ sngar dbyar gnas par khas ma blangs pa dang dbyar ral ba dang dbyar phyi mar gnas par khas blangs pa dang dbyar gnas gzhan du gnas par khas blangs pa dang / sa gzhan la gnas pa dang de dag nyid thob pa dang / bsnyen</text></item>
<item><p>159a4</p><section></section><text>par ma rdzogs pa dang chos ma yin pa'i phyogs dang mthun par song ba zhes smos bas de dag las gzhan pa'i gang zag sra brkyang 'ding bar bsko bar bya'o/ /de la gtad par bya'o zhes bya ba ni/ sra brkyang 'ding bar bskos pa'i dge slong de la dge 'dun gyis nyi ma gang la chos gos de dge</text></item>
<item><p>159a5</p><section></section><text>'dun gyis sra brkyang 'ding bar gsol ba dang / gnyis kyi las kyis blo mthun par byas pa de nyid kyi nyin mo gtad par bya ba ste/ chos gos blo mthun par byas pa nyi ma gzhan du gzhag par mi rigs pa'i phyir ro/ /ji ltar gtad par bya zhe na/ de'i phyir gsol ba byas te zhes bya ba smras te/</text></item>
<item><p>159a6</p><section></section><text>gsol ba 'ba' zhig gi las byas te gtad par bya'o zhes bya ba'i tha tshig go/ /'di'i sngags ni/ dge 'dun btsun pa rnams gsan du gsol/ chos gos 'di ni dge 'dun gyis sra brkyang du 'ding bar blo mthun par bgyis pa lags/ dge slong ming 'di zhes bgyi ba 'di ni sra brkyang 'ding bar</text></item>
<item><p>159a7</p><section></section><text>bskos pa lags na/ gal te dge 'dun gyi dus la bab cing bzod na dge 'dun gyis gnang bar mdzod cig dang / 'di ltar gnas bsdu ba dang dge slong rnams bde bar gnas par bgyi ba dang / sbyin pa po rnams kyis sbyin par bya ba'i chos yongs su spyad pa'i slad du dge 'dun gyis chos</text></item>
<item><p>159b1</p><section></section><text>gos 'di sra brkyang 'ding bar dge slong ming 'di zhes bgyi ba la gtod cing / sra brkyang 'ding ba dge slong ming 'di zhes bgyi ba chos gos 'dis dbyar gnas pa'i dge 'dun gyi sra brkyang 'ding bar 'gyur te/ gnas gang du sra brkyang bting bar chos gos rnying pa rnams dang yang mi 'bral na/ gsar</text></item>
<item><p>159b2</p><section></section><text>pa rnams dang lta ci smos/ 'di ni gsol ba'o zhes gsung pa yin no/ /bkru ba dang drub pa dang kha bsgyur ba dag la des sngon du 'gro bar bya'o zhes bya ba ni/ gal te chos gos ni sngar byas ma zin po da gzod bya dgos pa zhig yin na/ 'ding bar byed pa des bkru ba la sogs pa dag la sngon du</text></item>
<item><p>159b3</p><section></section><text>'gro bar bya'o/ /gnyis sam gsum rjes su bsgrub pas so zhes bya ba ni/ bkru ba la sogs pa de dag las gnyis sam gsum gyi las rjes su bsgrub pas gdon mi za bar sngon du 'gro bar bya'o/ /zin pa zhig drub na rang gis kha ba srubs gnyis sam gsum drub par bya'o zhes bya ba ni/</text></item>
<item><p>159b4</p><section></section><text>gal te chos gos de byas zin pa zhig drub na de'i tshe sra brkyang 'ding bas de'i 'og tu srubs gcig gam gnyis tsam drub par bya ba'o/ /'dir gzhung ni dge slong sra brkyang 'ding bas sra brkyang du gding ba'i chos gos bkru bar bya ba dang drub par bya ba dang kha bsgyur bar bya ba la sngon du 'gro bar</text></item>
<item><p>159b5</p><section></section><text>bya'o/ /gal te byas zin pa zhig rnyed na de'i 'og tu khab srubs gnyis sam gsum drub par bya'o zhes gsungs pa yin no/ /mnos pa dang rang byed pa dang de'i mjug dag tu go rims bzhin du 'ding bar 'gyur ro/ /gding ngo bting ngo snyam du sems bskyed par bya'o zhes bya ba la/</text></item>
<item><p>159b6</p><section></section><text>mnos pa zhes bya ba ni dang po dge 'dun las sra brkyang du gding ba'i chos gos mnos pa'i che'o/ /rang byed pa zhes bya ba ni gal te chos gos de sngar byas ma zin pa zhig na sra brkyang 'ding ba rang gis bkru ba dang drub pa dang kha bsgyur ba dag la sngon du 'gro bar bya ba dang / zin pa zhig drub na</text></item>
<item><p>159b7</p><section></section><text>rang gis khab srubs gnyis sam gsum 'drub par byed pa'i tshe'o/ /de'i mjug dag tu zhes bya ba ni/ sra brkyang gding bar bya ba de bting zin pa'i tshe'o/ /go rims bzhin du zhes bya ba ni/ mnos pa'i tshe na gding bar 'gyur ro snyam du sems bskyed par bya ste ma brtsams pa'i phyir ro/ /rang</text></item>
<item><p>160a1</p><section></section><text>byed pa'i tshe na gding ngo snyam du sems bskyed par bya ste/ 'ding ba'i las brtsam pa'i phyir ro/ /de'i mjug dag tu bting ngo snyam du sems bskyed par bya ste zin pa'i phyir ro/ /dang po nyams na mi 'byung ba ma yin no zhes bya ba ni/ mnos pa'i tshe na 'ding bar 'gyur ro snyam</text></item>
<item><p>160a2</p><section></section><text>du sems bskyed par bya ba de ma byas te nyams na yang 'og ma gnyis byas na sra brkyang gding ba mi 'byung ba ma yin te 'byung ngo / /tshe dang ldan pa dag bdag sang sra brkyang 'ding bar 'gyur gyi khyed cag gis rang rang gi chos gos rnams dbyung bar bya'o zhes tshogs pa la brjod par bya'o zhes bya ba ni/</text></item>
<item><p>160a3</p><section></section><text>ston zla 'bring po tshes bcu drug la sra brkyang gding bar 'gyur ba'i mdun rol/ ston zla 'bring po tshes bco lnga'i dgongs kar sra brkyang 'ding ba'i dge slong des dge 'dun thams cad mtshams kyi nang du tshogs pa la de skad brjod par bya ba ste/ rang rang gi chos gos gsum po dag sngar byin gyis</text></item>
<item><p>160a4</p><section></section><text>brlabs pa'i sngags phyung shig ces bya ba'i tha tshig go/ /'du ba'i skabs rjes su bsgrub par bya'o zhes bya ba ni/ tshes bcu drug gi nang par sra brkyang gding ba'i don du dge 'dun 'du ba de'i skabs ni gnas mal bsham pa dang gaN+DI brdung ba dang dris pa'i tshig gis yang dag par bsgo ba</text></item>
<item><p>160a5</p><section></section><text>dag ste/ de dag sra brkyang 'ding ba'i dge slong des rjes su bsgrub cing las su bya ba'o/ /dris pa'i tshig gis yang dag par bsgo ba zhes bya ba ni/ tshe dang ldan pa ci'i phyir gaN+DI brdungs zhes dris pa la 'di'i phyir ro zhes dge slong rnams la lan btab pa'i tshig gis dge slong rnams gnas der 'du</text></item>
<item><p>160a6</p><section></section><text>bar yang dag par bsgo bar bya ba'o/ /dri dang me tog gis mchod cing bdug spos dri zhim pos bdugs pa du ma gzeb kyi sbrog mar lhan cig bzhag pa thogs te rga na rims su 'dug pas gding bar bsgrub par bya'o zhes bya ba na/ sra brkyang 'ding ba'i chos gos sum phrugs dri dang me</text></item>
<item><p>160a7</p><section></section><text>tog gis mchod cing bdug spos dri zhim pos bdug pa phrugs gcig gam gnyis sam du ma ji snyed 'byor ba gzeb kyi sprog ma gcig tu lhan cig bzhag pa sra brkyang 'ding bar byed pa'i dge slong gi pang bar thogs te dge slong rgan rims kyi mdun du 'dug pas sra brkyang gding bar bsgrub</text></item>
<item><p>160b1</p><section></section><text>bar bya'o/ /dus gang gi tshe zhe na de'i phyir/ tshes bcu drug la'o zhes bya ba smras te tshes bcu drug gi nang par ro/ /zla ba gang gi tshe zhe na de'i phyir/ ston zla 'bring po'o zhes bya ba smras te/ ston zla 'bring po tshes bcu drug la'o/ /ci zhig gis bsgrub par bya zhe na de'i phyir/ lan gsum bzlas pas so</text></item>
<item><p>160b2</p><section></section><text>zhes bya bas smras so/ /ci zhig lan gsum bzlas pa zhe na de'i phyir/ gding ngo zhes bya ba smras te/ je dang por dge slong thams cad la gding ngo zhes bya ba'i sngags lan gsum bzlas pas bsgrub par bya ba ste/ 'di'i sngags ni/ dge 'dun btsun pa rnams gsan du gsol/ chos gos 'di ni dge</text></item>
<item><p>160b3</p><section></section><text>'dun gyis sra brkyang du blo mthun par bgyis pa lags/ bdag dge slong ming 'di zhes bgyi pa ni sra brkyang 'ding bar bskos pa lags te/ 'di ltar gnas bsdu ba dang / dge slong rnams bde bar gnas par bgyi ba dang / sbyin pa po rnams kyis sbyin par bya ba'i chos yongs su spyad pa'i slad du/</text></item>
<item><p>160b4</p><section></section><text>bdag sra brkyang 'ding ba dge slong ming 'di zhes bgyi bas chos gos 'dis dge 'dun gyi sra brkyang gding bar bgyi'o/ /gnas gang du sra brkyang bting bar chos gos rnying pa rnams dang yang mi 'bral na/ gsar pa rnams dang lta ci smos zhes lan gsum bzlas so zhes gsungs pa yin no/ /dge</text></item>
<item><p>160b5</p><section></section><text>slong re re'i mdun du 'dug ste bting ngo zhes go bar bya'o zhes bya ba ni/ de ltar dge 'dun thams cad la gding ngo zhes bya ba'i sngags lan gsum bzlas pas bsgrubs nas de'i 'og tu sra brkyang 'ding ba'i dge slong des gnas brtan man chad nas dge slong thams cad kyi mdun du rgan rims</text></item>
<item><p>160b6</p><section></section><text>kyis 'dug ste/ dge slong re re la yang bting ngo zhes bya ba'i sngags lan gsum gsum bzlas pas bsgrub par bya ba'o/ /'di'i sngags ni gnas brtan nam btsun pa'am tshe dang ldan pa dgongs su gsol/ chos gos 'di ni dge 'dun gyi sra brkyang du blo mthun par bgyis pa lags/</text></item>
<item><p>160b7</p><section></section><text>bdag dge slong ming 'di zhes bgyi ba ni sra brkyang 'ding bar bskos pa lags te/ de'i slad du 'di ltar gnas bsdu ba dang / dge slong rnams la bde bar gnas par bgyi ba dang / sbyin pa po rnams kyis sbyin par bya ba'i chos yongs su spyad pa'i slad du/ bdag sra brkyang 'ding ba dge slong</text></item>
<item><p>161a1</p><section></section><text>ming 'di zhes bgyi pas chos gos 'dis dge 'dun gyi sra brkyang bting lags te/ gnas gang du sra brkyang bting bar chos gos rnying pa rnams dang yang mi 'bral na/ gsar pa rnams dang lta ci smos zhes lan gsum bzlas par bya'o zhes gsungs pa yin no/ /gzhan gyis</text></item>
<item><p>161a2</p><section></section><text>ni legs par bting ngo shin tu bting ngo 'di la rnyed pa dang phan yon gang yod pa de bdag gi yin no zhes bya ba ni/ de ltar sra brkyang 'ding bar byed pa'i dge slong des gnas brtan man chad nas dge slong thams cad kyi mdun du rgan rims kyis 'dug ste/ dge slong re re la bting ngo zhes bya</text></item>
<item><p>161a3</p><section></section><text>ba'i sngags lan gsum gsum bzlas pas bsgrubs pa na/ gnas brtan la sogs pa dge slong gzhan re res kyang de'i 'phral 'phral la sngags 'di lan re re bzlas par bya'o/ /'di'i sngags ni/ legs par bting ngo shing tu bting ngo / /'di la rnyed pa dang phan yon gang yod pa de bdag gi yin</text></item>
<item><p>161a4</p><section></section><text>no zhes gsungs pa yin no/ /'di la rjes su yi rang ba ni nyams su myong ba dang 'dra'o zhes bya ba ni/ gang la las sra brkyang 'ding ba 'di nyams su myong ba la sra brkyang bting ba'i phan yon dang rnyed pa 'byung ba de bzhin du gang la la sra brkyang 'ding ba na gnyid log pa la sogs pa'i dbang gis sra</text></item>
<item><p>161a5</p><section></section><text>brkyang bting ba 'di nyams su ma myong bas gnyid sad pa la sogs pa'i dus na sra brkyang bting bar thos nas 'di la rjes su yi rang bar byed pa de la yang sra brkyang bting ba'i phan yon dang rnyed pa 'byung bar 'gyur ro/ /'di skad bstan te/ gang gi sra brkyang 'ding ba mngon sum du gyur pa na gnyid la</text></item>
<item><p>161a6</p><section></section><text>sogs pa'i dbang gis las nyams su ma myong yang byis sad pa na rjes su yi rang ba byed na rjes su yi rang ba de ni las nyams su myong ba dang 'dra bar shes par bya'o/ /'dir gzhung ni ma mo las de thos nas legs par bting ngo shin tu bting ngo zhes rjes su yi rang bar byed pa de dag gis kyang sra brkyang bting</text></item>
<item><p>161a7</p><section></section><text>bar brjod par bya'o zhes gsungs pa yin no/ /gang gis de'i rjes su yi rang bar bya zhe na/ de'i phyir mngon sum du gyur pas so zhes bya ba smras ste/ de bting ba'i phyir tshogs pa byin pas so/ /da ni sra brkyang gding ba'i dge slong gis dge 'dun gyi sra brkyang du bting ba'i chos gos de ji ltar yongs su</text></item>
<item><p>161b1</p><section></section><text>bskyang ba'i cho ga bshad par bya ste/ de'i phyir dus dus su bsang bar bya ba srad par bya sprug par bya'o zhes bya ba smras te/ ser bu'i dad la bsang ba dang nyi ma la bsrad pa dang / rdul sprug par bya ba'o/ /khyim du ba can dang rdul can du gzhag par mi bya'o zhes bya ba ni/ gnas khang la sogs pa</text></item>
<item><p>161b2</p><section></section><text>gang du du ba 'thul ba dang rdul 'thul ba der gzhag par mi bya'o/ /rgyal po'i pho brang du gzhag par mi bya'o zhes bya ba yang sra brkyang du gding ba'i chos gos de'o/ /de dang 'bral bar mi bya'o zhes bya ba ni/ sra brkyang 'ding ba'i dge slong de sra brkyang du bting ba'i chos gos de dang mtshams kyi phyi rol du</text></item>
<item><p>161b3</p><section></section><text>skya rengs kyis chod par 'bral bar mi bya'o/ /khyer te gzhan du 'gro bar mi bya ba'o zhes bya ba ni/ des sra brkyang du bting ba'i chos gos de khyer te mtshams kyi phyi rol gyi gtsug lag khang gzhan nam grong gzhan du 'gro bar mi bya ba'o/ /mi gtsang ba'i skyabs su 'jug par mi bya'o zhes bya ba ni/</text></item>
<item><p>161b4</p><section></section><text>des chos gos de khyer te phyi rol che chung gi gnas su 'jug par mi bya'o/ /bla gab med par 'dug par mi bya'o zhes bya ba yang de khyer te zhes bya bar sbyar ro/ /sra brkyang 'ding ba'i dge slong las gzhan pa'i gang zag gis chos gos de gzhag pa dang bsrel ba dang bskur bar mi bya'o/ /de dag ni</text></item>
<item><p>161b5</p><section></section><text>sra brkyang gding ba'i cho ga yin te/ dper na gos gding ba dang 'dra ba'i sra brkyang spang leb yin pa dang 'dra bar dbyar gnas par khas blangs pa'i dge slong rnams kyi phan yon dang rnyed pa 'byung ba'i sra brkyang yang chos gos 'di yin pas/ de'i phyir sra brkyang dang 'dra bas sra brkyang ba zhes bya ste/ de</text></item>
<item><p>161b6</p><section></section><text>gding ba'i cho ga ni ji skad bstan pa de dag yin no/ /sra brkyang bting ba'i cho ga bshad zin to// //da ni sra brkyang dbyung ba'i cho ga bshad par bya ste/ de'i phyir dbyung ba ni rnam pa gnyis te/ rang 'jug pa dang 'bral ba dang bcos ma'o zhes bya ba smras te/ rang 'jug pa dang 'bral ba zhes bya ba</text></item>
<item><p>161b7</p><section></section><text>ni/ byed rgyu med par rang nyid 'ding ba'i 'jug pa dang 'bral ba'o/ /bcos ma zhes bya ba ni/ las la sogs pa'i tshogs blo sngon du btang ste dbyung ba'o/ /rang 'jug pa dang bral ba rnam pa gang gis 'grub par 'gyur zhe na de'i phyir rang 'jug pa dang 'bral ba ni/ sra brkyang pas mtshams</text></item>
<item><p>162a1</p><section></section><text>gzhan du phyin pa dang byin gyis rlob par byed pa med par mtshams kyi nang du skya rengs shar ba dang / de'i dkyil 'khor gyi khongs su gtogs pa chad pa'o zhes bya ba smras te/ rang 'jug pa dang 'bral ba ni gnas skabs gsum po 'di dag la 'byung ste/ sra brkyang bas mtshams</text></item>
<item><p>162a2</p><section></section><text>kyi gnas gzhan du phyin pa dang / mtshams gang du de bting ba'i mtshams der byin gyis rlob par byed pa'i dge slong thams cad ma lus par med pa'i tshe der skya rengs shar ba dang / byin gyis rlob par byed pa'i dge 'dun gyi mtshams kyi dkyil 'khor gyi khongs su gtogs pa gang zag gang la rgyun</text></item>
<item><p>162a3</p><section></section><text>bcad pa'i gnas skabs na'o/ /de la dang po gnyis kyis ni der gtogs pa'i dge 'dun thams cad kyi sra brkyang bting ba rang 'jug pa dang bral bar 'gyur la/ tha mal ni gang zag gang de'i dkyil 'khor gyi khongs su gtogs pa rgyun chad pa de nyi tshe ba'i sra brkyang bting ba rang 'jug pa</text></item>
<item><p>162a4</p><section></section><text>dang 'bral bar 'gyur te/ sra brkyang bting ba ni dbyar gyi gnas kyi rjes su 'jug pa yin pa'i phyir ro/ /gang gi phyir ji ltar sra brkyang gding ba de'i phyir dbyar gnas pa'i gnas las gzhan pa'i gnas su mi 'byung ba de bzhin du dbyung ba yang gnas gzhan du gnas pa nyid na 'jig bar</text></item>
<item><p>162a5</p><section></section><text>'gyur ba de'i phyir sra brkyang des mtshams gzhan du phyin na sra brkyang dbyung ba rang 'jug pa dang 'bral bar 'gyur ro/ /gang gi phyir byin gyis rlob par byed pa'i dge slong thams cad sra brkyang bting ba'i gnas de nas bral bar gyur pa nyid yin na/ ji ltar snam sbyar la sogs pa byin gyis</text></item>
<item><p>162a6</p><section></section><text>brlabs pa'i chos gos gzhan dag gis rgyun bcad pa nyid dang / mtshams tha dad pa na gnas pa nyid du 'gyur ba de bzhin du/ sra brkyang 'di yang rgyun chad pa nyid na de la 'bral ba'i spang ba nyid du 'byung zhing / spang ba nyid du gyur pa'i chos gos la ji ltar sra brkyang gding ba nyid mi 'byung ba de bzhin</text></item>
<item><p>162a7</p><section></section><text>du/ byung ba yang 'jig par 'gyur ba de'i phyir byin gyis rlob par byed pa med par mtshams kyi nang du skya rengs shar na yang sra brkyang dbyung ba rang 'jug pa dang bral bar 'gyur ro/ /gang gi phyir dge slong gang dbyar gnas par khas blangs pa'i dge 'dun gyis dbyar gyi gnas de'i mtshams kyi dkyil</text></item>
<item><p>162b1</p><section></section><text>'khor gyi khongs su gtogs pa des dkyil 'khor de gtan gtong zhing rgyun gcod par byed pa de la dge slong lhag ma gzhan dag sra brkyang bting ba de la bag yangs su gnas pa gang yin pa nyid dang / dge slong de dag la sra brkyang bting ba de phan yon dang rnyed pa'i gzhir gnas pa gang yin pa de nyid</text></item>
<item><p>162b2</p><section></section><text>'jig par 'gyur ba de'i phyir dkyil 'khor gyi khongs su gtogs pa bcad na yang sra brkyang dbyung ba rang 'jug pa dang 'bral bar 'gyur ro/ /'di skad bstan te/ gang gi phyir de'i dkyil 'khor gyi khongs su gtogs pa chad pa zhes bya ba'i gang zag gcig gis sra brkyang bting ba de 'jig</text></item>
<item><p>162b3</p><section></section><text>par 'gyur ba de'i phyir gang zag gang dbyar gnas par khas blangs pa'i dge 'dun gyi dbyar gyi gnas de'i mtshams kyi dkyil 'khor gyi khongs su gtogs pa gtan pa btang zhing rgyun bcad pa de la sra brkyang dbyung ba'i 'jug pa dang bral bar 'gyur te/ bting ba'i rgyun dang bral ba dang rjes</text></item>
<item><p>162b4</p><section></section><text>su 'jug pa dang bral bar 'gyur ro zhes bya ba'i tha tshig ste/ ro gcig pa'i dngos po nyid med par 'gyur ba'i phyir ro/ /rang 'jug pa dang bral ba rnam pa gsum smos pa de dag las dang po gnyis kyi mtshan nyid ni rgyas par bshad zin na/ de'i dkyil 'khor gyi khongs su gtogs pa</text></item>
<item><p>162b5</p><section></section><text>chad pa zhes smos pa de rnam pa gang gis dus gang gi tshe na de'i dkyil 'khor gyi khongs su gtogs pa chad par 'gyur ba de ma bstan pas/ de'i phyir bye brag tu rtogs par bya ba'i phyir 'dir skabs gzhan bstan par bya ste/ de'i phyir ma lta bu'i tshig drug ste/ sbyor bas 'gro ba dang / nges</text></item>
<item><p>162b6</p><section></section><text>par byed pa dang / mthar thug par 'gyur ba dang / zhig par 'gyur ba dang / bsam pa'i rgyun chad pa dang / mtshams las 'da' ba'o zhes bya ba smras so/ /de dag ni de'i dkyil 'khor gyi khongs su gtogs pa chad pa zhes bya ba de'i bye brag tu bshad par gyur pa dag yin te/ tshig de dag</text></item>
<item><p>162b7</p><section></section><text>ni de'i dkyil 'khor gyi khongs su gtogs pa chad pa'i gang zag de'i sra brkyang dbyung ba rang 'jug pa dang 'bral bar 'gyur ba dag gis ma dang 'dra zhing ma'i gnas lta bu dag yin pas de'i phyir ma lta bu'i tshig drug ces bya ste/ sbyor bas 'gro ba la sogs pa drug po dag byung ba ni de'i dkyil</text></item>
<item><p>163a1</p><section></section><text>'khor gyi khongs su gtogs ba chad pa de yang 'byung ba'i phyir ro/ /de la sbyor bas 'gro ba zhes bya ba ni/ sbyor ba nges pas mtshams las 'da' zhing 'gro ba'o/ /nges par byed pa zhes bya ba ni/ mtshams kyi phyi rol du nges pa med par byed pa'o/ /mthar thug par gyur pa</text></item>
<item><p>163a2</p><section></section><text>zhes bya ba ni/ chos gos brtsams pa zin par byas pa'o/ /zhig par gyur pa'o zhes bya ba ni chos gos brtsams pa ma zin pa'i bar skabs su rkyen 'ga' zhig gis rgyun chad par gyur pa'o/ /bsam pa'i rgyun chad pa zhes bya ba ni/ chos gos la re ba byung ba rgyun chad par gyur pa'o/ /mtshams las</text></item>
<item><p>163a3</p><section></section><text>'da' ba zhes bya ba ni/ the tshom za ba'i sbyor bas mtshams las 'da' bar byed pa'o/ /de dag gis de'i dkyil 'khor gyi khongs su gtogs pa de ji ltar chad par brjod par bya zhe na de'i phyir/ de la de'o zhes bya ba smras te/ gang zag gang sbyor bas 'gro ba la sogs pa rang 'jug pa dang bral ba'i</text></item>
<item><p>163a4</p><section></section><text>rgyu kun du spyod pa de la de'i dkyil 'khor gyi khongs su gtogs pa chad pa de rnam par gzhag gi dge 'dun thams cad la ni de rnam par mi gzhag ste/ ji ltar sra brkyang gis mtshams gzhan du phyin pa dang byin gyis rlob par byed pa med par mtshams kyi nang du skya rengs shar ba zhes bya ba sngar</text></item>
<item><p>163a5</p><section></section><text>bstan pa gnyis kyis dge 'dun thams cad la sra brkyang dbyung bar rang 'jug pa dang bral bar 'gyur ba de ltar 'dis ni mi 'gyur ba'o/ /'di skad bstan te/ gang zag gang la de'i dkyil 'khor gyi khongs su gtogs pa chad par gyur pa de nyid la sra brkyang 'byung bar rang 'jug pa dang</text></item>
<item><p>163a6</p><section></section><text>bral bar 'gyur ba te/ de nyid kyi sra brkyang bting ba las gyur pa'i rnyed pa dang phan yon dag ldog par 'gyur gyi/ des dge 'dun gzhan gyi ni ldog par mi 'gyur ro/ /de ltar na ma lta bu'i tshig drug po de dag gis de'i dkyil 'khor gyi khongs su gtogs pa de chad par 'gyur ba de bstan</text></item>
<item><p>163a7</p><section></section><text>to/ /dus gang gi tshe ma lta bu'i tshig drug po de dag gis de'i dkyil 'khor gyi khongs su gtogs pa de chad par 'gyur zhe na de'i phyir/ mtshams las 'das pa na de 'grub po zhes bya ba smras te/ de'i dkyil 'khor gyi khongs su gtogs pa'i mtshams las 'das pa na de chad pa de 'grub</text></item>
<item><p>163b1</p><section></section><text>po/ /ci gang yang rung bas mtshams las 'da' na'am zhe na/ ma yin te de'i phyir/ phyir mi 'ong ba'i sems kyis so zhes bya ba smras te/ dbyar gnas par khas blangs pa'i dge 'dun gyis mtshams kyi dkyil 'khor gang na sra brkyang du bting ba'i chos gos 'dug pa der phyir mi 'ong bar dam</text></item>
<item><p>163b2</p><section></section><text>bcas pa'i sems kyis mtshams las 'das te 'gro na de'i tshe de'i dkyil 'khor gyi khongs su gtogs pa de chad par 'gyur te/ 'dis ni sbyor bas 'gro ba de'i dkyil 'khor gyi khongs su gtogs pa chad pa bstan to/ /ci sbyor bas 'gro ba 'ba' zhig gis do chad par zad dam zhe na ma yin te</text></item>
<item><p>163b3</p><section></section><text>de'i phyir/ mtshams kyi phyi rol du de skyes na yang ngo zhes bya ba smras te/ mtshams kyi nang nas 'gro ba'i tshe na phyir mi 'ong ba'i sems ma skyes su zin kyang mtshams kyi phyi rol du son pa de nyid na phyir mi 'ong bar nges pa'i sems de skyes na yang / de'i tshe de'i dkyil 'khor gyi khongs su gtogs pa de chad</text></item>
<item><p>163b4</p><section></section><text>par 'gyur te/ 'dis ni nges par byed pas de'i dkyil 'khor gyi khongs su gtogs par chad pa bstan to/ /ci bye brag med pa kho nas mtshams las 'das pa'i dus dang / mtshams kyi phyi rol du phyir mi 'ong ba'i sems skyes pa na de chad par 'gyur ram zhe na ma yin te/ de'i phyir chos gos bya ba'i</text></item>
<item><p>163b5</p><section></section><text>bsam pas rjes su 'brel pa med na de'i tshe nyid na'o zhes bya ba smras te/ chos gos bya'o snyam du sems pa'i chos gos bya ba'i bsam pa gang yin pa des/ der ro gcig pa nyid kyi rjes su 'brel pa zhes bya ba rjes su 'jug pa nyid dang rjes su song ba nyid gang yin pa'i rjes su 'brel ba de med na/ mtshams</text></item>
<item><p>163b6</p><section></section><text>las 'das pa'i dus dang mtshams kyi phyi rol du phyir mi 'ong ba'i sems skyes pa'i dus de'i tshe nyid na de'i dkyil 'khor gyi khongs su gtogs pa de'i chad par 'gyur te/ 'dis ni sbyor bas 'gro ba dang nges par byed par de gnyis kyi bye brag gi gnas skabs bstan to/ ci chos gos bya ba'i bsam pas</text></item>
<item><p>163b7</p><section></section><text>rjes su 'brel pa med pa 'ba' zhig gis de'i tshe chad par 'gyur bar zad dam zhe na ma yin no/ /de'i phyir yod na byed par 'gyur ba nyid chad na'o zhes bya ba smras te/ gal te chos gos bya ba'i bsam pas rjes su 'brel pa yod na ni de'i tshe de'i dkyil 'khor gyi khongs su gtogs pa de chad par mi 'gyur</text></item>
<item><p>164a1</p><section></section><text>te/ gang gi tshe chos gos byed par 'gyur ba nyid rgyun chad par 'gyur ba de nyid kyi tshe de'i dkyil 'khor gyi khongs su gtogs pa de yang chad par 'gyur te/ 'dis kyang sbyor bas 'gro ba dang nges par byed pa de gnyis kyi bye brag gi gnas skabs gzhan bstan to/ /ci mtshams</text></item>
<item><p>164a2</p><section></section><text>las 'das pa'i dus dang mtshams kyi phyi rol du chos gos bya ba'i bsam pas rjes su 'brel pa med pa 'ba' zhig gis de chad par 'gyur bar zad dam zhe na ma yin te de'i phyir/ phyir 'ongs na yang ngo zhes bya ba smras te/ sra brkyang gding ba'i mtshams su phyir 'ongs na yang chos gos byed par 'gyur</text></item>
<item><p>164a3</p><section></section><text>ba'i bsam pas rjes su 'brel pa nyid chad par gyur na de'i tshe yang de'i dkyil 'khor gyi khongs su gtogs pa de chad par 'gyur te/ gang zag de nyi tshe la sra brkyang dbyung ba rang 'jug pa dang 'bral bar 'gyur ro zhes bya ba'i tha tshig go /'dis kyang sbyor bas 'gro ba dang nges bar byed pa de</text></item>
<item><p>164a4</p><section></section><text>gnyis kyi bye brag gi gnas skabs gzhan bstan to/ /byed par 'gyur ba nyid chad na'o zhes gang smos pa de la byed par 'gyur ba nyid chad pa'i gnas skabs du yod ce na/ de'i phyir byed par 'gyur ba'i mthar thug pa dang brtsams pa zhig pa dang bsam pa'i rgyun chad pa gsum la de gnas so</text></item>
<item><p>164a5</p><section></section><text>zhes bya ba smras te/ chos gos bya'o snyam du bsams pa gang yin pa de mthar thug par gyur pa dang / brtsams pa zhig par gyur pa dang / bsam pa'i rgyun chad par gyur pa zhes bya ba de gsum gyi gnas skabs la byed par 'gyur ba chad pa des gnas par sbyar ro/ /'di skad bstan te/ chos gos</text></item>
<item><p>164a6</p><section></section><text>byed par 'dod pa de mthar thug par gyur pa'i dus dang / de brtsams pa zhig par gyur pa'i dus dang / de'i bya ba'i bsam pa'i rgyun chad par gyur pa'i dus na yang byed par 'gyur ba zhes bya ba de rgyun chad par rig par bya'o/ /de lta bas na phyir mi 'ong ba'i sems kyis mtshams las 'da'</text></item>
<item><p>164a7</p><section></section><text>zhing 'gro ba'am/ mtshams kyi phyi rol du phyir mi 'ong ba'i sems skyes pa'i gang zag chos gos byed par 'gyur ba nyid mthar thug par 'gyur ba'am/ brtsams pa zhig par gyur ba 'am/ bya ba'i bsam pa rgyun chad par gyur pa gang yin pa de ni de'i dkyil 'khor gyi khongs su gtogs pa chad</text></item>
<item><p>164b1</p><section></section><text>pa yin pas/ de la sra brkyang dbyung ba rang 'jug pa dang 'bral bar 'gyur ro/ /'dis ni mthar thug par gyur pa dang / zhig par gyur pa dang / bsam pa'i rgyun chad pas de'i dkyil 'khor gyi khongs su gtogs pa chad pa bstan to/ /ci nges par gyur pas de'i dkyil 'khor gyi khongs</text></item>
<item><p>164b2</p><section></section><text>su gtogs pa chad par 'gyur ba zad dam zhe na ma yin te/ de'i phyir yid gnyis ni nges par 'byin par byed pa dang 'dra'o zhes bya ba smras te/ phyir mi 'ong ba'i sems kyis mtshams las 'da' zhing 'gro ba dang / mtshams kyi phyi rol du phyir mi 'ong ba'i sems skyes pa de gnyis ni nges pa des</text></item>
<item><p>164b3</p><section></section><text>de'i dkyil 'khor gyi khongs su gtogs pa chad cing sra brkyang dbyung ba rang 'jug pa dang bral bar byed pa de bzhin du/ yid gnyis kyis mtshams las 'da' zhing 'gro ba dang / mtshams kyi phyi rol du yid gnyis za bas kyang de'i dkyil 'khor gyi khongs su gtogs pa chad cing sra brkyang</text></item>
<item><p>164b4</p><section></section><text>dbyung ba rang 'jug pa dang 'bral bar 'gyur ba ste/ ci'i phyir 'ong bar bya'am 'on te phyir 'ong bar mi bya snyam pa de lta bu'i sems gcig tu ma nges pas mtshams las 'da' zhing 'gro ba dang / mtshams kyi phyi rol du son pa na de lta bu'i sems skyes pas kyang de'i dkyil 'khor gyi</text></item>
<item><p>164b5</p><section></section><text>khongs su gtogs pa chad cing gang zag de'i sra brkyang dbyung ba rang 'jug pa dang 'bral bar 'gyur ro/ /'dir gzhung ni mtshams kyi phyi rol du 'gro ba na de 'di snyam du ci'i phyir 'ong bar bya zhing chos gos bya'am/ 'on te phyir 'ong bar mi bya zhing chos gos mi bya snyam du sems pas</text></item>
<item><p>164b6</p><section></section><text>mtshams las 'da' bar byed na de'i sra brkyang dbyung ba rang 'jug pa dang bral ba ni mtshams las 'da' ba'i mtha' las byung ba yin no zhes gsungs pa yin te/ 'dis ni mtshams las 'da' bas de'i dkyil 'khor gyi khongs su gtogs pa chad pa bstan to/ /ma lta bu'i</text></item>
<item><p>164b7</p><section></section><text>tshig drug po mdo dang sbyar ba'i gnas skabs bstan nas/ da ni tshig drug po de dag gis de'i dkyil 'khor gyi khongs su gtogs pa chad par 'gyur zhing sra brkyang dbyung ba rang 'jug pa dang bral bar 'gyur ba lung gi tshig dang sbyar bas bsgrub par bya ste/ de la chos gos bya ba'i</text></item>
<item><p>165a1</p><section></section><text>bsam pa med pa dang phyir 'ong ba'i sems med pas mtshams las 'das na ni/ de'i sra brkyang dbyung ba rang 'jug pa dang bral ba de dbyung bas 'gro ba'i mtha' las byung ba yin no/ /mtshams kyi phyi rol du son pa na phyir mi 'ong ba'i sems skyes sam/ phyir 'ong ba</text></item>
<item><p>165a2</p><section></section><text>la the tshom za ba'i sems skyes shing chos gos bya ba'i bsam pas rjes su 'brel pa med par gyur na ni/ de'i sra brkyang dbyung ba rang 'jug pa dang bral ba de nges par byed pa'i mtha' las byung ba yin no/ /chos gos bya ba'i bsam pas rjes su 'brel pa yod cing phyir mi 'ong ba'i sems</text></item>
<item><p>165a3</p><section></section><text>kyis sam the tshom za ba'i sems kyis 'gro bar byed pa dang / mtshams kyi phyi rol du son pa na chos gos bya ba'i bsam par rjes su 'brel pa yod cing phyir mi 'ong ba'i sems sam the tshom za ba'i sems skyes pa la ni/ gal te mthar thug par gyur pas chos gos byed par gyur pa nyid chad par</text></item>
<item><p>165a4</p><section></section><text>gyur na ni de'i sra brkyang dbyung ba rang 'jug pa dang bral ba de mthar thug par gyur pa'i mtha' las byung ba yin no/ gal te brtsams pa zhig bar gyur pas chos gos byed par 'gyur ba nyid chad par gyur na ni/ de'i sra brkyang dbyung ba rang 'jug pa dang bral ba de zhig par gyur pa'i mtha'</text></item>
<item><p>165a5</p><section></section><text>las byung ba yin no/ /gal te bsam pa'i rgyun chad pas chos gos byed par 'gyur ba nyid chad par gyur na ni/ de'i sra brkyang dbyung ba rang 'jug pa dang bral ba de bsam pa'i rgyun chad pa'i mtha' las byung ba yin no/ /chos gos bya ba'i bsam pa la the tshom za zhing phyir mi 'ong ba'i sems</text></item>
<item><p>165a6</p><section></section><text>kyis sam/ phyir 'ong ba la the tshom za ba'i sems kyis mtshams las 'das pa dang chos gos bya ba'i bsam pa med cing phyir mi 'ong ba'i sems kyis sam phyir 'ong ba la the tshom za ba'i sems kyis mtshams las 'das na ni/ de'i sra brkyang dbyung ba rang 'jug pa dang bral ba de</text></item>
<item><p>165a7</p><section></section><text>mtshams las 'da' ba'i mtha' las byung ba yin no/ /sra brkyang dbyung ba rang 'jug pa dang bral ba bshad zin to// //da ni bya ba nges pa'i sgo nas bcos ma brjod par bya ste/ de'i phyir las las gzhan pa'i bya ba rjes su bsgrub par mi bya'o zhes bya ba smras te/ las zhes</text></item>
<item><p>165b1</p><section></section><text>bya ba ni gsol ba dang bzhi'i las 'og nas 'byung ba ste/ de las gzhan pa sbyor bas 'gro ba la sogs pa rjes su bsgrub par mi bya'o/ /'di skad bstan te/ las kyi mtshan nyid kyi bya ba ma gtogs pa bya ba gzhan gyis sra brkyang dbyung ba bcos ma mi bya ba ste/ 'di ltar sems bskyed</text></item>
<item><p>165b2</p><section></section><text>bas kyang dbyung ba 'grub pa'i phyir ro/ /'dir sems bskyed pa zhes bya ba ni bdag la sra brkyang mi dgos so snyams du ltos pa med pa'i sems bskyed pa'o/ /de'i dus ni dpyid zla ra ba nya'o zhes bya ba ni/ sra brkyang dbyung ba'i phyir las bya ba de'i dus ni dpyid zla ra ba nya ste de'i dus su de</text></item>
<item><p>165b3</p><section></section><text>bya'o/ /mod la'o zhes bya ba ni/ lo gnyis la sogs pa dang 'brel pa'i dpyid zla ra ba nyar thal bar 'gyur ba bsal ba'i phyir tshig 'di smos te/ dbyar de nyid kyi bar du ma chod pa'i mod la 'byung ba'i dpyid zla ra ba nya kho na la sra brkyang dbyung bar bya'o/ /dus de'i mdun rol du sra brkyang 'dir</text></item>
<item><p>165b4</p><section></section><text>ba'i dge slong gis der gtogs pa'i dge 'dun thams cad la sang sra brkyang 'byin par 'gyur gyi khyed cag gis rang gi chos gos dag byin gyis brlab par bya'o zhes brjod par bya'o/ /dpyid zla ra ba nya la gso sbyong byas pa'i rjes la gsol ba dang bzhi'i las kyis sra brkyang dbyung bar bya ste/</text></item>
<item><p>165b5</p><section></section><text>'di'i sngags ni/ dge 'dun btsun pa rnams gsan du gsol/ 'di ltar gnas 'dir dge slong gis dge 'dun gyi sra brkyang bting ba las/ de'i rjes su 'jug pa'i dus tshes bco lnga lags te/ gal te dge 'dun gyi dus la bab cing bzod na/ dge 'dun gyis gnang bar mdzod cig dang</text></item>
<item><p>165b6</p><section></section><text>dge 'dun gyis sra brkyang 'byin par mdzad do/ /'di ni gsol ba'o/ /dge 'dun btsun pa rnams gsan du gsol/ 'di ltar gnas 'dir dge slong gis dge 'dun gyi sra brkyang bting ba las de'i rjes su 'jug pa'i dus tshes bco lnga lags te/ de'i slad du dge 'dun gyis sra brkyang 'byin</text></item>
<item><p>165b7</p><section></section><text>na sra brkyang 'byin par tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /lan gsum du bzlas/ dge 'dun gyis bzod cing gnang nas dge 'dun gyis sra brkyang phyung lags te/ 'di ltar cang mi gsung bas de de bzhin du 'dzin</text></item>
<item><p>166a1</p><section></section><text>to zhes gsungs pa yin no/ /bcom pa'i don nyid du ni sngar yang ngo zhes bya ba ni/ de'i dus yin no zhes bya bar sbyar te/ dge slong chom rkun gyis bcom pa dag gi don du ni dpyid zla ra ba'i nya bas sngar yang dbyung ba'i dus yin te/ de'i don du yang zla ba nya shi'i gso sbyong</text></item>
<item><p>166a2</p><section></section><text>gi dus gcig dang sbyar te/ sngar gso sbyong byas la de'i mod la gsol ba dang bzhi'i las kyis dbyung bar bya'o/ /'di'i sngags ni dge 'dun btsun ba rnams gsan du gsol/ 'di ltar gnas 'dir dge slong gis dge 'dun gyi sra brkyang bting ba las chom rkun gyis bcom pa'i dge</text></item>
<item><p>166a3</p><section></section><text>slong rnams lhags la/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / chom rkun gyis bcom pa'i dge slong rnams la brten te dge 'dun gyis sra brkyang 'byin pa mdzad do/ /'di ni gsol ba'o/ /dge 'dun btsun pa rnams gsan du</text></item>
<item><p>166a4</p><section></section><text>gsol/ 'di ltar gnas 'dir dge slong gis dge 'dun gyis brkyang bting ba las chom rkun gyis bcom pa'i dge slong rnams lhags te/ de'i slad du chom rkun gyis bcom pa'i dge slong rnams la brten nas dge 'dun gyis sra brkyang 'byin pa mdzad na/ chom rkun gyis bcom pa'i dge slong</text></item>
<item><p>166a5</p><section></section><text>rnams la brten te sra brkyang 'byin par tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni gsungs shig /lan gsum du bzlas/ dge 'dun gyis bzod cing gnang nas chom rkun gyis bcom pa'i dge slong rnams la brten nas dge 'dun gyis sra brkyang</text></item>
<item><p>166a6</p><section></section><text>phyung lags te/ 'di ltar cang mi gsung bas de de bzhin du 'dzin to zhes gsungs pa yin no/ /de nyams su ma myong ba dang ldan pa la ni ma thos kyi bar du phan yon rjes su 'jug go zhes bya ba ni/ gang gis sngar dus ma yin pa der sra brkyang dbyung ba nyams su ma myong ba dang ldan pa de la ni ji srid du</text></item>
<item><p>166a7</p><section></section><text>sra brkyang phyung ba des ma thos kyi bar du mtshams kyi nang ngam phyi rol na 'dug kyang rung ste/ sra brkyang bting ba de'i phan yon rjes su 'jug cing yod do/ /nam thos pa'i tshe na ni de'i phan yon ldog cing med par 'gyur ro/ /'di ni sra brkyang dbyung ba thos pa'i mtha' las byung ba yin te/ 'di yang ma lta bu'i</text></item>
<item><p>166b1</p><section></section><text>tshig yin no/ /gtsug lag las sra brkyang dbyung ba thos pa'i mtha' las byung ba ni 'dun pa yin no zhes gsungs pa de 'di yin par rig par bya'o/ /ci gnas skabs thams cad la ma thos kyi bar du phan yon de rjes su 'jug gam zhe na de'i phyir/ rjes su 'brel ba med na'o zhes bya ba smas te/ rjes</text></item>
<item><p>166b2</p><section></section><text>su 'brel ba'i shan med na ma thos kyi bar du rjes su 'jug gi thos na ni ldog go/ /rjes su 'brel ba zhes bya ba ni/ gos la re ba yod pa dang gos brtsams pa ma zhig pa dang gos brtsams pa mthar thug par ma gyur pa'i shan yod na'o/ /de med pa ni rjes su 'brel pa med pa zhes bya'o/ /rjes su</text></item>
<item><p>166b3</p><section></section><text>'brel pa yod pa la ji srid du phan yon de rjes su 'jug ce na de'i phyir yod na ma chad kyi bar du'o zhes bya ba smras te/ rjes su 'brel pa yod pa la ni rjes su 'brel pa yod pa de nyid ma chad kyi bar du de'i phan yon rjes su 'jug go/ /de chad na ni phan yon de ldog go/ /'dir gzhung ni zhu ba las sra</text></item>
<item><p>166b4</p><section></section><text>brkyang dbyung ba thos pa'i mtha' las byung ba gang zhe na/ mtshams kyi phyi rol du shan med pa'i rgyud kyis thos pa dang gos la re ba chad pa dang / shan yod pa na gos zin par gyur pa ste/ gal te gos la re ba yod pa dang brtsams pa ni shan gyi rgyun yod par brjod par bya ste/ de bzhin du de</text></item>
<item><p>166b5</p><section></section><text>'jug go zhes gsungs pa yin te/ 'dis chog go snyam du bsam pa brtul na rnyed pa 'byung bar snang ba yang rung / gos brtsams pa nyid snang du zin kyang rung bsam pa mthar thug pa dang re ba chad pa yin par rig par bya ba'o/ /de gnyis ni mthar thug pa'i mtha' las byung ba dang re ba chad</text></item>
<item><p>166b6</p><section></section><text>pa'i mtha' las byung ba'i rnam pa gzhan gnyis yin no/ /zhig par gyur pa'i mtha' las byung ba'i rnam pa gzhan yang 'dir 'byung bar rig par bya'o/ /ma phyung na thams cad kyi de'i dus kyi rnyed pa bsgo bar mi bya'o zhes bya ba ni/ sra brkyang gi chos gos de ma phyung na dge slong thams cad kyi sra</text></item>
<item><p>166b7</p><section></section><text>brkyang bting ba'i dus de'i rnyed pa bsgo bar mi bya ba ste/ 'di ltar sra brkyang zhes bya ba'i chos gos de ni chos gos byin gyis brlab tu rung ba gzhan dag gi gter gyi gnas lta bu yin pas/ gang gi tshe de 'ding bar byed pa thams cad kyis de phyung bar 'gyur ba de'i tshe na sra brkyang bting ba'i</text></item>
<item><p>167a1</p><section></section><text>dus las byung ba'i rnyed par bsgo bar bya'i/ de ma phyung ba'i sngon rol du ni bsgo bar mi bya'o zhes bya ba'i tha tshig go/ /gzhir gtogs pa'i sra brkyang gi gzhi'o zhes bya ba 'dul ba gzhi'i skabs su gtogs pa'i sra brkyang gi gzhi bshad zin to// //da ni sra brkyang</text></item>
<item><p>167a2</p><section></section><text>gi gzhi zhu ba la sogs par gtogs pa bsdu bar bya ste/ de la sngar sra brkyang gding bar bya'o/ /tshes bcu drug la'o/ /ston zla 'bring po'i zhes smos pas/ ston zla 'bring po tshes bcu drug la sra brkyang gding ba'i dus yin na shol gyi zla ba ni rgyal po'i rjes su 'brang bar bya'o zhes smos pas gal te</text></item>
<item><p>167a3</p><section></section><text>ston zla 'bring po gnyis su rgyal pos byas na de'i tshe zla ba de gnyis gang la sra brkyang gding bar bya zhe na de'i phyir/ dgag dbye ji lta ba bzhin du gding ngo zhes bya ba smras te/ dgag dbye'i nyi ma'i rjes su 'brang bas sra brkyang gding bar bya'i shol gyi zla ba'i rjes su 'brang bas ni mi bya'o/ /</text></item>
<item><p>167a4</p><section></section><text>des na rgyal po'i rjes su 'brang bas na dbyar zla 'bring po nya nas dbyar zla tha chungs nya'i bar gyi zla ba gcig dang / dbyar zla tha chungs nya nas ston zla ra ba nya'i bar gyi zla ba gcig dang / ston zla ra ba nya nas ston zla 'bring po nya'i bar gyi zla ba gsum po dag thal ba'i rjes la ston zla 'bring po nya nas</text></item>
<item><p>167a5</p><section></section><text>ston zla tha chungs nya'i bar gyi zla ba de ngo gnyis su gyur na/ de'i tshe ston zla 'bring po nya'i nyin mo dgag dbye byas pa'i phyi de nyin par ston zla 'bring po tshes bcu drug ces bya ba'i nyi ma dang po de la sra brkyang gding bar bya'o/ /sngar yang ma yin phyis kyang ma yin te/ 'di ltar 'thab krol can dag 'ong</text></item>
<item><p>167a6</p><section></section><text>du dogs pa'i dbang gis sngar dgag dbye byed pa yang yod la/ 'thab krol can dag ma dong ba'i dbang gis phyis dgag dbye byed pa yang yod pas snga phyi de gnyis kyi dus la ltos pa'i tshes bcu drug la sra brkyang gding bar mi bya'o/ /gso sbyong gi mtha' ma yin pa la mi bya'o zhes bya ba ni/</text></item>
<item><p>167a7</p><section></section><text>sra brkyang gding ba zhes bya bar sbyar te/ 'dir gso sbyong zhes bya ba'i sgra ni tshes bco lnga'i gso sbyong gi dus su dgag dbye byas pa'o/ /de'i mtha' zhes bya ba ni ston zla 'bring po nya la dgag dbye byas pa de nyid kyi phyi de nyin par ste/ ston zla 'bring po tshes bcu drug go/ /de bas na ston zla 'bring</text></item>
<item><p>167b1</p><section></section><text>po tshes bcu drug ma yin pa'i dus gzhan la sra brkyang gding bar mi bya'o/ /dbyung ba yang ngo zhes bya ba ni/ sra brkyang dbyung ba yang gso sbyong gi mtha' ma yin pa la mi bya ba ste/ 'dir ni de'i mtha' zhes bya ba gso sbyong gi nyi ma de nyid dang sbyar ro/ /de'i phyir gso sbyong gi mtha' ma yin pa la mi</text></item>
<item><p>167b2</p><section></section><text>bya'o zhes dgag pa gnyis byas so/ /de lta na yang dbyung ba yang gso sbyong gi mtha' kho na la bya bar bstan pas gding ba dang 'dra bar tshes bco lnga la gso sbyong byas ba'i phyi de nyin par tshes bcu drug la dbyung bar thal bar 'gyur ba bsal ba'i phyir/ 'di ni nyi ma de nyid kyi'o zhes bya ba smras</text></item>
<item><p>167b3</p><section></section><text>te/ sra brkyang dbyung ba 'di ni gso sbyong gi nyi ma tshes bco lnga zhes bya ba de nyid la gso sbyong byas pa'i rjes la sra brkyang dbyung ba yin gyi/ tshes bcu drug la dbyung ba ni ma yin no zhes bya ba'i tha tshig go/ /brtsams pa 'di ni dge slong chom rkun gyis choms pa la sogs pa la brten nas dus ma</text></item>
<item><p>167b4</p><section></section><text>yin par dbyung ba'i ched du byas pa yin gyi/ dus su dbyung ba la ni sra brkyang dbyung ba'i nyi ma nges pa yod pa'i phyir 'dir mdor brtsam mi dgos te/ sra brkyang dus su dbyung ba'i nyi ma ni dpyid zla ra ba nya la gso sbyong byas pa'i rjes la dbyung ba yin no/ /de ltar na 'dir tshig gi don 'di 'byung</text></item>
<item><p>167b5</p><section></section><text>ste/ sra brkyang gding ba ni ston zla 'bring po nya la dgag dbye byas nas ston zla 'bring po tshes bcu drug la gding bar bya'o/ /dus ma yin par dbyung ba la ni zla ba'i ngo nges pa med de gso sbyong gi nyi ma gcig dang sbyar te/ gso sbyong byas nas de'i mod la dbyung bar bya'o/ gso sbyong gi dus ma yin</text></item>
<item><p>167b6</p><section></section><text>par ni dbyung bar mi bya'o/ /dus su dbyung ba ni dpyid zla ra ba nya la gso sbyong byas nas de'i nyi ma nyid la dbyung bar bya'o/ /gal te gnyug mar gnas pa dag gis ston zla 'bring po nya la dgag dbye byas nas ston zla 'bring po tshes bcu drug la sra brkyang bting pa'i 'og tu dge slong glo bur pa</text></item>
<item><p>167b7</p><section></section><text>gnyug mar gnas pa dag pas ches mang ba dag der lhags shing de dag na re/ deng tshes bco lnga'i gso sbyong yin no zhes zer na dus kyi phyir ni mang po dag gi rjes su 'jug par bya ba yin pas der sra brkyang gding ba'i nyi ma la gnyug mar gnas pa dag gso sbyong byed na de dag gis de</text></item>
<item><p>168a1</p><section></section><text>la ji ltar bsgrub par bya zhe na/ de'i phyir yang gso sbyong byas na phyung ba nyid yin no zhes bya ba smras te/ 'dis kyang rnam pa gzhan gyis dbyung ba rang 'jug pa dang bral ba rnam par gzhag go/ /'di ltar deng gso sbyong gi nyi ma yin no snyam pa'i blos yang gso sbyong byas</text></item>
<item><p>168a2</p><section></section><text>na sra brkyang bting ba rang byung bar 'gyur te/ 'di ltar bdag cag gis dus ma yin par sra brkyang gding ngo snyam du de la mi ltos pa'i blo skyes pa'i phyir ro/ /yang nyi ma gnyis pa la sra brkyang gding bar bya ste/ de'i tshe na ston zla 'bring po tshes bcu drug yin pa'i blo skyes pa'i phyir ro/ /bkra shis</text></item>
<item><p>168a3</p><section></section><text>kyi gso sbyong de'i nyin mo byas pa la ni 'dir thal bar mi 'gyur te/ de na dus ma yin par bting ba'i blo med pa'i phyir ro/ /bting nas bye ba dag la ni de tha dad par 'grub po zhes bya ba ni/ sra brkyang bting nas de'i 'og tu dge 'dun bye bar gyur na dge slong de dag la sra brkyang dbyung ba de tha dad</text></item>
<item><p>168a4</p><section></section><text>par 'grub ste/ phyogs gcig gis phyung zin nas phyogs cig shos kyis kyang dbyung dgos te/ 'di la gding ba gcig yin pa'i phyir phyogs cig shos kyis kyang phyung ba nyid yin no snyam du shes par mi bya'o/ /chos smra ba dgra yod pas de gding ngo zhes bya ba ni/ gnas gang du dbyar</text></item>
<item><p>168a5</p><section></section><text>gnas bar khas blangs nas sam dgag dbye byas nas dge 'dun bye bar gyur pa de na chos smra ba dag yod la/ chos ma yin pa smra ba dag kyang yod na chos smra ba dag yod pa'i phyogs des sra brkyang de gding bar bya/ dbyung bar bya/ yongs su brkyang bar bya'o/ /'dir gzhung ni dbyar gnas</text></item>
<item><p>168a6</p><section></section><text>pa'i dge 'dun bye na gang gis sra brkyang gding bar bgyi/ gang dag chos smra ba dag gis so zhes gsungs pa dang / de dge slong bram ze'i bu mos zhus pa las kyang dge 'dun bye na sus sra brkyang gding bar bgyi/ chos smra ba dag gis te/ chos smra ba des ni dbang byed pa nyid yin pa'i phyir</text></item>
<item><p>168a7</p><section></section><text>te/ thams cad la yang gding ba dbyung bar ni mi 'gyur ro zhes gsungs pa yin no/ /der gzhan dag gis byas kyang gnas kyi rnyed pa ni de dag la 'os ba nyid yin no zhes bya ba ni/ gnas der dge slong dus 'dir gnas pa la rnyed pa 'di sbyin par bya'o zhes rnam pa de ltar gnas na</text></item>
<item><p>168b1</p><section></section><text>gnas pa'i rgyu las byung ba'i rnyed pa dge slong rnams la rnam par gzhag pa gang yin pa'i gnas kyi rnyed pa de ni chos ma yin pa smra ba gzhan dag gis sra brkyang gding ba byas kyang / gnas kyi rgyu las byung ba'i rnyed pa ston zla 'bring po nya'i mthar thug pa'i dus tshun chad du byung ba gang yin pa de ni</text></item>
<item><p>168b2</p><section></section><text>chos smra ba de dag la 'os pa nyid yin gyi/ chos ma yin pa smra ba dag la ni 'os pa ma yin te/ phyogs gzhan du gnas pa'i phyir ro/ /gnas kyi rnyed pa zhes smos pas ni rnyed pa gzhan gcad pa'i phyir te/ des na sra brkyang bting ba'i rgyu las byung ba'i rnyed pa 'byung ba gang yin pa de ni</text></item>
<item><p>168b3</p><section></section><text>thams cad la 'os pa nyid yin no/ /rang bzhin du gnas pa'i gnas su de spangs pa rnams la mi 'byung ngo zhes bya ba ni/ rang bzhin du gnas pa'i gnas su sra brkyang 'ding bar byed pa de spangs pa rnams la mi 'byung ngo zhes bya ba'i tha tshig go/ /bsam pas gnas pa ni bting ba yin no</text></item>
<item><p>168b4</p><section></section><text>zhes bya ba ni/ 'di las bdag gi rnyed pa dang phan yon 'byung ngo snyam du de ltar bsam pas don du gnyer bar 'jug pa de ni sra brkyang bting ba'i ngo bo nyid yin no/ /lhan cig tu bya ba la 'dun pa phul ba'i dbang gis lhag ma rnams kyis byas na byas pa nyid yin no zhes bya ba ni/ bsam</text></item>
<item><p>168b5</p><section></section><text>pas gnas pa ni bting ba yin la de dang bral ba ni phyung ba yin pas/ de'i phyir gzhan dag dang lhan cig bya ba gang yin pa'i bya ba de dge slong 'dun pa blangs pa lhag ma dag gis byas na 'dun pa 'bul bar byed pas kyang 'dun pa phul ba'i dbang gis byas pa nyid yin no/ /de dang bral ba ni</text></item>
<item><p>168b6</p><section></section><text>phyung ba yin no zhes bya ba ni/ bsam pas gnas pa de dang bral ba ni sra brkyang phyung ba yin no/ /de'i phyir 'dun pa ma phul ba la ni 'dug tu zin kyang gnyid log gam snyoms par zhugs na ma thos kyi bar du bting ba dang phyung ba mi 'byung ngo zhes bya ba ni/ gang gi phyir bsam pa gnas pa ni bting</text></item>
<item><p>168b7</p><section></section><text>ba yin la de dang bral ba ni phyung ba yin pa de'i phyir gang gis 'dun pa ma phul ba la ni dge 'dun gyi nang du 'dug tu zin kyang gnyid log gam snyoms par zhugs na ji srid du sra brkyang bting ba'am phyung ba ma thos kyi bar du de la sra brkyang bting ba'am byung ba mi 'byung ste 'dun pa ma phul ba'i</text></item>
<item><p>169a1</p><section></section><text>phyir ro/ /thos na ni bting ba dang phyung ba 'byung bar 'gyur ro/ /'dun pa phul ba la ni gnyid log gam snyoms par zhugs su zin kyang ma thos pa'i mdun du yang bting ba dang phyung ba 'byung ba kho nar 'gyur ro/ /mtshams gcig pa nyid yin na der gnas gzhan du</text></item>
<item><p>169a2</p><section></section><text>gnas pa rnams kyang bting ba'i phyir gnas pa nyid yin no zhes bya ba ni/ mtshams gcig gi nang na gnas du ma yod na dbyar der kha cig ni gnas gcig tu gnas shing lhag ma yang gzhan du gnas na de dag thams cad sra brkyang bting ba'i phyir gnas pa ni yin la/ rnyed pa'i phyir gnas</text></item>
<item><p>169a3</p><section></section><text>pa ni ma yin te/ de dag la gnas kyi rnyed pa ni bdag pos ji ltar rnam par gzhag pa bzhin du rnam par gnas so/ /'di skad bstan te/ mtshams gcig gi nang na gnas du ma yod pa der cig car dbyar gnas par khas blangs pa dag sra brkyang bting ba'i phyir thams cad du gnas pa</text></item>
<item><p>169a4</p><section></section><text>nyid yin na/ des na gnas gcig tu sra brkyang bting yang thams cad du bting bar 'gyur te 'dir don ni de yin no/ /dbyar dag la ni mtshams gcig pa nyid kyis gnas gcig yin pas/ dbyar gyi 'og tu sra brkyang 'ding ba'i dus kyi bar du yang mtshams gcig go zhes bya ba'i</text></item>
<item><p>169a5</p><section></section><text>tha tshig go/ /'dir gzhung ni btsun pa re zhig dge slong dag mtshams kyi nang du gnas bzhi'am lnga bgyis te dbyar gnas par khas len cing dgag dbye bgyis nas sra brkyang bting bar bgyid na gnas de dag thams cad du sra brkyang bting bar 'gyur ram/ nye ba 'khor thams cad du sra</text></item>
<item><p>169a6</p><section></section><text>brkyang bting bar 'gyur ro zhes gsungs pa yin no/ /de ni bting ba'i tshe de na gnas de nyid yin no zhes bya ba ni/ gnas gzhan de ni gnas de nyid yin te/ de nyid gnas 'di yin gyi gnas tha dad pa ma yin no/ /gang gi tshe zhe na/ bting ba'i tshe na ste sra brkyang bting ba'i tshe na'o/ /de'i tshe na mtshams</text></item>
<item><p>169a7</p><section></section><text>gcig pa de na ste mtshams gcig pa yin na'o/ /de ltar gnas gzhan du sra brkyang 'ding bar byed pa yang de'i tshe na de nyid du 'ding bar byed pa yin no/ /'di skad bstan te/ 'di ltar dbyar dag la gnas du ma mtshams tha dad pa dag sra brkyang 'ding ba'i dus su ston zla 'bring po tshes</text></item>
<item><p>169b1</p><section></section><text>bcu drug la mtshams rnams bskyed de/ gnas de dag thams cad mtshams gcig na gnas par gyur na de'i tshe gnas gang yang rung bar sra brkyang 'ding bar byed na/ gnas gzhan thams cad du dbyar gnas pa'i dge slong thams cad kyis sra brkyang bting bar rig par bya ste/ 'ding ba'i dus</text></item>
<item><p>169b2</p><section></section><text>na mtshams gcig yin pa'i phyir ro/ /'dir gzhung ni nye ba 'khor dge slong gi dge 'dun zla ba gsum gnas pas dbyar gyi zla ba gsum 'das nas de nyid kyi tshes bcu drug la mtshams chen po bshig ste/ gnas bzhi'am lnga mtshams gcig tu byas nas sra brkyang 'ding bar byed na</text></item>
<item><p>169b3</p><section></section><text>gnas de dag thams cad du sra brkyang bting bar brjod par bya'o zhes gsungs pa yin no/ /bting nas mtshams tha dad par byas na gang yang rung ba de las de'i gnas yin no zhes bya ba ni/ mtshams gcig tu gnas du ma gang yang rung bar sra brkyang bting nas phyis mtshams tha dad par</text></item>
<item><p>169b4</p><section></section><text>byas na/ sra brkyang bting ba'i gnas du ma de las gnas gang yang rung ba chos gos de'i gnas yin pa ste/ gnas gang du chos gos gding ba'i las byas pa'i gnas de nyid de'i gnas ma yin gyi/ gnas gang yang rung bar bzhag na yang rang gi gnas kho na na gnas pa yin no/ /</text></item>
<item><p>169b5</p><section></section><text>'dir gzhung ni btsun pa gal te sra brkyang bting nas mtshams chen po bshig ste/ so so'i mtshams 'gums bar bgyid na sra brkyang phyung bar brjod par bgyi'am nye ba 'khor mi bya'o/ /gnas de dag thams cad du sra brkyang gding bar 'gyur ram/ nye ba 'khor sra brkyang bting bar 'gyur</text></item>
<item><p>169b6</p><section></section><text>ro zhes gsungs pa yin no/ tha dad pa nyid yin na gnas so sor de dbyung ngo zhes bya ba ni/ sra brkyang bting ba'i gnas mang po dag gis mtshams tha dad pa nyid yin na/ gnas so so so sor sra brkyang de dbyung dgos kyi thams cad kyis gcig tu dbyung du ni mi rung ngo / /</text></item>
<item><p>169b7</p><section></section><text>gal te gnas gang sra brkyang gzhag pa'i gnas der sra brkyang 'byin par byed na/ gnas gzhan na gnas pa'i dge slong dag gis sra brkyang de rang gi gnas du spo bar bya'o/ /yang na rang gi gnas nas dge slong 'ga' zhig sra brkyang gi gan du gzhag par bya ste/ des skya rengs 'char ba'i dus</text></item>
<item><p>170a1</p><section></section><text>su 'bral ba'i nyes pa sel bar byed do/ /gzhan du na skya rengs 'char ba'i dus su sra brkyang dbyung bar 'jug pa dang bral bar 'gyur ba dang 'bral ba'i nyes par yang 'gyur ro/ /'dir gzhung ni btsun pa gal te sra brkyang bting nas mtshams chen po bshig ste so so'i</text></item>
<item><p>170a2</p><section></section><text>mtshams kun nas sra brkyang 'byin par bgyid na gnas de dag thams cad du sra brkyang phyung bar 'gyur ram/ nye ba 'khor mi 'gyur te/ gang dag 'byin par byed pa de dag gis ni sra brkyang phyung bar 'gyur la/ gang dag 'byin par mi byed pa de dag gis ni sra brkyang phyung bar mi 'gyur ro/ /</text></item>
<item><p>170a3</p><section></section><text>mtshams gcig pa nyid du ni phyung na thams cad kyis sra brkyang phyung bar 'gyur ro zhes gsungs pa yin no/ /bye ba nyid na phyogs so so'o zhes bya ba ni/ gnas gcig tu gtogs pa nyid yin na dge 'dun bye zhing phyogs gnyis su gyur na/ phyogs gcig gis phyung bas phyogs cig shos</text></item>
<item><p>170a4</p><section></section><text>kyis phyung bar mi 'gyur ro zhes bya ba'i tha tshig go/ /'dir gzhung ni dge slong bram ze'i bu mos zhus pa las/ sra brkyang bting ba'i gnas su dge 'dun bye na/ der phyogs gcig gam cig shos kyis sra brkyang 'byin par bgyid na de dag thams cad kyis sra brkyang phyung bar brjod par</text></item>
<item><p>170a5</p><section></section><text>bgyi'am/ nye ba 'khor mi bya ste/ gang dag 'byin par byed pa de dag gis ni sra brkyang phyung bar 'gyur la/ gang dag mi byed pa de dag gis ni sra brkyang phyung bar mi 'gyur ro zhes gsungs pa yin no/ /ma bting bas phyung ba ni ma phyung ba ma yin no zhes bya ba ni/ gnas gzhan du dbyar</text></item>
<item><p>170a6</p><section></section><text>gnas par khas blangs pa gang dag la sra brkyang gding ba med pa de dag ni ma bting ba zhes bya ste/ ma bting ba'i gang zag de dag gis sra brkyang phyung ba gang yin pa de ni ma phyung ba ma yin te/ phyung ba nyid yin no/ /'dir gzhung ni btsun pa re zhig dbyar gnas pa'i dge slong dag</text></item>
<item><p>170a7</p><section></section><text>gis sra brkyang bting nas mtshams kyi slad rol du mchis shing ltos pa ma mchis par gyur nas/ dge slong glo bur ba dag lhags te sra brkyang 'byin par bgyid na sra brkyang phyung bar brjod par bgyi'am/ nye ba 'khor phyung bar brjod par bya'o zhes gsungs pa yin no/ /mi 'byung</text></item>
<item><p>170b1</p><section></section><text>ba nyid kyis kha bskang du mi rung ba nyid ma yin no zhes bya ba ni/ gnas gzhan du dbyar gnas par khas blangs pa gang la sra brkyang 'ding ba 'byung ba med pa de ni mi 'byung ba nyid ces bya ste/ mi 'byung ba nyid kyi gang zag des sra brkyang 'dir bar byed pa'i dge slong dge 'dun du ma langs</text></item>
<item><p>170b2</p><section></section><text>pa'i kha bskang du mi rung ba nyid ma yin te rung ngo / /'dir gzhung ni btsun pa re zhig dge slong gis gcig pu dbyar gnas par khas len cing / des dgung bla gsum po dag 'das nas dgag dbye bgyis te/ dge 'dun la sra brkyang 'ding ba'i chos gos 'bul bar bgyid cing</text></item>
<item><p>170b3</p><section></section><text>der dge slong glo bur ba dag lhags shing de dag sra brkyang 'ding ba'i rjes su zhugs te dong na chos gos de sus 'thob par 'gyur lags/ nye ba 'khor dge slong de nyid kyis so zhes gsungs pa yin no/ /ma bting ba nyid kyis dbyung bar mi rung ba nyid ma yin no zhes bya ba ni/ gang la</text></item>
<item><p>170b4</p><section></section><text>sra brkyang gding ba med pa de ni ma bting ba zhes bya ste/ ma bting ba'i gang zag des sra brkyang 'byin pa dge 'dun du ma langs pa'i kha bskang du mi rung ba nyid ma yin te rung ngo / /'di ni sngar dge slong glo bur ba dag lhags shing de dag sra brkyang 'ding ba'i rjes su zhugs te dong na zhes</text></item>
<item><p>170b5</p><section></section><text>gsungs pa de nyid las sra brkyang 'byin par byed na yang rung bar don gyis mngon pas mdor bris te/ 'di ltar kha bskang ba med na dbyung ba'i las 'byung ba yang med pa'i phyir ro/ /sra brkyang bting ba snam sbyar med par grong du 'jug pa la sogs pa dang sum mdo tshun chad du 'jug pa la</text></item>
<item><p>170b6</p><section></section><text>yang nyes pa med do zhes bya ba ni/ dge slong sra brkyang bting ba'i snam sbyar med par grong du 'jug pa la sogs pa la nyes pa med do/ /sogs pa zhes bya ba'i sgras ni grong khyer du 'jug pa la sogs pa bsdu'o/ /sum mdo tshun chad du 'jug pa zhes bya ba ni/ lam po che'i sum mdo</text></item>
<item><p>170b7</p><section></section><text>tshun chad du 'dug pa la yang nyes pa med do zhes bya ba'i tha tshig go/ /'di ni don la thob pas gsal bar bya ba'i phyir mdor bris te/ sngar gsum po 'di dag ni sra brkyang bting ba la mi 'byung ngo zhes smos pas bstan zin pa'i phyir ro/ /'dir gzhung ni btsun ba sra brkyang bting ba'i</text></item>
<item><p>171a1</p><section></section><text>gnas na rkyen du dag bag yangs su 'gyur lags/ nye ba 'khor bcu ste bcu gang zhe na/ yang yang za ba dang / 'dus shing za ba dang / ma smras par rgyu ba dang / smad g.yogs stod g.yogs dang bcas pas ci bder ljongs rgyu ba dang / mtshan mos 'bral ba med pa</text></item>
<item><p>171a2</p><section></section><text>dang / zhag bcus 'da' ba med pa dang / zla bas 'da' ba med pa dang / gos ci tsam gyis chog pa dag slong ba dang / gos rung bar ma byas pa ji tsam 'dod pa dag 'chang ba dang / ston zla 'bring po tshes bcu drug nas dpyid zla ra ba nya'i bar du dbyar gnas pa'i dge 'dun gyi</text></item>
<item><p>171a3</p><section></section><text>rnyed pa mi bsgo ba'o zhes gsungs pa dang / gzhan yang bcom ldan 'das kyis dge slong gis khyim gzhan du smad g.yogs dang stod g.yogs kyis 'dug par bya'o zhes gang gsungs na/ btsun pa sum mdo dang bzhi mdo dag tu smad g.yogs dang stod g.yogs kyis</text></item>
<item><p>171a4</p><section></section><text>mchis su rung ngam/ nye ba 'khor sra brkyang bting na rung ngo zhes gsungs pa yin te/ de gnyi ga'i 'dir bsdus pa yin no/ /dge 'dun thams cad dbyar phyi mar gnas par khas blangs pa dag la yang sra brkyang gding ba 'chags so/ /de gding ba'i dus ni ston zla tha</text></item>
<item><p>171a5</p><section></section><text>chungs tshes bcu drug go/ /dpyid zla 'bring bo nya la de dbyung ngo / /sra brkyang 'ding ba'i dge slong gzhan du gyur na de sbed pa bsko bar bya'o/ /sra brkyang gi gzhi zhu ba la sogs pa'i skabs so zhes bya ba ni/ sra brkyang gi gzhi zhu ba la sogs pa'i skabs su gtogs pa</text></item>
<item><p>171a6</p><section></section><text>bshad zin to/ /sra brkyang gi gzhi rdzogs so zhes bya ba de bshad zin to// //bam po lnga bcu gnyis pa/ da ni gos kyi gzhi bsdu bar bya ste de'i phyir/ mtshon gyis ma dras pa'i gos spyad par mi bya'o zhes bya ba smras te/ mtshon gyis ma dras pa zhes bya ba ni/ kha tshar dang phun tshar</text></item>
<item><p>171a7</p><section></section><text>ma bcad pa ste de ni khyim pa'i gos yin pa'i phyir bkag go/ /'dir gzhung ni de lta bas na dge slong dag gis khyim bdag gi gos mtshon gyis dras pa dag kha dog ngan pa byas te bcang bar gnang ngo zhes gsungs pa yin no/ /dras shing drubs pa chos gos nyid du byin gyis brlab par bya'o</text></item>
<item><p>171b1</p><section></section><text>zhes bya ba ni/ glags bur dras shing drubs pa zhes bya ba'i tha tshig ste/ de chos gos nyid du bya ba'i phyir byin gyis brlab par bya'o/ /rnam pa gang gis drubs pa zhe na de'i phyir snam phran snrel zhi nyid dang lhag ma mnyam pa nyid dang dbus nas gzhan du tshal bu'i 'phro phyogs phyogs su lta ba nyid</text></item>
<item><p>171b2</p><section></section><text>dang mtha' bskor ba nyid dag gis so zhes bya ba smras te/ zheng du btang ba'i glegs bu'i tshad dag ni sngar zla bas spang ba rnam par 'byed pa'i skabs su glegs bu phyed dang gsum pa nyid dang glegs bu phyed dang bzhi pa nyid dang / glags bu phyed dang lnga pa nyid ces bya ba la sogs pas</text></item>
<item><p>171b3</p><section></section><text>bshad pa'i rnam pa yin no/ /srid du btang ba'i glegs bu'i tshad dag ni snam phran snrel zhi nyid dang / lhag ma mnyam pa nyid dang / dbus nas gzhan du glegs bu'i 'phro phyogs phyogs su lta ba nyid ces bya ba rnam pa 'di gsum ltar bya'o/ /mtha' bskor ba nyid ces bya ba ni mtha' thams</text></item>
<item><p>171b4</p><section></section><text>cad bskor ba ste/ mtha' zhes smos pa'i phyir ro/ /de lta bas na mdo 'di ni srid du btang ba'i glegs bu'i tshad dag dang mtha' skor gyi dbang du byas pa yin no/ /de la snam phran snrel zhi nyid ces bya ba la/ 'dir snam phran zhes bya ba'i sgra ni srid du btang ba'i tshal bu la bya'o/ snrel zhi</text></item>
<item><p>171b5</p><section></section><text>zhes bya ba ni srid du btang ba'i snam phran dag gi tshal bu rnams kyis sna drang thang du ma bab par mthon dman mi mnyam pa nyid kyis 'grus thabs nyid du 'dug pa'o/ /de'i dngos po ni de nyid do/ /lhag ma mnyam pa nyid ces bya ba la lhag ma zhes bya ba ni/ zheng du thal rangs su btang</text></item>
<item><p>171b6</p><section></section><text>ba'i snam phran dag gi 'phros non pa'i lhag ma ste/ zheng du thal rangs su btang ba'i snam phran dag gi 'phros ma non pa'i phyogs tshun chad kyi glegs bu dag go/ /mnyam pa zhes bya ba ni lhag ma de dag phan tshun srid mnyam par bya'o/ /de'i dngos po ni de nyid do/ /dbus nas gzhan du</text></item>
<item><p>171b7</p><section></section><text>tshal bu'i 'phro phyogs phyogs su lta ba nyid ces bya ba la/ dbus zhes bya ba ni zheng du thal rangs su btang ba'i snam phran dbus ma gnyis kyi bar gyi glegs bu'o/ /de nas gzhan du glegs bu'i 'phro zhes bya ba ni/ dbus nas g.yas g.yon gzhan du snam phran zheng du thal rangs su btang ba</text></item>
<item><p>172a1</p><section></section><text>dag gis glegs bu'i 'phro'o/ /phyogs phyogs su lta ba zhes bya ba ni/ g.yas g.yon gyi glegs bu thams cad la khyab par bya ba'i phyir phyogs phyogs su zhes zlos bur bya ste/ g.yas phyogs kyi tshal bu rnams kyi 'phro yang g.yas phyogs su phyi brgyud du blta la/ g.yon</text></item>
<item><p>172a2</p><section></section><text>phyogs kyi tshal bu rnams kyi 'phro yang g.yon phyogs su phyi brgyud du blta ba'o/ /de'i dngos po ni de nyid do/ /de ltar snam phran snrel zhi nyid dang lhag ma mnyam pa nyid dang / dbus nas gzhan du tshal bu'i 'phro phyogs phyogs su lta ba nyid ces bya ba de gsum gyis ni srid du btang pa'i glegs</text></item>
<item><p>172a3</p><section></section><text>bu dag drub pa bstan to/ /mtha' bskor ba nyid ces bya ba ni chu zheng gi mtha' 'khor bar kun dga' bo mtha' skor gyis bskor ba'o/ /de'i dngos po ni de nyid do/ /de ltar rnam pa bzhi po de dag bsdus pas drubs pa'i chos gos gang yin pa de byin gyis brlab par bya'o/ /'di skad bstan</text></item>
<item><p>172a4</p><section></section><text>te/ ji ltar srid du btang ba'i tshal bu rnams kyi sna mtho dman du 'dug pas snam phran la zhi nyid du 'gyur ba de ltar chos gos de drub par bya'o/ /tshal bu gcig gi sna glegs bu'i 'phros non pa'i lhag ma ma non pa ji tsam yod pa de tsam du de las gzhan pa'i glegs bu lhag ma dag</text></item>
<item><p>172a5</p><section></section><text>kyang de dang mnyam par bya'o/ /dbus kyi snam bu la ltos nas g.yas g.yon gyi phyogs gnyis su glegs bu'i 'phro phyogs su blta bar bya'o/ /ngas bzhi kun nas 'khor bar kun dga' bo'i mtha' skor gyis 'phro thams cad bskor bar bya'o/ /cho ga 'di ni rab tu byung ba</text></item>
<item><p>172a6</p><section></section><text>gzhan dag las dge slong rnams kyis chos gos tha dad par bsgrub pa'i phyir ro/ /gos gang la chos gos kyi don du rnam pa de lta bur byin gyis brlab par bya zhe na/ de'i phyir mthang gos dang bla gos dang snam sbyar la'o zhes bya ba smras te/ gsum char la yang rnam pa de lta bur drub cing byin</text></item>
<item><p>172a7</p><section></section><text>gyis brlab par bya'o/ /mthang gos zhes bya ba ni/ nang du bgo bar bya ba'o/ /bla gos zhes bya ba ni lus kyi stod du bgo bar bya ba'o/ /snam sbyar zhes bya ba ni snam phran tu dras te sbyar ba las gos kyi rigs gang 'byung ba'o/ /dge slong mas ni shing nga dbung chad dang rdul gzan rnam pa</text></item>
<item><p>172b1</p><section></section><text>gang yang rung ba'o zhes bya ba ni/ dge slong mas sngar bstan pa'i chos gos gsum dang 'di gnyis dang lnga byin gyis brlab par bya'o/ rnam pa gang yang rung ba zhes bya ba ni/ dras shing drubs pa ma yin yang rung ba'o/ /'dir gzhung ni dge slong ma chos gos zin pas sra brkyang phyung nas gal te</text></item>
<item><p>172b2</p><section></section><text>chos gos lnga po gang yang rung ba dag las chos gos gcig dang nub cig mtshams kyi phyi rol du bral na spang pa'i ltung byed do zhes gsungs pa yin no/ /chos gos lnga po dag ces bya ba ni snam sbyar dang bla gos dang mthang gos dang shing nga dpung bcad dang rngul gzan zhes bya ba dag go/ /brnyan</text></item>
<item><p>172b3</p><section></section><text>po yod cing bdog na'o zhes bya ba ni/ gal te chos gos dras shing drubs pa brnyan po yang yod cing bdog na/ de'i tshe de yang byin gyis brlab par bya'o/ /gal te mi bdog na ni dras shing drubs pa ma yin pa la yang byin gyis brlab par bya ba ste/ chos gos byin gyis ma brlabs pas 'dus</text></item>
<item><p>172b4</p><section></section><text>par mi bya'o/ /de dag gzhag ste skya rengs 'char ba 'da' bar mi bya'o zhes bya ba ni/ chos gos byas pa gsum mam lnga po de dag gzhag ste skya rengs 'char pa 'da' bar mi bya'o/ /brnyan po yang yod cing bdog na'o/ /'di skad bstan te/ chos gos yod na skya rengs 'char ba'i dus</text></item>
<item><p>172b5</p><section></section><text>su chos gos byin gyis ma brlabs pas 'da' bar mi bya'o/ /gzhan med na kha ma bsgyur ba la yang byin gyis brlabs pa 'chags so zhes bya ba ni/ kha bsgyur ba 'am brnyan po gzhan med na kha ma bsgyur ba'i gos la yang byin gyis brlabs pa 'chags pa'o/ /ma dras pa la yang ngo</text></item>
<item><p>172b6</p><section></section><text>zhes bya ba ni/ dras pa gzhan med na ma dras pa la yang byin gyis brlabs pa 'chags pa'o/ /de la gal te 'byor na lhan thabs glan no zhes bya ba ni/ ma dras pa de la gal te lhan thabs zhes bya ba glegs bu'i 'phro bdog na glan bar bya ba'o/ /khyim du rung ba'i rnam pa la yang ngo</text></item>
<item><p>172b7</p><section></section><text>zhes bya ba la/ khyim du rung ba zhes bya ba ni khyim pa'i khyim du spyad du rung ba'o/ /rnam pa zhes bya ba ni/ de lta bu'i gos kyi rnam pa ste kha tshar dang phun tshar gyi mtha' gcad du rung ba dge slong gi chos gos kyi rnam pa nyid du ma red pa zhes bya ba'i tha tshig ste/ gzhan med na de la</text></item>
<item><p>173a1</p><section></section><text>yang byin gyis brlabs pa 'chags pa'o/ /phying pa dang la ba dang be+e'u phrug dang klam dang sengs pa ni mi dra bar lhan thabs glan zhing drub pa zhes bya ba ni/ chos gos nyid du byin gyis brlab par bya'o/ /'di ltar gzhan las spu can ni chos gos gsum po nyid du byin</text></item>
<item><p>173a2</p><section></section><text>gyis brlab par mi bya'o zhes gsungs mod kyi/ 'on kyang la pa dang be'u phrug dag la spu byi ba yang srid pas 'dir de gnyis bzung ngo / /'dir gzhung ni dge slong dag lnga po 'di dag ni mi 'dra ba dag yin te/ phying ba thams cad dang / la ba thams cad dang / be'u phrug thams cad</text></item>
<item><p>173a3</p><section></section><text>dang / klam pa thams cad dang / gos sengs pa thams cad de/ lhan thabs glan te bcang bar bya'o zhes gsungs pa yin no/ /gnas mal mi gtsang bas gos par gyur na de'i mod la sbyar bar bya'o zhes bya ba ni/ dge 'dun gyi'am gang zag gi mal cha dang stan la mi gtsang bas gos par</text></item>
<item><p>173a4</p><section></section><text>gyur na de'i mod kho na la mi brkyang bar bkru bar bya ba'o/ /dge 'dun gyi rtswa'i khri dang khri'u ma gtogs pa stan yan chad la de ma yin pa'i gding ba med pa dang gding g.yogs la mang bar chad ma bcug bar nye bar spyad par mi bya'o zhes bya ba ni/ dge 'dun gyi rtswa'i khri dang khri'u ma gtogs</text></item>
<item><p>173a5</p><section></section><text>pa tha na stan yan chad dge 'dun gyi gnas mal dge 'dun gyi gding ba ma yin pa rang gi gding ba med par longs spyad par mi bya ba dang / dge 'dun gyi gding g.yogs la yang gang zag gi gos kyi bar chad ma bcug par spyad par mi bya ba'o/ /rtswa'i khri dang khri'u zhes bya ba ni rtswa mun dza dang gres</text></item>
<item><p>173a6</p><section></section><text>ma la sogs pa'i thag pas brgyus pa'i khri dang khri'u ste/ de la ni gding ba gzhan med kyang rung ngo / /stan yan chad ces bya ba ni/ mal stan lta zhog gi tha mal par 'dug pa'i stan yan chad la yang gding ba med par 'dug par mi bya ste/ des na 'dir yan lag gis reg pa tsam la yang</text></item>
<item><p>173a7</p><section></section><text>gding ba gzhug dgos par rig par bya'o/ /de ma yin pa zhes bya ba ni/ dge 'dun gyi gding ba ma yin pa'o/ /gding ba med par nye bar spyad par mi bya'o zhes bya ba ni/ gang zag gi gding ba med par ro/ /gding g.yogs zhes bya ba ni/ 'dir steng nas bgo ba'i gos dang thang la gzhar</text></item>
<item><p>173b1</p><section></section><text>ba'i gding ba la bya ste/ dge 'dun gyi gding g.yogs de la yang gang zag gi gos kyi bar chad ma bcug par nye bar spyad par mi bya'o/ /thams cad kyi khra bo phal cher ma nyams pa la yang ngo zhes bya ba la/ thams cad kyi zhes bya ba ni/ dge 'dun gyi 'ba' zhig tu ma zad kyi gang zag gi la yang ngo / /</text></item>
<item><p>173b2</p><section></section><text>khra bo zhes bya ba ni/ par thang dang dre'u rdog dang za 'og la sogs pa tshon ris can thams cad do/ /phal cher ma nyams pa zhes bya ba ni/ ha cang rnying pa ma yin pa'o/ /de yang stan yan chad la de ma yin pa'i gding ba med pa dang / gding g.yogs la yang bar chad ma bcug bar nye bar spyad</text></item>
<item><p>173b3</p><section></section><text>par mi bya'o/ /skabs 'dir de ma yin pa zhes bya ba ni/ khra bo ma yin pa dang / dge 'dun gyi ma yin pa gnyi ga gzung ngo / /ngan ngon tsam dang dri ma can gyis mi bya'o zhes bya ba ni/ gding ba ngan ngon can dang gding ba dri ma can gyis dge 'dun gyi'am gang zag gi gnas mal la spyad par mi bya ba'o/ /</text></item>
<item><p>173b4</p><section></section><text>gding ba bcang par bya'o zhes bya ba ni/ gang zag gis bcang bar bya ba'o/ /de ni stug na gcig kyang rung ngo zhes bya ba ni/ gding ba de'o/ /sengs pa ni nyi rim mo zhes bya ba ni/ sengs pa zhes bya ba ni/ sang seng du gyur pa yin na nyi rim du bya dgos so/ /khra khra bo mi rung ngo zhes bya ba ni/ stug po yang</text></item>
<item><p>173b5</p><section></section><text>rung sengs pa yang rung ste/ gding ba khra bo bkra ba khra khra bor 'dug par bcang bar mi bya'o/ /de la glegs bu'i 'phro bya'o zhes bya ba ni/ gding ba de la chos gos kyi glegs bu'i tshal pa lta bu bya'o/ /phyogs gang du du zhig bya zhe na/ de'i phyir 'og rol gyis sum cha'i dang por ro zhes bya ba</text></item>
<item><p>173b6</p><section></section><text>smras te/ 'og rol zhes bya ba ni/ rkang pa'i mtha' logs su'o/ /sum cha zhes bya ba ni rkang pa'i mtha' logs su sum cha bor la stod du sum gnyis bor ba'i mtshams su'o/ /dang por ro zhes bya ba ni/ sum cha'i mtshams de nyid 'og rol gyi cha'i dang po yin pas de nyid du bcad de chos gos kyi</text></item>
<item><p>173b7</p><section></section><text>tshal bu 'dra bar glegs bu'i 'phro gcig bya bar zad kyi mthar yang mi bya dbus su yang mi bya'o zhes bya ba'i tha tshig go/ /glegs bu gcig pa byin gyis brlab par mi bya'o zhes bya ba ni/ gding ba ste de'i phyir sngar 'og rol gyi sum cha'i dang por ro zhes smos pas glegs bu phyed dang gnyis par</text></item>
<item><p>174a1</p><section></section><text>bya bar bstan pa yin no/ /g.yan pa dgab pa de dang ldan pas bcang bar bya'o zhes bya ba ni/ dge slong g.yan pa dang ldan pas g.yan pa dgab pa de bcang bar bya ba'o/ /de zhag lnga'am drug cing sbyang bar bya ba'o zhes bya ba ni/ g.yan pa dgab pa de zhag lnga'am drug cing</text></item>
<item><p>174a2</p><section></section><text>bkru bar bya ba'o/ /srin bal gyi dang bal gyi dang sha na'i dang par ma'i rung ngo zhes bya ba ni/ chos gos nyid dang gos lhag nyid du yang de dag las byas pa'i gos rung ba'o/ /rnams su ma byas pa dang gso ma ni mi rung ba'o zhes bya ba ni/ dpag bsam shing las byung ba'i gos la sogs pa dang / gso ma</text></item>
<item><p>174a3</p><section></section><text>las byung ba'i gos ni mi rung ba ste/ spang pa'i zhu ba las nyes byas byed pa nyid kyis mi rung ba'i khongs su gsungs pa'i phyir ro/ /skra las byas pa dang gcer bu pa dang bya 'ug pa pa yang dag par len pa yang ngo zhes bya ba yang / mi rung ngo zhes bya bar sbyar ro/ /skra'i la ba ba yang dag par</text></item>
<item><p>174a4</p><section></section><text>len pa dang gcer bu pa yang dag par len pa dang / bya 'ug pa pa yang dag par len pa ni mi rung ngo / /'dir gzhung ni dge slong bram ze'i bu mos zhus pa las/ mu stegs can gyi rgyal mtshan gsum po/ gcer bu pa nyid dang / bya 'ug pa pa nyid dang / skra'i la pa ba nyid 'chang bar byed na nyes</text></item>
<item><p>174a5</p><section></section><text>pa sbom por 'gyur ro/ /mu stegs can gyi rgyal mtshan gsum po dag ma gtogs pa de las gzhan pa'i mu stegs can gyi rgyal mtshan 'chang na nyes byas su 'gyur ro zhes gsungs pa yin no/ /gzhan de dag kyang yang dag par blangs pa sngon tu gtong bas 'chang na ni nyes pa sbom por</text></item>
<item><p>174a6</p><section></section><text>'gyur ro zhes gsungs pa yin no/ /de la sbom po'o zhes bya ba ni/ skra las byas pa dang / gcer bu pa dang / bya 'ug pa pa yang dag par lan pa de la ni dge 'dun gyi dbyen gyi phyogs su gtogs pa'i nyes pa sbom por 'gyur bar rig par bya'o/ /gzhan bstan pa ni de'o zhes bya ba ni</text></item>
<item><p>174a7</p><section></section><text>gsum po de dag las gzhan pa'i mu stegs can gyi rgyal mtshan gzhan bstan pa na ma rung ba de ste nyes byas byed pa nyid yin no/ /de dag kyang yang dag bar blang ba sngon du btang bas 'chang na ni sbom por 'gyur bas de'i phyir yang dag par blang ba sngon du gtong pa las gzhan pa yang dag par blang</text></item>
<item><p>174b1</p><section></section><text>ba sngon du gtong ba ma yin pas 'chang na de yang rung ba ma yin te de ni nyes byas byed pa nyid yin no/ /'di skad bstan te/ mu stegs can gyi rgyal mtshan gang ci yang rung ba 'chad na/ yang dag par blang ba sngon du btang bas kyang rung / yang dag par blang ba sngon du ma btang bas kyang rung ste/ de dag</text></item>
<item><p>174b2</p><section></section><text>thams cad la dag pa dang grol bar 'dzin pas 'chang ba ni nyes pa sbom por 'gyur ro/ /dag pa dang grol bar 'dzin pa med na ni skra'i la ba pa dang gcer bu pa dang / bya 'ug pa pa gsum ni sbom po nyid du logs shig tu gsungs pas/ de gsum las gzhan pa'i mu stegs can gyi rgyal</text></item>
<item><p>174b3</p><section></section><text>mtshan la dag pa dang grol bar 'dzin pa med cing / yang dag par blang ba sngon du ma btang bas 'dzin pa thams cad la ni nyes byas so/ /skra 'bal ba dang lo ma gyon pa dang g.yang gzhi'i smad g.yogs stod g.yogs dang bcas pas 'tsho ba dang gso ras dang yan lag gi sbubs dang</text></item>
<item><p>174b4</p><section></section><text>gos thams cad sngo ba dang / gdengs ka lta bu dang kha tshar ring po dang ral ga dang / gtsug tor dang / mgo dkris pa dang / ra phyar dang rnga bal gyi snam bu dang / mu stegs can gyi rgyal mtshan yang ngo zhes bya ba yang mi rung ngo zhes bya bar sbyar ro/ /skra 'bal ba zhes bya ba ni/ mu stegs</text></item>
<item><p>174b5</p><section></section><text>can gyi brtul zhugs skra 'thog par byed pa'o/ /lo ma gyon pa zhes bya ba ni/ lo ma dang shun pa la sogs pa gyon pa'o/ /g.yang gzhi'i smad g.yogs stod g.yogs dang bcas pas 'tsho ba zhes bya ba ni/ ri dgas kyi pags pa'i 'o/ /gso ras zhes bya ba ni/ gso ma las byas</text></item>
<item><p>174b6</p><section></section><text>ba'i gos seng seng po'o/ /yan lag gi gos sbubs zhes bya ba ni/ dor ma la sogs pa'i gos so/ /gos thams cad sngo ba zhes bya ba ni gos ril gyis sngo ba bkag pa yin gyi/ gos thams cad ser ba dang dmar ba ni ma bkag go/ /gdengs ka lta bu zhes bya ba ni/ gos kyi kha tshar sprul</text></item>
<item><p>174b7</p><section></section><text>mgo'i gdengs ka lta bur ring por byed pa'o/ /kha tshar ring po zhes bya ba ni/ gos kha tshar ma bcad pa'o/ /ral ga zhes bya ba ni/ shing nga dpung bcad las gzhan pa'i rnam pa yin par rig par bya ste/ dper na lham yu rings kyi rnam pa las lham sgrog gu can gyi rnam pa cung zad gzhan</text></item>
<item><p>175a1</p><section></section><text>pa dang 'dra'o/ /gtsug tor zhes bya ba ni/ gtsug tor mthon po'o/ /mgo dkris pa zhes bya ba ni/ thod la sogs pa ste gtsug tor pa yin no/ /ra phyar zhes bya ba ni/ ra ba la las byas pa'i phyar ba'o/ /rnga bal gyi snam bu zhes bya ba ni/ rnga mo'i bal las byas pa'i snam</text></item>
<item><p>175a2</p><section></section><text>bu'o/ /mu stegs can gyi rgyal mtshan zhes bya ba ni/ de dag las gzhan pa yin par rig par bya'o/ /bu la sa'i 'dab ma gang tsam dang mar me'i snying po tsam des kyang snyoms par bya ba'i phyir bgo bsha' bya'o zhes bya ba ni/ zas ni tha na shing pu la sa'i lo ma gang tsam nges kyang dbang ba</text></item>
<item><p>175a3</p><section></section><text>thams cad la snyoms par bya ba'i phyir bgo bsha' bya'o/ /gos ni tha na mar me'i snying po tsam des kyang dbang ba thams cad la snyoms par bya ba'i phyir bgo bsha' bya'o/ /'dir gzhung ni phran tshegs dag las/ dge slong dag de lta bas na zas kyi rnyed pa byung na pu la sa'i lo mas kyang</text></item>
<item><p>175a4</p><section></section><text>snyoms par byas te bgo bsha' bya'o/ /gos kyi rnyed pa byung na mar me'i snying po tsam gyi sbyor bas kyang snyoms par byas te bgo bsha' bya'o zhes gsungs pa yin no/ /la ba dang de lta bu dag ni btsongs te'o zhes bya ba ni/ bgo bsha' bya'o zhes bya bar sbyar ro/ /la ba dang la ba lta bu'i</text></item>
<item><p>175a5</p><section></section><text>gos gzhan gang dag gcad du mi rung ba de dag ni btsongs te bgo bsha' bya'o/ /mi gsheg pa nyid do zhes bya ba ni/ la ba dang de lta bu dag ni de las gzhan pa'i gos gzhan du mi gsheg pa nyid yin no/ /rnyed pa bgo ba la lnga bya'o zhes bya ba ni/ rnyed pa bgo ba la bya ba lnga bya ba'o/ /</text></item>
<item><p>175a6</p><section></section><text>rnyed pa bgo pa la bya ba lnga bya ba de dag gang zhe na de'i phyir/ deng rnyed pa bgod par 'gyur gyis bar khyed cag gis tshogs par bya'o zhes dge 'dun la brjod par bya ba dang / gaN+DI brdung ba dang / tshul shing bram pa dang / bgrang ba dang / so so'i skal ba brim pa'o zhes bya ba smras te/ rnyed pa bgo</text></item>
<item><p>175a7</p><section></section><text>ba'i dus su bya ba lnga po de dag go rims bzhin du bya'o/ /tha ma yan chad byed pa nyid ma 'ongs pa dbang ba nyid yin no zhes bya ba ni/ rnyed pa bgo ba'i dus su bya ba lnga po de dag gi go rims kyi tha ma ni so so'i skal ba brim pa ste/ gong ma bzhi lta ci smos kyi/ tha ma de yan chad byed pa na dge</text></item>
<item><p>175b1</p><section></section><text>slong gzhan glo bur du 'ongs pa yang rnyed pa'i skal ba dbang ba nyid yin pa'o/ /'di ni nges pa'i rnyed pa ma yin gyi/ dge 'dun tsam la spyir spags te phul ba'i rnyed pa yin par shes par bya ste/ dper na dus ston chen po dag gi tshe lta bu'o/ /dbyar gnas pa'i rgyu las byung ba la sogs pa'i rnyed</text></item>
<item><p>175b2</p><section></section><text>pa nges pa gzhan dag la ni glo bur du 'ongs kyang mi dbang ba nyid yin no/ /bya ba lnga po 'jug tu ma byin pa nyid la ni glo bur du 'ongs pa nyid dbang bar bstan na/ 'jug tu phyin pa la ji ltar bsgrub par bya zhe na de'i phyir/ 'jug tu phyin pa nyid na mi dbang ngo zhes bya ba smras te/ bya ba lnga po thams</text></item>
<item><p>175b3</p><section></section><text>cad mjug tu phyin pa nyid ni 'ongs pa de ni der rnyed pa mi dbang ngo / /de ni rnyed pa chung ngu la yang ngo zhes bya ba ni/ sngar bstan pa la sogs pa de ni rnyed pa chung ngu la yang bya'i/ rnyed pa chen po 'ba' zhig la bya bar ma zad do/ /rnyed pa'i bya ba der zhugs nas song ba nyid yin yang mi dbang ba ma yin</text></item>
<item><p>175b4</p><section></section><text>ni zhes bya ba ni/ dbyar gnas pa la sogs pa'i rgyu gang gis rnyed pa 'brim par byed pa'i bya ba der gal te dge slong de zhugs par gyur na gnas skabs de dang bya ba de byas pa yin pas/ gtsug lag khang gi mtshams las 'das te song yang rnyed pa de dbang ba yin no/ /de'i phyir 'gro bas</text></item>
<item><p>175b5</p><section></section><text>mnod pa bcol bar bya ba'o zhes bya ba mi gang gi phyir rnyed pa de dbang ba de'i phyir dge slong 'gro bas rang gi skal ba nod pa gzhan la bcol bar bya ba'o/ /khas blangs pa dang ldan par ma mnos na bsab par bya ba nyid yin no zhes bya ba ni/ mnod do zhes khas blangs pa dang ldan pas gal te</text></item>
<item><p>175b6</p><section></section><text>rnyed pa ma mnos na de'i tshe sgo nas bsab par bya ba nyid yin pa'o/ /rnyed pa chung ngu la pa na lnga la sogs pa'o zhes bya ba ni/ rnyed pa chung ngu la yang gal te mnod par khas blangs pa dang ldan pas ma mnos na/ bgo skal maSha ka lnga'am de bas lhag pa yin na de la bsab par bya ba nyid yin</text></item>
<item><p>175b7</p><section></section><text>pa'o/ /ma bcol na mnod par mi bya'o zhes bya ba ni/ bdag pos ma bcol na de'i skal ba mnod par mi bya'o/ /slob dpon nam mkhan po'i ni mnod par bya'o zhes bya ba ni/ de gnyis kyi na ma bcol na yang ngo / /yid gcugs pa'i gnas kyi don du yang ngo zhes bya ba ni/ gang zag gang yid</text></item>
<item><p>176a1</p><section></section><text>gcugs pa'i gnas su gyur pa yin na de'i don du yang ma bcol kyang mnod par bya'o/ /rang gi phyogs dang mthun pa ma yin pa'i don du mi bya'o zhes bya ba ni/ bye ba'i phyogs su song ba'i don du yang mnod par mi bya ba'o/ /de ni gnas mal la yang ngo zhes bya ba ni/ ma bcol</text></item>
<item><p>176a2</p><section></section><text>na mnod par mi bya'o zhes bya ba la sogs pa de ni gnas mal la yang rig par bya ba ste/ gang gis bcol tam gang la yid gcugs pa yod pa ni mngon sum du ma gyur kyang de'i don du mnod par bya'o/ /zas la yang ngo zhes bya ba ni/ ma bcol na mnod par mi bya ba'o zhes bya ba la sogs pa rig</text></item>
<item><p>176a3</p><section></section><text>par bya ba ste/ de dag ni gzhan gyi tshig gi skabs med par bya ba'i phyir ro/ /gzhan gyi don du mnod pa pha rol la go bar bya'o zhes bya ba ni/ gzhan gyi don du rnyed pa dang gnas mal la sogs pa mnod pa gang zag pha rol po gzhan dag la go bar bya ba ste/ 'di yang gzhan gyi tshig gi skabs med</text></item>
<item><p>176a4</p><section></section><text>par bya ba'i phyir ro/ /'dir gzhung ni nod par byed par pha rol la go bar bya'o zhes gsungs pa yin no/ /mi dbang bas nang du zhugs te mi bya'o zhes bya ba ni/ rnyed pa mi dbang bas gang dag dbang ba de dag gi nang du zhugs te skal ba mnod par mi bya'o/ /'dir gzhung ni/ de lta bas na</text></item>
<item><p>176a5</p><section></section><text>dge slong gis gzhan gyi rnyed par 'jug par mi bya'o zhes gsungs pa yin no/ /'dir dpe gzhan yang tshe dang ldan pa nye dga' mgron du ma bos pas zan zos nas de nas yon ras yug chen mnos pa yin no/ /dbang ba gcig nyid kyis shin tu mang po thob pa la mi dbang ba'i rgyur 'gyur ba med do</text></item>
<item><p>176a6</p><section></section><text>zhes bya ba ni/ gang zag dbang ba gcig nyid kyis rnyed pa shin tu mang po thob pa la mi dbang ba'i rgyur 'gyur ba med pa'o/ /'di skad bstan te/ gal te gtsug lag khang na dge slong gcig pu 'dug par gyur la/ der rnyed pa shin tu mang po grub par gyur kyang / dbang ba nyung ba mi dbang ba'i</text></item>
<item><p>176a7</p><section></section><text>rgyur mi 'gyur te/ snyed pa de de nyid kyi yin par rig par bya'o/ /'dir khungs ni rgan zhugs de gnyis 'di snyam du bdag cag gnyis la ras yug chen brgya ji ltar 'byung bar 'gyur te/ gzhan nas 'jug tu gzhug par bya'o snyam du sems so zhes gsungs pa dang / ded dpon gyis dge</text></item>
<item><p>176b1</p><section></section><text>'dun gyi phyir gtsug lag khang du rnyed pa mang po bskur ba na/ gtsug lag khang de na dge slong gcig bu zhig gnas pa de 'gyod pas mi len pa nas/ bcom ldan 'das kyis de ni de na gang gnas pa de'i yin no zhes rjes su gnang ba'i bar du gsungs pa yin no/ /bye ba na chos ma yin pa'i phyogs</text></item>
<item><p>176b2</p><section></section><text>dang mthun pa dag tu song ba dge 'dun gyi rnyed pa mi dbang ngo zhes bya ba ni/ dge 'dun bye ba na gang zag gang chos kyi phyogs dang mthun pa spangs te chos ma yin pa'i phyogs dang mthun pa dag tu song ba gang yin pa de dge 'dun gyi rnyed pa mi dbang pa'o/ /de'i dus kyi rnyed pa la ni ches ring du</text></item>
<item><p>176b3</p><section></section><text>gnas na gnas pa nyid yin no zhes bya ba ni/ dbyar gnas pa la sogs pa'i dus der 'byung ba'i rnyed pa ni de'i dus kyi rnyed pa zhes bya ste/ de la ni gang zag dus ches yun ring du dbyar gyi nang na gnas gnas na/ dus de bas thung ba zhig gnas par ma gyur du zin kyang de rnyed pa de la</text></item>
<item><p>176b4</p><section></section><text>gnas pa nyid yin pas rnyed pa de'i skal ba dbang ba'o/ /'di skad bstan te/ gang dus ches yun ring du 'dug 'dug nas gnas gzhan du song ba de ni de'i dus kyi rnyed pa dbang ba nyid yin te/ de ni song ba'i dbang du byas te gsungs pa yin no/ /babs pa dang shi bar gyur pa gnyis kyis</text></item>
<item><p>176b5</p><section></section><text>kyang ngo zhes bya ba ni/ 'di gnyis kyang ches ring du gnas gnas pa yin na des dus kyi rnyed pa dbang ba nyid yin no/ /'di ltar 'di gnyis la yang rnyed pa dgos pa yod de 'ga' zhig la dbul lam/ bu lon pa yod dam/ nad g.yog la yo byad drug ma 'byor na de sbyin par bya ba nyid dang /</text></item>
<item><p>176b6</p><section></section><text>dge slong rnams kyis shi ba'i yo byad du byin gyi brlabs pa la sogs par shi ba'i rnyed pa'i skal ba dang spyad pa'i sgo de lta bu dag yod la/ babs pa la ni dngos su dgos pa nyid yod pa'i phyir ro/ /rnyed pa ni ji ltar rnam par nges par byed pa ltar rnam par gzhag go zhes bya ba ni/ rnyed pa ni</text></item>
<item><p>176b7</p><section></section><text>bdag po dag gis rnyed pa 'di ni 'di ltar rnam par nges par bya'o zhes bsngos shing ji ltar rnam pa nges par byas pa de'i rjes su 'brang bas rnam par gzhag par bya ba ste/ gtsug lag khang 'di na gnas pa'i dge slong rnams kyis gnas mal dang bsod snyoms la sogs pa longs spyad par</text></item>
<item><p>177a1</p><section></section><text>bya'o zhe'am/ dgun nam dgun smad dam dpyid dam sos ka'am/ dbyar ram ston gnas pa'i dge 'dun rnams la rnyed pa 'di 'bul gyi 'di na gnas pa'i dus tshigs 'di'i khengs su gtogs pas spyad par bya'o zhe'am/ gang la la gnas khang 'di'am khang khyim</text></item>
<item><p>177a2</p><section></section><text>'di na gnas pa de la rnyed pa 'di khud par 'bul gyi des 'di spyad par bya'o zhes de ltar yon bdag gis gtsug lag khang ngam/ dus tshigs sam/ gnas khang dag gi dbang du byas te dge 'dun nam gang zag gang la rnyed pa bsngos shing rnam par nges par byas pa de ni de kho na bzhin du</text></item>
<item><p>177a3</p><section></section><text>gtsug lag khang dang / dus tshigs dang / gnas khang de na dge 'dun nam gang zag su gnas pa dag gis 'khrul ba med par spyad par bya ba yin te/ de ni yon bdag gis rnam par nges par byas pa'i dbang du byas pa yin no/ /'thob pa rnams kyis kyang ngo zhes bya ba ni/ rnyed pa ni ji ltar rnam</text></item>
<item><p>177a4</p><section></section><text>par nges par byed pa ltar rnam par gzhag go zhes bya ba'i rjes bsnyag pa'i phyir/ kyang ngo zhes bya ba'i sgra smos so/ /'di ni gang gi tshe yon bdag gis rnam par nges par ma byas pa de'i tshe rnyed pa thob pa'i gang zag rnams kyis rnam par nges par byas pa'i dbang du byas pa yin te/ khas blangs</text></item>
<item><p>177a5</p><section></section><text>pa dang khas ma blangs pa'i phyogs gnyis kyis khyim che ge mo ni khyed kyi'o/ /khyim che ge mo ni nged kyi'o/ /lam po che 'di ni khyed kyi'o/ /lam po che 'di ni nged kyi'o zhes bya ba la sogs pa lta bur khrims su bya ba bcas na/ gal te phyogs cig shos kyi rnam par nges par byas pa'i khyim la sogs</text></item>
<item><p>177a6</p><section></section><text>pa gang yin pa de nas phyogs cig shos kyi rnyed pa gang thob pa de ni phyogs de mi dbang ste/ khyim la sogs pa de phyogs gang gir rnam par nges par byas pa'i phyogs de dbang bar rig par bya'o/ /gal te gcig gi phyogs su byas pa'i khyim du phyogs gnyi ga dus gcig tu tshogs te/ rnyed pa</text></item>
<item><p>177a7</p><section></section><text>mnyam du grub par gyur na yang rnyed pa de dag khyim de phyogs gang gi rnam par nges par byas pa'i phyogs de nyi tshe dbang gi /phyogs cig shos mi dbang ste/ phyogs des thob tu zin kyang phyogs cig shos la dbul bar bya dgos so/ /ji ste dbang ba'i phyogs des byin na ni mi dbang ba'i phyogs kyis</text></item>
<item><p>177b1</p><section></section><text>kyang ci bder longs spyad du rung ngo / /la la 'di snyam du dogs te/ khyim der phyogs gnyi gas rnyed pa grub pa na phyogs cig shos kyis kyang rnyed pa grub pa yin na de'i skal ba cig shos la dbul ci dgos snyam du dogs pa bsal ba'i phyir/ thams cad kyis phul na yang ngo zhes bya ba smras te/ sbyin</text></item>
<item><p>177b2</p><section></section><text>bdag thams cad kyis gang gi tshe rnyed pa 'bul bar byed du zin kyang de'i tshe 'thob pa rnams kyis rnam par gzhag pa byas pa de'i rjes su 'brang bas rnyed pa rnam par gzhag par rig par bya'o/ /'o na 'di skad ces gang gi tshe dge 'dun gyi dbye ba de'i tshe dge slong dag gis khyim che ge mo ni khyed kyi'o/ /khyim</text></item>
<item><p>177b3</p><section></section><text>che ge mo ni nged kyi'o zhes de dang de ltar khrims su bya ba bcas nas dbyar gnas par khas len par byed do zhes gsungs pas/ 'dir dbyar gyi dus su bye ba dag gi phyogs gnyis kyi dbang du mdzad de gsungs pa ma yin nam zhe na/ 'dir dbyar gyi dus su bye ba dag gi phyogs gnyis ni dpe tsam du</text></item>
<item><p>177b4</p><section></section><text>zad de/ dgun la sogs pa dag gi dus tshigs gzhan dang sde tshan gzhan dag la yang 'di rung bas de'i phyir/ 'dir spyir mdor bsdus so/ /gal te zas la yang de ltar rnam par nges par byas par gyur na de'i tshe phyogs cig shos kyis rjes su ma gnang na/ phyogs gzhan gyis bza' bar mi bya</text></item>
<item><p>177b5</p><section></section><text>ste/ de lta bas na rnyed pa thams cad la yang rjes su gnang ba nyid yin na ni nyes pa med par rig par bya'o/ /dge 'dun yongs su ma bcad na las kyi mtshams kyis yongs su bcad do zhes bya ba ni/ sbyin bdag gis 'di skad ces bdag gis dge 'dun la phul lo zhes zer zhing / dge 'dun</text></item>
<item><p>177b6</p><section></section><text>gang dag la 'bul ba yongs su ma bcad par rnyed pa rnam par nges par ma byas na/ de'i tshe las kyi mtshams kyis dge 'dun yongs su gcad par bya ste/ las kyi mtshams zhes bya ba ni/ las byar rung ba'i mtshams te/ mtshams chen po bcad pa'i gnas na ni dpag tshad phyed dang gsum gyi</text></item>
<item><p>177b7</p><section></section><text>mtha' tshun chad do/ /mtshams ma bcad pa'i gnas rtsig pas bskor ba na ni phyi ra'i rtsig pa'i mtha' tshun chad do/ /mtshams ma bcad pa'i rtsig pas ma bskor ba'i gnas na ni wa kha nas chu 'dzag pa'i snas gar sleb pa'i mtha' tshun chad do/ /dkyil 'khor ba'i mtshams gcad pa'i gnas</text></item>
<item><p>178a1</p><section></section><text>na ni de nyid kyi mtha' tshun chad do/ /grong gi gnas na ni grong gi nye 'khor gyi mtha' tshun chad do/ /mtshams de dag gi khongs su gtogs pa'i dge slong rnams kyis rnyed pa de dbang ngo zhes bya ba'i tha tshig go/ /'di la gcig la sogs pa de ni de nyid do zhes bya ba ni/ dge 'dun gyi</text></item>
<item><p>178a2</p><section></section><text>phyir phul pa'i rnyed pa 'di la gang zag gcig la sogs pa'i dge 'dun du ma langs pa mtshams gcig gi nang du gtogs pa rnams ni dge 'dun nyid dang 'dra ste/ de dag rnyed pa de dbang ngo zhes bya ba'i tha tshig go/ /dper na dge slong skyes pa'am bud med 'ga' zhig la brten nas dbyar gnas</text></item>
<item><p>178a3</p><section></section><text>par khas len cing gnas de na bud med la sogs pas dge 'dun gyi phyir rnyed pa 'bul bar byed na mtshams de'i nang du gtogs pa rnams kyi rnyed pa de/ gal te bdag gis 'di nyid kyi dge 'dun la phul lo zhes zer la/ gal te de na gang zag gzhan med na ni rnyed pa de mtshams kyis bstabs pa</text></item>
<item><p>178a4</p><section></section><text>yin no/ /gal te 'di khyod kho na la phul lo zhes zer na ni rnyed pa de rten gyis bstabs pa yin te/ rten gyi dbang gis grub ces bya ba'i tha tshig go/ /chos kyi rnyed pa ni de smra ba rnams dbang ba nyid yin no zhes bya ba ni/ chos la phul ba'i rnyed pa na chos smra ba rnams dbang ba nyid yin pa'o/ /'dul ba bye brag</text></item>
<item><p>178a5</p><section></section><text>tu bshad pa dag las mya ngan las 'das pa la phul ba ni mchod rten gyi dang 'dra bar gzhag go zhes gsungs pas/ de'i phyir 'di ni bshad pa la sogs pa'i chos kyi rnyed pa yin par rig par bya'i/ mya ngan las 'das pa'i chos kyi rnyed pa ni ma yin no/ /gtsug lag gi tshigs su bcad pa gcig</text></item>
<item><p>178a6</p><section></section><text>'dzin pa ni 'dir de nyid kyi mtha' yin no zhes bya ba la/ gtsug lag ces bya ba ni/ drang srong gis gsungs pa ste/ de'i tshigs su bcad pa gcig 'dzin pa ni chos kyi rnyed pa dbang ba 'di la chos smra ba de nyid kyi phyir mtha' yin no/ /mdo 'di ni rtsod pa'i gzhi'i gzhung las byung ngo / /mtshan</text></item>
<item><p>178a7</p><section></section><text>mi mthun pa'i shi ba'i yo byad la cig shos yod na mi dbang ba nyid do zhes bya ba la/ mtshan ma mthun pa zhes bya ba ni dge slong dang dge tshul gyi rgyud du gtogs pa'i shi ba'i yo byad de la ni/ dge slong ma dang dge slob ma dang dge tshul ma dag mi dbang ngo / /de bzhin du dge slong ma dang dge slob ma dang</text></item>
<item><p>178b1</p><section></section><text>dge tshul ma'i rgyud du gtogs pa'i shi ba'i yo byad de la yang dge slong dang dge tshul dag mi dbang ba nyid yin no/ /ci thams cad du yang zhe na ma yin te/ de'i phyir cig shos yod na zhes bya ba smras te/ cig shos zhes bya ba mtshan mthun pa yod na mtshan mi mthun pa mi dbang ngo / /'di skad bstan te/</text></item>
<item><p>178b2</p><section></section><text>gang na mtshan mthun pa yod pa de na mtshan mi mthun pa mi dbang ngo / /gang na mtshan mthun pa med pa de na ni mtshan mi mthun pa yang dbang ngo / /mdo 'di ni gleng gzhi'i gzhung las 'byung ngo / /gnas nas phyung ba'i yang de bzhin no zhes bya ba ni/ gnas nas phyung ba'i rgyud du gtogs pa'i shi ba'i</text></item>
<item><p>178b3</p><section></section><text>yo byad la yang gnas nas ma phyung ba cig shos yod na gnas nas phyung ba mi dbang la/ gnas nas ma phyung ba med na ni gnas nas phyung ba dbang ngo / /med na yang ngo zhes bya ba ni/ ma spangs pa'i rgyud du gtogs pa'i shi ba'i yo byad la ni ma spangs pa cig shos med na yang spangs pa mi dbang</text></item>
<item><p>178b4</p><section></section><text>ba'o/ /ci dus thams cad du'am zhe na ma yin te/ de'i phyir rgyu las sems ma log na'o zhes bya ba smras te/ ltung ba ma mthong ba la sogs pa'i rgyu gang gis de gnas nas dbyung ba'i las byas pa'i rgyu de las sems ma log cing bzlog par ma byas pa de gnas nas ma phyung ba'i rgyud du</text></item>
<item><p>178b5</p><section></section><text>gtogs pa'i shi ba'i yo byad la gnas nas ma phyung ba cig shos med na yang mi dbang gi /rgyu las sems log na ni dbang ngo / /'dir gzhung ni gang dbang lags/ de dag las gang gis dang por sdig pa can gyi lta ba'i rnam pa spong bar byed pa'o zhes gsungs pa yin no/ /de'i de mnod par bya ba</text></item>
<item><p>178b6</p><section></section><text>nyid la de ni tha dad pa nyid ma yin no zhes bya ba ni/ spangs pa de'i shi ba'i yo byad de mnod par bya ba nyid las/ spangs pa de ni ma spangs pa dang tha dad pa nyid ma yin no/ /'di skad bstan te/ spangs pa de dag gi shi ba'i yo byad de dag mnod par bya ba nyid la spangs pa de dag ni ma spangs pa dag dang tha dad pa</text></item>
<item><p>178b7</p><section></section><text>nyid ma yin pa'i phyir/ spangs pa'i shi ba'i yo byad pa ni/ spangs pa cig shos yod kyang ma spangs pa yang dbang ste/ spangs pa ni dge 'dun las tha dad pa nyid ma yin pa'i phyir ro/ /tha dad pa'i la ni tha dad pa nyid do zhes bya ba 'di ni/ /khas blangs pa dang khas ma blangs pa'i phyogs tha dad pa'i shi</text></item>
<item><p>179a1</p><section></section><text>ba'i yo byad la ni phyogs de gnyis tha dad pa yin pas/ phyogs tha dad pa'i shi ba'i yo byad blang bar bya ba nyid la tha dad pa yin te/ gcig la gcig mi dbang po zhes bya ba'i tha tshig go/ /'di skad bstan te/ gzhan gyi phyogs su gtogs pa'i shi ba'i yo byad la gzhan gyi phyogs su</text></item>
<item><p>179a2</p><section></section><text>gtogs pa'i gang zag mi dbang bas chos dang mthun pa'i phyogs su gtogs pa'i shi ba'i yo byad la yang / chos ma yin pa dang mthun pa'i phyogs su gtogs pa mi dbang la/ chos ma yin pa dang mthun pa'i phyogs su gtogs pa'i shi ba'i yo byad la yang chos dang mthun pa'i phyogs su gtogs</text></item>
<item><p>179a3</p><section></section><text>ba mi dbang ngo / /'dir gzhung ni khas blangs pa rnams kyi gnas su khas ma blangs pa'i dge tshul 'ongs te dus byas par gyur na zhes bya ba la sogs pa gsungs pa yin no/ /chos dang mthun pa'i phyogs khas blangs pa ni khas blangs pa yin la/ chos ma yin pa dang mthun pa'i phyogs khas blangs pa ni</text></item>
<item><p>179a4</p><section></section><text>khas ma blangs pa yin par rig par bya'o/ /rab tu byung ba dang tshangs pa mtshungs par spyod pa las gzhan pa dag de mi dbang ba nyid yin no zhes bya ba ni/ rab tu byung ba dang tshangs pa mtshungs par spyod pa las gzhan pa nye du la sogs pa dang rgyal po yang rab tu byung ba'i shi ba'i yo byad de mi dbang</text></item>
<item><p>179a5</p><section></section><text>ba nyid yin te/ de ni rab tu byung ba dang tshangs pa mtshungs par spyod pa dag kho na dbang ba yin no/ /'dir rab tu byung ba zhes smos pa ni dge tshul dang dge tshul ma dang dge slob ma yang dbang ba nyid du bstan pa'i phyir ro/ /tshangs pa mtshungs par spyod pa zhes smos pa ni/ gzhan mu stegs can</text></item>
<item><p>179a6</p><section></section><text>bsal ba'i phyir ro/ /gsol ba'am dang po dang thams byin gyis brlabs zin pa ni 'ongs pa ni mi dbang ngo zhes bya ba ni/ shi ba'i yo byad la dge 'dun gyis gsol bas byin gyis brlabs su zin kyang rung / dang po dang tha mas byin gyis brlabs zin kyang rung ste/ de'i 'og tu rab tu</text></item>
<item><p>179a7</p><section></section><text>byung ba tshangs pa mtshungs par spyod pa 'ongs pa dag ni mi dbang ba nyid yin no/ /byin gyis brlabs pa de gnyis ma zin pa'i skabs su 'ongs pa ni dbang ngo / /dang por shi ba'i bsod nams su yon bshad pa byas nas phyis byin gyis brlab par bya'o/ /gal te yon bshad pa ma byas par byin gyis</text></item>
<item><p>179b1</p><section></section><text>brlabs pa de gnyis byed na ni/ byin gyis brlabs pa des phyis 'ongs pa dag skal ba mi dbang ba nyid du yang mi 'gyur la byin gyis brlabs pa de yang mi 'chags so/ /yon bshad pa'i 'og tu byin gyis rlob na ni byin gyis brlabs pa de yang 'chags la phyis 'ongs pa dag kyang skal ba mi dbang ba</text></item>
<item><p>179b2</p><section></section><text>nyid du 'gyur ro/ /gsol bas byin gyis brlab pa'i sngags ni/ dge 'dun btsun pa rnams gsan du gsol/ 'di ltar gnas 'dir dge slong nye dga' gum na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong nye</text></item>
<item><p>179b3</p><section></section><text>dga' gum pa'i rdzas bgo bar bgyi ba gum pa'i yo byad chos gos dang chos gos ma lags pa gda' ba dang mi gda' ba byin gyis brlab po/ /'di ni gsol pa'o zhes gsungs pa yin te/ 'dir nye dga' zhes smos pa ni/ gleng gzhi'i dbang gis gsungs par zad de/ las bya ba'i skabs su ni gang zag</text></item>
<item><p>179b4</p><section></section><text>gang shi ba'i yo byad byin gyis brlab par bya ba de nyid kyi ming nas brjod par bya'o/ /dang po dang tha mas byin gyis brlab pa bstan pa'i phyir/ de las 'ga' zhig dge 'dun gyi rgan pa dang gsar bu gnyis la byin pa ni de zhes bya'o zhes bya ba smras te/ de las zhes bya ba ni/ shi ba'i yo byad de las so/ /'ga'</text></item>
<item><p>179b5</p><section></section><text>zhig ces bya ba ni dngos po 'ga' zhig go/ /rgan pa zhes bya ba ni gral gtso'o/ /gsar bu zhes bya ba ni gral tha ma na 'dug pa ste/ de gnyis la shi ba'i yo byad de las dngos po sna re zhig sbyin pa ni dang po dang tha mas byin gyis brlab pa de zhes bya'o/ /'dir gzhung ni yo byad cig btsongs te cung zhig dge</text></item>
<item><p>179b6</p><section></section><text>'dun gyi rgan pa dang dge 'dun gyi gsar bu la byin nas zhes gsungs pa yin no/ /de la dang po dang tha ma zhes bya ba ni/ dge 'dun gyi rgan pa ni dang po yin la/ dge 'dun gyi gsar bu ni tha ma yin te/ shi ba'i yo byad kyi gnas der tshogs pa'i dge 'dun tshul bzhin du dngar ba rnams las dang po dang</text></item>
<item><p>179b7</p><section></section><text>tha ma de gnyis la shi ba'i yo byad de las dngos po sna re phul na cho ga de nyid kyis byin gyis brlabs pa yin no/ /yang rnam pa gcig tu na dang po dang tha ma zhes bya ba/ phyogs gcig dang tshig gcig gis kyang bstan te/ tha ma zhes bya ba ni/ rgan rabs nas rjes su mthun par bgrangs nas gsar bu tha ma</text></item>
<item><p>180a1</p><section></section><text>yin pa/ gzhon rabs nas rjes su mi mthun par bgrangs na rgan pa tha ma yin pas/ de ltar na rgan pa dang gsar bu gnyi ga tha ma zhes bya'o/ /dang po zhes bya ba ni rgan rabs nas rjes su mthun par bgrangs te gsar bu tha mar byas na de la shi ba'i yo byad sna gcig dang por sbyin dgos</text></item>
<item><p>180a2</p><section></section><text>pas de dang po yin la/ gzhon rabs nas rjes su mi mthun pas bgrangs te/ rgan pa tha mar byas na de la yang shi ba'i yo byad sna gcig dang por sbyin dgos pas/ de ltar na rgan pa dang gsar bu gnyi ga dang po zhes bya ste/ de ni dang po dang tha mas byin gyis brlab par bya ba yin no/ /gang na byin gyis</text></item>
<item><p>180a3</p><section></section><text>brlab pa bya ba 'dug pa de ni mtshams su gtogs pa rnams byin gyis rlob par byed pa yin no zhes bya ba ni/ gnas gang na byin gyis brlab par bya ba'i dngos po 'dug pa de'i mtshams su gtogs pa'i rab tu byung ba rnams ni de byin gyis rlob par byed pa yin te/ de dag gi dngos po de byin gyis brlab par</text></item>
<item><p>180a4</p><section></section><text>bya'o zhes bya ba'i tha tshig go/ /'di la shi ba'i gnas nyid ni rgyu ma yin no zhes bya ba ni/ shi ba'i yo byad byin gyis brlab par bya ba 'di las/ shi ba'i gnas nyid ni rgyu ma yin te/ 'dir shi ba de'i dbang gis mtshams de na gnas pa'i dge slong rnams kyis gnas gzhan na shi ba'i yo byad 'dug pa byin</text></item>
<item><p>180a5</p><section></section><text>gyis brlab tu mi rung ba nyid yin la/ gnas gzhan du shi ba de'i yo byad mtshams 'di na 'dug pa ni mtshams 'di na gnas pa'i dge slong rnams kyis byin gyis brlab tu rung ba nyid do/ /mtshams kyi bar na 'dug pa la lus sam gzhan gyis reg pas ji tsam non pa der gtogs pa rnams so zhes bya ba la/</text></item>
<item><p>180a6</p><section></section><text>mtshams kyi bar zhes bya ba ni/ mtshams gzhan dang gzhan gyi bar ro/ /de dag na byin gyis brlab par bya ba 'dug pa ni mtshams kyi bar na 'dug pa'o/ /mtshams kyi bar na 'dug pa'i shi ba'i yo byad de la shi ba de'i lus kyis reg gam khri dang khri'u la sogs pa gzhan gyis reg pa'i shi ba'i yo byad</text></item>
<item><p>180a7</p><section></section><text>byin gyis brlab par bya ba des mtshams ji tsam non cing khyab pa'i mtshams der gtogs pa'i dge slong rnams byin gyis rlob par byed pa yin te/ mtshams de na gnas shing 'khod pa de dag gis byin gyis brlab par bya'i/ mtshams gzhan na gnas pa dag gis ni ma yin no/ /de lta bas na 'di la ni</text></item>
<item><p>180b1</p><section></section><text>byin gyis brlab par bya ba'i rdzas kyi dbang gis rnam par gzhag gi shi ba'i ro'i dbang gis ma yin no/ /gang na nor dang 'dra ba de 'dug pa de'i khongs su yo byad gtogs pa nyid yin no zhes bya ba ni/ mtshams gang na nor dang 'dra ba de 'dug pa'i mtshams de'i khongs su shi ba'i yo byad mtshams</text></item>
<item><p>180b2</p><section></section><text>gzhan na 'dug pa yang gtogs pas/ des na mtshams gang na nor dang 'dra ba de 'dug pa'i mtshams de'i khongs su gtogs pa'i dge 'dun gyis mtshams de nyid kyi nang du nor dang 'dra ba de byin gyis brlabs na shi ba'i yo byad mtshams gzhan na 'dug pa'i chos gos dang chos gos ma yin pa snang ba</text></item>
<item><p>180b3</p><section></section><text>dang mi snang ba thams cad byin gyis brlab par 'gyur ro zhes bya bar sbyar ro/ /nor dang 'dra bar zhes bya ba ni/ khyim pa'am rab tu byung ba gang gi lag tu gzhag shing shi ba'i yo byad byin gyis brlab par bya ba gzhag pa'i khyim pa'am rab tu byung ba de la bya ste/ de ni nor de'i dngos po dang 'dra ba'am</text></item>
<item><p>180b4</p><section></section><text>de'i gzugs brnyan nam/ de'i ring lugs lta bu yin pa'i phyir ro/ /'di skad bstan te/ 'di ltar gnas gzhan na nor dang 'dra ba'i gang zag de 'dug na/ des gzhan shi ba'i nor byin gyis brlab par bya ba dag gnas gzhan du bzhag tu zin kyang nor dang 'dra ba'i gang zag de 'dug pa'i gnas de</text></item>
<item><p>180b5</p><section></section><text>nyid na byin gyis brlab par bya ba'i nor de yang 'dug pa nyid dang 'dra bar bstan par bya ste/ des na gnas gang na nor dang 'dra ba'i gang zag de 'dug pa'i gnas de nyid du nor dang 'dra ba'i gang zag de nyid byin gyis brlabs na/ des gzhan shi ba'i yo byad chos gos dang chos gos ma yin pa snang ba</text></item>
<item><p>180b6</p><section></section><text>dang mi snang ba gnas gzhan du gzhag pa thams cad byin gyis brlab pa nyid du 'gyur ro/ /de'i phyir de'i nor dang 'dra bas gzhan na 'dug pa byin gyis brlab par bya'o zhes bya ba smras te/ dge slong rnams kyis nor dang 'dra ba'i gang zag drung na 'dug pas gzhan shi ba'i yo byad de la gzhag pa thag</text></item>
<item><p>180b7</p><section></section><text>ring po na 'dug pa gsol ba 'ba' zhig gi las kyis byin gyis brlab par bya ba'o/ /'di'i sngags ni/ dge 'dun btsun pa rnams gsan du gsol/ 'di ltar gnas 'dir dge slong gre skyes gum par gyur na/ gal te dge 'dun gyi dus la bab cing bzod na/ dge 'dun gyis gnang</text></item>
<item><p>181a1</p><section></section><text>bar mdzod cig dang / dge 'dun gyis dge slong kun dga' bo nor dang 'dra bas dge slong gre skyes gum pa'i rdzas bgo bar bgyi ba/ gum pa'i yo byad chos gos dang chos gos ma lags pa gda' ba dang mi gda' ba byin gyis brlab bo/ /'di ni gsol ba'o zhes gsungs pa</text></item>
<item><p>181a2</p><section></section><text>yin no/ /bskur ba bskur bar bya ba ma spangs pa ni de nyid yin no zhes bya ba ni/ bskur ba'i dngos po gang yang rung ba gang la bskur bar bya ba'i gang zag des ma spangs pa ni de nyid yin te/ bskur bar bya ba'i dbang ba nyid yin no/ /'di skad bstan te/ gal te skur bar byed pas bskur bar bya ba la</text></item>
<item><p>181a3</p><section></section><text>dngos po zhig skur bar byed cing / bskur bar bya ba des kyang dngos po de spong bar mi byed na/ dngos po de bskur bar bya ba dbang bar rig par bya'o/ /de na skabs der skur ba byed pa dang bskur bar bya ba gnyi ga shi bar gyur na dngos po de skur bar byed pa nyid shi ba'i yo byad du 'gyur ro/ /spangs pa ni</text></item>
<item><p>181a4</p><section></section><text>skur bar byed pa nyid kyi'o zhes bya ba ni/ bskur bar bya ba'i gang zag des spangs pa ni skur bar byed pa nyid kyi rgyud du dbang ba yin par rig par bya ste/ des na skabs der skur bar byed pa dang bskur bar bya ba gnyi ga shi bar gyur na dngos po de skur bar byed pa nyid kyi shi ba'i yo byad du 'gyur ro/ /des spangs</text></item>
<item><p>181a5</p><section></section><text>na yang ngo zhes bya ba ni/ skur bar byed pa des dngos po de spangs na yang 'on kyang dngos po de skur bar byed pa de nyid dbang bar 'gyur ro/ /'di skad bstan te/ skur bar byed pas bskur bar bya ba la bskur ba'i dngos po de bskur bar bya ba des spangs par gyur pa/ skur bar byed pa des thos nas des kyang</text></item>
<item><p>181a6</p><section></section><text>bdag gis sngar spangs zin pa 'dis bdag la ci zhig bya zhes yang spangs par gyur du zin kyang / dngos po de skur bar byed pa nyid dbang ngo / /des na skabs der skur bar byed pa dang bskur bar bya ba gnyi ga shi bar gyur na dngos bo de skur bar byed pa nyid kyi shi ba'i yo byad du 'gyur ro/ /'dir gzhung ni</text></item>
<item><p>181a7</p><section></section><text>dge slong gis dge slong la chos gos dag bskur nas/ gang la bskur ba des spangs nas gang gis bskur ba des kyang spangs na/ gang la bskur ba de yir byin gyis rlob pa ni byin gyis ma brlabs pa yin no/ /gang gis bskur ba de yi phyir byin gyis rlob par byed na ni byin gyis brlabs pa yin te/</text></item>
<item><p>181b1</p><section></section><text>legs par byin gyis brlabs pa yin no zhes gsungs pa yin te/ de shi ba'i yo byad du byin gyis brlabs pa nyid kyis skur bar byed pa de nyid kyir byin gyis brlabs par bya'o zhes bya ba'i tha tshig go/ /phyi rol du yang mtshams kyi nang du 'du shes pa dag gis 'ba' zhig gis byin gyis rlob pa mi</text></item>
<item><p>181b2</p><section></section><text>'chags so zhes bya ba ni/ mtshams kyi phyi rol du mtshams kyi nang du 'du shes pa'i gang zag rnams kyis 'ba' zhig gis zhes bya ba mi mthun pa dag gis byin gyis rlob par byed na mi 'chags so/ /yang zhes bya ba'i sgras ni mtshams kyi nang du yang mi 'chags te/ 'ba' zhig gis byin gyis</text></item>
<item><p>181b3</p><section></section><text>rlob pa ni mi mthun pa nyid yin pa'i phyir ro/ /'di skad bstan te/ mtshams kyi phyi rol lam mtshams kyi nang du 'du shes pa'i gang zag rnams kyis mi mthun pas byin gyis rlob pa mi 'chags na/ mtshams kyi phyi rol du 'du shes pa dag gis lta mi 'chags pa smos kyang ci dgos te mi 'chags</text></item>
<item><p>181b4</p><section></section><text>pa mi bya'o zhes spyir bstan pa des 'di la nyes byas su shes par bya'o/ /yid gnyis za na yang yid gnyis ni 'du shes dang 'dra'o zhes spyir bstan pa des de la yang nyes byas su 'gyur bar shes par bya'o/ /phyi rol du mtshams kyi nang du 'du shes pa'am/ yid gnyis za bas rku sems kyis byin</text></item>
<item><p>181b5</p><section></section><text>gyis rlob par byed na/ rku sems de la nyes pa sbom por 'gyur ro/ /mtshams kyi nang du rku sems kyis byin gyis rlob par byed na/ brkus pa'i mdun rol du de la yang nyes pa sbom por 'gyur ro/ /brkus pa nyid na ni dngos po las rnam par gzhag go/ /dbyung ba dang rim gro dang chos mnyan pa dang yon</text></item>
<item><p>181b6</p><section></section><text>bshad pa ma byas par byin gyis brlab par mi bya'o zhes bya ba ni/ mtshams der shi na shi ba'i ro dbyung ba la sogs pa ma byas par shi ba'i yo byad byin gyis brlab par mi bya'o/ /lhung bzed dang chos gos khyim gzhan na 'dug pa nyid ni khyim bdag gis gang la byin pa de dbang ba nyid yin no zhes bya ba ni/</text></item>
<item><p>181b7</p><section></section><text>gal te shi ba'i lhung bzed dang chos gos la sogs pa khyim pa gzhan na 'dug par gyur na de dag ni khyim bdag des rab tu byung ba gang la byin pa'i rab tu byung ba de dbang ba nyid yin no/ /gal te dbang zhing des phongs pa yan no zhes bya ba ni/ khyim bdag des rab tu byung ba gang la byin pa'i rab tu byung</text></item>
<item><p>182a1</p><section></section><text>ba de yang gal te mtshan mthun pa zhes bya ba la sogs pa rnams pa lngar smos pa dag gis dbang ba nyid yin zhing lhung bzed la sogs pa'i dngos po des kyang phongs pa yin na des de'i tshe blang bar bya'o/ /gal te khyim bdag sbyin pa'i phyir 'jug par mi byed na de'i tshe su dbang ba nyid</text></item>
<item><p>182a2</p><section></section><text>yin zhe na de'i phyir/ sbyin par mi byed na bslangs pa dang ldan pa'o zhes bya ba smras te/ 'dir yang dbang zhing des phongs par zhes bya bar sbyar bar rig par bya'o/ /khyim bdag gi rang dgar sbyin par mi byed na de'i tshe de dbang zhing des phongs pa'i rab tu byung ba gang gis khyim bdag de la bslangs pa dang</text></item>
<item><p>182a3</p><section></section><text>ldan pa de dbang ba nyid yin no/ /cig car bslangs na ni spyir dbang ngo / /mthar gyis na dang po'o zhes bya ba ni/ mthar gyis slong na dang por gang gis bslangs na der dbang ba nyid yin no/ /gal te len pa med dam len pa yod kyang rung ste/ khyim bdag gis gang zag gang la yang bye brag tu ma byas</text></item>
<item><p>182a4</p><section></section><text>par su khyer ba khyer cig snyam du bor bar gyur na de la su dbang ba nyid yin zhe na/ de'i phyir med pa nyid yin zhing ma bsngos par por na song ba dang ldan pa'o zhes bya ba smras te/ len pa med cing gang zag la bye brag tu ma bsngos par por na de'i tshe dang por der song ba ni song ba dang ldan pa zhes bya ba ste/ de</text></item>
<item><p>182a5</p><section></section><text>dbang ba nyid yin no/ /de'i phyir de ni mthar gyis dang 'dra'o zhes bya ba smras te/ ji ltar mthar gyis slong ba la dang por gang gis bslangs pa dbang ba dang 'dra bar 'dir yang de bzhin no/ /bu lon pa byung ba na de la gzhal bar bya ba'i tshad kyi shi ba'i yo byad de dbang ba nyid yin no zhes bya ba ni/ gal</text></item>
<item><p>182a6</p><section></section><text>te shi ba'i 'og tu bu lon pa byung na de'i tshe bu lon pa de la shi ba das gzhal bar bya ba'i rdzas kyi tshad kyi shi ba'i yo byad bu lon pa de dbang ba nyid yin no/ /ma bgos par byung na de la gzhal bar bya ba nyid yin gyi bgos pa'i 'og tu byung na ni de la mi gzhal bar bya ba nyid do snyam du dogs pa bsal ba'i</text></item>
<item><p>182a7</p><section></section><text>phyir bgos na yang ngo zhes bya ba smras te/ gzhal bar bya ba nyid do zhes bya bar sbyar ro/ /de dang lhan cig rnam par gzhag pa de la sbyin par bya ba nyid dam blang bar bya ba nyid gang yin pa ste/ de nyid ma yin no zhes bya ba ni/ shi ba de dang bu lon ded pa dang bu lon 'jal bar lhan cig rnam par gzhag pa</text></item>
<item><p>182b1</p><section></section><text>zhes bya ba mngon sum du 'thams pa dge slong gis bu lon ded pa la phar gzhal bar bya ba'i rin dang / bu lon 'jal ba las dge slong gis tshur blang bar bya ba'i spu gyur pa gang yin pa de nyid gzhal ba dang blang bar bya'i/ shi ba des bu lon dad pa las rdzas gang blangs pa dang bu lon 'jal ba la gang</text></item>
<item><p>182b2</p><section></section><text>gtad pa de nyid dngos su gzhal zhing blang bar mi bya ba'o/ /dper na shi bas tshong ba las ras yug chen blangs te rin sbyin par bya'o zhes 'thams pa la ni rin sbyin par bya'i/ ras yug chen dngos sbyin par mi bya ba dang / thag pa la ras yug chen gyi don du rgyu spun gtad pa las ni ras yug chen blang</text></item>
<item><p>182b3</p><section></section><text>bar bya'i/ rgyu spun blang bar mi bya ba lta bu'o/ /'dir gzhung ni dge slong dag gis phra ba bkug pa dang / de na re 'phags pa dag bdag gis de la sbom por dbul bar bgyi ba lags so zhes zer nas/ bcom ldan 'das kyis bka' stsal pa/ de la dge slong shi bas ci 'dra ba gtad pas dgug</text></item>
<item><p>182b4</p><section></section><text>par bya'o zhes gsungs pa yin no/ /des tshangs pa mtshungs par spyod pa rnams la bu lon chags pa nyid du mi 'gyur ro zhes bya ba ni/ shi ba la bu lon chags pa des tshangs pa mtshungs par spyod pa rnams la bu lon chags pa nyid du mi 'gyur ba ste/ tshangs pa mtshungs par spyod pa dag gis rang gi</text></item>
<item><p>182b5</p><section></section><text>lhung bzed dang chos gos kyis shi ba de'i bu lon gzhal bar mi bya'o zhes bya ba'i tha tshig go// //bam po lnga bcu gsum pa/ lag gi blas dkon mchog gi blangs pa nyid yin na de'i ji snyed pa de snyed mnyam par bsab po zhes bya ba ni/ gang zag lag gi blas dkon mchog gsum gyi</text></item>
<item><p>182b6</p><section></section><text>dkor blangs shing khyer ba nyid yin na/ dkon mchog de'i dkor ji snyed blangs pa de snyed lag gi bla de'i shi ba'i yo byad las cha mnyam par byas te/ dkon mchog la dbul zhing dkor bsab par bya'o/ /'di ltar gtsug lag las/ gal te dge 'dun gyi ni mchod rten gyir byed/ mchod rten gyi ni dge</text></item>
<item><p>182b7</p><section></section><text>'dun gyir byed cing de bzhin du chos kyi yang 'dres par byed na/ de'i lhung bzed dang chos gos las cha gsum du byas te/ ji snyed blangs pa de snyed der dbul zhing lhag ma dge 'dun la dbul lo zhes gsungs mod kyi/ de ni tha mal pa'i shes pas gzung bar dka' la/ 'di la lhag par phul ba yang nyes</text></item>
<item><p>183a1</p><section></section><text>pa med pas/ de'i phyir thams cad 'ged la rag go/ /lag gi bla zhes smos pa ni dpe tsam du zad de 'di ltar gzhan dag gis brkus na de dag la yang de bzhin byar rung ngo / /lag gi bla zhes bya ba ni/ las sar pa la sbyor du 'jug pas lag gi bla zhes bya'o/ /nad g.yog dang bcas pa</text></item>
<item><p>183a2</p><section></section><text>nyid yin na yo byad drug de dbang ba nyid yin pas byin gyis brlab par mi bya ba nyid do zhes bya ba ni/ gal te shi ba de nad g.yog dang bcas pa nyid yin na/ shi ba de'i yo byad drung ni nad g.yog de dbang ba nyid yin pas/ dge slong rnams kyis byin gyis mi brlab par bya ba nyid yin no/ /yo byad drug ni chos</text></item>
<item><p>183a3</p><section></section><text>gos gsum dang stan dang lhung bzed dang chu tshags so/ /de ni rab dang 'bring dang tha ma dang bcas pa las so zhes bya ba ni/ de dbang ba nyid do zhes bya bar sbyar te/ nad g.yog de la yo byad drug po dag las kha cig ni dge sbyong gi yo byad dang 'tsho ba'i yo byad rab las sbyin par bya'o/ /kha cig ni 'bring /</text></item>
<item><p>183a4</p><section></section><text>kha cig ni tha ma dang ldan pa las sbyin par bya'o/ /du ma nyid yin na de thun mong ngo zhes bya ba ni/ nad g.yog gnyis sam gsum mam mang po nyid yin na yo byad drug po de de dag ni thun mong yin no/ /de'i don du song ba nyid yin la nad pa shi na sbyin par bya ba nyid do zhes bya ba ni/ nad g.yog nad pa de'i</text></item>
<item><p>183a5</p><section></section><text>don du gzhan du song ba nyid yin la/ phyi nas nad pa shi bar gyur na yang yo byad drug po sbyin par bya ba nyid yin no/ /gal te nad pa'i phyir nad g.yog gzhan du song bar gyur na de lta na yang yo byad drug po sbyin par bya ba nyid yin gyi gzhan du ma yin no zhes bya ba'i tha tshig go/ /rdzas de mi dbang ba la ni de mi</text></item>
<item><p>183a6</p><section></section><text>sbyin no zhes bya ba ni/ shi ba'i rdzas de mi dbang ba khyim pa la sogs pa'i g.yog la ni yo byad drug po de mi sbyin pa'o/ /'dir gzhung ni btsun pa bro g.yog khyim pa lags na/ de la bro g.yog gi chos gos stsal bar bgyi'am/ bka' stsal pa mi bya'o/ /de bzhin du nad g.yog dge slong ma dang dge</text></item>
<item><p>183a7</p><section></section><text>slob ma dang dge tshul ma la yang mi sbyin no zhes rgya cher gsungs pa yin no/ /gang na mtshan mi mthun pa dag 'ba' zhig yod la mtshan mthun pa dag med pa der ni mtshan mi mthun pa dag la yang sbyin par bya ba nyid yin te/ de dag de dbang ba'i phyir ro/ /gzhan du gnas par khas blangs pa la mi sbyin par mi</text></item>
<item><p>183b1</p><section></section><text>bya'o zhes bya ba ni/ nad g.yog gnas gzhan du gnas par khas blangs pa la yo byad drug po dag mi sbyin par mi bya zhing sbyin par bya ste/ 'di ltar gzhan du gnas par khas blangs pa ni mi sbyin pa'i rgyu ma yin pa'i phyir ro/ /'di la bsnyen par ma rdzogs pa ni thams cad dbang ba nyid do zhes bya ba ni/ shi ba'i yo byad</text></item>
<item><p>183b2</p><section></section><text>bgo ba 'di la bsnyen par ma rdzogs pa ni so so'i skal ba'i cha thams cad bsnyen par rdzogs pa dang mnyam par dbang ste/ dbyar gyi rnyed pa la sogs pa gzhan dag la sum cha dbri ba lta bu ma yin no/ /nad pas smras pa sbyin pa phri yang ji skad smras pa bzhin du bya ba nyid do zhes bya ba ni/ nad pas nad g.yog</text></item>
<item><p>183b3</p><section></section><text>gam gzhan gang la smras pa'i gang zag des sbyin pa phri yang nad pas ji skad smras pa kho na bzhin bya dgos so/ /ji skad bstan te/ gal te nad pa gang zag 'ga' zhig la dngos po 'ga' zhig byin cig ces nad g.yog gam gzhan la gtad pa las nad g.yog gam gzhan des phrir zin kyang de ltar mi bya bar</text></item>
<item><p>183b4</p><section></section><text>sngar nad pas bsgo ba kho na bzhin du bya dgos te shi bas sngar ltos pa med par byin zin pa'i phyir ro/ /shi ba nyid kyi dus na rdzas nyid sgrub pa la ni nor bdag mi dbang ngo zhes bya ba ni/ nad pas bdag shi bar gyur na de'i 'og tu gzod rdzas 'di nyid gang zag che ge mo zhig la sbyin par grub pa la ni shi ba de nor</text></item>
<item><p>183b5</p><section></section><text>bdag tu mi 'gyur bas nor de de la mi sbyin par/ dge 'dun gyis byin gyis brlab par bya'o/ /'di skad bstan te/ gal te bdag shi bar gyur na de'i tshe che ge mo zhig la bdag gi rdzas 'di sbyin par bya zhes zer ba'i rab tu byung ba ni nor de'i bdag por mi 'gyur te/ shi ba'i nor de rab tu byung ba gzhan</text></item>
<item><p>183b6</p><section></section><text>dbang bas de dag gis de byin gyis brlab par bya ba nyid yin no/ /khyim na gnas pa ni dbang ngo zhes bya ba ni/ khyim pa ni gal te bdag shi bar gyur na de'i 'og tu gzod rdzas 'di nyid gang zag che ge mo zhig la sbyin par bsgrub na/ de shi ba'i tshe yang nor de'i bdag por 'gyur ro/ /'dir gzhung ni</text></item>
<item><p>183b7</p><section></section><text>phran tshegs dag las khyim pa dag ni ltos pa dang bcas pas dus byed pa/ rab tu byung ba dag ni ltos pa med pas dus byed pa'i phyir ro zhes gsungs pa yin te/ de lta bas na khyim pa ni ltos pa dang bcas pa'i phyir dbang la/ rab tu byung ba ni ltos pa med pa'i phyir mi dbang ngo / /khyim pas bu dang chung ma</text></item>
<item><p>184a1</p><section></section><text>phul nas shi na ci bder bya'o zhes bya ba ni/ khyim pas dge 'dun la bu dang chung ma phul nas khyim pa nyid shi na de'i bu dang chung ma dag ci bder bya ste/ bdag gir mi bya'o zhes bya ba'i tha tshig go/ /glang po che dang rta dang bong bu dang dre'u dang go cha rnams ni rgyal po la dbul lo zhes bya ba ni/</text></item>
<item><p>184a2</p><section></section><text>glang po che la sogs pa ni rgyal po la dbul lo/ /dbyig dang gser dang gzhan byas pa dang ma byas pa rnams ni gsum la'o zhes bya ba ni dbul lo zhes bya bar sbyar te/ dbyig dang gser dang de dag las gzhan pa zangs kyi rang bzhin la sogs pa brdungs su byas pa dang ma byas pa rnams ni dkon mchog</text></item>
<item><p>184a3</p><section></section><text>gsum la dbul lo/ /rin po che rnams kyang zhes bya ba ni/ nor bu dang baiDUr+ya dang dung g.yas su 'khyil ba la sogs pa dag kyang dkon mchog gsum la dbul lo/ /mu tig rnams ni gal te gzhan yod na de'i skal bas sam lhag pa nyid yin na yang rung gal te med kyang de bzhin du sangs rgyas la'o</text></item>
<item><p>184a4</p><section></section><text>zhes bya ba ni/ mu tig rnams ni gal te mu tig las gzhan pa baiDUr+ya la sogs pa'i rin po che yod na dkon mchog gsum po dag las sangs rgyas de'i skal bas mu tig rnams brjes te sangs rgyas bcom ldan 'das la dbul bar bya'o/ /sangs rgyas nyag gcig gi sku skal gyi rin po che gzhan dag pas mu</text></item>
<item><p>184a5</p><section></section><text>tig rin che ba'i phyir mu tig lhag pa nyid yin yang rung ste/ de lta na yang mu tig de dag thams cad sangs rgyas la dbul lo/ /gal te mu tig las gzhan pa'i rin po che med na ni de bzhin du skyin pa med kyang bla ste/ dkon mchog gsum char gyi sku skal gyi mu tig thams cad sangs rgyas nyag gcig la</text></item>
<item><p>184a6</p><section></section><text>dbul lo/ /tshon rtsi chen po rnams kyang ngo zhes bya ba ni/ gang kus dang mtshal dang mthing shun la sogs pa yang sangs rgyas la dbul lo zhes bya ba'i rjes bsnyag pa'i phyir kyang ngo zhes bya ba'i sgra smos so/ /de dag ni btags te dri gtsang khang gi zhal zhal du bya'o zhes bya ba ni/ sangs rgyas la phul</text></item>
<item><p>184a7</p><section></section><text>ba'i mu tig de dag ni btags te dri gtsang khang gi zhal zhal du bya'o/ /de ma yin pa sangs rgyas kyi ni sku gzugs dang dri gtsang khang dang mchod rten gyi yo byad du bya'o zhes bya ba ni/ mu tig ma yin pa sangs rgyas kyi sku skal gyi rin po che gzhan ni sku gzugs la sogs pa'i yo byad du sbyar bar bya'o/ /chos</text></item>
<item><p>184b1</p><section></section><text>kyis ni sangs rgyas kyi bka' bri ba dang seng ge'i khri dag gi'o zhes bya ba ni/ yo byad du sbyar ro zhes bya bar sbyar te/ chos kyi sku skal gyi rin po che dag ni dar ma bri ba dang seng ge'i khri'i yo byad du sbyar bar bya'o/ /theg pa ni sku gzugs la'o zhes bya ba ni/ khyogs dang shing rta'i theg pa bzhon pa dag ni</text></item>
<item><p>184b2</p><section></section><text>sku gzugs la dbul ba'o/ /rgyal mtshan dang de'i srog shing dag ni rgyal mtshan gyi don du'o zhes bya ba ni/ rgyal mtshan dang rgyal mtshan gyi srog shing dag ni rgyal mtshan nyid kyi don du dbul lo/ /der rung ba'i srog shing rnams kyang ngo zhes bya ba ni/ rgyal mtshan gyi srog shing du rung ba'i srog shing</text></item>
<item><p>184b3</p><section></section><text>gzhan dag kyang sku gzugs la dbul lo zhes bya ba'i rjes bsnyag pa'i phyir/ kyang ngo zhes bya ba'i sgra smos so/ /gzhan dag dang mtshon cha rnams ni dge 'dun la'o zhes bya ba ni/ dbul lo zhes bya bar sbyar te/ rgyal mtshan gyi srog shing du rung ba las gzhan pa rgyal mtshan gyi srog shing du mi rung ba'i</text></item>
<item><p>184b4</p><section></section><text>srog shing thung ngu dag dang mtshon cha rnams ni dge 'dun la dbul lo/ /de dag ni 'khar sel gyi yu ba dang khab dang gri'ur byas te brim mo zhes bya ba ni/ gzhan dag dang mtshon cha de dag las srog shing gzhan de dag ni 'khar sel gyi yu bar bya/ mtshon cha rnams ni khab dang gri'ur byas te dge 'dun la</text></item>
<item><p>184b5</p><section></section><text>brim mo/ /dge 'dun gyi gzhan ni gzhag pa dang bgo ba dang bza' ba dag tu ci rigs par bya'o zhes bya ba ni/ dge 'dun gyi srog shing dang mtshon cha la sogs pa ji skad smos pa'i rnam pa de dag las gzhan pa zhing dang ras dang 'bras la sogs pa dag ni gzhag par 'os pa dag kyang gzhag par bya'o/ /bgo bar</text></item>
<item><p>184b6</p><section></section><text>'os pa dag kyang bgo par bya'o/ /bza' bar 'os pa dag kyang bza' bar bya ste/ de ltar ci rigs par bya'o/ /zhing dang khang khyim dang tshong khang dang gnas mal dang mgar spyad dang gser mgar gyi lag cha dang 'dreg mkhan gyi lag cha dang / rdza mkhan gyi lag cha dang / shing mkhan gyi lag cha dang / bsil</text></item>
<item><p>184b7</p><section></section><text>yab mkhan gyi lag cha dang bran dang bran mo dang las byed pa dang zho shas 'tsho ba dang ba lang dang ma he dang ra dang lug dang sman dang sangs rgyas kyi bstan bcos kyi glegs bam dang myur du mi 'grub pa'i dam rgya dag ni dang por 'os pa nyid yin no zhes bya ba ni/ dge 'dun gyi zhing la sogs pa 'di dag ni dang</text></item>
<item><p>185a1</p><section></section><text>por 'os pa nyid yin te/ gzhag par 'os pa nyid yin no/ /ras dang ras yug chen dang be'u ras dang mchil lham dang lham sgro gu can dang 'bru mar dang 'bru mar snod dang bya ma bum dang ril ba spyi blugs dang glegs bam gzhan dang dam rgya gzhan dang tshon rtsi gzhan dag ni gnyis par</text></item>
<item><p>185a2</p><section></section><text>'os pa nyid yin no zhes bya ba ni/ dge 'dun gyi ras la sogs pa 'di dag ni gnyis par 'os pa nyid yin te/ bgo bar 'os pa nyid yin no/ /'bras dang til dang nas dang mon sran sde'u dang mon sran gre'u dang 'bru gzhan dang bza' ba dang btung ba dag ni gsum par 'os pa nyid yin no zhes bya ba ni</text></item>
<item><p>185a3</p><section></section><text>dge 'dun gyi 'bras la sogs pa 'di dag ni gsum par 'os pa nyid yin te/ bza' bar 'os pa nyid yin no/ /gzhir gtogs pa'i gos kyi gzhi'o zhes bya ba la 'dul ba'i gzhir gtogs pa'i gos kyi gzhi bshad zin to// //da ni phran tshegs la sogs par gtogs pa'i gos kyi gzhi</text></item>
<item><p>185a4</p><section></section><text>bsdu ba'i phyir glegs bu dang glegs bu phyed dag mnyam par bya'o zhes bya ba smras te/ glegs bu rnams kyang logs shig tu mnyam par bya/ glegs bu phyed rnams kyang logs shig tu mnyam par bya'o/ /glegs bu yang glegs bu rnams dang lhan cig tshad mnyam par bya/ glegs bu phyed rnams kyang glegs bu phyed rnams</text></item>
<item><p>185a5</p><section></section><text>dang lhan cig tshad mnyam par bya ste/ mnyam pa 'di ni mdzes pa nyid du bya ba'i phyir ro/ /gzhal ba'i phyir de'i tshad kyi chag shing bcang bar bya'o zhes bya ba ni/ glegs bu dang glegs bu phyed gzhal ba'i phyir de gnyis kyi tshad kyi chag shing bcang bar bya'o/ /gal te chag shing gcig gis gnyi ga'i dgos pa</text></item>
<item><p>185a6</p><section></section><text>'grub na ni gnyis mi dgos so/ /de ltar yang gzhan las chag shing gcig kho na bcang bar bya'o zhes gsungs te/ bcom ldan 'das kyis bka' stsal pa/ chag shing bya zhing de'i tshad kyi glegs bu bya'o/ /glegs bu'i tshad kyi glegs bu phyed gcad par bya'o zhes gsungs pa yin no/ /tshal bu dag kyang ngo zhes</text></item>
<item><p>185a7</p><section></section><text>bya ba ni yang mnyam pa nyid du bya ba'o/ /de'i tshad kyi chag shing bcad bar bya'o zhes bya ba ni gzhal ba'i phyir tshal bu'i tshad kyi chag shing bcang bar bya ba'o/ /de'i che tshad ni sor bzhi'o zhes bya ba ni/ tshal bu de'i che tshad kyi zheng ni sor bzhir bya'o/ /bya rog gi mtho gang yang ngo zhes bya ba yang tshal bu de'i</text></item>
<item><p>185b1</p><section></section><text>che tshad kyi zheng ste/ bya rog gi mtho zhes bya ba ni mdzub mo'i tshigs dbus ma'i steng du mthe bo'i tshigs dbus ma'i lto gtad de rgya gram du bya rkang 'dra bar gzhag ste/ de ltar gzhag pa'i mtheb mdzub gnyis kyi rtse mo'i bar gyi tshad ni bya rog gi mtho gang zhes bya'o/ /de la dngos su na sor bzhi kho na yod de/</text></item>
<item><p>185b2</p><section></section><text>rnam pa gzhan gyis bstan pa'i phyir de skad gsungs so/ /chung tshad ni sor gnyis sam phyed dang gsum mam mtheb sor gcig go zhes bya ba ni/ tshal bu chung tshad kyi zhing ni sor gnyis sam sor phyed dang gsum mam mthe bo'i sor gcig go/ /gzhung kha cig las ni che tshad ni sor bzhi'o/ /chung tshad ni sor phyed</text></item>
<item><p>185b3</p><section></section><text>dang gsum mo/ /de'i bar ni 'bring tshad do zhes 'byung ste/ gzhung kha cig las ni che tshad ni sor bzhi'am bya rog gi mtho gang ngo / /chung tshad ni sor gnyis sam mthe bo'i lto gang ngo / /de'i bar ni 'bring tshad do zhes gsungs so/ /de ltar na 'dir tshig gi don 'di 'byung ste/ sor bzhi ni chos gos che</text></item>
<item><p>185b4</p><section></section><text>tshad kyi'o/ /sor gsum dang sor phyed dang sor gnyis dang mtheb sor gcig ni chos gos chung tshad kyi'o/ /'bring gi ni bar ma'o/ /sa la chos gos gding bar mi bya'o zhes bya ba ni/ sa la chos gos gding bar mi bya ba'o/ /de'i don du gtan pa bya'o zhes bya ba ni/ chos gos gding ba de'i don du sra brkyang bya</text></item>
<item><p>185b5</p><section></section><text>ba'o/ /shing las byas pa'am smyig ma las byas pa'am gru bzhi btod pa'i phyir thag gu gzhug pa'i bu ga btod pa ni de zhes bya'o zhes bya ba ni/ thang bcad cing gding ba'i phyir thag gu gang yin pa de gzhug pa'i bu ga gang la btod pa de ni gtan pa zhes bya'o/ /de'i tshad ji tsam du bya zhe na de'i phyir chos gos ji</text></item>
<item><p>185b6</p><section></section><text>tsam par ro zhes bya ba smras te/ chos gos dang 'tsham ba'i tshad du bya'o/ /chos gos tshad tha dad pa du ma yod pas gtan pa yang du ma bya dgos so/ /gri'us bra'o zhes bya ba ni chos gos so/ /de bcang bar bya'o zhes bya ba ni gri'u de'o/ /de dbyibs ji lta bur bya zhe na de'i phyir bya rog gi mchu lta bu'am bya gag</text></item>
<item><p>185b7</p><section></section><text>gi gshog pa lta bur ro zhes bya ba smras te/ dbyibs de lta bur bya'o/ /ci las byas pa zhe na de'i phyir/ lcags las byas pa las gzhan ma yin no zhes bya ba smras te/ lcags las brdungs pa ni lcags las byas pa ste/ de las gzhan pa las mi bya'o/ /yu ba rtsi can dang khra bo mi bcang ngo zhes bya ba ni/</text></item>
<item><p>186a1</p><section></section><text>gri'u'i yu ba bse rtsi can dang sra rtsi la sogs pa 'tshor bag can gyis bskus pa dar tshon ris dang 'bur shad la sogs pa'i ri mo can bcang bar mi bya'o/ /sor drug gi tshad las lhag pa mi bcang ngo zhes bya ba ni/ gri'u yi srid kyi tshad sor drug las lhag par mi bcang ba'o/ /'dir</text></item>
<item><p>186a2</p><section></section><text>gzhung ni gri'u ni gsum ste/ chen po dang 'bring dang chung ngu'o/ /chen po ni sor drug go/ /chung ngu ni sor bzhi'o/ /de'i bar ni 'bring ngo zhes gsungs pa yin no/ /kha cig las ni brgyad las mi bcang ngo zhes so zhes bya ba ni/ gzhung kha cig las ni gri'u sor brgyad kyi tshad las lhag pa mi bcang ngo zhes</text></item>
<item><p>186a3</p><section></section><text>'byung ngo / /'dir gzhung ni chen po ni sor brgyad do zhes gsungs pa yin no/ /sor bzhi pas thung ba ni dgos pa med do zhes bya ba ni/ de bas thung ba ni cir yang mi mkho bas de yang bcang bar mi bya ba'o/ /lci ba'i byug pas bskus par btsem mo zhes bya ba ni/ chos gos sra brkyang la gri'us dras pa btsem</text></item>
<item><p>186a4</p><section></section><text>pa'i gnas ni dngos su'am brgyud pas rdul ldang ba med par bya ba'i phyir lci ba'i byug pas bskus par btsem mo/ /'di ni rdul gyis ma rung bar 'gyur ba spang ba'i phyir ro/ /lci ba med na chag chag btab cing phyags par ro zhes bya ba ni/ ba lang gi lci ba med na chus chag chag btab cing phyags mas phyags pa'i</text></item>
<item><p>186a5</p><section></section><text>gnas su chos gos btsem mo/ /de btsem par bya'o zhes bya ba ni/ dge slong gis chos gos de bcom du rung ba'o/ /'dir gzhung ni dge slong dag bya gag gi gshog shing ngam smyig ma'i tshal bu gang yin pas chos gos dag btsem par byed do zhes gsungs pa dang / gzhan las btsem par 'os pa btsem par bya'o zhes</text></item>
<item><p>186a6</p><section></section><text>gsungs pas de'i phyir mdo 'di byas so/ /khab kyis kyang ngo zhes bya ba la/ kyang ngo zhes bya ba'i sgras ni bya gag gi gshog shing dang smyig ma'i tshal bu 'ba' zhig tu ma zad kyi khab kyis kyang btsem du rung ba'o/ /dra ba'i gzhung ni dge slong dag lag pa dag gis dra bar byed pa ni ma rung bar gyur nas/ bcom ldan</text></item>
<item><p>186a7</p><section></section><text>'das kyis bka' stsal pa/ gri'us dra bar bya'o zhes gsungs pa yin no/ /khab kyi gzhung ni dge slong dag bya gag gi gshog shing dang smyig ma'i tshal bus chos gos 'tshem pa na/ bcom ldan 'das kyis bka' stsal pa/ khab bcang bar bya'o zhes gsungs pa yin no/ /de bcang bar bya'o zhes bya ba ni khab de'o//</text></item>
<item><p>186b1</p><section></section><text>da gan dang zangs dang 'khar ba dang lcags las byas pa las gzhan pa mi bcang ngo zhes bya ba ni/ ra gan la sogs pa las byas pa las gzhan pa'i khab bcang bar mi bya ba'o/ /kha cig las zangs dang lcags rno ba dag las byas pa zhes so zhes bya ba ni/ gzhung kha cig las khab ni rno zangs dang rno</text></item>
<item><p>186b2</p><section></section><text>lcags las byas pa bcang ngo zhes 'byung ngo / /rno ba zhes bya ba ni/ de gnyis kyi rigs kyi bdag nyid gzhan zhig yod do/ /de'i khab ral sbu gu lta bu'am chad pa lta bur bcad par bya'o zhes bya ba ni/ khab de'i khab ral sbu gu'i rnam pa lta bu dang / chad pa'i rnam pa lta bu glo nas dbyer rung ba bcang bar</text></item>
<item><p>186b3</p><section></section><text>bya ba'o/ /de ngo tsha med pa dang dge tshul dag la rag las par mi bya'o zhes bya ba ni/ khab ral de dge slong ngo tsha med pa dang dge tshul dag la rag las par mi bya ba'o/ /mi bshes pa dang mi dran pa dang rang bzhin du gnas pa ma yin pa dag la yang ngo zhes bya ba ni/ mi bshes pa dang dran pa dang mi</text></item>
<item><p>186b4</p><section></section><text>ldan pa dang rang bzhin du gnas pa ma yin pa dag la yang khab ral de rag las par mi bya ba'o/ /khab dang gri'u dag btsas mi zos par bya ba'i phyir spra tshil gyis bskus pa'i ras mar gzhug par bya'o zhes bya ba ni/ khab dang gri'u dag btsa' zhes bya ba mtshon gyi dri mas mi zos par bya ba'i phyir spra</text></item>
<item><p>186b5</p><section></section><text>tshil gyis bskus pa'i ras mar gzhug par bya ba'o/ /'dir gzhung ni dge slong rnams kyi khab btsas zos pa dang / bcom ldan 'das kyis bka' stsal pa/ ras mi spra tshil gyis bsku bar bya zhing der khab dkris te gzhag par bya'o zhes gsungs pa dang / kha cig las khab dang mtshon gzhag par</text></item>
<item><p>186b6</p><section></section><text>bya'o zhes gsungs pa yin no/ /mi 'byil bar bya ba'i phyir chos gos la sgrog rten byas te sgrog gzungs gdags so zhes bya ba ni/ chos gos gyon pa lus las mi 'byil bar bya ba'i phyir chos gos la sgrog rten byas te der sgrog gzungs gdags pa'o/ /sgrog rten ces bya ba ni/ sgrog gzungs kyi rten ma</text></item>
<item><p>186b7</p><section></section><text>chos gos la lhan pa gru bzhis glan pa'o/ /sgrog gzungs zhes bya ba ni 'dzin pa'i thag gu'o/ /sgrog gu yang ngo zhes bya ba ni/ mi 'byil bar bya ba'i phyir chos gos la sgrog rten byas te gdags pa'o/ /sgrog gu zhes bya ba ni gzung pa'i thag gu'o/ /btso blag mkhan la gos kha bsgyur ba dang kha ma</text></item>
<item><p>187a1</p><section></section><text>bsgyur ba 'khrur gzhug par mi bya'o zhes bya ba'i gzhung ni/ drug sde dag btso blag mkhan dag la gos dag 'khrur 'jug pa na/ bcom ldan 'das kyis bka' stsal pa/ dge slong dag gis gos ngur smrig dag btso blag mkhan dag la 'khrur mi gzhug par/ gzhong pa 'jam por</text></item>
<item><p>187a2</p><section></section><text>rang gis bkru bar bya'o zhes gsungs pa dang / drug sde dag gos dkar po dag btso blag mkhan la 'khrur 'jug pa na/ bcom ldan 'das kyis bka' stsal pa/ de lta bas na dge slong gis thams cad kyi thams cad du btso blag mkhan la gos 'khrur mi gzhug go zhes gsungs pa yin no/ /de dang</text></item>
<item><p>187a3</p><section></section><text>'dra bar rang gis mi bya'o zhes bya ba ni/ gtso blag mkhan de dang 'dra bar dge slong rang gis bkru bar mi bya ba ste/ de ni brdab pa la sogs pas ma rung bar 'gyur ba spang ba'i phyir ro/ /de'i ngogs su mi bya'o zhes bya ba ni/ gtso blag mkhan de'i ngogs su bkru bar mi bya'o/ /shing gi ngos la mi bya'o zhes</text></item>
<item><p>187a4</p><section></section><text>bya ba ni/ gos bkru bar mi bya ba'o/ /gzhong pa 'jam por bkru bar bya'o zhes bya ba'i gzhung ni/ gzhong pa 'jam por rang gis bkru bar bya'o zhes gsungs pa yin no/ /chu bde bas so zhes bya ba ni/ ha cang yang mi dro ha cang yang mi grang ba ste de ni dri ma 'dag pa'i thabs bstan pa yin no/ /lag pa gnyis kyis</text></item>
<item><p>187a5</p><section></section><text>mthar gyis bsgyur zhing ngo zhes bya ba ni lag pa gnyis kyis mthar gyis bsgyur zhing bkru bar bya ba'o/ /mi nus na rkang ba gnyis kyis so zhes bya ba ni/ gal te lag pa gnyis kyis mi nus na rkang pa gnyis kyis bkru bar bya ba'o/ /de ltar khyim pas bkrur rung ngo zhes bya ba ni/ ji ltar rang gis bkru ba'i cho ga</text></item>
<item><p>187a6</p><section></section><text>bstan pa de ltar khyim pas kyang bkrur rung ba'o/ /de'i gzhan du gyur par spyod pa bsrung bar bya'o zhes bya ba ni/ cho ga ji skad bstan pa las gzhan du khyim pa de'i log par spyod par dge slong gis bsrung bar bya ba'o/ /'dir gzhung ni gzhan gyis lag pa gnyis kyis kyang mi nus la/ rkang pa gnyis</text></item>
<item><p>187a7</p><section></section><text>kyis kyang mi nus nas/ bcom ldan 'das kyis bka' stsal pa/ de dag gis zhal ta byas te gzhan gyis bkru bar bya'o zhes gsungs pa yin no/ /phyag dar khrod legs par bkru ba dang btsems pa dag kha bsgyur ba bcang bar bya'o zhes bya ba ni/ phyag dar khrod ni legs par bkrus pa dang / legs par</text></item>
<item><p>187b1</p><section></section><text>bcom pa dang / legs par kha bsgyur bar byas te bcang bar bya'o/ /'dir gzhung ni dge slong gis phyag dar khrod mi gtsang bas gos pa dag bcang bar mi bya ba'o/ /gang 'chang na nyes byas su 'gyur ro/ /phyag dar khrod pa dag legs par bkrus pa dang / legs par btsems pa dang / legs par kha</text></item>
<item><p>187b2</p><section></section><text>bsgyur ba byas te bcang bar bya'o zhes gsungs pa yin no/ /mi gtsang bas gos pa'i chos gos mi bcang ngo zhes bya ba yang / mod la legs par bkrus te bcang bar bya'o zhes bya bar sbyar ro/ /tshon bzang ba nyid du bya ba'i phyir grib ma dang nyi ma 'dros par brdung zhing bskam par bya'o zhes bya ba'i gzhung ni/</text></item>
<item><p>187b3</p><section></section><text>rnam par 'byed pa'i stan gyi bslab pa'i gzhi las/ pib pa la'i tshon blangs te cham chom brdung bar bya zhing skams te bskol bar bya'o zhes gsungs pa yin no/ /tshon brdung ba dang bskam pa dang grib ma dang nyi ma 'dres ma la gzhan du byas na nyams par 'gyur ro/ /pib pa la zhes smos pa ni tshon gzhan gyi</text></item>
<item><p>187b4</p><section></section><text>dpe yin no/ /gos dag med par bskol lo zhes bya ba ni/ tshon gyi nang du gos dag ma bcug par bskol bar bya ba'o/ /bye brag gsum man chad du'o zhes bya ba ni/ bskol lo zhes bya bar sbyar ro/ /gang gi phyir bye brag gsum man chad du bskol dgos pa de'i phyir/ mang ba nyid du 'dod pa nyid yin</text></item>
<item><p>187b5</p><section></section><text>na lan gsum bya'o zhes bya ba la/ mang ba'i dngos po ni mang ba nyid do/ /de 'dod pa nyid yin na lan gsum bskol bar bya'o/ /phyi ma ches ngan pa nyid do zhes bya ba ni/ dang po bskol ba bas phyis bskol ba shos ches ngan pa nyid yin no/ /de'i phyir tha dad par gzhag go zhes bya ba ni/ gang gi phyir phyi ma</text></item>
<item><p>187b6</p><section></section><text>ches ngan pa nyid yin pa de'i phyir bskol ba rnams snod tha dad par blugs so/ /'di ni dang po'o zhes bya ba la sogs pa'i yi ge bri'o zhes bya ba ni/ 'di ni tshon dang po'o/ /'di ni gnyis pa'o/ /'di ni gsum pa'o zhes dang po la sogs par bskol ba'i tshon yongs su shes par bya ba'i phyir snod kyi steng</text></item>
<item><p>187b7</p><section></section><text>du yi ge bri'o/ /sngar dang po dang sbyar ro zhes bya ba ni/ sngar tshon dang po bskol ba dang gos rnams su sbyar bar bya ba'o/ /gos kun nas bsubs pa la'o zhes bya ba ni/ tshon legs par 'jen pa nyid du bya ba'i phyir/ tshon gyis kun nas bsubs pa'i gos de la tshon dang sbyar bar bya'o/ /de las thun</text></item>
<item><p>188a1</p><section></section><text>ji tsam ran pa bcu zhing gzhong bar blugs so zhes bya ba ni/ tshon bskol ba de las ji tsam gyis gos phangs par 'gyur ba'i thun de tsam bcu zhing gzhong bar blugs par bya'o/ /gsher ches na 'dzag la/ skams ches na 'dris par 'gyur bas de'i phyir ran par ro zhes bya ba ni/</text></item>
<item><p>188a2</p><section></section><text>phangs par gyur pa'i thun gsher ches na gos las 'dzag par 'gyur la/ skams ches na gos 'dris par 'gyur bas de'i phyir thun ran par blugs so/ /gzar thag thang bcad pa nyid la skams na bzang ngo zhes bya ba ni/ gzar thag thang bcad cing brgyangs pa la skams na bzang ba'o/ /ji ltar zhe na</text></item>
<item><p>188a3</p><section></section><text>de'i phyir mtha' 'byar bas so zhes bya ba smras te/ mtha' ma rnams 'byar bas so/ /ji ltar mtha' 'byar bar bya zhe na de'i phyir/ dbang bu dag gis so zhes bya ba smras so/ /gzung dka' ba rnams ni rtswa bting bar ro zhes bya ba ni/ dbang bu dag gis gzung dka' ba'i gos rnams ni rtswa bting</text></item>
<item><p>188a4</p><section></section><text>ba'i steng du bskam pa'o/ /tshon phyogs gcig tu mi 'tshigs par bya ba'i phyir yang dang yang bsgyur bar bya'o zhes bya ba ni/ tshon gyis gos mtha' dag la khyab par bya ba'i phyir yang dang yang du gos kyi bla 'og bsgyur bar bya ba ste/ des ni phyogs gcig tu 'tshigs par mi 'gyur ro/ /tshon sar</text></item>
<item><p>188a5</p><section></section><text>pa ni sar pa dag la blugs na bzang ngo zhes bya ba ni/ tshon sar pa ni gos sar pa dag la blugs na bzang ba'o/ /rnying pa ni rnying pa dag la'o zhes bya ba ni/ tshon rnying pa ni gos rnying pa dag la blugs na bzang ba'o/ /sar pa rnams ni nyi ma la skams na'o zhes bya ba ni/ gos sar pa rnams ni nyi ma la skams</text></item>
<item><p>188a6</p><section></section><text>na bzang ba'o/ /rnying pa rnams ni grib ma la'o zhes bya ba ni/ skams na bzang ngo zhes bya bar sbyar ro/ /mi 'dris par bya ba'i phyir nyi ma gzhan la chu'i thun blugs so zhes bya ba ni/ mi 'dris par bya ba'i phyir nyi ma gzhan la chu'i thun ji tsam gyis bangs par 'gyur ba blugs shing bsungs pa dang bskam par</text></item>
<item><p>188a7</p><section></section><text>bya'o/ /tshon zhag lon na sra bar 'gyur la sra bar gyur na chu'i thun gyis kyang rtol bar nus so/ /bang rim dang 'chag sar tshon gyi las mi bya ba'o zhes bya ba la/ bang rim zhes bya ba ni/ gtsug lag khang gi khyams kyi'o/ /gtsug lag khang du mi bya'o zhes bya ba yang tshon gyi las so/ /de'i steng du bya'o</text></item>
<item><p>188b1</p><section></section><text>zhes bya ba ni/ tshon gyi las te gtsug lag khang gi steng du bya ba ste/ de ni de'i gnas yin gyi bang rim ni ma yin no/ /'thor 'thung bya ba'i nyen kor du mi bya'o zhes bya ba ni/ chab kung sa la sogs pa'i nyen kor du tshon gyi las mi bya ba'o/ /phyogs der zhal zhal bya'o zhes bya ba ni/ tshon gyi las bya</text></item>
<item><p>188b2</p><section></section><text>ba'i phyogs der zhal zhal bya ba'o/ /gal te rdo thal gyis byugs pa yin na bkru bar bya'o zhes bya ba ni/ gal te phyogs der rdo thal gyis byugs pa yin no/ de'i tshe chus bkru bar bya'o/ /gal te brtsams pa na rlung dang char 'ong na khyams su bya'o zhes bya ba ni/ gal te tshon gyi las rtsom pa na rlung dang</text></item>
<item><p>188b3</p><section></section><text>char 'ong na de'i tshe khyams su tshon gyi las bya ba'o/ /byas zin nas phyogs der lci ba'am sas byug par bya'o zhes bya ba ni/ tshon gyi las byas zin nas phyogs der lci ba'am sas byug par bya ba'o/ /bcags pa dang brdab pa rung bar ma gyur ba spyad pa bsten par mi bya'o zhes bya ba ni/ gos bcags pa</text></item>
<item><p>188b4</p><section></section><text>dang brdab pa rung bar ma gyur pa spyad pa brten par mi bya ba'o/ /'dir rung ba gang yin zhe na de'i phyir 'di la 'tsher ba nyams pa ni rung ba yin no zhes bya ba smras te/ gos 'di la 'tsher ba zhes bya ba ni/ mdog gsal zhing 'tsher ba nyams pa ni rung ba yin no/ ji ltar 'tsher ba nyams par bya zhe na</text></item>
<item><p>188b5</p><section></section><text>de'i phyir/ chus brlan pa nyid na'o zhes bya ba smras te/ gos kyi 'tsher ba chus brlan pa nyid na nyams shing rung ba yin no/ /zil pas brlan na lag pas mnye bas nyams par bya sla'o zhes bya ba ni/ gos zil pas brlan na lag pas mnye bas 'tsher ba nyams par bya sla ba nyid yin no/ sham thabs</text></item>
<item><p>188b6</p><section></section><text>bgos pa'i steng du ska rags bcing ngo zhes bya ba ni/ sham thabs bgos pa'i steng du ska rags bcing bar bya ba'o/ /ci zhig bcing bar bya zhe na de'i phyir shur bu'am lcag phod dam rgya cang ngam shur bu phre 'us so zhes bya ba smras te/ shur bu zhes bya ba ni/ skud pa mang po las btags pa srab mo zheng</text></item>
<item><p>188b7</p><section></section><text>che ba'o/ /lcag pod ces bya ba ni/ lhas ma gru bzhir 'dug pa'o/ /rgya cang zhes bya ba ni/ skud pa mang po las btags pa nyid yin pa dbus khong stong du 'dug pa'o/ /shur bu phre'u zhes bya ba ni/ skud pa phra mo las btags la mdo mdor bu gu lnga'am drug rim du byas pa btod pa'o/ /ska rags ma</text></item>
<item><p>189a1</p><section></section><text>bcings par grong du 'jug par mi bya'o zhes bya ba ni/ sham thabs bgos pa'i steng du ska rags ma bcings par grong du 'jug par mi bya ba ste/ 'di ni sham thabs brlag par 'gyur ba spang ba'i phyir ro/ /khris gcig gis kyang ngo zhes bya ba ni/ gal te ska rags khris gcig gis bcings</text></item>
<item><p>189a2</p><section></section><text>na de lta na yang rung ba'o/ /tshom bu can dang tshar tshar can dang zla gam can dang / gser skud ni rgyan ma yin pa ma yin no zhes bya ba la tshom bu can zhes bya ba ni/ gser skud kyi shar bu gsum mam bzhi'i tshoms la mdo mdor nor bu'i phras sgras pa'o/ /tshar tshar can zhes bya ba ni/ gser las byas</text></item>
<item><p>189a3</p><section></section><text>pa'i tshar tshar grog sgal gyi bar ri lu can gser skud kyis brgyus pa thog mar dril bu g.yer ka 'phyang ba dag btags pa'i 'og pag gang yin pa'o/ /zla gam can zhes bya ba ni/ gser las byas pa'i rgyan zla gam gru gsum dag gis brgyan pa'i 'og pag gang yin pa'o/ /gser skud ces bya ba ni</text></item>
<item><p>189a4</p><section></section><text>gser las byas pa'i lu gu rgyud do/ /de dag ni rgyan ma yin pa ma yin te rgyan kho na yin no/ /rgyan thogs pa bsten par mi bya'o zhes smos pas de dag bkag par rig par bya'o/ /khra bor byas pa yang de dang 'dra'o zhes bya ba ni/ za 'og dang tshon ris dang skud ris dang phra bkod pa la sogs pas khra bor</text></item>
<item><p>189a5</p><section></section><text>byas pa'i gos kyang rgyan dang 'dra ste/ mdo 'di ni gos kyi don du byas pa yin no/ /rtswa las byas pa dang shing las byas pa dang gzhan yang rgyan gyi khongs su gtogs pa'i phyir ro/ /gzhi ma bting ba'i sar chos gos gzhag par mi bya'o zhes bya ba ni/ ras sam lo ma la sogs pa gzhi ma bting ba'i</text></item>
<item><p>189a6</p><section></section><text>sa la chos gos gzhag par mi bya ba ste/ de ni ma rung bar 'gyur ba spang ba'i phyir ro/ /'dir gzhung ni rnam par 'byed pa'i stan gyi bslab pa'i gzhi las/ dge slong rnams chos gos dag gyon tes la 'khod pa na chos gos dag ma rung bar gyur ba dang / bcom ldan 'das kyis bka' stsal pa/ dad</text></item>
<item><p>189a7</p><section></section><text>pa sbyin par bya ba chud gzan par mi bya bar 'di ltar stan nang tshangs can la 'dug par bya'o/ /stan nang tshangs can ji lta bu mi shes nas/ bcom ldan 'das kyis bka' stsal pa/ rtswa'i chun po bcings te ras mas dkri bar bya'o zhes gsungs pa yin no/ /'dir stan nang tshangs can ni dpe tsam</text></item>
<item><p>189b1</p><section></section><text>du zad de stan gzhan la yang 'dug par bya'o/ /'di ni chos gos ma rung bar 'gyur ba spang ba'i phyir ro/ /mi gtsang ba'i phyogs su mi gzhag go zhes bya ba ni/ chos gos de bar du chod par gyur kyang mi gzhag go/ /rtul ba yod na khur lci bas mi mnan no zhes bya ba ni/ rtul ba gzhan yod na khur</text></item>
<item><p>189b2</p><section></section><text>lci bas chos gos mnan par mi bya ba'o/ /gzhan du spyad pas yongs su spyad par mi bya'o zhes bya ba stod du bgo ba smad du bgo ba dang smad du bgo ba steng du bgo ba yongs su spyad par mi bya ba'o/ /bshang ba dang gci ba bya ba dang mi gtsang ba'i byi dor bya ba dag tu bla gos bgo ba bsten par mi bya'o zhes bya ba ni/</text></item>
<item><p>189b3</p><section></section><text>bshang ba dang gci ba bya ba dang mi gtsang ba'i byi dor bya ba dag tu bla gos bgo bar mi bya ba'o/ /mi gtsang ba'i byi dor bya ba dag tu zhes bya ba ni/ mi gtsang ba'i ngo bo nyid gang dag yin pa gtsug lag khang du chag chag gdab pa dang phyag dar bya ba dang rkang pa bkru ba dang / chab kung sa phyags pa dang bkru</text></item>
<item><p>189b4</p><section></section><text>bshal bya ba la sogs pa'i byi dor gyi las dag ste/ de dag tu bla gos bgo bar mi bya ba'o/ /der nyal bar mi bya'o zhes bya ba ni/ bla gos de'i steng du nyal bar mi bya ba'o/ /bsod snyoms la rgyu ba dang / mchod ston dang mchod rten la phyag bya ba dang rjes bya ba dang dge 'dun tshogs pa dang gdams dag dang</text></item>
<item><p>189b5</p><section></section><text>chos mnyan pa nyams su myong ba las gzhan pa'i bya ba la snam sbyar bgo bar mi bya'o zhes bya ba ni/ bsod snyoms la rgyu ba la sogs pa nyams su myong bar bya ba las gzhan pa'i bya ba la snam sbyar bgo bar mi bya ba'o/ de la 'dug pa'am nyal bar mi bya'o zhes bya ba ni/ snam sbyar de'i steng du 'dug pa dang</text></item>
<item><p>189b6</p><section></section><text>nyal bar mi bya ba ste/ des na gwa brdzi ba yang bkag pa yin no/ /gzhung ni snam sbyar lus la reg par mi bya/ gding bar mi bya/ rgyun du bgo bas longs spyad par mi bya/ snam sbyar gyi steng du 'dug par mi bya/ nyal bar mi bya/ snam sbyar gyis rtswa'am lci ba'am sa bskur bar mi bya'o zhes gsungs pa yin no/ /</text></item>
<item><p>189b7</p><section></section><text>'ga' yang bskur ba la sbyar bar mi bya'o zhes bya ba ni/ snam sbyar gyis dngos po 'ga' yang bskur ba la sbyar bar mi bya ba ste/ snam sbyar gyi nang du ci yang bcug ste bskur bar mi bya ba'o zhes bya ba'i tha tshig go/ /lus la reg par bgo bar mi bya'o zhes bya ba ni/ snam sbyar lus la reg par bgo bar mi</text></item>
<item><p>190a1</p><section></section><text>bya'o/ /mtshan khung g.yas pa'i drod kyis de ma rung bar 'gyur ro zhes bya ba ni/ mchan khung g.yas pa'i drod ces bya ba mchan khung g.yas pa'i rdul gyis snam sbyar de ma rung par 'gyur srid pa'o/ /de ltar mi 'gyur bar bya ba'i phyir phyogs der de la gos glan par bya'o zhes bya ba ni/</text></item>
<item><p>190a2</p><section></section><text>ma rung ba de ltar mi 'gyur bar bya ba'i phyir mchan khung g.yas pa'i phyogs der snam sbyar de la gos glan par bya'o/ /tshad ji tsam zhe na de'i phyir khru phyed dang do dang mtho gang ngo zhes bya ba smras te/ de'i tshad ni srid du khru phyed do/ /zheng du mtho gang ngo / /ngos gnyis kar skud pa'i gzungs kyis sbyar ro zhes bya</text></item>
<item><p>190a3</p><section></section><text>ba ni/ gos de ngos gnyis kar khab srungs kyi skud pa'i gzungs kyis mdo mdor gzungs gdab cing sbyar bar bya'i/ dngos su bcom par ni mi bya'o/ /dus dus su de bkru ba dang kha bsgyur bar bya'o zhes bya ba ni gos de'o/ /de'i de ni btsag gis so zhes bya ba ni/ gos de'i kha bsgyur ba de ni btsag gis rig</text></item>
<item><p>190a4</p><section></section><text>par bya'o/ /gdong phyis bcang bar bya'o zhes bya ba la/ gdong phyis ni ras phyis la sogs pa dag gi dpe yin no/ /lus 'dzag pas rnag gzan no zhes bya ba ni/ bcad par bya ba ste/ dge slong gi lus khrag gam rnag 'dzag pa de ni lus 'dzag pa zhes bya ste/ des rnag gzan bcang bar bya'o/ /de chos gos</text></item>
<item><p>190a5</p><section></section><text>kyi nang du bgo'o zhes bya ba ni/ rnag gzan de chos gos kyi nang rol du bgo bar bya ba'o/ /'byang na bska ba'i chu dang / so phag gi phye ma dang sbyar ba'i chus spangs te dal bus khad kyis khad kyis dgog par bya'o zhes bya ba ni/ rnag gzan de lus la 'byar na shing pib pa la la sogs pa'i shun pa dang sbyar ba bska</text></item>
<item><p>190a6</p><section></section><text>ba'i chu'am/ so phag gi bye ma dang sbyar ba chus spangs te dal bus khad kyis khad kyis dgog par bya'o/ /de gnyis kyis ni dri ma 'dag pa dang rma 'tsho bar 'gyur ro/ /rnag dang khrag kyang ngo zhes bya ba ni/ bska ba'i chu dang so phag gi phye ma dang sbyar ba'i chus spangs te dal bus khad kyis khad kyis dgog par</text></item>
<item><p>190a7</p><section></section><text>bya'o/ /dus dus su de bkru ba dang bskam pa dang kha bsgyur bar bya'o zhes bya ba ni rnag gzan de'o/ /de'i de ni btsag gis bzang ngo zhes bya ba ni/ rnag gzan de'i kha bsgyur ba de'o/ /de'i de la ni sa'i snying po bzang ngo zhes bya ba ni/ 'dzag pa de'i skam pa dang sha bkrar mi 'gyur ba de'i sman du ni sa'i snying</text></item>
<item><p>190b1</p><section></section><text>po'i phye ma bzang ngo / /chos gos dag gar bab bab tu mi gzhag go zhes bya ba ni/ skad 'ga' tsam gzhag pa'i gnas dgag pa ni sngar byas zin pas 'di ni mdzod du gyur pa'i gnas gang yin pa de'i dgag pa yin no/ /de'i don du gdang bu bca'o zhes bya ba ni/ chos gos gzhag pa de'i don du'o/ /</text></item>
<item><p>190b2</p><section></section><text>de'i don du sbubs khung bya'o zhes bya ba ni/ gos kyi gdang bca' ba de'i don du ni rtsig ngos la sbubs khung gdod par bya ba'o/ /gang gi tshe zhe na de'i phyir gtsug lag khang rtsig pa'i tshe na'o zhes bya ba smras te/ dang po gtsug lag khang gi rtsig pa brtsig pa'i tshe nyid na sbubs khung gdod par bya'o/ /brtsigs zin</text></item>
<item><p>190b3</p><section></section><text>pa'i 'og tu ni mi bya ste/ rtsig pa brkos na gtsug lag khang ma rung bar 'gyur ba'i phyir ro/ /byas zin na bu ga mi bya'o zhes bya ba ni/ gtsug lag khang brtsigs zin na sbubs khung bya ba'i phyir gtsug lag khang la bu ga gdod par mi bya ba'o/ /khang khyim la yang de bzhin no zhes bya ba ni/ gdang bu bca'</text></item>
<item><p>190b4</p><section></section><text>ba'i phyir dang / rtsig pa'i tshe na sbubs khung gdod pa dang / byas zin na bu gu mi bya ba gtsug lag khang bzhin no/ /de ni shing bu'am thag pas 'grub po zhes bya ba ni/ dgon par yang rung gtsug lag khang du yang rung ste/ chos gos gzhag pa'i gdang bu de ni shing bu'am thag pas 'grub pa'o/ /gtur</text></item>
<item><p>190b5</p><section></section><text>bus gos dag bskur na bzang ngo zhes bya ba ni/ chos gos dag chud za bar 'gyur ba spong ba dang 'brel pa'i phyir ro/ /de bya'o zhes bya ba ni gtur bu de bya'o/ /khru gsum dang byed dang gsum gnyis lteb tu byas te bcom mo zhes bya ba ni/ gtur bu de sred du ni khru gsum mo/ /zheng du ni khru phyed dang gsum</text></item>
<item><p>190b6</p><section></section><text>las nyis ltab tu byas te bcom mo/ /dbus su kha gdod do zhes bya ba ni/ gtur bu de'i dbus su srid du kha gdod par bya'o/ /kha ran bu ga can bya'o zhes bya ba ni/ gtur bu de'i kha der kha ran bu gu can bya ba'o/ /kha ran bu gu can ci las bya zhe na de'i phyir thag gu las so zhes bya ba smras so/ /kha brgyud</text></item>
<item><p>190b7</p><section></section><text>gzhan yang ngo zhes bya ba ni/ kha brgyu ba'i srad bu gzhan yang gdags pa'o/ /spyod par bya ba dag steng du gzhug go zhes bya ba ni/ gos spyad par bya ba dag gtur bu'i kha logs su gzhug pa'o/ /sang 'gro bar 'gyur ba nyid na bla ma la zhus pa ste gnang na 'gro bar bya'o zhes bya ba ni/ zhag gcig gi</text></item>
<item><p>191a1</p><section></section><text>'og tu 'gro bar 'gyur ba'i mdun rol nas bla ma la zhus te gal te gnang na de'i 'og tu 'gro bar bya'o/ /rang gi gnas su chag chag la sogs pa byas te'o zhes bya ba ni/ 'gro gar bdag nyid gang na gnas pa'i gnas der chag chag la sogs pa byas te gzhan du 'gro bar bya</text></item>
<item><p>191a2</p><section></section><text>ba'o/ /sogs pa zhes smos pa'i sgras ni phyag dar dang lci ba 'jam pos byug par bya ba dag bsdu'o/ /lam du chos dang ldan pa'i gtam gyis sam 'phags pa'i mi smra ba nyid kyis 'gro bar bya'o zhes bya ba ni/ dge slong lam du zhugs pas so/ /ngal bso ba'i gnas su gtsug lag khang gi tshigs</text></item>
<item><p>191a3</p><section></section><text>su bcad pa gdon to zhes bya ba ni/ gang du ngal bsos pa'i gnas de nas 'gro ba'i tshe drang srong gis gsungs pa'i tshigs su gcad pa gdon pa'o/ /chu bcus par yang ngo zhes bya ba yang / gnas su drang srong gis gsungs pa'i tshigs su gcad pa gdon pa'o zhes su'i phyir zhe na/ de'i phyir chu de</text></item>
<item><p>191a4</p><section></section><text>gang gi yin pa de'i phyir ro zhes bya ba smras te/ yul gyi bdag po'am khron pa'i bdag po'o/ /lha rnams kyi phyir yang gzhan no zhes bya ba ni/ chu bcus pa'i gnas su chu'i lha rnams kyi phyir yang drang srong gis gsungs pa'i tshigs su bcad pa gzhan gdon pa'o/ /gnas par ni rgyud chags gsum pa'o</text></item>
<item><p>191a5</p><section></section><text>zhes bya ba ni/ zhag tu gnas pa'i gnas su ni dgongs ka dang nang par gyi dus gnyis su rgyud chags gsum pa gdon par bya ba'o/ /dpyang thag bcang bar bya'o zhes bya ba ni/ 'bab chu dkon pa'i yul du khron pa la ltos shing 'gro ba'i tshe na'o/ /de'i tshad ni khru brgya yan chad nas brgya lnga bcu man chad do zhes bya ba ni</text></item>
<item><p>191a6</p><section></section><text>dpyad thag de'i srid kyi tshad do/ /kha cig las ni yul gyi rjes su mthun pa zhes so zhes bya ba ni/ gzhung kha cig las de skad 'byung ste/ yul ser che bar ni dpyang thag thung ngu yang rung ba'o/ /de med par khron pa'i chu ma yin pa dkon pa'i yul du kun du rgyu bar mi bya'o zhes bya ba ni/ dpyad thag de med par</text></item>
<item><p>191a7</p><section></section><text>khron pa'i chu ma yin pa 'bab chu la sogs pa'i chu dkon pa'i yul du ljongs rgyu zhing 'gro bar mi bya'o/ /lam du 'gro bas chos gos sprugs shing khrus bya ba'am rka lag bkrus te chu thogs nas mchil lham phyis shing chos gos gsum gyon te spyod lam zhi bas gtsug lag khang du 'jug par bya ba'o zhes bya</text></item>
<item><p>191b1</p><section></section><text>ba ni/ dge slong lam du 'gro bas gtsug lag khang gzhan du phyin du nye ba na/ chos gos sprugs shing nus na khrus bya ba'am/ ma nus na rkang pa dang lag pa bkrus te btung ba'i chu rung ba thogs nas mchil lham phyis shing chos gos gsum gyon te spyod lam zhi bas gtsug lag khang du 'jug par bya'o/ /</text></item>
<item><p>191b2</p><section></section><text>'dir gzhung ni dge slong dag pas dge slong lam du 'gro ba'i kun du spyod pa'i chos gos dag bcang bar bya ste/ dge slong lam du 'gro bas chu mthong na lhung bzed dang chos gos phog ste phyogs gcig tu gzhag par bya'o/ /de'i 'og tu chos gos dag sprugs par bya zhing khrus bya'o/ /yang na rkang pa dang lag</text></item>
<item><p>191b3</p><section></section><text>pa dag bkru bar bya'o/ /chu btsag par bya'o/ /ras ma spangs te mchil lham gnyis byi dor bya'o/ /lag pa bsnyal nas legs par gyon pa dang sham thabs legs par bgos pas zhi ba'i spyod lam gyis gtsug lag khang du 'jug par bya'o/ /gzhan du na 'gal tshabs can du 'gyur ro zhes</text></item>
<item><p>191b4</p><section></section><text>gsungs pa yin no/ /rgan rims bzhi la phyag byas nas tha mal pa'i phyogs su bsdad par bya'o zhes bya ba ni/ gtsug lag khang gzhan du son nas gnyug mar gnas pa'i dge slong rgan rims bzhi tsam la phyag byas nas tha mal ba'i phyogs lkog tu gyur pa ma yin pa dge slong thams cad 'du ba'i gnas</text></item>
<item><p>191b5</p><section></section><text>gang yin pa der bsdad par bya'o/ /sgra bskyungs pa dang mdzes pa dang shin tu bsdams pa dang spyod lam ran par ro zhes bya ba ni/ de na sdod cing gzhan dang phrad pa'i tshe de ltar bya ba ste/ sgra bskyungs pa zhes bya ba ni mi cor ba'i phyir ro/ /mdzes pa zhes bya ba ni cha lugs 'o gze ba'i phyir ro/ /shin tu bsdams pa zhes bya ba</text></item>
<item><p>191b6</p><section></section><text>ni mnyam par gzhag pa'i phyir ro/ /spyod lam ngan pa zhes bya ba ni bya ba tshul dang mthun pa'i phyir ro/ /rgyus shes pa dang ldan pas bsu bar bya'o zhes bya ba ni/ gnyug par gnas pa gang gis glo bur du 'ongs pa de la 'di ni che ge mo zhig go/ /gnas che ge mo zhig nas 'ongs so/ /che ge mo zhig dang lhan cig gnas</text></item>
<item><p>191b7</p><section></section><text>pa'am nye gnas yin no zhes rgyus shes pa dang ldan pa des de bsu zhing rang gi gnas su ngal sor gzhug pa dang cham du dbab par bya'o/ /mi shes na mu gcig pa yin yang bsu bar mi bya'o zhes bya ba ni/ rgyus mi shes na mu gcig pa zhes bya ba tshangs pa mtshungs par spyod pa yin yang rang gi gnas su bsu bar mi bya ba ste/ gzhan du</text></item>
<item><p>192a1</p><section></section><text>mu mi gcig pa dag bsu bar mi bya ba 'ba' zhig tu ma zad do/ /sgo chod cig tshol na ma sbyin cig len na bzlog shig ces bcol ba khas blangs nas yal bar bor ram/ 'di kho bo'i grogs yin no zhes bya ba la sogs pa'i tshig gis yid gcugs pa'i dngos po nyid du bsgrubs</text></item>
<item><p>192a2</p><section></section><text>pa las rlag par gyur na gzhal bar bya ba nyid yin no zhes bya ba ni/ gal te dge slong brang bdag gis dge slong gzhan la 'di skad ces gnas 'di'i sgo chod la/ 'dir kho bo dang yid gcugs so zhes zer ba su yang ma btang shig kho bo'i 'am gzhan gyi rdzas chol na de la ma sbyin cig /rang thug</text></item>
<item><p>192a3</p><section></section><text>thub tu len na de bzlog shig ces de skad du bcol nas dge slong gzhan des kyang de'i tshig khas blangs nas de'i 'og tu yal bar dor te/ sgo yang ma bcad tshol na yang byin/ len na yang ma bzlog pa las dge slong brang bdag de'i rdzas brlag par gyur na de'i rdzas ci brlag pa'i skyin pa dge slong gzhan</text></item>
<item><p>192a4</p><section></section><text>des gzhal byar bya ba nyid yin no/ /gzhan yang dge slong gzhan zhig gis dge slong brang bdag gi gnas su gang zag gzhan zhig khrid de 'ongs shing 'di skad ces/ 'di kho bo'i grogs yin gyi 'di'i nang du 'jug na sgo ma bcad cig tshol na byin cig /len na ma bzlog shig ces bya ba'i tshig gis yid</text></item>
<item><p>192a5</p><section></section><text>gcugs pa'i dngos po nyid du bsgrubs pa las/ der brang bdag de yi rdzas brlag par gyur na de'i rdzas ci brlag pa'i skyin pa dge slong gzhan des gzhal bar bya ba nyid yin no/ /rnam pa 'di gnyis ni gnyug mar gnas pa dang glo bur du 'ongs pa gnyi ga la bye brag med pa nyid du shes par bya'o/ /yid ches</text></item>
<item><p>192a6</p><section></section><text>pa la brten par bya'o zhes bya ba ni/ lhung bzed dang chos gos la sogs pa thams cad ni yid ches pa la brten par bya ba'o/ /ji lta bu la zhe na de'i phyir gzhan gyis mi shes pa'i bye brag tu brtag pa ni thabs yin no zhes bya ba smras te/ gang zag gzhan gyis mi shes pa'i bye brag brtag pa de ni smras pa'i</text></item>
<item><p>192a7</p><section></section><text>tshig bden nam mi bden pa bgam par bya ba'i thabs yin no/ /'di skad bstan te/ gang zag yid mi ches pa zhig na re nor bdag che ge mo zhig gis chos gos dang lhung bzed la sogs pa yo byad che ge mo zhig kho bo la byin gyis skur cig ces zer na/ yid mi ches pa de la gya tshom du bskur bar mi bya</text></item>
<item><p>192b1</p><section></section><text>bar des rgyus mi shes pa'i rtags ci yod pa brtag pa'i sgo nas bden nam brdzun pa bgam par bya zhing rtags la ma bab cing yid ma ches na ni mi bskur ro/ /rtags la bab cing yid ches na ni bskur bar bya'o/ /dbul bar bya ba lhung na'o zhes bya ba ni/ dbul bar bya ba'i dngos po 'bul bar byed pas</text></item>
<item><p>192b2</p><section></section><text>'dzin ma nus te/ len par byed pa'i lag tu ma song bar chu la sogs pa'i nang du lhung na 'bul bar byed pas gzhal bar bya ba nyid yin no/ /gal te ma blangs par btang na'o zhes bya ba ni/ gal te gang la dbul bar bya ba des ma blangs par 'bul bar byed pas btang na ni des na 'bul bar</text></item>
<item><p>192b3</p><section></section><text>byed pas gzhal bar bya ba nyid yin no/ /ji ste gang la dbul bar byas pa des blangs nas 'dul bar byed pas btang na ni/ de'i tshe 'bul bar byed pas gzhal bar bya ba nyid ma yin gyi/ len par byed pas gzhal bar bya ba nyid yin no/ /de'i phyir sbyin pa dang len pa'i dus na de la bag med par</text></item>
<item><p>192b4</p><section></section><text>mi 'gyur ba bya ba'i phyir dri bar bya'o zhes bya ba smras te/ 'bul ba dang len pa'i dus de la shor cing lhung ba zhes bya ba'i bag med pa de mi 'grub par bya ba'i phyir khyod kyis zin tam 'on te ma zin ces bya ba'i tshig gis dri bar bya'o/ /gal te dris pa na 'di skad ces kho bos zin to zhes zer na de'i tshe blangs</text></item>
<item><p>192b5</p><section></section><text>pa'i dngos po de shor cing lhung ba ni len par byed pas gzhal bar bya ba nyid yin no/ /gal te kho bos ma zin to zhes zer ba'i skabs su dbul bar bya ba'i dngos po shor cing lhung bar gyur na ni de'i tshe 'bul bar byed pas gzhal bar bya ba nyid yin no/ /brnyas pa mi gtsang bas ma rung bar gyur pa bkru ba la</text></item>
<item><p>192b6</p><section></section><text>sogs pas sems gzung bar ma grub na rin sbyin no zhes bya ba ni/ brnyan po byas pa'i rdzas mi gtsang bas ma rung bar gyur pa bkru ba la sogs pas bdag po'i sems gzung bar ma grub na de'i tshe gang las brnyas pa de la des de'i rin sbyin par bya'o/ /zhar la byung ba'i skabs rdzogs so// //</text></item>
<item><p>192b7</p><section></section><text>bam po lnga bcu bzhi pa/ rgyus shes pa dang ldan pas bsu bar bya'o zhes gang smras pa de la bsu ba ji ltar bya zho na de'i phyir/ lhung bzed dang chos gos blang bar bya'o/ /stan gding bar bya'o/ /rkang pa bkru bas mgron du gnyer bar bya'o zhes bya ba smras te/ 'di dag dang 'og nas 'byung ba dag gis bsu</text></item>
<item><p>193a1</p><section></section><text>bar bya'o/ /chus kyang ngo zhes bya ba ni/ btung ba'i don gyi chus kyang mgron du gnyer bar bya ba'o/ /phyag bya'o spyod pa bde'am dri'o/ /ci nus kyis yang dag par dga' bar bya'o/ /gnas mal rkyen du 'bab pa sbyin no zhes bya ba dag gis kyang bsu bar bya'o/ /'dir gzhung ni dge slong</text></item>
<item><p>193a2</p><section></section><text>grong mtha' las dge slong 'ongs shing lhags pa dag rgan rims su ci rigs par bsu bar bya zhing gnas mal ci bdog pa yang bstabs par bya'o zhes bya ba la sogs pa gsungs pa yin no/ /dge 'dun gyi gnas brtan gyi gan du 'gro bar bya'o zhes bya ba ni glo bur bya'o/ /tshig de ni glo bur ba lam du mi</text></item>
<item><p>193a3</p><section></section><text>'gro ba dag gi phyir gsungs pa yin no/ /des de gnas 'cha' ba la sbyar bar bya'o zhes bya ba ni/ dge 'dun gyi gnas brtan des glo bur du 'ongs pa de'o/ /gal te rgan na de la gnas mal bstabs pa'i phyir de'i dge skos la'o zhes bya ba ni/ glo bur du 'ongs pa de la gnas mal bstabs</text></item>
<item><p>193a4</p><section></section><text>pa'i phyir dge 'dun gyi gnas brtan gyis gnas mal stobs pa'i dge skos la bsko bar bya'o/ /bab chol tu gnas mal gsol bar mi bya'o zhes bya ba ni/ skabs la ma bsdad pa'i gnas mal brnya bar mi bya ba ste/ de ni hab shur can du 'gyur ba spang ba'i phyir ro/ /'dir gzhung ni dge slong</text></item>
<item><p>193a5</p><section></section><text>glo bur du 'ongs pas gal te gnas mal bsko bar byed na legs par so sor brtags te mnod par bya'o zhes gsungs pa yin no/ /glo bur du 'ongs pa'i skabs rdzogs so// //chos gos kyi mtha' zegs na mtha' skor gyis glan zhing phyir bcos so zhes bya ba ni/ chos gos kyi mtha' ma zegs par gyur</text></item>
<item><p>193a6</p><section></section><text>na mtha' skor gyi lhan rings kyis glan zhing phyir bcos par bya ba'o/ /smyung tshems lta bu dag gis de'i gzungs gdab bo zhes bya ba ni/ khab srubs smyung tshems 'dra ba ring po dag drubs pas mtha' skor de'i gzungs gdab pa'o/ /ro'i gos ni bla gab med par shing ljon pa la sogs pa'i steng du nyi ma bdun nam</text></item>
<item><p>193a7</p><section></section><text>brgyad dam kha cig las lnga'am drug bzhag ste 'khrur bcug nas spyad par bya'o zhes bya ba ni/ dur khrod pas ro'i gos ni bla gab med par zhag lon par bzhag ste spyad par bya'o/ /phyogs gang du zhe na/ shing ljon pa la sogs pa'i steng du'o/ /dus ji srid du zhe na/ zhag bdun nam brgyad dam gzhung kha</text></item>
<item><p>193b1</p><section></section><text>cig las zhag lnga'am drug ces kyang 'byung ngo / /de nas 'khrur bcug ste spyad par bya'o/ /bdag dur khrod pa'o zhes go bar byas nas 'bod na gtsug lag khang dang khyim dag tu 'jug par bya'o zhes bya ba ni/ dur khrod pa gtsug lag khang dang khyim gyi 'dab tu phyin pa na gya tshom du 'jug par mi bya bar</text></item>
<item><p>193b2</p><section></section><text>bdag dur khrod pa'o zhes skad kyis bod cing go bar byas nas/ gal te blas tshur shog ces 'bod na gzod gtsug lag khang dang khyim dag tu 'jug par bya ba'o/ /dur khrod pas bdag gir bya ba ma btang ba la yang spyad pa bsten par bya'o zhes bya ba ni/ sbyin bdag gis stan yan chad bdag gir bya ba</text></item>
<item><p>193b3</p><section></section><text>ma btang ba thams cad kyi thams cad du ma bor ba'i yo byad la sbyin bdag bsod nams 'dod pas 'di la 'dug cig 'di spyod cig ces mgron du gnyer na/ dur khrod pas de la spyad pa bsten par bya ba'o/ /btang ba la ni mgron du ma gnyer kyang ci dgar spyad par bya'o zhes bya ba'i tha tshig go/ /dge</text></item>
<item><p>193b4</p><section></section><text>'dun gyi gnas mal la spyad par mi bya'o zhes bya ba ni/ dur khrod pas so/ /mchod rten la 'dom gang tsam gyis 'gyed do zhes bya ba yang dur khrod pas so/ /sbrang yab bcang bar bya'o zhes bya ba ni/ sbrang bu za ba'i yul du dge slong thams cad kyis so/ /de ji lta bu zhig ce na/ de'i phyir bal las byas pa dang</text></item>
<item><p>193b5</p><section></section><text>sha na las byas pa dang ras bal las byas pa'i ras ma'am 'dab ma'i dog pa'o zhes bya ba smras so/ /glang po che dang rta dang ba lang gi spu la sogs pa las byas pa mi rung ngo zhes bya ba la/ spu zhes bya ba'i sgra ni/ glang po che la sogs pa gsum char dang so sor sbyar bar bya'o/ /sogs pa zhes smos pas ni/</text></item>
<item><p>193b6</p><section></section><text>sbrang bu dag 'chi ba'i bdag nyid gang yin pa de yang 'dir bkag pa yin no/ /thams cad du gang zag gi khar brtsi can nyid dang khra bo nyid mi rung ngo zhes bya ba ni/ sbrang yab kyi yu ba 'ba' zhig tu ma zad kyi lus brten pa'i khar ba gzhan thams cad la yang gang zag gi khar ba rtsi can dang khra bo mi rung ba ste/ tshon la sogs</text></item>
<item><p>193b7</p><section></section><text>pa'i phyogs gcig tu gyur pa yang yan lag tu gyur pa yin pa'i phyir ro/ /sbrang skyabs kyang ngo zhes bya ba yang bcang bar bya'o/ /de ji lta bu zhig ce na de'i phyir shing bu'i steng du ras kyis g.yogs pa'o zhes bya ba smras so/ /ji ltar shing bu la g.yogs par bya zhe na de'i phyir bcing bas so zhes bya ba smras so/ /</text></item>
<item><p>194a1</p><section></section><text>ras ji tsam zhig ci na de'i phyir khru bzhi dang do pa'o zhes bya ba smras te/ srid du khru bzhi la zheng du khru do pa'i tshad do/ /ngos cis g.yogs she na de'i phyir ras khru bcu gnyis pas g.yogs so zhes bya ba smras te/ de'i srid du khru bcu gnyis kyi tshad yod pas so/ /ji ltar g.yogs par bya zhe na de'i</text></item>
<item><p>194a2</p><section></section><text>phyir 'byar ba dang bcas par ro zhes bya ba smras te/ ras kyi mtha' ma rnams 'byar bar bya'o/ /de'i ma mtha' ni mal chas sbyar ro zhes bya ba ni/ g.yogs ma'i ras de'i ma mtha' ni mal chas sbyar cing mtshams bsub par bya'o/ /sgo bsegs khar gdod do zhes bya ba ni/ sbrang skyabs kyi sgo snol mar gdod</text></item>
<item><p>194a3</p><section></section><text>par ro/ /tsha bar ni bsil yab sbyar ro zhes bya ba ni/ tshad khungs su ni bsil yab sbyar bar bya ba'o/ /bsil yab bcang bar bya'o zhes bya ba ni/ rlung g.yab pa ni bsil yab bo/ /bsil yab mkhan gyis byas pa'am ta la'i chang bu'o zhes bya ba la/ bsil yab mkhan gyis byas pa ni bcos ma ste</text></item>
<item><p>194a4</p><section></section><text>bsil yab mkhan gyis byas pa'i phyir ro/ /ta la'i chang bu ni rang 'khrungs te ta la'i lo ma'i tshogs yin pa'i phyir ro/ khra khra bo mi rung ngo zhes bya ba ni/ yu ba ni sngar gri'u dang sbrang yab kyi skabs su bkag zin pas 'di ni bsil yab kyi lus spyi la snyegs so/ /dge 'dun gyis ni gzhan yang ngo zhes bya ba ni</text></item>
<item><p>194a5</p><section></section><text>dge 'dun gyis ni bsil yab mkhan gyis byas pa dang ta la'i chang bu las gzhan pa ko lpags las byas pa dang rma bya'i gshog pa la sogs pa las byas pa dang / khra khra bo ma yin pa las gzhan pa khra khra bor 'dug pa dang yu ba rtsi can dang khra bo yang bcang bar bya ste/ de lta bu ni gang zag la bkag pa'i</text></item>
<item><p>194a6</p><section></section><text>phyir ro/ /nor bu dang rnga ma'i bsil yab rnyed na mchod rten la dbul lo zhes bya ba ni/ gal te gang zag gis bsil yab yu ba nor bu las byas pa dngos rnga ma las byas pa man chad rnyed cing mchod rten gyi phyir len par byed na de'i tshe nyes pa med pa'o/ /mchod rten gang la zhe na de'i phyir nyan thos kyi la yang ngo zhes</text></item>
<item><p>194a7</p><section></section><text>bya ba smras te/ sangs rgyas kyi 'ba' zhig tu ma zad do/ /'dir gzhung ni dge slong gis rnga ma'i bsil yab yu ba nor bu can bcang bar mi bya'o/ /ji ste de snyed na de blangs te sangs rgyas kyi mchod rten nam nyan thos kyi mchod rten la dbul bar bya'o zhes gsungs pa yin no/ /stan nang tshangs can dang la ba dang sngas nang</text></item>
<item><p>194b1</p><section></section><text>tshangs can dang gor bu dag bcad par bya'o zhes bya ba ni/ ma mo las bcom ldan 'das kyis dge slong rnams kyi gnas mal rjes su gnang ba 'di lta ste/ khri dang khri'u dang stan nang tshangs can dang la ba dang sngas nang tshangs can dang gor bu dang stan dang bgo ba dge 'dun gyi yang rung gang zag gi yang rung ba'o zhes</text></item>
<item><p>194b2</p><section></section><text>gsungs pa yin no/ /bu dang chung ma'i rnyed pa ni sbyin par byed pa'i dbang gis bsgrub po zhes bya ba ni/ sbyin par byed pa rang gi bu dang chung ma 'bul na sbyin par byed pas ji ltar rnam par nges par byas pa de bzhin du rnam par nges par bya'o/ /gal te slu bar byed na de ji tsam du 'dod pa de tsam du btsong ba nyid yin no</text></item>
<item><p>194b3</p><section></section><text>zhes bya ba ni/ gal te sbyin par byed pas bu dang chung ma phul ba phyir slu bar 'dod na/ sbyin par byed pa der ni ji tsam du 'dod pa de tsam du btsong ba nyid yin te/ sbyin par byed pa des bu dang chung ma slu ba'i phyir ji tsam 'gul ba de tsam blangs te slur sbyin par bya'o zhes bya ba'i tha tshig go/ /'dir gzhung</text></item>
<item><p>194b4</p><section></section><text>ni khyim bdag mgon med zas sbyin gyi rgyal byed kyi tshal der dus ston chen po byung ba na dge 'dun la bu dang chung ma phul ba'i tshe/ dge slong rnams kyis ji ltar bsgrub par bya ba mi shes pa nas/ bcom ldan 'das kyis bka' sprul pa/ khyim bdag la dri bar bya'o/ /de dag gis khyim bdag la dris pa dang /</text></item>
<item><p>194b5</p><section></section><text>des smras pa 'phags pa dag rin skyed cig dang bdag gis rin dbul lo/ /drug sde dag gis de dang lhan cig gtod par brtsams pa na/ de na bud med bu gzhon nu can zhig gis khyim bdag mgon med zas sbyin de'i rkang pa gnyis la gtugs te smras pa/ rje'i sras bdag ni bu gzhon nu can</text></item>
<item><p>194b6</p><section></section><text>lags na bdag mi gtong bar ci gnang zhes bya ba'i bar gyi skabs de dge slong dag gis bcom ldan 'das la gsol ba dang / bcom ldan 'das kyis bka' stsal ba/ dge slong dag bud med ni snying stobs chung bas dngangs par 'gyur gyi de lta bas na dge slong dag gis bud med bskyed par mi bya ste/</text></item>
<item><p>194b7</p><section></section><text>skyed par byed na 'gal tshabs can du 'gyur ro/ /'di ltar sbyin bdag nyid dad cing dad pa'i dbang gis sbyin par byed pa gang yin pa de nyid blang bar bya'o zhes gsungs pa yin no/ /yang dang yang dbul du rung ngo zhes bya ba ni/ phul zin pa'i dngos po len pa po de nyid la yang dang yang du dbul du rung ba ste/</text></item>
<item><p>195a1</p><section></section><text>sbyin par byed pa 'dad pa spel ba'i phyir ro/ /shing ljon pa la phul ba gal te rgyan zhig yin na dus ston gyi tshe de nyid brgyan par bya ba'i phyir gzhag go zhes bya ba ni/ sbyin bdag gis gtsug lag khang gi shing ljon pa la rdzas phul ba gal te rgyan zhig yin na ni dus ston gyi tshe shing ljon pa de nyid</text></item>
<item><p>195a2</p><section></section><text>brgyan par bya ba'i phyir gzhag par bya'o/ /shing ljon pa de rdib na de dang rigs mthun pa'i shing ljon pa gzhan brgyan par bya ba'i phyir gzhag par bya'o/ /de dang rigs mthun pa gzhan med na rigs mi mthun pa gzhan brgyan pa'i phyir gzhag par bya'o/ /rtsig pa la ni gal te gnas khang gi ni ri mo bya ba'i</text></item>
<item><p>195a3</p><section></section><text>phyir ro zhes bya ba ni/ rtsig pa la phul na gal te rtsig pa de'i gnas khang gi yin na rdzas de gnas khang gi rtsig pa la ri mo bri ba'i phyir spyad par bya'o/ /gal te ma yin nam/ ka ba la na las sar ba'i phyir ro zhes bya ba ni/ gal te rtsig pa de gnas khang gi ma yin nam/ ka ba la phul na/ rtsig pa de dang ka ba</text></item>
<item><p>195a4</p><section></section><text>de la phul ba'i rdzas te mkhar lan gyi phyir gzhag par bya'o/ /sa la na'o zhes bya ba ni/ 'di ni 'og ma rnams kyi spyir bstan pa yin no/ /me khang gi ni snang mar ro zhes bya ba ni/ me 'bud pa'i me khang gi sa la phul ba'i rdzas ni dge 'dun gyi snang ma gang dang gang du dgos pa'i rgyur spyad kyis me khang de nyi tshe'i</text></item>
<item><p>195a5</p><section></section><text>nang du 'dud pa'i snang mar bya ba 'ba' zhig tu ma zad do/ /yang na snum bag gi rnyed par ro zhes bya ba ni/ me khang gis la phul ba'i rdzas de yang na dge 'dun gyi snum bag gi rnyed pa/ sha'am/ nya sha'am/ sha skam mam/ zho'am/ 'o ma'am/ mar ram/ zhun mar la sogs par bsgyur zhing spyad par bya'o/ /rung</text></item>
<item><p>195a6</p><section></section><text>ba'i khang pa ni na ba'i sman du gzhag go zhes bya ba ni/ rung ba'i khang pa'i sa la phul ba'i rdzas ni na ba'i sman du bsgyur zhing gzhag pa'o/ /bkad sa'i ni zas su bya'o zhes bya ba ni/ bkad sa'i khang pa'i sa la phul ba'i rdzas ni/ zas su bsgyur bar bya'o/ /skye mal gyi ni btung bar ro zhes bya ba ni/ skye mal gyi</text></item>
<item><p>195a7</p><section></section><text>sa la phul ba'i rdzas ni btung bar bsgyur bar bya'o/ /bsro gang gi gnas kyi ni bsro gang ngam snum bag gi rnyed par ro zhes bya ba ni/ bsro gang gi gnas kyi sa la phul ba'i rdzas ni bsro gang gi yo byad dam dge 'dun gyi snum bag gi rnyed par bya ba'o/ /'khor gyi khyams dang spong sa'i ra ba'i ni snum bag gi rnyed</text></item>
<item><p>195b1</p><section></section><text>par ro zhes bya ba ni/ de gnyis kyis la phul ba'i rdzas ni dge 'dun gyi snum bag gi rnyed par bya ba'o/ /yang na skye ba'i rabs kyi sde bri bar bya'o zhes bya ba yang / snga ma de gnyis kyi sa la phul ba'i rdzas de'i yang na 'dir spyad par bya ba'o/ /bang rim dang 'chag sa dang sgo khang dang khyams dag la phul ba ni</text></item>
<item><p>195b2</p><section></section><text>bgo ba'o zhes bya ba ni/ de dag gi sa la phul ba'i rdzas ni dge 'dun gyis bgo bar bya ba'o/ /rdzing bu'i yang ngo zhes bya ba ni/ rdzing bu'i sa la phul ba'i rdzas kyang bgo bar bya ba'o/ /kha cig las de ni phyogs bzhi'i dge 'dun gyi nyid du bzhag go zhes so zhes bya ba ni/ gzhung kha cig las rdzing bu'i sa</text></item>
<item><p>195b3</p><section></section><text>la phul ba'i rdzas de ni 'di ltar bya'o zhes 'byung ba'o/ /dkon mchog gi don du bslang du rung ngo zhes bya ba ni/ dkon mchog gsum gyi don du dge slong gis gzhan la yo byad blang du rung ba'o/ /bsgrag tu yang ngo zhes bya ba yang rung ngo zhes bya bar sbyar te/ sbyin par bya ba dang / sbyin bdag rnams kyi ming</text></item>
<item><p>195b4</p><section></section><text>nyan du gzhug pa ni bsgrag pa zhes bya ba ste/ bsngo byang dang smon lam klag pa zhes bya ba'i tha tshig go/ /gang gi tshe bsgrag par bya zhe na de'i phyir len pa'i tshe'o zhes bya ba smras te/ rnyed pa 'bul ba len pa'i tshe na'o/ /mthong bar bya ba'i phyir 'phang lo zhes bya ba ni/ sgrog par byed pa gzhan gyis mthong bar bya ba'i</text></item>
<item><p>195b5</p><section></section><text>phyir der 'phang lo bya ba'o/ /'dir 'phang lo zhes bya ba ni/ 'phang lo gnyis dang ldan pa'i shing rta yin par dgongs te/ de'i steng nas bsgrub par bya'o/ /cha ba dang rlung dang char pa'i gnod pas mi reg par bya ba'i phyir khang pa brtsegs pa sgo bzhi dang ldan pa yang ngo zhes bya ba ni/ bya'o zhes bya bar sbyar te/</text></item>
<item><p>195b6</p><section></section><text>tsha ba la sogs pa'i gnod pas sgrog par byed pa'i dge slong la mi reg par bya ba'i phyir 'phang lo de'i steng du khang pa brtsegs pa sgo bzhi dang ldan par bya'o/ /dus ston gyi rjes la 'phang lo rtul lo zhes bya ba ni/ dus ston zin pa'i rjes la 'phang lo brtul zhing sba bar bya ba'o/ /snod spyad 'drub pas rnyed</text></item>
<item><p>195b7</p><section></section><text>par drub par bya'o zhes bya ba ni/ dus ston de la rnyed pa byung ba gang yin pa de dag dge slong snod spyad 'drub pas drub par bya ba'o/ /gnyi ga la ma bsngos pa ston pa mchod pa'i tshe phul ba dge 'dun gyi la dge slong ma rnams kyi 'jug pa med do zhes bya ba ni/ dge slong gi dge 'dun dang dge slong ma'i dge</text></item>
<item><p>196a1</p><section></section><text>'dun gnyi ga la thun mong du ma bsngos pa'i rnyed pa dge slong rnams kyis ston pa sangs rgyas bcom ldan 'das dang byang chub sems dpa'i gnas skabs kyang ston pa yin pas/ de mchod pa'i tshe byung ba dge 'dun dbang ba la ni/ dge slong ma rnams kyis 'jug pa med de skal ba mi dbang ngo / /</text></item>
<item><p>196a2</p><section></section><text>de bzhin du dge slong ma rnams kyis byas pa'i tshe dge slong ma la bsngos pa'i rnyed pa byung ba gang yin pa de la yang dge slong rnams kyis 'jug pa med do/ /gnyi gas byas pa na gnyi ga la bsngos pa'i rnyed pa byung ba gang yin pa de la ni gnyi ga'i 'jug pa yod de/ gnyi ga dbang ngo / /'di la gcig gi nang du de</text></item>
<item><p>196a3</p><section></section><text>dag gis 'phang lo tha dad pa btsugs pa ni nyes pa sbom po'o zhes bya ba la/ 'di la zhes bya ba ni/ sangs rgyas rje btsun la sogs pa mchod pa la'o/ /gcig gi nang du zhes bya ba ni mchod pa gang du dge slong rnams kyis 'phong lo btsugs pa de nyid kyi nang du'o/ /de dag gis zhes bya ba ni dge slong ma dag</text></item>
<item><p>196a4</p><section></section><text>gis te/ der dge slong ma dag gis 'phang lo tha dad pa gzhan btsugs na de dag la dge 'dun gyi dbyen gyi skabs su gtogs pa'i nyes pa sbom po 'gyur ro/ /gzhan du btsugs pa la ni nyes pa med do/ /snod spyad 'ged pas bgo bar bya'o zhes bya ba ni/ dus ston de la byung ba'i rnyed pa gang yin</text></item>
<item><p>196a5</p><section></section><text>pa de dag gang zag snod spyad 'ged pas bgo bar bya ba'o/ /de bsko bar bya'o zhes bya ba ni/ dge 'dun gyis kyang gang zag snod spyad bged pa de spro bar byas nas/ gsol ba dang gnyis kyi las kyis bsko bar bya ba'o/ /'di'i sngags ni ming 'di zhes bgyi ba khyod dge 'dun gyi snod spyad bged par spro'am/</text></item>
<item><p>196a6</p><section></section><text>spro'o/ /dge 'dun btsun pa rnams gsan du gsol/ ming 'di zhes bgyi ba 'di dge 'dun gyi snod spyad bged par spro na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis ming 'di zhes bgyi ba dge 'dun gyi snod spyad bged par bgo ste/</text></item>
<item><p>196a7</p><section></section><text>snod spyad bged pa ming 'di zhes bgyi bas dge 'dun gyis snod spyad 'ged par 'gyur ro/ /'di ni gsol ba'o/ /dge 'dun btsun pa rnams gsan du gsol/ ming 'di zhes bgyi ba 'di dge 'dun gyi snod spyad bged par spro ste/ de'i slad du dge 'dun gyis ming 'di zhes bgyi ba dge 'dun gyi snod spyad bged par</text></item>
<item><p>196b1</p><section></section><text>bsko ste/ snod spyad bged pa ming 'di zhes bgyi bas dge 'dun gyi snod spyad bged par 'gyur na/ tshe dang ldan pa gang dag ming 'di zhes bgyi ba dge 'dun gyi snod spyad bged par bsko bar bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod cing gnang nas dge</text></item>
<item><p>196b2</p><section></section><text>'dun gyis ming 'di zhes bgyi ba snod spyad bged par bskos lags te/ 'di ltar cang mi gsung bas de de bzhin du 'dzin to zhes gsungs pa yin no/ /des ji ltar bgo bar bya zhe na de'i phyir btsong bar bya ba rnams btsongs te'o zhes bya ba smras te/ btsong bar 'os pa ni btsong bar bya ba ste/ gos la sogs</text></item>
<item><p>196b3</p><section></section><text>pa'o/ /de dag ni btsongs te bgo bar bya'o/ /su la btsongs te zhe na de'i phyir/ dge 'dun 'dus pa la'o zhes bya ba smras te/ gang du dge 'dun du gyur ba'i dge slong rnams 'dus par gyur pa de la'o/ /ji ltar btsongs te zhe na de'i phyir bskyed pas so zhes bya ba smras te/ btsong bar bya ba'i dngos po'i rin</text></item>
<item><p>196b4</p><section></section><text>thang dge 'dun gyi gnas brtan gyis ran par bcad pa de las su nyo 'dod pas bskyed pa'i thabs des btsangs te'o/ /de nyid kyis der 'du ba'i skabs rjes su bsgrub par bya'o zhes bya ba ni/ snod spyad 'ged pa'i gang zag de nyid kyis dge 'dun gang du 'du ba'i gnas der 'du ba'i skabs zhes bya ba dge</text></item>
<item><p>196b5</p><section></section><text>'dun 'du ba dang 'brel pa gnas mal bsham pa dang rnyed pa bgo ba la lnga bya'o zhes sngar bstan pa de dag rjes su bsgrub par bya ste las su bya'o zhes bya ba'i tha tshig go/ /dge 'dun gyi gnas brtan gyis rin thang gdab po zhes bya ba ni/ btsong bar bya ba'i dngos po rnams kyi'o/ /rin thang ji tsam du gdab</text></item>
<item><p>196b6</p><section></section><text>par bya zhe na de'i phyir ran par ro zhes bya ba smras te/ dang po su la yang btsong bar ma brims pa'i mdun du dge 'dun gyi gnas brtan gyis btsong bar bya ba'i rdzas rnams kyi rin thang ran par gdab par bya ba'o/ /des ni de la mi 'bab pa nyid do zhes bya ba ni/ rin thang btab pa des ni dge 'dun gyi gnas brtan</text></item>
<item><p>196b7</p><section></section><text>de la rdzas de nyo ba dang de'i rin gzhal ba mi 'bab pa nyid do/ /rin thang btab pa'i 'og tu bskyed na ni de la yang 'bab pa nyid yin no/ /yang mi 'byung bar nges bar byas nas bskyed pa la dbab po zhes bya ba ni/ sngar dge 'dun gyi gnas brtan gyis spyi'i rin thang ran par btab nas snod spyad bged pa'i</text></item>
<item><p>197a1</p><section></section><text>gang zag gis rdzas de lag na thogs te/ dge 'dun gyi gnas brtan man chad gsar bu yan chad de na 'dus pa thams cad kyi mdun du rdzas de g.yar snga brim zhing rdzas 'di ni 'di tsam ri'o zhes bsgrag par bya'o/ /de'i cho gang zag gis rdzas de'i rin yang bskyed pa gzhan mi 'byung bar nges</text></item>
<item><p>197a2</p><section></section><text>par byas nas/ rdzas de'i rin sngar bcad pa las bskyed na de la rdzas de mi nyor mi gnang ba dang rin bskyed pa dang bcas pa mi dbul du mi gnang ba 'bab po/ /de bzhin du des bskyed pa'i gong du gzhan gcig gis yang bskyed pa gzhan mi 'byung bar nges par byas nas bskyed na de la 'bab po/ /de bzhin du</text></item>
<item><p>197a3</p><section></section><text>des bskyed pa'i gong du gzhan gcig gis yang bskyed pa gzhan mi 'byung bar nges par byas nas bskyed na de la 'bab ste/ de bzhin du gong nas gong du bskyed cing tha mar de las zlo zhing gong du skyed par byed pas su'ang ma byung na de'i tshe snod spyad bged pa des dge 'dun thams cad gyi mgo 'jug tu</text></item>
<item><p>197a4</p><section></section><text>lan cig bzlas te/ rdzas 'di gang zag che ge mos rin 'di tsam gyis bskyed de nyos so zhes spyir bsgrags te tog brdungs nas rdzas de gang zag de'i mdun du bzhag go/ /de phyin chad ni gzhan gyis bskyed cing nyor mi gnong ngo / /mi nyo bas bskyed par mi bya'o zhes bya ba ni/ gang zag gang rdzas de nyo</text></item>
<item><p>197a5</p><section></section><text>par mi 'dod pa de ni mi nyo ba zhes bya ste/ des de'i tshe bskyed par mi bya'o/ /bud med mi bya'o zhes bya ba ni/ dge slong bud med nyo bas ni rin de ltar bskyed par mi bya ba ste/ gzhung ni sngar mgon med zas sbyin gyi byung ba'i mtha' bstan pa nyid yin no/ /rin ma phul gyi bar du spyad pa dang byi dor yang mi bya'o</text></item>
<item><p>197a6</p><section></section><text>zhes bya ba ni/ gang zag gang gis dge 'dun gyi rdzas bskyed de nyos pa des dge 'dun la rin ma phul gyi par du gos la sogs pa bgo ba la sogs pas spyad par yang mi bya la/ bkru ba dang kha bsgyur ba la sogs pa'i byi dor yang mi bya'o/ /yang zhes bya ba'i sgras ni bya ba gzhan yang dgag pa bstan pa'i</text></item>
<item><p>197a7</p><section></section><text>phyir ro/ /bgo skal ba rnams mang ba nyid yin na bcu la sogs pa'i tshoms kyis bgo bar bya'o zhes bya ba ni/ bgo skal ba zhes bya ba rnyed pa'i bgo skal dbang ba'i gang zag mang ba nyid yin na bcu la sogs pa'i tshoms kyis bgo bar bya ste/ gang zag bcu'i skal ba tshoms gcig tu bcad pa'am nyi shu'i skal</text></item>
<item><p>197b1</p><section></section><text>ba tshoms gcig tu bcad bar ma sum cu'i skal ba tshoms gcig tu bcad pa la sogs pa dang de bzhin du brgya'i skal ba tshoms gcig tu bcad pa'am/ nyis brgya'i skal ba tshoms gcig tu bcad pa'am/ sum brgya'i skal ba tshoms gcig tu bcad pa la sogs pa lta bu'o/ /phog pa ma bgos par</text></item>
<item><p>197b2</p><section></section><text>tshoms las 'ga' zhig shi na de'i skal ba tshoms des dbang ba nyid yin no zhes bya ba ni/ tshoms gcig gi rnyed pa'i skal ba phog pa sgo gses su ma bgos par tshoms de las gang zag 'ga' zhig shi na de'i skal ba tshoms de pa'i gang zag du yod pa dag spyir dbang ba nyid yin no/ /bgos pa'i 'og tu</text></item>
<item><p>197b3</p><section></section><text>shi na ni de'i skal ba mtshams su gtogs pa'i rab tu byung ba tshangs pa mtshungs par spyod pa rnams kyis shi ba'i yo byad du byin gyis brlab par bya ba'o/ /mya ngan las 'da' ba'i bsam pas rab tu byung ba tshul khrims dang ldan pa la ni gos stong phrag brgya pa dang zas ro brgya pa dang khang pa brtsegs pa lnga brgya</text></item>
<item><p>197b4</p><section></section><text>pa yang 'os so zhes bya ba ni/ mya ngan las 'da' ba'i bsam pas rab tu byung ba'i gang zag tshul khrims dang ldan pa la ni sbyin bdag lha dang bcas pa'i 'jig rten gang yang rung bas gos dang zas dang gnas rnam pa de lta bu dag phul yang blang zhing longs spyad par 'os pa yin no/ /gos gang kAr ShA</text></item>
<item><p>197b5</p><section></section><text>pa Na 'bum ri ba de ni gos stong phrag brgya pa zhes bya'o/ /zas gang la ro'i rnam pa brgya yod pa de ni kha zas ro brgya pa zhes bya'o/ /khang pa brtsegs pa gang la mi lnga brgya'i gnas bcar rung ba'am/ yang na ne tso'i sna lta bu lnga brgya yod pa de ni khang pa brtsegs pa lnga brgya pa zhes bya'o/ /dge 'dun</text></item>
<item><p>197b6</p><section></section><text>gyi rdzas kyang ngo zhes bya ba yang / 'os so zhes bya bar sbyar te/ mya ngan las 'da' ba'i bsam pas rab tu byung ba tshul khrims dang ldan pa la ni dge 'dun gyi rdzas kyang blang zhing longs spyad par 'os pa yin no/ /dge 'dun gyi rdzas rnam pa ji lta bu zhig 'os she na de'i phyir mi slob pa man chad kyi'o zhes bya ba</text></item>
<item><p>197b7</p><section></section><text>smras te/ mi slob pa'i dge 'dun man chad kyi rdzas te/ dgra bcom pa'i dge 'dun mnga' pa'i rdzas kyang 'os pa yin no zhes bya ba'i tha tshig go/ /tshul khrims dang ldan pa rnam pa gang la zhe na de'i phyir so so'i skye bo la yang ngo zhes bya ba smras te/ yang ngo zhes bya ba'i sgras 'phags pa 'ba' zhig la 'os par ma</text></item>
<item><p>198a1</p><section></section><text>zad do zhes bya bar bstan to/ /tshul khrims 'chal ba ni ma yin no zhes bya ba ni/ gos stong phrag brgya pa la sogs pa dang dge 'dun gyi rdzas 'os pa ma yin pa'o/ /le lo can la ni blangs pa dang nye bar spyad pa bu lon du 'gyur ro zhes bya ba ni/ tshul khrims dang ldan pa le lo can zhes bya ba bsgrub mi</text></item>
<item><p>198a2</p><section></section><text>phod pa'i rang bzhin can la ni/ blangs pa zhes bya ba bdag gir byas pa dang / nye bar spyad pa zhes bya ba longs spyod pa dag bu lon du 'gyur zhes bya ba tshe rabs gzhan la sbyin bdag de la dpya 'jal pa'am/ de'i bran g.yog dang phyugs la sogs par skye bar 'gyur ro zhes bya ba'i tha tshig go/ /mtshams kyi</text></item>
<item><p>198a3</p><section></section><text>nang nyid na gang zag gi gtsug lag khang ngam de'i rnyed pas 'tsho ba la ni dge 'dun gyi rnyed pa 'os so zhes bya ba ni/ gang zag gang dge 'dun gyi mtshams kyi nang na gang zag gi gtsug lag khang yod pa de'i 'tsho bas 'tsho ba'am/ gang zag gi gtsug lag khang mtshams kyi phyi rol na 'dug pa de'i rnyed</text></item>
<item><p>198a4</p><section></section><text>pas 'cho zhing mtshams kyi nang na gnas pa de la mtshams der gtogs pa'i dge 'dun gyi rnyed pa yang 'os pa yin te/ gang zag gis spyad pa'i rnyed pa dang dge 'dun gyi rnyed pa gnyi ga dbang ngo zhes bya ba'i tha tshig go/ /nges pa'i gnas khang na yang ngo zhes bya ba ni/ sbyin bdag gis gnas khang 'di na su</text></item>
<item><p>198a5</p><section></section><text>gnas pa de la rnyed pa 'di tsam zhig khud par dbul lo zhes nges par byas pa'i gnas khang de ni su gnas pa'i gang zag de la yang gnas khang de'i rnyed pa dang mtshams de'i dge 'dun gyi rnyed pa gnyi ga 'os pa yin te/ de gnyi ga dbang ngo zhes bya ba'i tha tshig go/ /de re mor bsko'o zhes bya ba ni/ rnyed</text></item>
<item><p>198a6</p><section></section><text>pa nges pa'i gnas khang de dge slong rnams la re mor bsko bar bya ba ste/ de'i rnyed pa dge 'dun gyis kyang mi bskur la/ dus thams cad du gang zag gcig pu la yang mi sbyin no/ /lcags las byas pa'i snod spyad dag las lhung bzed dang lhung bzed chung ngu dang tshwa snod dang zo phor dang lde mig</text></item>
<item><p>198a7</p><section></section><text>khyog po dang gri'u dang khab dang sen mo gcad pa dang nal ze dang thal phyags dang sta re dang slang dang phor bu dag ni bgo bar bya ba nyid do zhes bya ba ni/ lcags las byas pa'i snod spyad dag las de dag ni bgo bar bya ba nyid yin no/ /bong tshod chen po gzhan dag ni mi bgo bar phyogs bzhi'i dge 'dun gyi</text></item>
<item><p>198b1</p><section></section><text>nyid du gzhag par bya ba'o/ /lhung bzed chung ngu zhes bya ba ni byin gyis brlab tu mi rung ba chung ngu'o/ /tshwa snod ces bya ba ni/ lan tshwa'i snod do/ /zo phor ces bya ba ni/ kha zlum 'dra ba mthon po nang zabs ring ba'o/ /thal phyags zhes bya ba ni me 'jog pa'o/ /sla nga zhes bya ba ni dog le 'dra pa'o/ /phor bu zhes bya ba</text></item>
<item><p>198b2</p><section></section><text>ni zlum po kha rub bo/ /sa'i snod spyad dag las ni lhung bzed dang lhung bzed chung ngu dang bum bu dang bya ma bum dang / gzhong pa dang ril pa spyi blugs dang chu snod dag go zhes bya ba ni/ bgo bar bya ba nyid do zhes bya bar sbyar ro/ /khri ni rin po che las byas pa la sogs pa man chad nas lcags las byas pa'i bar dag go</text></item>
<item><p>198b3</p><section></section><text>zhes bya ba ni/ khri rin po che las byas pa nas lcags las byas pa'i bar yan chad bgo bar bya ba nyid yin no/ /ji ltar bya zhe na de'i phyir brdzes te'o zhes bya ba smras te/ rin du btsongs te bgo bar bya'o zhes bya ba'i tha tshig go/ /shing las byas pa ni ma yin no zhes bya ba ni/ khri ni bgo bar bya ba nyid ma</text></item>
<item><p>198b4</p><section></section><text>yin no/ /tshon rtsi ni lnga las gzhan pa'o zhes bya ba ni/ gur gum la sogs pa tshon chen po sna lnga las gzhan bdag bgo bar bya ba nyid de/ ci gnas skabs thams cad dam zhe na de'i phyir ma bskol ba'o zhes bya ba smras te/ gal te ma bskol na'o/ /bskol ba ni kha bsgyur bar bya ba la sbyar bar bya ba nyid</text></item>
<item><p>198b5</p><section></section><text>do zhes bya ba ni/ tshon rtsi chen po bskol ba ni kha bsgyur bar 'os pa'i gos la sogs pa la sbyar bar bya ba nyid do/ /kha bsgyur bar bya ba gang la zhe na de'i phyir dge 'dun gyi la'o zhes bya ba smras te/ kha bsgyur bar bya ba gang yin pa de gal te dge 'dun gyi yin na de la sbyar bar bya ba nyid do/ /kun dga' ra</text></item>
<item><p>198b6</p><section></section><text>ba dang gtsug lag khang dang de dag gi gzhi dang gnas mal dag ni btsor bar bya ba yang ma yin no zhes bya ba ni/ kun dga' ra ba zhes bya ba me tog gi ra ba la sogs pa dang gtsug lag khang zhes bya ba gnas khang la sogs dang de dag gi gzhi zhes bya ba kun dga' ra ba'i don dang gtsug lag khang gi</text></item>
<item><p>198b7</p><section></section><text>don gyis gzhi dang gnas mal de dag ni btsong bar bya ba yang ma yin no/ /yang zhes bya ba'i sgras ni bgo bar bya ba yang ma yin par bstan to/ /gzhag par bya ba nyid ma yin no zhes bya ba ni/ de dag gtar gzhag par bya ba nyid kyang ma yin no zhes bya ba'i tha tshig go/ /byin gyis brlab par bya ba nyid ma yin no</text></item>
<item><p>199a1</p><section></section><text>zhes bya ba ni/ tshon chen pos kha bsgyur ba ni gang zag gi nyid du byin gyis brlab par bya ba ma yin pa'o/ /pha ma la gos dang zas kyis bstabs par bya'o zhes bya ba ni/ pha ma dag la zas dang gos kyis 'tsho ba'i mthud pa gtang bar bya ba'o/ /ji ltar gtang bar bya zhe na de'i phyir gal te</text></item>
<item><p>199a2</p><section></section><text>lhung bzed dang chos gos las lhag pa'i rnyed pa med na bslangs te'o zhes bya ba ni/ gal te rang la lhung bzed dang chos gos las lhag pa'i rnyed pa gzhan med na yon bdag gzhan la bslangs te gtang bar bya'o/ /ma grub na zan gyi skal ba las phyed sbyin no zhes bya ba ni/ bslangs te ma grub na rang</text></item>
<item><p>199a3</p><section></section><text>gi zan gyi skal ba las phyed sbyin no/ /bye brag shes par bya ba'i phyir chos gos dag la thig le bya'o zhes bya ba ni/ gang zag phan tshun 'dra ba dag de dang mi nor bar bya ba'i phyir chos gos kyi mthar tshon gyi thig les mtshan ma gdab par bya ba'o/ /'dir gzhung ni dge slong dag khyed kyis dge slong mdzes</text></item>
<item><p>199a4</p><section></section><text>dga'i chos gos dag la thig le byos shig dang 'di ni mdzes dga'o/ /'di ni bcom ldan 'das so zhes shes par 'gyur ro zhes gsungs pa yin no/ /de dag la mtshan ma gdab po zhes bya ba ni chos gos de dag la'o/ /snag tsha'i thig le ni de zhes bya'o zhes bya ba ni/ mtshan ma zhes bya ste chos</text></item>
<item><p>199a5</p><section></section><text>gos kyi grar snag tsha'i thig le gsum bya'o zhes bya ba'i tha tshig go/ /lung dag kyang ngo zhes bya ba ni/ chos gos dag la gdags pa ste/ 'di ni mi nor bar bya ba'i mtshan ma'i skabs ma yin gyi tshon gyi las bya ba na gzar thag la dbang bus mtha' 'byar bar bya'o zhes sngar bstan pa'i skabs</text></item>
<item><p>199a6</p><section></section><text>te/ gos gzar thag la gdags pa'i phyir gos kyi grwa grwar thag gu gdags pa la lung zhes bya'o/ /kha tshar dang phun tshar gyi mthar rang chag bya'o zhes bya ba ni/ gos kha tshar dang phun tshar gcad pa'i 'phro rang chag bya ba ste/ dper na gdong phyis kyi mthar byed pa bzhin du mtha' dril ste drubs pa ni rang</text></item>
<item><p>199a7</p><section></section><text>chag zhes bya'o/ /snam sbyar ma yin pa dag la dras te byin gyis brlab par nges pa med do zhes bya ba ni/ snam sbyar ma yin pa de las gzhan pa bla gos dang mthang gos dag la'o/ /dras shing drubs pa chos gos nyid du byin gyis brlab par bya'o zhes bya bas/ dras pa la byin gyis brlab pa'i cho ga nges</text></item>
<item><p>199b1</p><section></section><text>par mdzad pa de ni snam sbyar 'ba' zhig gi yin par rig par bya'o/ /de las gzhan pa'i chos gos dag la ni cho ga 'di nges pa med do/ /de bas na chos gos rlag pa nyid dam chos gos tshig pa nyid la sogs pa'i rkyen de lta bu dag yod na snam sbyar la yang dras shing drubs pa chos gos nyid du byin gyis brlab</text></item>
<item><p>199b2</p><section></section><text>bo zhes bya ba'i cho ga 'di nges pa med do/ /rkyen de lta bu dag med na ni snam sbyar la dras shing drubs po chos gos nyid du byin gyis brlab bo zhes bya ba'i cho ga 'di nges pa kho na'o/ /chos gos gzhan la ni rkyen de lta bu dag med na yang cho ga 'di nges pa med do/ /'di skad bstan te/ snam sbyar las gzhan</text></item>
<item><p>199b3</p><section></section><text>pa'i chos gos bla gos dang mthang gos dag la dras shing drubs pa chos gos nyid du byin gyis brlab par bya'o zhes bya ba'i cho ga yod pa de ni nges pa ma yin te/ de la ci dgar 'jug pa'i cho ga yin no/ /snam sbyar la ni rkyen de lta bu dag yod na ni ma dras par byin gyis brlab po/ /rkyen de lta bu dag</text></item>
<item><p>199b4</p><section></section><text>med na ni dras pa la byin gyis brlab pa kho nar nges pa yin no/ /lugs 'di bsgrub pa'i phyir 'dir gzhung ni btsun pa chos gos ma dras pa la byin gyis brlab tu rung ngam/ nye ba 'khor mi rung ngo / /rkyen de lta bu dag yod na ni rung ngo zhes gsungs pa yin no/ /de ji ltar khungs su rung zhe na/ 'di ltar</text></item>
<item><p>199b5</p><section></section><text>'dir chos gos zhes gsungs pa ni snam sbyar kho na yin par rnam par gnas pa'i phyir ro/ /der ci mngon zhe na/ 'di ltar bla gos dang mthang gos gnyis ma dras pa gang yin pa des ni cha lugs rdzogs pa dang / rab tu phyung ba 'di pa'i cha lugs la gnod pa med pas de'i phyir 'dir de gnyis kyis</text></item>
<item><p>199b6</p><section></section><text>lhag ma snam sbyar la chos gos zhes gsungs pa yin no/ /lung las kyang 'dir chos gos zhes bya ba snam sbyar yin par gsungs te/ ma mo las snam sbyar ni dra bar bya'o/ /bla gos ni nges pa med do/ /mthang gos kyang nges pa med do zhes gsungs pa yin no/ /rkyen de lta bu dag med par ma dras pa des</text></item>
<item><p>199b7</p><section></section><text>grong dang khyim gzhan du 'jug pa dang 'dug par mi bya'o zhes bya ba ni/ rkyen de lta bu dag med par zhes bya ba rkyen gang dag gis snam sbyar med par grong dang khyim gzhan du 'jug pa dang 'dug tu rung ba 'di lta ste/ dge slong dang bcas pa nyid dang sgo glegs dang bcas pa'i gnas dang / char pa 'bab pa</text></item>
<item><p>200a1</p><section></section><text>dang / char pa 'bab par dogs pa dang / bgrod par bya ba chu klung gis chod pa lta bu nyid med pa na/ gnang ba ma yin pa dang sra brkyang ma bting bas snam sbyar med par gar yang 'gro bar mi bya'o zhes sngar 'bral ba'i spang ba'i rnam par 'byed pa'i skabs su bstan pa de lta bu'i rkyen de dag</text></item>
<item><p>200a2</p><section></section><text>med par snam sbyar ma dras pa des grong dang khyim gzhan du 'jug pa dang 'dug par mi bya'o/ /de ltar yang 'dir gzhung ni btsun pa snam sbyar gzhag par bgyi ba la rgyu du dag dang rkyen du dag mchis/ bcom ldan 'das kyis bka' stsal pa/ nye ba 'khor lnga ste lnga gang zhe na/ dge slong dang bcas pa</text></item>
<item><p>200a3</p><section></section><text>nyid dang / sgo glegs dang bcas pa'i gnas dang / char pa 'bab pa dang / char pa 'bab par dogs pa dang / grong gzhan du 'gro bar 'dod pa chu klung gis chod pa dang / brkyang bting ba'i gnas dang / gsol ba'i las ni lnga pa'o zhes gsungs pa yin no/ /'dir lung las kyang btsun pa</text></item>
<item><p>200a4</p><section></section><text>chos gos ma dras pas grong du 'jug tu rung ngam nye ba 'khor mi rung ngo / /rkyen de lta bu dag yod na ni rung ngo zhes gsungs pa yin no/ lung dang rigs pa 'di dang snga ma gnyis kyis na 'dir chos gos smos pa ni snam sbyar yin par dgongs par rigs so/ /mu stegs can gyi 'dug gnas su yang</text></item>
<item><p>200a5</p><section></section><text>de bzhin no zhes bya ba ni/ rkyen de lta bu dag med par snam sbyar ma dras pa des mu stegs can gyi 'dug gnas su 'jug pa dang 'dug par mi bya ba ste/ snam sbyar ma dras pas mu stegs can gyi 'dug gnas de na mu stegs can dag nye bar mi 'khod kyang 'jug pa dang 'dug par mi bya bar</text></item>
<item><p>200a6</p><section></section><text>dgongs so/ /'di skad bstan te/ gal te 'dug gnas de na mu stegs can dag nye bar mi gnas su zin kyang rkyen de lta bu dag med na snam sbyar ma dras pa des der 'jug pa dang 'dug par mi bya'o/ /rkyen de lta bu dag yod na ni bya'o/ /'khod na 'jug pa dang 'dug par mi bya'o zhes bya ba ni/ mu stegs</text></item>
<item><p>200a7</p><section></section><text>can gyi 'dug gnas de dag na mu stegs can dag 'khod na rkyen de lta bu dag yod kyang mu stegs can gyi 'dug gnas der snam sbyar med par 'jug pa dang 'dug par mi bya ba ste/ 'di ltar chos gos ma dras pa ni kun du rgyu la sogs pa mu stegs can rnams kyi gos dang 'dra ba bsten pas der zhugs pa dang</text></item>
<item><p>200b1</p><section></section><text>'dug par 'gyur ba gang yin pa des de'i phyogs kyi nang du bsten pa yin par dogs par 'gyur bas de bas na 'dir de dgag pa mdzad do/ /'dir gzhung ni btsun pa kun du rgyu ba'i 'dug gnas su snam sbyar ma mchis pas mchir rung ngam/ nye ba 'khor mi rung ngo / /gal te kun du rgyu dag phyi rol du byung</text></item>
<item><p>200b2</p><section></section><text>bar gyur na ni rung ngo zhes gsungs pa yin te/ de na mu stegs can dag mi 'khod na rkyen de lta bu'i dbang gis 'gror rung ba'i gzhung yin no/ /spu can chos gos gsum nyid du byin gyis mi brlab bo zhes bya ba ni/ rkyen de lta bu dag med na'o/ /de bgo ba'i gos su mi bsten no zhes bya ba ni/ spu can de mal cha</text></item>
<item><p>200b3</p><section></section><text>ma yin pa'i gos su lus la bgo bar mi bya ste/ de yang rkyen de lta bu dag med na'o/ /seng ba dag bdag gir bya'o zhes bya ba ni/ rung bar byas te bcang ba la 'dir bdag gir bya'o zhes bya ba'i sgrar gsungs so/ /de ni rnam pa bzhi'o zhes bya ba ni/ seng ba de ni rnam pa bzhi yod pa nyid do/ /bzhi gang zhe na</text></item>
<item><p>200b4</p><section></section><text>de'i phyir pa la las byas pa dang zar ma las byas pa dang du gu la las byas pa dang ras bal las byas pa'o zhes bya ba smras te/ sha na la sogs pa las byas pa'i seng ba yang mi rung ba ni ma yin mod kyi/ mi sdug pas 'dir gzhi las ma smos so/ /spu dma' ba la sogs pa ras kyi rnam pa yang gzhan</text></item>
<item><p>200b5</p><section></section><text>dag kyang ngo zhes bya ba yang bdag gir byar rung ba'o/ /spu dma' ba zhes bya ba ni slu thung ngu stug po phying de 'dug pa ste be+e'u ras la bya'o/ /spu can gzhan yang rnam pa de 'dra na bdag gir byar rung ngo / /la ba yang ngo zhes bya ba yang bdag gir byar rung ba ste/ de ni spu dma' ba ma yin pa'i phyir</text></item>
<item><p>200b6</p><section></section><text>brtsams so/ /gnod pa med na spu phyir bstan ste bgo bar mi bya ste gzhan du na'o zhes bya ba ni/ la ba de dri ma dang shig la sogs pa'i gnod pa med na spu phyir bstan te phyi slog tu bgo bar mi bya ba'o/ /gnod pa yod na ni nyes pa med do/ /'dir gzhung ni dri ma can dang shig can la ltung ba med do</text></item>
<item><p>200b7</p><section></section><text>zhes gsungs pa yin no/ /gzhan du na'o zhes bya ba ni nang slog tu gyon pa la nyes pa med do/ /de de bzhin du gyon pas bcag par mi bya'o zhes bya ba ni/ la ba de phyi slog tu de bzhin du gyon pas bcag par mi bya ba ste/ 'dis ni gnod pa yod na zhes bya ba dmigs kyis bsal te/ gnod pa yod kyang</text></item>
<item><p>201a1</p><section></section><text>de de bzhin du gyon pas bcag par mi bya'o zhes bya ba'i tha tshig go/ /'dir gzhung ni bcom ldan 'das kyis dge slong gis la ba spu phyir bstan te bgo bar mi bya'o zhes gsungs pa dang / dge slong dag gis ba lang rdzi'i khyim nas la ba'i gos dag rnyed nas dge slong de dag shig mang</text></item>
<item><p>201a2</p><section></section><text>bas shig dag gis zos nas mos par ma gyur pa'i skabs de dge slong dag gis bcom ldan 'das la gsol nas/ bka' stsal pa/ la ba spu phyir bstan ste gyon la 'dug par bya zhing nyal bar yang bya'o/ /bcag par mi bya'o zhes gsungs pa yin no/ /par sig gi la ba dang be+e'u phrug dang par thang</text></item>
<item><p>201a3</p><section></section><text>khra bo gang zag gis bdag gir mi bya'o zhes bya ba ni/ par sig gi yul nas byung ba'i la ba ni par sig gi la ba zhes bya ba ste/ ha cang rin che ba'i phyir dgag pa mdzad do/ /be'u ras kyi rigs spu de por ring ba ni be'u phrug ces bya ste/ de la me tog gi rnam pa lta bu'i ri mo snang bas dgag par mdzad do/</text></item>
<item><p>201a4</p><section></section><text>par thang khra bo ni bkra ba'i phyir bkag ste/ de dag gang zag gis bdag gir mi bya'o/ /rnyed pa dang thob pa nyid la bye brag med par rig par bya'o/ /'chag sar par thang gding ba nod par bya'o zhes bya ba yang gal te khra bo yin na bdag gir mi bya'o/ /khra bo ma yin na ci dgar bya'o/ /rtag tu mal</text></item>
<item><p>201a5</p><section></section><text>gcig tu bcag par mi bya'o zhes bya ba ni/ par thang gi phyogs gcig kho na'i steng du rtag tu bcag par mi bya ba'o/ /nus pa nyid yin na brtsem pa dang lhan pa ring po dag glan pas phyir bcos par bya'o zhes bya ba ni/ par thang de rnyings par gyur pa na gal te phyir bcos nus pa nyid yin na de'i tshe</text></item>
<item><p>201a6</p><section></section><text>btsem pa dang lhan pa ring pos glan pa dag gis phyir bcos par bya ba'o/ /mi nus pa nyid na 'chag sa de nyid du lci ba dang sas byug par bya'o zhes bya ba ni/ gal te par thang de phyir bcos mi nus pa nyid yin na de'i tshe 'chags de nyid du lci ba dang sa'i byug pa bsres pas byug par bya'o/ /gzhan bcang</text></item>
<item><p>201a7</p><section></section><text>bar bya'o zhes bya ba ni/ spu can dang spu dma' ba la sogs pa sngar bstan pa de dag las gzhan pa par sig gi la ba la sogs pa bcang ba'o/ /ci bdag nyid kyi nyid du'am ji ltar bcang bar bya zhe na de'i phyir sbyin bdag la yid brtan pas so zhes bya ba smras te/ de dbang ba'i bsam pas de la yid</text></item>
<item><p>201b1</p><section></section><text>brtan te bcang bar bya'o/ /snam sbyar dang bla gos dang / mthang gos dang / sham thabs dang / sham thabs kyi gzan dang rngul gzan dang rngul gzan gyi gzan dang gdong phyis dang rnag gzan dang g.yan pa dgab pa dang skra bzed dang gding ba dang dbyar gyi gos ras chen bcang bar bya'o zhes bya ba ni/</text></item>
<item><p>201b2</p><section></section><text>yo byad bcu gsum po de dag bcang bar bya ba'o/ /chos gos gnang pa de nyid du byin gyis brlabs te bcang bar bya'o zhes bya ba ni/ snam sbyar la sogs pa'i chos gos gnang pa dag snam sbyar la sogs pa de nyid kyi ming du byin gyis brlabs te bcang bar bya'o/ /de dag gi sngags ni tshe dang ldan pa</text></item>
<item><p>201b3</p><section></section><text>dgongs su gsol/ bdag ming 'di zhes bgyi ba'i chos gos bgyis lags pa rung ba spyad par 'os pa 'di chos gos snam sbyar du byin gyis brlab po/ /lan gsum du bzlas/ thabs yin no/ /legs so/ /de bzhin du bla gos dang / mthang gos dang / sham thabs dang / sham thabs kyi</text></item>
<item><p>201b4</p><section></section><text>gzan dang rngul gzan dang rngul gzan gyi gzan dang gdong phyis dang / rnag gzan dang / g.yan pa dgab pa dang / skra bzed dang / gding ba dang dbyar gyi gos ras chen la yang brjod par bya'o/ /yo byad kyi gos kyang ngo zhes bya ba yang bcad bar bya'o zhes bya bar sbyar ro/ /'di'i sngags ni tshe</text></item>
<item><p>201b5</p><section></section><text>dang ldan pa dag dgongs su gsol/ gos 'di bdag dang tshangs pa mtshungs par spyod pa la mkho ba'i yo byad kyi gos su byin gyis brlab bo/ /lan gsum bzlas/ thabs yin no/ /legs so zhes gsungs pa yin no/ /de ni dkar po nyid dang kha tshar dang phun tshar dang bcas pa la yang nyes pa med do</text></item>
<item><p>201b6</p><section></section><text>zhes bya ba ni/ yo byad kyi gos 'chang ba de'o/ /dge 'dun gyi yang ngo zhes bya ba ni/ dge 'dun gyi yo byad kyi gos kyang dkar po nyid dang kha tshar dang phun tshar dang bcas pa 'chang ba la nyes pa med pa'o/ /'dir gzhung ni de lta bas na dge 'dun gyi gos dag ni sar pa dang kha tshar dang phun tshar ring po</text></item>
<item><p>201b7</p><section></section><text>dag kyang bcang bar gnang ngo zhes gsungs pa yin no/ /gzhan du ma yang rung bar byas te bcang bar bya'o zhes bya ba ni/ snam sbyar la sogs pa yo byad bcu gsum dang yo byad kyi gos las gzhan pa'i gos du ma yang rung bar byas te bcang bar bya ba'o/ /'di'i sngags ni tshe dang ldan pa dgongs su gsol//</text></item>
<item><p>202a1</p><section></section><text>bdag ming 'di zhes bgyi ba'i gos lhag pa rung bar ma bgyi bar 'os pa 'di mkhan po la rung par bgyi'o/ /mkhan po la yid brtan te bcang bar bgyi'o/ /rkyen ji lta ba bzhin du bgyi'o/ /lan gsum dru bzlas/ thabs yin no/ /legs so zhes gsungs pa yin no/ /'dir mkhan po</text></item>
<item><p>202a2</p><section></section><text>zhes smos pa ni dpe tsam du zad de/ mkhan po'am slob dpon rnams sam bsnyen par rdzogs pa gzhan yang rung ngo / /sems mi brtan pa la rung bar mi bya'o zhes bya ba ni/ smyon pa la sogs pa'i ming gis chos gos dag rung bar mi bya ba ste/ smyon pa la sogs pa dag ni tha snyad du bya ba nyid ma yin pa'i</text></item>
<item><p>202a3</p><section></section><text>phyir ro/ /bsnyen par ma rdzogs pa la mi bya'o zhes bya ba ni/ dge tshul la sogs pa bsnyen par ma rdzogs pa'i ming gis rung bar mi bya'o/ /'dir gzhung ni dge slong dag dge tshul la gos dag rung bar byed pa na des gos kyi phreng ba phul ba dang / bcom ldan 'das kyis bka' stsal pa/ bsnyen par</text></item>
<item><p>202a4</p><section></section><text>rdzogs pa la gos dag rung bar mi bya ba'o zhes gsungs pa yin no/ /mngon sum du mi bya'o zhes bya ba ni/ gang la rung bar bya ba de'i mngon sum du rung bar mi bya ba'o/ /yul gzhan du gnas par gyur pa nyid na yang rung ba mi nyams so zhes bya ba ni/ gang gi ming gis mi rung bar byas pa de yul gzhan</text></item>
<item><p>202a5</p><section></section><text>du gnas par gyur kyang rung ba de mi nyams pa'o/ /shi na nyams so zhes bya ba ni/ gang la rung bar byas pa de shi na rung ba de nyams pa'o/ /ci gang gi tshe shi ba de'i tshe kho na de nyams sam zhe na de'i phyir shes na'o zhes bya ba smras te/ gal te de shi bar shes na'o/ /'di la rung bar byed pa bdag po nyid do zhes</text></item>
<item><p>202a6</p><section></section><text>bya ba ni/ rung bar byas pa'i dngos po 'di la rung bar byed pa bdag po yin te de nyid dbang gi gang la rung bar byas pa de mi dbang ngo / /spangs pa bdag gir mi bya'o zhes bya ba ni/ dge 'dun gyis sam gang zag gis gzhan gyi rdzas spangs pa bdag gir mi bya ba ste/ 'di ltar de ni spang ba'i ltung byed phyir</text></item>
<item><p>202a7</p><section></section><text>bcos pa'i phyir gzhag pa yin gyi sbyin pa'i phyir gzhag pa ni ma yin pa'i phyir ro/ /dge slong la spang bar bya'o zhes bya ba ni/ dge 'dun la yang mi spang la bsnyen par ma rdzogs pa la yang mi spang ngo / /mi gsal ba la yang mi bya'o zhes bya ba ni/ glen pa la sogs pa la yang spang bar mi bya ba ste/ tha snyad</text></item>
<item><p>202b1</p><section></section><text>mi shes pa'i phyir ro/ /ma byin na slang ngo zhes bya ba ni/ spangs pa'i rdzas gang la spangs pa des phyir ma byin na spong bar byed pas phyir bslang bar bya ba'o/ /mthus kyang dgug go zhes bya ba ni/ ma byin na zhes bya ba'i rjes bsnyegs pa'i phyir kyang zhes bya ba'i sgra smos so/ /gos dri dag gis gos pa bkrus te/</text></item>
<item><p>202b2</p><section></section><text>bgo bar bya'o zhes bya ba ni/ gos ga bur la sogs pa'i dri dag gis gos pa bkrus te bgo bar bya'o/ /phye ma dag gis na sprugs te'o zhes bya ba ni/ gos la sogs pa'i phye ma dag gis gos na sprugs te bgo bar bya ba'o/ /snum gyis na rtsub par byas te'o zhes bya ba ni/ gos snum gyis gos na thal</text></item>
<item><p>202b3</p><section></section><text>chu la sogs pas snum phyung ste bgo bar bya ba'o/ /de dag ni mi sdug pa'i phyir bsal ba yin gyi/ gsog 'jog tu 'gyur ba ni ma yin te/ gsog 'jog ni zas dang 'brel ba yin pa'i phyir ro/ /char 'bab pa'i tshe bla gab med par dge 'dun gyis mi bgo'o zhes bya ba ni gos so/ /bkru bshal</text></item>
<item><p>202b4</p><section></section><text>dang tshon dang lhung bzed kyi las dang shing 'cheg ba la sogs pa byed pa'i tshe mi bgo'o zhes bya ba yang / bkru bshal la sogs pa'i las byed pa'i tshe yang dge 'dun gyi gos mi bsgo ba'o/ /lhan cig pa nyid la zhes ma bgo na gcig dang dbral ba'i phyir 'doms pa la byin pa ni yang dag pa</text></item>
<item><p>202b5</p><section></section><text>nyid kyi grangs yin no zhes bya ba ni/ rdzas 'doms par byed pa gnyis sam mang po dag gis dge slong la rdzas shig gtams nas de dag gis deng lhan cig tshogs te len du 'ongs na byin cig ces ma bsgo na/ rdzas bdag gang yang rung ba cig len du 'ongs pa'i tshe gcig dang 'bral ba'i phyir</text></item>
<item><p>202b6</p><section></section><text>zhes bya ba grogs gzhan tshegs mi 'byung zhing gzhag pa'i phyir 'doms par byed pa gang yang rung ba len du 'ongs pa de la gtams pa'i dge slong gis rdzas de byin na yang dag par byin pa'i grangs su gtogs pa yin te/ rung ngo zhes bya ba'i tha tshig go/ /'dir gzhung ni btsun pa re zhig skye bo bzhis</text></item>
<item><p>202b7</p><section></section><text>gos gtams par gyur pa gcig gis len na bstsal bar bgyi'am/ nye ba 'khor sbyin par bya'o zhes gsungs pa yin no/ /'doms par byed pa dang bcas pa la mi sbyin no zhes bya ba ni/ 'doms par byed pa ma yin pa dang bcas te lhan cig tu len du 'ongs na bskur bar mi bya ba ste/ dngos po de</text></item>
<item><p>203a1</p><section></section><text>bdag po ma yin pa gzhan la yang sbyin par 'gyur ba'i phyir ro/ /smyon pas nye du ma yin pa dang de'i khyim nas blangs pa la blang bar mi bya'o zhes bya ba ni/ smyon pa las rdzas blang bar mi bya ba ste/ smyon pas rang gi nye du ma yin pa'i khyim nas blangs pa dang / smyon pa rang gi khyim nas blangs</text></item>
<item><p>203a2</p><section></section><text>pa las rdzas dge slong gis blang bar mi bya ba'o/ /de ni smyon pa ni tha snyad byar mi rung ba yin pas brkus so zhes kha zer ba'i nyes pa spang ba'i phyir ro/ /'dir gzhung ni gang la pha'am ma'am phu nu'am bu sring mngon pa'i rang gi khyim nas sbyin par byed pa de las ni blang bar bya'o/ /gang las blang bar mi</text></item>
<item><p>203a3</p><section></section><text>bgyi/ gang na pha ma la sogs pa mi mngon pa nas so zhes gsungs pa yin no/ /bu bskrad pa las blang bar bya'o zhes bya ba ni/ phas bu re zhig bskrad pa'i lag nas rdzas blang bar bya ba ste/ bu de pha'i khyim gyi bdag po las de mi ldog pa'i phyir ro/ /dur khrod nas phyir bzlog pa yang ngo zhes bya ba ni/</text></item>
<item><p>203a4</p><section></section><text>dur khrod du ro bskyal nas de nas ro'i gos phyir bzlog pa dge slong la dbul na blang bar bya ba'o/ /phyir 'gugs na sbyin par bya ba'o zhes bya ba ni/ dur khrod nas phyir bzlog pa'i gos dge slong la phul ba de dge slong las phyir 'gugs na phyir sbyin par bya ba ste/ ngan pa nor du mi che ba'i phyir</text></item>
<item><p>203a5</p><section></section><text>ro/ /yang rnyed na blang ngo zhes bya ba ni/ dur khrod nas phyir bzlog pa dge slong la phul ba dge slong las phyir 'gugs pa de yang dge slong la 'bul na dge slong gis blang bar bya ste/ des ni des khro ba mi bstan pa'i phyir ro/ /mchod rten gyi dkor dang 'byung khungs dang rtsa ba dang 'bras bu dang bu ram</text></item>
<item><p>203a6</p><section></section><text>shing las gzhan pa'i zas kyi don dang / bsko bas nye bar 'tsho bar bya ba dang / na ba'i rung ba ni bdag gir bya ba'i phyir bgo bar mi bya ba nyid yin no zhes bya ba ni/ rnam pa de lnga ni bdag gir bya ba'i phyir bgo bar mi bya ba nyid yin no zhes bya bar sbyar ro/ /mchod rten gyi dkor zhes bya ba ni/ 'dir de bzhin</text></item>
<item><p>203a7</p><section></section><text>gshegs pa'i mchod rten gyi dkor la bya ste/ de ni gang zag gis bdag gir bya ba'i phyir bgo bar mi bya ba nyid do/ /nyan thos dang rang sangs rgyas kyi mchod rten gyi dkor ni 'dir ma gtogs te/ de ni dge 'dun gyi khongs su gtogs pas dge slong gis nor nyid du bgo bar bya ba nyid yin pa'i phyir ro//</text></item>
<item><p>203b1</p><section></section><text>de bzhin gshegs pa'i mchod rten gyis ni sangs rgyas dkon mchog nyid dge 'dun las tha dad pa yin pas de ni bgo bar mi bya ba nyid yin no/ /'byung khungs zhes bya ba ni/ dge 'dun gyi 'du ba'i sgo ste/ 'di lta ste zhing dang lo thog dang kun dga' ra ba la sogs pa dang / 'du ba'i sgo mi zad pa nyid du</text></item>
<item><p>203b2</p><section></section><text>nges par byas pa gzhan dag dang / ba lang dang / ma he la sogs pa dang / lha 'bangs dang rtse rgod la sogs pa dag ste/ de dag kyang bdag gir bya ba'i phyir bgo bar mi bya ba nyid yin no/ /rtsa ba dang 'bras bu dang bu ram shing las gzhan pa'i zas kyi don du zhes bya ba la/ rtsa ba la phug la sogs pa</text></item>
<item><p>203b3</p><section></section><text>dang / 'bras bu shing thog la sogs pa dang / bu ram shing dag gi pa gos kyang nyes pa med do/ /de dag las gzhan pa zas kyi don du sbyar ba gro nas la sogs pa gtsang bag dang / kAr ShA pa Na la sogs pa dkor mdzod dang / mar la sogs pa she dang / sga tsha la sogs pa spod dag dang / de dag</text></item>
<item><p>203b4</p><section></section><text>la sogs pa'i dngos po kha'i 'du ba'i sgo dag ni zas kyi don zhes bya'o/ /de ltar yang gtsug lag las kha'i 'du ba'i sgo 'phrog na zhes bya ba'i tshig yod de khar bza' ba'i don gyi rdzas rnams ni kha'i 'du ba'i sgo zhes bya ste/ de dag kyang bdag gir bya ba'i phyir bgo bar mi bya ba nyid yin no/ /</text></item>
<item><p>203b5</p><section></section><text>gal te gtsug lag khang na kha'i 'du ba'i sgo de dag dge 'dun gyis spyad pa las lhag pa'i mtheb yod na ni 'bru la sogs pa btsongs te gos kyi rin dag bgos pa la nyes pa med do/ /rtag res 'khor dang nad gsos nyid du 'bras la sogs pa brim pa la yang nyes pa med pa kho na'o/ /bsko bas</text></item>
<item><p>203b6</p><section></section><text>nye bar 'tsho bar bya ba zhes bya ba ni/ bsko bas nye bar 'tsho bar 'gyur ba gang yin pa ste/ gnas mal gtsug lag khang dang gnas khang dang khang khyim dang sa gzhi la sogs pa dang mal cha dang stan dang bgo ba dang gding g.yogs la sogs pa dang / snod spyad la sogs pa dge 'dun gyi spyi bungs</text></item>
<item><p>203b7</p><section></section><text>gang zag la bsko zhing spyang bar bya ba dag ste/ de dag kyang bdag gir bya ba'i phyir bgo bar mi bya ba nyid yin no/ /na ba'i rung ba zhes bya ba ni/ sman du gyur pa'i sman gang du gtogs pa'i a ru ra la sogs pa dag ste/ de dag kyang bdag gir bya ba'i phyir bgo bar mi bya ba nyid do/ /de dag las lhag</text></item>
<item><p>204a1</p><section></section><text>pa'i mtheb yod na ni bsgyur zhing dge 'dun mchod ston gsol ba la ni nyes pa med do/ /bdag gir bya ba'i phyir bgo bar mi bya ba nyid do zhes bya ba ni/ mchod rten gyi dkor la sogs pa lnga po de dag gang zag sgo sgor bkur ba'i phyir bgo ba bkag pa yin gyi/ zhal ta dang byi dor dang</text></item>
<item><p>204a2</p><section></section><text>bsrung bskyab bya ba'i phyir las bgos te/ chang khyur len pa bkag pa ni ma yin no zhes bya ba'i tha tshig go// //bam po lnga bcu lnga pa/ rnyed pa la ni dbyar gyi mtshams 'jug go zhes bya ba ni/ rnyed pa 'di dge 'dun gyi'o zhes dge 'dun tsam gyi phyir dbul ba'i rnyed pa gang yin pa de la ni/ dbyar</text></item>
<item><p>204a3</p><section></section><text>gyi dus su gyur pa'i mtshams 'jug pa ste de dbang ba nyid yin gyi/ rnyed pa'i dus su byung ba'i mtshams ni mi dbang ngo / /'di skad bstan te/ dbyar gyi dus su mtshams rnam par gzhag par gyur pa gang yin pa de bkrol nas mtshams der dge slong gang dag rnam par gzhag pa de dag la sbyin</text></item>
<item><p>204a4</p><section></section><text>bdag des dge 'dun tsam la bsngo bas 'bul ba'i rnyed pa byung ba gang yin pa de ni dbyar gyi mtshams su gtogs pa'i dge slong rnams nyi tshe dbang gi/ de'i tshe'i mtshams rnam par gzhag pa'i dge slong rnams ni mi dbang ngo / /'dir gzhung ni gtan pa'i gzhi'i zhu ba las/ dge slong dag</text></item>
<item><p>204a5</p><section></section><text>dbyar gnas par khas blangs nas spyod yul gyi grong gi nyen kor du mtshams bgyid cing de dag gis dgag dbye bgyis nas phyi rol gyi mtshams bgyis te/ der yang mis dge 'dun gzhan btsud nas dge 'dun la chos gos dag 'bul na gang gis thob par 'gyur/ gang dag der dbyar</text></item>
<item><p>204a6</p><section></section><text>gnas pa dag gis so/ /ci'i phyir zhe na rnyed pa de gnas kyis bstabs pa yin pa'i phyir ro zhes gsungs pa yin no/ /'o na dge slong gzhan de dag gnas der sbyin bdag gis btsang la/ rnyed pa yang sbyin bdag gi dbang gis rnam par gzhag pa yin na ci'i phyir de dag mi dbang zhe na/ smras pa/ sbyin</text></item>
<item><p>204a7</p><section></section><text>bdag gis 'di snyam du kho bos dge 'dun tsam gyi phyir dbul bar bya ste/ 'di dag rang gis dbang ba nyid du rnam par 'jog cing lan grang snyam pa'i phyir te/ des ni sbyin bdag gis dge slong gzhan dag der btsud du zin kyang de dag mi dbang ba nyid yin no/ /gal te sbyin bdag gis dge slong</text></item>
<item><p>204b1</p><section></section><text>'di dag dang gzhan dag la yang dbul lo zhes yongs su chad par byed na ni de'i tshe gzhan dag kyang dbang bar the tshom med do/ /rnyed pa de gnas kyis bstabs pa yin pa'i phyir ro zhes gsungs pa la/ 'dir gnas zhes bya ba ni dbyar gyi gnas la bya ste/ dbyar gyi gnas des bsgrubs pa'i rnyed pa</text></item>
<item><p>204b2</p><section></section><text>ni gnas kyis bstabs pa'i rnyed pa zhes bya'o/ /dbyar ral ba ni mi dbang ba nyid ma yin no zhes bya ba ni/ yun ring du gnas gnas pa nyid yin na dbyar la yang dge slong de gnas kyis bstabs pa'i rnyed pa mi dbang ba nyid ma yin te dbang ba kho na'o/ /'dir gzhung ni gang las sbyin par bya zhe na/ dbyar</text></item>
<item><p>204b3</p><section></section><text>snga ma'am phyi ma gang yod pa las te/ yun ring du gnas gnas pa las so zhes gsungs pa yin no/ /gnas nas phyung ba nyid na ni mi dbang ngo zhes bya ba ni/ gnas nas phyung ba nyid du gyur ba na dbyar gnas pa'i rnyed pa de mi dbang ba ste/ de ni dge 'dun las gnas dang longs spyod phyi rol</text></item>
<item><p>204b4</p><section></section><text>du gyur bar byas pa'i phyir ro/ /rdzas kyis mnan par gnas par khas blangs pa ni skal ba gcig kho na'o zhes bya ba ni/ mtshams du ma khri la sogs pa'i rdzas gcig gis mnan par dbyar gnas par khas blangs pa ni mtshams du ma mnan pa de dag nas rnyed pa'i cha bsdus te/ spyir mi gcig</text></item>
<item><p>204b5</p><section></section><text>gis skal ba gcig dbang ba kho na sbyin pa'o/ /'di skad bstan te/ mtshams ji snyed mnan pa de snyed kyi rnyed pa mi dbang gi/ mtshams du ma mnan pa de dag nas cha bsdus te/ skal ba gcig kho na dbang ngo / /skal ba gcig kho na'o zhes smos pa des gang nas skal ba gcig kho na de la sbyin</text></item>
<item><p>204b6</p><section></section><text>par bya zhe na de'i phyir de la mnan pa rnams su bdag nyid bgrang ba'i cha nyid do zhes bya ba smras te/ mtshams du ma khri la sogs pas mnan te gnas par khas blangs pa'i gang zag de la mtshams ji snyed mnan pa rnams su bdag nyid gtogs par bgrang ba'i mtshams de dag thams cad nas cha re re</text></item>
<item><p>204b7</p><section></section><text>nyid dbang ste/ de dag gi cha spyir bsdoms pa las mi gcig gi skal ba gcig kho na sbyin pa'o/ /'di skad bstan te/ mtshams gnyis sam gsum mam bzhi la sogs pa ji snyed mnan pa'i mtshams de dag nas phyed dam sum cha'am bzhi cha la sogs pa'i cha re re dbang ste/ de dag spyir bsdus pa las</text></item>
<item><p>205a1</p><section></section><text>skal ba rangs pa gcig kho na sbyin par bya'o/ /'dir gzhung ni gtsug lag khang gcig gi rnyed ba'i thar gang yin pa de des gnas ji snyed mnan pa de snyed nas cha bsdus te/ de las skal ba gcig sbyin par bya'o zhes gsungs pa yin no/ /gzhan pa gcig tu gnas par khas blangs pa la ni</text></item>
<item><p>205a2</p><section></section><text>yun ring ba nyid kyis rnam par gzhag go zhes bya ba ni/ mtshams du ma khri la sogs pas mnan te gnas par khas blangs pa sngar bstan pa de las gzhan pa gcig tu gnas par khas blangs pa zhes bya ba dbyar gnas par khas len pa'i dus de nyid kyi tshe dang bor gnas gcig tu gnas par khas</text></item>
<item><p>205a3</p><section></section><text>blangs nas de ma thag tu yang gnas gzhan gcig tu gnas par khas blangs shing / de'i 'og tu yang gnas gzhan gcig tu gnas par khas blangs te/ de nas yang gnas gzhan gcig tu gnas par khas blangs pa ste/ de ltar gnas tha dad pa du mar gnas par khas blangs pa la ni/ gnas de</text></item>
<item><p>205a4</p><section></section><text>dag gang du dbyar yun ring du gnas gnas pa nyid kyis de'i rnyed pa rnam par gzhag ste/ gang du yun ring du gnas gnas pa'i gnas de gcig pu nas de'i rnyed pa'i skal ba rangs pa gcig sbyin par bya'i/ gnas de dag thams cad nas skal ba re re yang mi sbyin la/ de dag nas cha bsdu par</text></item>
<item><p>205a5</p><section></section><text>yang mi bya'o/ /'dir gzhung ni tshe dang ldan pa nye dgas rnyed pa 'dod pas gtsug lag khang gnyis su tshul shing dang gnas mal blangs te gnas par khas blangs pa na/ des gtsug lag khang gcig nas chos gos kyi rin thob la cig shos nas ma thob nas de nas kyang rnyed pa bsgrub pa na/ bcom</text></item>
<item><p>205a6</p><section></section><text>ldan 'das kyis bka' stsal pa/ gang du gso sbyong lan mang du byas pa de nas rnyed ba blang bar bya'o zhes gsungs pa yin no/ /dge tshul dang dge tshul ma dag ni rnyed pa la sum cha dbri ba nyid do zhes bya ba ni de gnyis ni gos kyi rin rnyed pa la sum cha dbri zhing sum gnyis dbang ba nyid yin pa'o/ /dbyar</text></item>
<item><p>205a7</p><section></section><text>gnas pa la sogs pa dge 'dun gyi gos kyi rnyed pa la sum cha dbri'o/ /yon bdag gis mngon sum du spyir phul ba'i rnyed pa la ni mi dbri'o/ /zas la ni mnyam pa nyid do zhes bya ba ni/ dge tshul dang dge tshul ma dag zas kyi rnyed pa la ni bsnyen par rdzogs pa dang mnyam par dbang ba yin no/ /gos la</text></item>
<item><p>205b1</p><section></section><text>sogs pa la ni mi mnyam mo/ /bsnyen par rdzogs pa la 'dod pa dang dge slong ma dag kyang ngo zhes bya ba ni/ de gnyis kyang bsnyen par rdzogs pa dag dang rnyed pa mnyam pa nyid yin pa ste/ 'dir ni zas kyi rnyed pa 'ba' zhig tu ma zad kyi rnyed pa thams cad mnyam pa'o/ /bsnyen par rdzogs par 'dod pa</text></item>
<item><p>205b2</p><section></section><text>zhes bya ba ni/ dge tshul dang dge slob ma la bya ste/ dge tshul ma la ni dge slob mar ma byas kyi bar du bsnyen par rdzogs par byar mi rung ba'i phyir ro/ /'dir dge slob ma yang dngos su smos pas dge tshul nyi tshe bzung ste/ dge tshul lo yang tshang la bsnyen par rdzogs pa yang 'dod pa rnams la</text></item>
<item><p>205b3</p><section></section><text>bya'i/ lo ma tshang pa dang lo tshang yang bsnyen par rdzogs par mi 'dod pa rnams ni sum cha dbri ba sngar bstan pa nyid kyi khongs su gtogs so/ /'dir gzhung ni sil bu dag las/ dge slong dang dge slong ma dag ni skal ba mnyam par sbyin no/ /dge tshul dang dge tshul ma dag la ni sum gnyis sbyin no/ /bsnyen</text></item>
<item><p>205b4</p><section></section><text>par rdzogs par 'dod pa dang dge slob ma dag kyang mnyam par sbyin no zhes gsungs pa yin no/ /dge slong dang dge slong ma rnams kyi skal ba bgo ba ni gang zag las yin gyi dge 'dun las ni ma yin no zhes bya ba ni/ 'di las 'di snyed ni dge slong gi dge 'dun la dbul lo/ /'di snyed ni dge</text></item>
<item><p>205b5</p><section></section><text>slong ma'i dge 'dun la dbul lo zhes de ltar bye brag tu ma byas pa'i rnyed pa ni dge slong gi dge 'dun la dang dge slong ma'i dge 'dun gnyis gang zag gi grangs las bgo bar bya'i/ /dge 'dun gyi grangs las phyed phyed du mi bgo ba'o/ /'di skad bstan te/ dge slong dang dge slong ma'i rang</text></item>
<item><p>205b6</p><section></section><text>bzhin gyi gang zag ji snyed de la skal ba dbang ba de snyed la mnyam par bya'i/ phyed dge slong gi dge 'dun la sbyin zhing phyed dge slong ma'i dge 'dun la sbyin pa ma yin no/ /'dir gzhung ni mgo'i shas kyis bgo bar bya'o zhes gsungs pa yin no/ /zas kyi mjug [(]thog [,]thogs [)]kyi rnyed pa bye brag tu ma bcad</text></item>
<item><p>205b7</p><section></section><text>pa de las dge slong ma zos pa nyid dag kyang mi 'jug pa ma yin no zhes bya ba la/ zas kyi mjug thogs kyi rnyed pa zhes bya ba ni/ zas sngar zar bcug nas de'i 'og tu zas kyi rjes la dbul ba'i rnyed pa gang yin pa'o/ /bye brag tu ma bcad pa zhes bya ba ni/ 'di dge slong rnams kho na la dbul lo zhes</text></item>
<item><p>206a1</p><section></section><text>sbyin bdag gis bye brag tu ma bcad pa'o/ /de lta bu'i rnyed pa de la ni der zan zos pa'i dge slong ma rnams kyang mi dbang ba ma yin te dbang ngo zhes bya bar sbyar ro/ /'dir gzhung ni dge slong drug cu ljongs rgyu zhing 'gro ba na ri brags gzhan zhig tu phyin nas de na khyim bdag dad pa can</text></item>
<item><p>206a2</p><section></section><text>zhig 'dug pa des de dag khyim gzhan du zan la mgron du bos nas dge slong re re la ras yug chen bskon no snyam du bsams shing de dag kyang zan bza' ba'i phyir zhugs pa dang / dge slong ma drug cu yang ri brags de nyid du lhags nas de dag gis kyang der zan zos so/ /de nas khyim bdag des ras</text></item>
<item><p>206a3</p><section></section><text>yug chen drug cu rgan pa'i mthar gzhag pa dang dge slong dag gis ji ltar bgo bar bya ba mi shes nas/ bcom ldan 'das kyis bka' stsal pa/ rnyed pa 'di gnyi ga'i dge 'dun gyi yin pas gnyi ga'i dge 'dun gyis mnyam par bgo bar bya'o zhes gsungs pa yin no/ /stan dang chu dang bsod</text></item>
<item><p>206a4</p><section></section><text>snyoms dag la dge slong dge slong ma dag pas gtso bo nyid ma yin pa ma yin no zhes bya ba ni/ stan la sogs bdag la dge slong ni dge slong ma dag pas gtso bo nyid yin pa'o/ /dge slong ma rnams kyi tshogs pa na rgan pa'i mthar stan dag gzhag go zhes bya ba ni/ dge slong ma rnams kyi tshogs pa'i dus na rgan</text></item>
<item><p>206a5</p><section></section><text>pa'i mtha' logs su gral gyi stan dag la gzhag par bya ste/ 'di ni brgya la dge slong ni 'ga' 'ong bar 'gyur srid pas de'i phyir ro/ /dge slong dang bcas pa nyid na de dag gis mi nus na dge slong mas yon bshad par bya'o zhes bya ba ni/ mchod ston la sogs pa dag la dge slong dang bcas</text></item>
<item><p>206a6</p><section></section><text>pa nyid yin la/ dge slong de dag gis yon bshad par byed mi nus na dge slong mas yon bshad par byar rung ba'o/ 'drim par byed pas sbyin pa'i phyir zas nye bar gzhag pa na dge 'dun gyi gnas brtan gyis dang por snyoms par brims shig ces bsgo bar bya'o zhes bya ba ni/ /dge 'dun gyi</text></item>
<item><p>206a7</p><section></section><text>gnas brtan gyis zas 'drim par byed pa'i gang zag gis dge 'dun la zas sbyin pa'i phyir dge 'dun gyi mdun du zas nye bar gzhag pa na de la dang por thams cad la snyoms par brims shig ces bsgo bar bya ba'o/ /dang por zas len pa'i dang por de la de skad ma bsgo na nyes byas so/ /dang pos ma</text></item>
<item><p>206b1</p><section></section><text>smras na yang de'i 'og tu smra par bya ba yin te/ de'i tshe yang ma smras na nyes byas gzhan du 'gyur ro/ /'khor la bltas te mang la zas nyung ba nyid yin na de'i tshe snga ma brjod cing khyad par shes so zhes bya ba ni/ dge 'dun gyi gnas brtan gyis 'khor la bltas te 'khor mang la zas nyung ba nyid yin na</text></item>
<item><p>206b2</p><section></section><text>de'i tshe dge 'dun gyi gnas brtan gyis zas 'drim pas sbyin pa'i phyir zas nye bar gzhag pa na/ de la dang por snga ma brjod cing khyed par brims shig ces bsgo bar bya'o zhes bya bar sbyar ro/ /snga ma brjod cing zhes bya ba ni/ 'khor mang la zas nyung ba nyid yin na zhes sngar bstan ma thag pa de nyid brjod cing ste/</text></item>
<item><p>206b3</p><section></section><text>dge slong dag mang la zas nyung gis khyed par brims shig ces bsgo bar bya ba'o/ /'di skad bstan te/ 'khor la bltas te 'khor gyi rdzas dag mang la zas nyung ba nyid yin na de'i tshe dge 'dun gyi gnas brtan gyis zas 'drim pa'i gang zag gis sbyin pa'i phyir zas nye bar gzhag pa na de la snga ma</text></item>
<item><p>206b4</p><section></section><text>brjod cing zhes bya ba 'khor gyi rdzas dag mang la zas nyung ba nyid ces sngar bstan pa de brjod cing byed par brims shig ces bsgo bar bya ba'o/ /gzhan nyid yin na ci 'byor pa zhes so zhes bya ba la/ gzhan nyid yin na zhes bya ba ni 'khor gyi rdzas dag ni nyung la zas ni mang ba nyid yin pa'o/ /ci</text></item>
<item><p>206b5</p><section></section><text>'byor pa zhes so zhes bya ba ni/ 'khor la bltas te 'khor nyung la zas mang pa nyid yin na de'i tshe dge 'dun gyi gnas brtan gyis zas 'drim pas sbyin pa'i phyir zas nye bar gzhag pa na/ de la dang po'i 'khor nyung la zas mang ba nyid yin no zhes brjod cing ci 'byor pa brims shig ces bsgo</text></item>
<item><p>206b6</p><section></section><text>bar bya ba'o/ /rgan pa'i mthar saM prap+ta zhes ma brjod par dang por blang bar mi bya'o zhes bya ba ni/ 'drim par byed pas dge 'dun gyi rgan pa'i mtha' logs su saM prap+ta zhes bya ba'i sngags ma brjod kyi bar du dge 'dun gyi gnas brtan gyis dang por zas blang bar mi bya ba'o/ /saM</text></item>
<item><p>206b7</p><section></section><text>prap+ta zhes bya ba'i tshig gi don ni mnyam par gyur cig ces bya ste/ bi shaM prap+ta zhes bya ba ni mi mnyam par gyur ces bya ste/ dug tu gyur ces bya ba'i don yin no/ /dug med par gyur pa ni mnyam par gyur pa ste saM prap+ta zhes bya ba yin no/ /de bas na zas 'drim par byed pa'i gang zag</text></item>
<item><p>207a1</p><section></section><text>gis dge slong gi mngon sum du saM prap+ta zhes bya ba'i sngags 'di brjod na/ zas dug can yang dug med par 'gyur ro/ /zas bsngogs pa na bskos pa dag las gzhan pa dag lhags na de la sbran par bya'o zhes bya ba ni/ sbyin bdag gis zan drang la rag par bsngogs pa na/ mgron</text></item>
<item><p>207a2</p><section></section><text>du bskos pa'i dge slong dag las gzhan pa'i dge slong mgron du ma bskos pa dag lhags na de'i tshe mgron du bskos pa'i dge slong dag gis sbyin bdag de la sbran par bya ba'o/ /de ni phongs pa spangs pa'i phyir dang skyengs pa spang pa'i phyir ro/ /dge slong chos gos gsum sbyin du gzhug par mi bya'o zhes</text></item>
<item><p>207a3</p><section></section><text>bya ba ni/ dge slong gis dge slong chos gos gsum sbyin du mi gzhug pa'o/ /dge 'dun gyis sos par gyur pa nyid na 'di phyir sbyin no snyam pa de las gzhan pa'i yid kyis blang bar mi bya'o zhes bya ba ni/ dge slong nad pas dge 'dun la chos gos gsum yon du phul ba ni dge 'dun gyis gal te nad pa</text></item>
<item><p>207a4</p><section></section><text>sos par gyur na chos gos 'di phyir sbyin no snyam pa'i sems kyis blang par bya'i/ de las gzhan pa'i yid kyis blang bar mi bya'o/ /gang zag la phul ba yang de bzhin du bsgrub par bya'o/ /stod g.yogs dang smad g.yogs kyis ro dor ro zhes bya ba ni/ shi ba'i ro ni stod g.yogs dang smad</text></item>
<item><p>207a5</p><section></section><text>g.yogs kyis g.yogs te dor bar bya'i sgren mor mi dor ba ste/ de ni mgon med par thal bar gyur pa'i nyes pa spang ba'i phyir ro/ /'bring gis so zhes bya ba ni/ stod g.yogs dang smad g.yogs ngan pa yang ma yin pa bzang po yang ma yin pa 'bring gis dor bar bya'o/ /lhag mas mi</text></item>
<item><p>207a6</p><section></section><text>bya'o zhes bya ba ni/ stod g.yogs dang smad g.yogs las gzhan pa'i rdzas lhag mas ro dor bar mi bya ba'o/ /sham thabs ma bcings par grong du 'jug par mi bya'o zhes bya ba ni/ ske rags kyis so/ /khris gcig gis kyang mi bya'o zhes bya ba ni/ ske rags khris gcig gis bcings pas kyang</text></item>
<item><p>207a7</p><section></section><text>grong du 'jug par mi bya ba'o/ /gos kyi gzhi phran tshegs la sogs pa zhu ba dang bcas pa'i skabs so zhes bya ba gos kyi gzhi de dag gi skabs nas 'byung ba de bshad do/ /gos kyi gzhi rdzogs so zhes bya ba de bshad zin to// //da ni ko lpags kyi gzhi bshad par bya ste/ de la dang por mtha' 'khob nges</text></item>
<item><p>207b1</p><section></section><text>par shes par bya ba'i phyir yul dbus bstan par bya ste/ de'i phyir yul dbus kyi mtshams so zhes bya ba smras te/ bstan par bya'o zhes bya bar sbyar ro/ /de gang zhe na/ de'i phyir shar du ni li khar shing 'phel gyi mdun gyi nags li kha ra'i shing tshang tshing can zhes bya'o zhes bya ba smras te/ shar phyogs</text></item>
<item><p>207b2</p><section></section><text>na yul li kha ra shing 'phel zhes bya ba yod de/ de'i mdun na nags li kha ra'i shing tshang tshing can zhes bya ba yod pa'i nub kyi cha tshun chad ni yul dbus kyi shar phyogs kyi mtshams yin no/ /de phan chad ni yul mtha' 'khob yin no/ /nags zhes bya ba ni 'dir rtswa dang gel pa dang bcas pa'i sa'i</text></item>
<item><p>207b3</p><section></section><text>phyogs kyi gtos chen po'o/ /lhor ni 'dam bu can gyi lho na chu klung de zhes bya ba'o zhes bya ba ni/ lho phyogs na grong khyer 'dam bu can zhes bya ba yod de/ de'i lho na chu klung 'dam bu can zhes bya ba yod pa'i byang phyogs kyi cha tshun chad ni yul gyi dbus kyi lho phyogs kyi mtshams yin no/ /de phan</text></item>
<item><p>207b4</p><section></section><text>chad ni yul mtha' 'khob yin no/ /nub tu ni bram ze'i grong ka ba dang nye ba'i ka ba zhes bya ba gnyis so zhes bya ba ni/ nub phyogs na bram ze'i grong ka ba dang nye ba'i ka ba zhes bya ba gnyis yod de/ de'i shar gyi cha tshun chad ni yul dbus kyi nub phyogs kyi mtshams yin no/ /de phan chad ni yul</text></item>
<item><p>207b5</p><section></section><text>mtha' 'khob yin no/ /byang du ni u shi ra'i ri zhes bya ba'o zhes bya ba ni/ byang phyogs na ri u shi ra'i ri zhes bya ba yod de/ de'i lho'i cha tshun chad ni yul dbus kyi byang phyogs kyi mtshams yin no/ /de phan chad ni yul mtha' 'khob yin no/ /mtha' khob tu mchil lham dag bcang bar bya'o</text></item>
<item><p>207b6</p><section></section><text>zhes bya ba ni/ yul mtha' khob tu rkang pa dag bskyab pa'i phyir mchil lham dag bcang bar bya ba'o/ /gnas mal bskyang ba'i phyir yang ngo zhes bya ba ni/ yul dbus su yang gnas mal bskyang ba'i phyir mchil lham dag bcang bar bya ba'o/ gnas mal zhes smos pas ni khri la sogs pa yang</text></item>
<item><p>207b7</p><section></section><text>bzung ba nyid du shes par bya ste/ khri la sogs pa de la yang rkang pa dag gis brdzi ba'i gnas skabs srid pa'i phyir ro/ /gnas gzhan du song bas gnas mal bskyang ba'i phyir rkang pa gnyis la de dag bgo bar rigs par snang ngo / /'dir gzhung ni bsod snyoms pa zhig mnyan yod du bsod snyoms la</text></item>
<item><p>208a1</p><section></section><text>zhugs pa na de mchil lham med pas rkang pa dag ser ka byung ba khyim bdag des mthong nas/ des de la smras pa/ 'phags pa khyod la mchil lham dag yod dam/ med do/ /tshur shog dang sbyin du gzhug go zhes bya ba la sogs pa gsungs pa yin no/ /mchil lham ji lta bu dag bcang bar</text></item>
<item><p>208a2</p><section></section><text>bya zhe na de'i phyir chig rim mo zhes bya ba smras te/ mchil lham chig rim can zhes bya ba'i tha tshig go/ /rdog pa gzhug pas bcos par bya'o zhes bya ba ni/ rdol pa nyid na rdog pa gzhug cing bcos su rung ba'o/ /rim pa gzhan ni mi rung ngo zhes bya ba ni/ mthil rim pa gzhan gdags shing bcos su</text></item>
<item><p>208a3</p><section></section><text>ni mi rung ba'o/ /'dir gzhung ni gal te rdol na rdog pa bcug ste bcang bar bya'o zhes gsungs pa yin no/ /rdol na zhes bya ba ni bu gu byung na'o/ /khyim pas tha na gom pa bdun du bgos na rim pa mang yang rung ngo zhes bya ba ni/ mchil lham rim pa mang po gal te khyim pas tha na gom pa bdun du bgos na</text></item>
<item><p>208a4</p><section></section><text>rim pa mang yang bcang du rung ba'o/ /'dir gzhung ni nye ba 'khor khyim pas tha na gom pa bdun du bgos par gyur na'o zhes gsungs pa yin no/ /rung ba tsam gyis don nyid du de dang sbyar pa'i dbang du len pa na mi rung ba blangs pa nyid ma yin no zhes bya ba la/ rung ba tsam gyi don nyid du zhes bya ba ni/ rung ba</text></item>
<item><p>208a5</p><section></section><text>tsam gyis mthil dang po la la sogs pa'i don du len pa gang yin pa de ni rung ba tsam gyi don len pa ste/ de'i dngos po ni de nyid de der ro/ /de dang sbyar ba'i dbang du len pa zhes bya ba ni rung ba tsam de dang bdag nyid du sbyar zhing phrad par bya ba'i phyir len pa'o/ /mi rung ba blangs pa nyid ma yin no zhes bya ba ni/</text></item>
<item><p>208a6</p><section></section><text>de ltar len pa de ni mi rung ba blangs pa nyid ma yin no/ rung ba kho na blangs pa yin no/ /'dis ni chig rim du byas te bcang bar bya'o snyam pas rim pa mang po dag dge slong gis bdag gir byas na mi rung ba blangs pa nyid ma yin no zhes gsungs pa bsdus pa yin no/ /'di skad bstan te/ 'di la mthil dang</text></item>
<item><p>208a7</p><section></section><text>bal la sogs pa rung ba yod pa gang yin pa de bdag gis 'di las blang ngo snyam pa'i bsam pas rung ba dang 'dres pa'i mi rung ba len pa gang yin pa la ni bdag gir bya ba mi 'byung bas des ni mi rung ba blangs pa nyid ma yin te/ rung ba ma yin pa'i dngos po la bdag gir bya ba mi 'byung ba'i phyir ro/ /'dir</text></item>
<item><p>208b1</p><section></section><text>gzhung ni bsod snyoms pa mchil lham med pa zhig mnyan yod du bsod snyoms la zhugs pa na/ de khyim bdag cig gis khyim du khrid de zas bsod pas tshim par byas nas/ mchil lham rim pa mang po dag byin pa dang / dge slong des smras pa/ khyim bdag bcom ldan 'das kyis rjes su ma gnang ngo / /nges smras pa</text></item>
<item><p>208b2</p><section></section><text>'phags pa song la rim gcig par byas te bcang par gyis shig /des blangs te gtsug lag khang du song ngo zhes gsungs pa yin no/ /'di la rim pa gcig par byas te bcang bar bya'o snyam pa'i bsam pas dge slong gis mchil lham rim pa mang po dag bdag gir byas pa gang yin pa de la nyes pa med do/ /</text></item>
<item><p>208b3</p><section></section><text>khra bo bkra ba dag mi bcang ngo zhes bya ba ni/ mchil lham dag ces bya bar sbyar te/ 'di man chad nas/ 'og gi mdo las sgeg rdzas su 'gyur ba gzhan dag kyang ngo zhes 'byung ba yan chad mchil lham dag ces bya bar sbyar ro/ /lug ru lta bu dag mi bcang ngo zhes bya ba ni/ mchil lham rma bya'i gshog pa</text></item>
<item><p>208b4</p><section></section><text>la sogs pas lug ru'i rnam pa ltar gnyer ma mthon dman can du byas ba dag bcang bar mi bya'o/ /a shwa ta tha dang ka ra bI ra'i 'dab ma lta bu dag mi bcang ngo zhes bya ba ni/ mchil lham shing a shwa ta tha dang ka ra bI ra'i 'dab ma lta bu'i dbyar 'dab can dag bcang bar mi bya ba'o/ /gser dang dngul</text></item>
<item><p>208b5</p><section></section><text>gyis spras pa dag mi bcang ngo zhes bya ba ni/ mchil lham gser dang dngul gyis brgyan pa dag mi bcang ba'o/ /khrig khrig zer ba dag mi bcang ngo zhes bya ba ni/ mchil lham sgra khrig khrig zer ba dag mi bcang ba'o/ /krog krog zer ba dag kyang mi bcang ngo zhes bya ba ni/ mchil lham sgra krog krog</text></item>
<item><p>208b6</p><section></section><text>zer ba dag mi bcang ba'o/ /tug tug zer ba dag mi bcang ngo zhes bya ba ni/ mchil lham sgra tug tug zer ba dag mi bcang ba'o/ /thrig thrig zer ba dag mi bcang ngo zhes bya ba ni/ mchil lham sgra thrig thrig zer ba dag mi bcang ba'o/ /sgeg rdzas su 'gyur ba gzhan dag kyang ngo zhes bya ba ni/ sgeg rdzas</text></item>
<item><p>208b7</p><section></section><text>thams cad dgag pa'i phyir tshig 'di smos so/ /bol ko ba can ni mi rung ba nyid ma yin no zhes bya ba ni/ de ni sgeg rdzas su gtogs pa ma yin par shes par bya'o/ /sna dang rting pa'i sbubs can bcang bar bya'o zhes bya ba ni/ mchil lham sna'i sbubs can dang rting pa'i sbubs can bcang bar bya'o/ /'dir gzhung ni</text></item>
<item><p>209a1</p><section></section><text>dge slong rnams bya rgod kyi phung po'i ri la 'dzeg pa na rkang pa'i sna dag 'drud nas/ bcom ldan 'das kyis bka' stsal pa/ sna sbubs can bcang bar bya'o zhes gsungs pa dang / 'babs pa na rting pa dag 'dud nas rting sbubs can bcang bar bya'o zhes gsungs pa yin no/ /kha chu chus byung ngo</text></item>
<item><p>209a2</p><section></section><text>zhes bya ba ni/ lham gyi ming kha chu chus byung zhes bya ba de bcang bar bya ba'o/ /de'i ming ni don las btags pa yin te/ klu'i kha chu'i chu las rtswa dag dug can du gyur nas rtswa de'i gnod pa bsal ba'i phyir 'jig rten du lham de byung bas lham de'i ming kha chu chus byung zhes bya'o/ /lham de ni rkang pa thams cad</text></item>
<item><p>209a3</p><section></section><text>phal cher g.yogs la bol gyi snar mthangs phyung ba ste/ sbubs mthangs can zhes bya ba yin par rig par bya'o/ /lham yu chad kyang ngo zhes bya ba yang bcang bar bya'o zhes bya bar sbyar ro/ /'dir gzhung ni gang gi tshe klu'i rgyal po sog ma med kyis ser ba'i char phab pa de'i tshe/ rtswa dag kyang dug can du</text></item>
<item><p>209a4</p><section></section><text>gyur nas deng dge slong dag 'chag ba'i rkang pa dag la rma dag byung zhing rma dag byer bar 'gyur nas/ bcom ldan 'das kyis bka' stsal pa/ kha chu chus byung ba bcang bar bya'o/ /lham yu chad bcad bar bya'o zhes gsungs pa yin no/ /chu la chab brom 'chags pa'i yul du ni zhwa dang lham sgrog gu can</text></item>
<item><p>209a5</p><section></section><text>yang ngo zhes bya ba ni yul gang du chu la chab brom 'chags pa'i yul der ni zhwa dang lham sgrog gu can dag bcang par bya'o/ /de gnyis ni lhags pa bskyab pa'i phyir bcang bar gsungs pa yin pas/ lhags pa dang bral na dbyar gyi gos ras chen bzhin du gzhag par rig par bya'o/ /nad gso ba'i</text></item>
<item><p>209a6</p><section></section><text>don du ni dus thams cad du yang bcang du rung ste/ bcas pa'i kha na ma tho ba dang bcas pa nyid yin pa'i phyir ro/ /bla ma'i drung du mchil lham bgo bar bsten par mi bya'o zhes bya ba ni/ ston pa dang mkhan po dang slob dpon la sogs pa'i drung du mchil lham bgo bar bsten par mi bya'o/ /bcom ldan 'das</text></item>
<item><p>209a7</p><section></section><text>nyid kyi spyan sngar mchil lham gyon zhing 'chag pa'i dge slong smad pas na/ dge slong dag la yang tshul de nyid smad pa yin pas de'i phyir mdo 'di byas so/ /seng ge dang stag dang gung dang glang po che cang shes dang rta cang shes kyi yan lag cung zad kyang lus la gdags par mi bya ba nyid do zhes bya ba ni/ de</text></item>
<item><p>209b1</p><section></section><text>dag gi lpags pa dang rgyus pa la sogs pa cung zad kyang dge slong gi lus la gdags pa bsten par mi bya ba'o/ de dag gis glang po che phal pa dang rta dmu rgod dang de las gzhan pa'i gcan gzan dag kyang 'bangs pa yin no zhes bya ba ni/ seng ge la sogs pa de dag gis glang po che phal pa la sogs pa dag</text></item>
<item><p>209b2</p><section></section><text>kyang bsdus par rig par bya ba'o/ /'dir gzhung ni de lta bas na dge slong gis rung ba ma yin pa lnga po dag gi mchil lham dag bcang bar mi bya ba ste/ glang po che cang shes kyi dang rta cang shes kyi dang seng ge'i dang stag gi dang gung gi'o zhes gsungs pa yin no/ /mchil lham dag brdab par mi bya'o</text></item>
<item><p>209b3</p><section></section><text>zhes bya ba ni/ rdul la sogs pa sprug pa'i phyir sa la sogs pa la brdab par mi bya'o/ /ras ma gsher ba dag gis de dag gi rdul med par bya ba'i phyir phyi bar bya'o zhes bya ba ni/ mchil lham de dag gi rdul med par bya ba'i phyir ras ma chus gsher bar byas pa dag gis phyi bar bya ba'o/ /de bcang bar</text></item>
<item><p>209b4</p><section></section><text>bya'o zhes bya ba ni/ phyi ba'i ras ma de'o/ /de dag brgyu bar bya'o zhes bya ba ni/ mchil lham de dag go/ /mi mdzes pa'i dngos po dben pa'i phyogs su bya'o zhes bya ba ni/ mchil lham brgyus pa dang lhung bzed glan pa la sogs pa mi mdzes pa'i dngos po thams cad dben pa'i phyogs su las bya ba'o/ /</text></item>
<item><p>209b5</p><section></section><text>de'i ched du bsnyung bu dag ko ba bcang bar bya ste dra gri ni ma yin no zhes bya ba ni/ mchil lham de brgyu ba'i don du bsnyung bu dang ko ba bcang bar bya ba'o/ /dra gri ni ma yin no zhes bya ba ni/ ko ba dra ba'i gri chen po ni rkyen ma yin pas gzhan gyis mthong bar 'gyur ba'i nyes pa spang ba'i phyir bkag go/ /'dir</text></item>
<item><p>209b6</p><section></section><text>gzhung ni bsnyung bu dang ko ba bcang bar bya zhing dra gri ni ma yin no zhes gsungs pa yin no/ /khyim gzhan dang chab kung sa las gzhan par shing gi mchil lham bgo bar mi bya'o zhes bya ba ni/ de gnyis ma gtogs pa'i gnas gzhan du bgo bar mi bya ba'o/ /smyug ma'i glegs bu dang mun dza dang si ri</text></item>
<item><p>209b7</p><section></section><text>dang dar b+ha dag gi yang mi bya'o zhes bya ba yang / mchil lham bgo bar mi bya ba'o/ /thag gu'i yang ngo zhes bya ba yang mchil lham bgo bar mi bya ba'o/ /rlung khrag can ma yin pas so zhes bya ba ni/ gang zag rlung khrag can ma yin pas thag gu'i mchil lham bgo bar mi bya'o/ /rlung khrag can</text></item>
<item><p>210a1</p><section></section><text>gyi nad pas ni mi 'drul bar bya ba'i phyir thag gu'i mchil lham bcang bar bya ba'o/ /khyim gzhan med na ko lpags la 'dug par bya'o zhes bya ba ni/ khyim pa'i khyim gzhan du stan gzhan med na ko lpags kyi steng du 'dug par bya'o/ /der yang rkyen de lta bu dag med na nyal bar mi bya ba nyid do</text></item>
<item><p>210a2</p><section></section><text>zhes bya ba ni/ khyim gzhan der yang khri la sogs pa'i mal cha gzhan mi 'byor ba'i rkyen de lta bu dag med na ko lpags de'i steng du nyal bar mi bya ba'o zhes bya ba'o/ /ko lpags kyi thags ma yang ko lpags ma yin pa ma yin te/ ko lpags kho na yin pas de'i phyir ko lpags kyis brgyus pa'i khri dang khri'u la</text></item>
<item><p>210a3</p><section></section><text>sogs pa la yang 'dug par mi bya'o/ /mig la phan par bya ba'i phyir dom lpags bcang bar bya'o zhes bya ba ni/ mig la phan par bya ba'i phyir dom lpags bcang bar bya'o/ /'dir gzhung ni dom lpags blang bar rjes su gnang ngo zhes gsungs pa yin no/ /rkang pa'i gnas su gding bar bya'o zhes bya ba ni/</text></item>
<item><p>210a4</p><section></section><text>dom lpags blangs pa de stan dang rkang pa'i 'og dang lham gyi nang la sogs par gzhug par bya'o/ /sangs rgyas kyi ni dri gtsang khang gi sgor ro zhes bya ba ni/ sangs rgyas mnga' ba'i dom lpags ni dri gtsang khang gi sgor gding bar bya ba'o/ /mchil lham dag tu bgo bar bya'o zhes bya ba ni/ mig la phan</text></item>
<item><p>210a5</p><section></section><text>par bya ba'i phyir dom lpags de'o/ /rlung nad can gyis ni 'dug pa dang nyal bar yang bya'o zhes bya ba ni/ gang zag rlung nad can gyis ni dom lpags de'i steng du 'dug pa dang nyal bar yang bya ba'o/ /gzhang 'brum can thams cad kyis kyang de bzhin no zhes bya ba ni/ gzhang 'brum gyi nad can thams</text></item>
<item><p>210a6</p><section></section><text>cad kyis kyang dom lpags de sngar bstan pa bzhin du rkang pa'i gnas su gding ba dang mchil lham dag tu bgo ba dang 'dug pa dang nyal bar yang bya'o/ /'dir gzhung ni de lta bas na dge slong gzhang 'brum na bas dom lpags kyi mchil lham dag bcang bar rjes su gnang ngo zhes gsungs pa</text></item>
<item><p>210a7</p><section></section><text>yin no/ /de'i rjes su 'brang bas rkang pa'i gnas su gding ba dang 'dug pa dang nyal bar rigs te phan pa'i phyir ro/ /de la de ltar sbyar bar bya'o zhes bya ba ni/ dom lpags de la rnam pa de ltar nan tan du sbyar bar bya'o/ /spu la reg pas phan par byed pa nyid du rig go zhes bya ba ni/ dom lpags</text></item>
<item><p>210b1</p><section></section><text>kyi spu la reg pas phan par byed pa nyid du shes pa'o/ /'dir gzhung ni dge slong dag dom lpags kyi spu dag 'og tu ston par byed pa dang / bcom ldan 'das kyis bka' stsal pa/ spu dag gyen du bstan par bya'o zhes gsungs pa yin no/ /mchil lham dag rim pa mang po nyid kyis kyang ngo zhes bya ba yang</text></item>
<item><p>210b2</p><section></section><text>phan pa byed pa nyid du rig go zhes bya bar sbyar te/ dom lpags chig rim pa yang phan pa byed pa nyid yin pas rim pa mang po nyid ces smos pa ni mchog tu bstan pa'i phyir ro/ /du ma'i steng du gzhag pas kyang ngo zhes bya ba ni/ ko lpags gzhan rim pa du ma'i steng du dom lpags rim pa gcig gzhag</text></item>
<item><p>210b3</p><section></section><text>pas kyang phan pa byed pa nyid du rig go zhes bya bar sbyar te/ gal te rim pa mang po nyid mi 'byor na/ de'i tshe rim pa gzhan dag gi steng du rim pa gcig kho na la bsten par bya'o/ /'dir gzhung ni rim pa mang po dag rnyed pa med nas/ bcom ldan 'das kyis bka' stsal pa/ steng du gcig</text></item>
<item><p>210b4</p><section></section><text>rim gzhug par bya'o zhes gsungs pa yin no/ /a thra pa ran ta dag tu ni ko lpags mi bcang bar mi bya'o zhes bya ba ni/ yul ash+ma pa ran ta dag tu ni ko lpags ci dga' mgur bcad du gnang bas/ de las gzhan pa bkag pa 'di dag gsungs par sbyar ro/ /'dir gzhung ni be'u gsod</text></item>
<item><p>210b5</p><section></section><text>pa'i gleng gzhi las/ de lta bas na dge slong gis ko lpags bcang bar mi bya'o zhes gsungs pa yin no/ /seng ge la sogs pa'i mi bcang ngo zhes bya ba yang / ko lpags zhes bya bar sbyar te/ seng ge dang stag la sogs pa nas glang po che phal pa la sogs pa'i mthar thug pa'i par dag gi ko lpags</text></item>
<item><p>210b6</p><section></section><text>nye bar gzhag par mi bya'o/ /gang gi ko lpags mi rung ba nyid yin pa de'i rgyus pa dang rus pa dang so dang sha la sogs pa yang ngo zhes bya ba yang / srog chags gang gi ko lpags mi rung ba de'i rgyus pa la sogs pa yang mi rung ba nyid yin no/ /rkyal pa bska ba bcang bar bya'o zhes bya ba ni/ chu la</text></item>
<item><p>210b7</p><section></section><text>rkyal pas rkyal pa bska bas zhen par byas pa bcang bar bya'o/ /yang na rkyal skya'o zhes bya ba yang / chu la rkyal pa bcang bar bya'o zhes bya bar sbyar ro/ /rkyal pa bska bas zhen par byas pa dkar po ni rkyal skya zhes bya'o/ /khra bo bkra ba mi bcang ngo zhes bya ba ni/ rkyal pa dang rkyal skya'o/ /rkyal mi</text></item>
<item><p>211a1</p><section></section><text>shes pas sta gon ma byas par chu'i gting du 'jug par mi bya'o zhes bya ba ni/ gang zag rkyal mi shes pas sta gon ma byas par zhes bya ba rkyal pa la sogs pas rkyal ma bslabs par chu'i gting du 'jug par mi bya'o/ /'dir gzhung ni gang rkyal mi shes pa des rang gi lus yongs su</text></item>
<item><p>211a2</p><section></section><text>gtang bar mi bya'o zhes gsungs pa yin no/ /dben pa'i phyogs su rkyal bslab par bya'o zhes bya ba ni/ dben pa'i phyogs su rkyal bslab par bya ba ste/ 'di ni mi mdzes pa'i dngos po yongs su spang bar bya ba'i phyir ro/ /de ma yin pa'i gting du khyu mchog ma gtogs pa'i ba lang la brten par mi</text></item>
<item><p>211a3</p><section></section><text>bya'o zhes bya ba ni/ ba lang gis rgal mi nus pas gting du glang khyu mchog ma gtogs pa'i ba lang gzhan la brten par mi bya'o/ /'dir ba lang zhes smos pa la de ni rigs tsam la bya ste/ ba yang rung glang yang rung ngo / /de la gal te ba la brten na ni bslab pa'i gzhi las 'gal ba'i nyes byas gcig</text></item>
<item><p>211a4</p><section></section><text>dang mo la reg pa'i nyes byas gzhan gcig dang gnyis su 'gyur ro/ /khyu mchog ma gtogs pa zhes bya ba ni de mthu dang ldan pas ngal bar mi 'gyur ba'i phyir ro/ /glang po che dang rta dang ma he dang g.yag dag la brten par bya'o zhes bya ba ni chu klung rgal ba'i phyir ro/ /ko lpags kyi gzhi rdzogs</text></item>
<item><p>211a5</p><section></section><text>so zhes bya ba de bshad zin to// //da ni sman gyi gzhi bsdu bar bya ste/ de'i phyir sman bsten par bya'o zhes bya ba smras te/ bza' ba dang btung bar bya'o zhes bya ba'i tha tshig go/ /de ni rnam pa bzhi'o zhes bya ba ni/ sman de ni rnam pa bzhi yod do/ /dus su rung ba dang / thun tshod du rung ba dang /</text></item>
<item><p>211a6</p><section></section><text>zhag bdun pa dang / 'tsho ba'i bar du bcang ba nyid do/ /de la dus su rung ba zhes bya ba ni/ 'bras chan la sogs pa'i rang gi gung tshigs kyi dus tshun chad du bye brag med par bsten par bya ba nyid gang yin pa'o/ /thun tshod du rung ba'o zhes bya ba ni/ thun tshod kyi mtha'i dus tshun chad du rang</text></item>
<item><p>211a7</p><section></section><text>gis byin gyis brlabs te bsten par bya ba gang yin pa'o/ /zhag bdun pa zhes bya ba ni/ zhag bdun gyi mtha' tshun chad du mtshan mo dang nyin mo'i ngo bo nyid kyis dus su rang gis byin gyis brlabs te bsten par bya ba gang yin pa'o/ /'tsho ba'i bar du bcad pa zhes bya ba ni/ ji srid 'tsho'i</text></item>
<item><p>211b1</p><section></section><text>dus kyi mtha' tshun chad du rang gis byin gyis brlabs te bsten par bya ba gang yin pa'o/ /dang po ma yin pa nyid dag ni nad pa'i phyir ro zhes bya ba la 'dir dang po zhes bya ba ni/ dus su rung ba ste/ de ma yin pa lhag ma gsum po thun tshod du rung ba dang / zhag bdun pa dang 'tsho ba'i bar du bcang</text></item>
<item><p>211b2</p><section></section><text>ba dag nyid ni nad pa'i yul la bsten par bya ba nyid yin gyi/ mi na ba'i yul la ni ma yin no/ /'di skad bstan te/ thun tshod du rung ba gang yin pa ni thun tshod kyi mtha'i dus su rang gis byin gyis brlabs te bsten par bya ba nyid yin no/ /zhag bdun pa gang yin pa ni/ zhag bdun gyi mtha'i dus su</text></item>
<item><p>211b3</p><section></section><text>rang gis byin gyis brlabs te bsten par bya ba nyid yin no/ /'tsho ba'i bar du bcang ba gang yin pa ni ji srid 'tsho ba'i bar du rang gis byin gyis brlabs te bsten par bya ba nyid yin te/ de dag ni nad pa'i phyir gnang ba yin gyi/ mi na pa'i phyir ni ma yin no/ /des na thun tshod du rung ba dang / zhag</text></item>
<item><p>211b4</p><section></section><text>bdun pa dang / 'tsho ba'i bar du bcang ba'i sman dag ni mi na bas thun tshod du rung ba nyid la sogs par byin gyis brlab tu yang mi rung la gzhan gyis byin gyis brlabs pa dag kyang bzar mi rung ngo / /byin gyis ma brlabs pa dag ni dus ma yin par bzar yang rung ngo / /'dir gzhung ni btsun</text></item>
<item><p>211b5</p><section></section><text>pa thun tshod du rung ba dang zhag bdun pa dang / 'tsho'i bar du bcang ba'i sman byin len bgyis pa dang byin gyis brlabs pa gang dag lags pa de dag bro ma 'tshal bas yongs su bcad du rung ngam/ nye ba 'khor mi rung ngo / byin len bgyis pa dang byin gyis brlabs pa de dag bro 'tshal bas yongs</text></item>
<item><p>211b6</p><section></section><text>su spyad du rung ngam/ nye ba 'khor rung ngo zhes gsungs pa yin no/ /tso tsa dang chu shing gi 'bras bu dang rgya shug dang a shwat+tha dang u dum bA ra dang rtsub 'gyur dang rgun chu dang 'bra go'i btung ba rnams ni thams cad du'o zhes bya ba ni/ tso tsa zhes bya ba'i shing tog la sogs pa brgyad po de dag gi</text></item>
<item><p>211b7</p><section></section><text>khu ba las skom du byas pa dag ni na ba dang mi na ba dang dus dang dus ma yin pa thams cad du btung du rung ba yin pas/ de dag kyang dang po nyid ma yin no/ /thun tshod du rung ba ni btung ba dag go zhes 'byung ba'i rnam pas ni 'dir thun tshod du rung ba ni/ dang po nyid ma yin par rnam par gnas pa</text></item>
<item><p>212a1</p><section></section><text>nyid yin te/ thun tshod du rung ba nyid de dag ni thams cad du rung ba nyid yin no zhes bya ba'i tha tshig go/ /bcos pa'i tshwa dang 'bru'i tshwa dang zho ga chu dang dar ba'i dngas ma dang rtsab mo chus btab pa tshags kyis btsags pa shin tu sla ba bzhin snang ba 'dam pa'i nyag ma'i mdog lta bu</text></item>
<item><p>212a2</p><section></section><text>dag kyang de dang 'dra'o zhes bya ba ni/ bcos pa'i tshwa la sogs pa lnga po chus btab pa la sogs pa de dag ni shing tog tso tsa la sogs pa'i btung ba dang 'dra'o zhes bya bar sbyar ro/ /bcos pa'i tshwa zhes bya ba ni/ rgun chang dang sbrang chang la sogs pa bcos pa'i tshwa'o/ /'bru'i tshwa zhes bya ba ni nas</text></item>
<item><p>212a3</p><section></section><text>chang dang 'bras chang la sogs pa 'bru'i chang las byas pa'i tshwa'o/ /zho ga chu zhes bya ba ni zho khu'o/ /dar ba'i dngas ma zhes bya ba ni chur khu'o/ /rtsab mo zhes bya ba ni/ 'bras dang khre dang gro la sogs pa btsos pa'i khu ba rtsi med par mnan pa'i char khu'o/ /chus btab pa zhes bya ba ni/ lnga po de</text></item>
<item><p>212a4</p><section></section><text>dag ni chu'i rung bas rung bar byas pa'o/ /tshags kyis btsags pa zhes bya ba ni ras kyi tshags kyis btsags pa'o/ /shin tu sla ba zhes bya ba ni ska ba ma yin pa'o/ /bzhin snang ba zhes bya ba ni/ bzhin gyi gzugs brnyan snang ba'o/ /'dam bu'i nyag ma'i mdog lta bu zhes bya ba ni/ 'dam bu'i</text></item>
<item><p>212a5</p><section></section><text>nyag ma'i mdog 'dra ba ste/ cung zad tsam ser ba'i rnam pa yin no/ /de dang 'dra'o zhes bya ba ni/ tso tsa la sogs pa'i btung ba dang 'dra ba ste/ bcos pa'i tshwa la sogs pa lnga po de dag bcos pa'i tshwa la sogs pa nyid du shin tu smin cing yongs su grub ces bya ba'i tha tshig go/ /'dir gzhung</text></item>
<item><p>212a6</p><section></section><text>ni dge slong dag lnga po 'di dag ni btung ba skyur ba dag yin te/ 'di lta ste bcos pa'i tshwa dang 'bru'i tshwa dang zho ga chu dang dar ba'i dngas ma dang rtsab mo ni lnga pa yin te/ de dag ni chus btab pa chags kyis bcags pa shin tu sla ba bzhin snang ba 'dam bu'i nyag ma'i mdog lta bu dag ni dus sam</text></item>
<item><p>212a7</p><section></section><text>dus ma yin par yang nad pa'am nad pa ma yin pas btung bar bya ba dag ste 'di la 'gyod par mi bya'o zhes gsungs pa yin no/ /de lta bu nyid kyi mdun rol du bsnyen par rdzogs pa mtshan mthun pas reg tu mi rung ngo zhes bya ba la/ de lta bu'i dngos po ni de lta bu nyid do/ /de lta bu nyid kyi mdun</text></item>
<item><p>212b1</p><section></section><text>rol du zhes bya ba ni/ chus btab pa la sogs pa nyid kyi mdun rol te/ chus ma btab pa nyid la sogs pa'i tshe'o/ /de'i tshe bcos pa'i tshwa la sogs pa de dag la bsnyen par rdzogs pa mtshan mthun pas reg tu mi rung ba nyid yin no/ /'di ltar reg pa ni rnam pa gnyis te/ byin len byas pa</text></item>
<item><p>212b2</p><section></section><text>sngon du btang ba dang / byin len byas pa sngon du ma btang ba'o/ /de la byin len byas pa sngon du ma btang ba la reg pa la ni lag nyar blangs pa'i nyes pas gos par 'gyur bas/ de'i phyir 'dir ni byin len byas pa sngon du btang ba'i reg pa 'gog par byed do/ /'di skad bstan te/ btung ba ji</text></item>
<item><p>212b3</p><section></section><text>srid du chus ma btab cing tshags kyis ma btsags pa btung du rung bar ma gyur cing / sham thang bye bar ma gyur pa de srid du bsnyen par rdzogs pa mtshan mthun pas sngar byin len mi bya'o/ /a ru ra la sogs pa lnga yang ngo zhes bya ba ni/ a ru ra dang / skyu ru ra dang / ba ru ra dang / na le sham dang / pi</text></item>
<item><p>212b4</p><section></section><text>pi ling zhes bya ba lnga po dag kyang thams cad du rung ba ste/ dang po nyid ma yin no/ /'dir gzhung ni phran tshegs dag las/ 'bras bu lnga ni dus sam dus ma yin par yang na ba'am/ mi na bas kyang bza' bar bya ba dag yin te/ lnga gang zhe na/ a ru ra dang / skyu ru ra dang / ba ru ra dang / na le sham dang /</text></item>
<item><p>212b5</p><section></section><text>pi pi ling ngo zhes gsungs pa yin no/ /bu ram yang ngo zhes bya ba ni/ bu ram byin gyis ma brlabs pa yang thams cad du rung ba ste/ dang po nyid ma yin no/ /de byin gyis brlabs pa bza' ba la lam du zhugs pa dang dge skos dang lag gi bla rnams ni nad pa dang 'dra ba nyid yin no zhes bya ba ni/</text></item>
<item><p>212b6</p><section></section><text>bu ram de zhag bdun pa la sogs par byin gyis brlabs pa bza' ba la ji ltar nad pas dus dang dus ma yin pa thams cad du bzar rung ba de bzhin du lam du zhugs pa dang dge skos dang lag gi bla dag gis kyang bzar rung ngo zhes bya ba'i tha tshig go/ /zan chad pas kyang de dang dus su rung ba</text></item>
<item><p>212b7</p><section></section><text>ma yin par bzar rung ngo zhes bya ba ni/ dge slong zan chad pas kyang bu ram byin gyis brlabs pa de yang nad pa dang 'dra ba nyid du bzar rung la/ gzhan yang dus su rung ba mar dang 'bru mar la sogs pa yang dus ma yin par bzar rung zhing zhag bdun pa dang / 'tsho ba'i bar du bcang ba thams cad</text></item>
<item><p>213a1</p><section></section><text>kyang bzang rung ba'o/ /bu ram dang 'dra bar sbrang rtsi yang dus ma yin par yang bzang rung ste/ bcom ldan 'das kyis spre'u las sbrang rtsi bzhes zhing rung bar byas so snyam du dgongs pa'i khyer te/ des na btung ba dang 'dra bar phyed yol phan chad kyang sbrang rtsi rung bar bya bar rigs so/ /</text></item>
<item><p>213a2</p><section></section><text>da ni rnam pa bzhi po dag brjod par bya ste/ de la dus su rung ba zhes bya ba ni bza' bar bya ba thams cad dus su bzar rung ba nyid yin pas logs shig tu mi brjod de bye brag med pa'i phyir ro/ /thun tshod du rung ba dang / zhag bdun pa dang / 'tsho ba'i bar du bcang ba dag brjod par bya ste/ de'i phyir</text></item>
<item><p>213a3</p><section></section><text>thun tshod du rung ba ni btung ba dag go zhes bya ba smras te/ 'dir thun tshod du rung ba nad pas byin gyis brlab par bya ba'i gzhung ni khyim ba'am/ dge tshul gyis sbyar ba tshags kyis btsags pa dag ni thun tshod du rung ba'o zhes gsungs pa yin no/ /thun tshod du rung ba'i btung ba byin gyis ma brlabs</text></item>
<item><p>213a4</p><section></section><text>pa thams cad la rung ba'i gzhung ni 'bras bu brgyad po khyim pa'am/ dge tshul gyis sbyar ba tshags kyis btsags pa 'di dag ni dus sam dus ma yin par yang na ba'am na ba ma yin pas kyang btung bar bya ba dag yin te/ 'di la 'gyod par mi bya'o zhes gsungs pa yin no/ /shin tu sla ba'o zhes</text></item>
<item><p>213a5</p><section></section><text>bya ba ni/ thun tshod du rung ba ni btung ba dag go zhes smos pa de'i ska ba nyid stsal to/ /de'i rdzas de nyid ma yin pa'i phyir gal te dus su rung ba yin na bsnyen par ma rdzogs pas sbyar zhing tshags kyis kyang btsag par bya'o zhes bya ba la/ de'i rdzas zhes bya ba ni btung ba de'i rdzas so/ /de nyid ma yin</text></item>
<item><p>213a6</p><section></section><text>pa'i phyir zhes bya ba ni btung ba nyid ma yin pa'i phyir ro/ /gal te dus su rung ba yin na zhes bya ba ni/ rdzas gang las btung bar bya ba'i rdzas de gal te dus su rung ba yin na ste/ de'i tshe rdzas de bsnyen par ma rdzogs pas bskol ba la sogs pa sbyar zhing tshags kyis kyang btsag par bya'o/ /dus</text></item>
<item><p>213a7</p><section></section><text>ma yin par rung ba nyid yin na ni bsnyen par rdzogs pas sbyar zhing btsags pa la yang nyes pa med do/ /de dag tu gzhan bal po se'u dang ma du lung ga la sogs pa'i rdzas so zhes bya ba ni/ thun tshod du rung ba'i btung ba de dag tu tso tsa la sogs pa'i btung ba dag las gzhan pa/ bal po se'u</text></item>
<item><p>213b1</p><section></section><text>dang ma du lung ga la sogs pa'i rdzas dag gis sbyor bar byed na 'di ltar der bal po se'u dang ma du lung ga la sogs pa'i rdzas kyi zas nyid kyis khyab par byed du zin kyang nyes pa med pa'o/ /stsogs pa zhes bya ba'i sgras ni rtsa ba dang sdong bu dang 'dab ma dang me tog dang 'bras bu zas kyi don du</text></item>
<item><p>213b2</p><section></section><text>khyab par byed pa gang yin pa de dag kyang bsdu bar rig par bya'o/ /'di skad bstan te/ tso tsa la sogs pa'i btung ba dag las gzhan pa'i btung ba bal po se'u dang ma du lung ga la sogs pas sbyor bar byed na/ 'di ltar der bal po se'u dang ma du lung ga la sogs pa'i rdzas kyi zas</text></item>
<item><p>213b3</p><section></section><text>nyid kyis khyab par byed du zin kyang nyes pa med do/ /'dir gzhung ni dge slong dag gis bu ram zos pa dang / de dag la skom pa'i gnod pa byung nas/ bcom ldan 'das kyis bka' stsal pa/ bu ram chu byas te btung bar bya'o zhes gsungs pa yin no/ /de dus su rung ba nyid yin na thun tshod kyi</text></item>
<item><p>213b4</p><section></section><text>mtha' mtha' yin no zhes bya ba ni/ btung ba'i rdzas de rgun chu la sogs pa dus su rung ba nyid yin na mtshan mo'i thun tshod kyi cha'i tshad kyi mtha' gang yin pa de btung ba de btung ba'i mtha' yang yin par rig par bya'o/ /gzhan nyid yin na de'i gang yin pa'o zhes bya ba ni/ btung ba'i rdzas de la dus su rung</text></item>
<item><p>213b5</p><section></section><text>ba las gzhan pa dus ma yin par rung ba nyid yin na rdzas de bza' ba'i dus kyi mtha' zhag bdun pa'am 'tsho ba'i bar du bcang ba'i mtha' gang yin pa de nyid btung ba de'i mtha' yang yin pa ste/ thun tshod kyi mtha' dang lhan cig 'gal ba med do/ /gang gi phyir zhag bdun pa dang 'tsho'i bar bcang</text></item>
<item><p>213b6</p><section></section><text>ba'i rdzas thun tshod kyi mtha' las thal bar bzar rung ba nyid yin na dus thams cad du nyes pa med pa'i phyir nam yang bzar mi rung ba nyid du mi 'gyur ba de'i phyir dus su rung ba ma yin pa'i rdzas las byas pa'i btung ba de btung ba nyid kyi phyir ni dus thams cad pa nyid yin par shes par bya zhing byin</text></item>
<item><p>213b7</p><section></section><text>gyis brlabs pa'i phyir ni thun tshod du rung ba nyid yin par shes par bya'o/ /da ni 'dir lugs gzhan dgag par bya bar 'dod nas gzhan gyi lugs bstan pa'i phyir kha cig na re ma gyur na de yin gyi gyur na gang tshun chad de yin pa'o zhes zer ro zhes bya ba smras te/ 'dir 'dul ba 'dzin pa</text></item>
<item><p>214a1</p><section></section><text>kha cig na re 'di la gyur pa zhes bya ba ni/ btung ba bzhin snang ba nyid kyis mtshan nyid shin tu sla ba dang / myos par mi 'gyur ba nyid las gzhan du gyur pa zhes bya ste/ myos par 'gyur bar gyur pa zhes bya ba'i tha tshig go/ /des na sngar mdo las gzhan nyid yin na de'i gang yin</text></item>
<item><p>214a2</p><section></section><text>pa'o zhes smos pas btung ba'i rdzas kyi mtha' gang yin pa de nyid btung ba de'i mtha' yang yin no zhes gang bstan pa de gcig tu nges par rnam par gnas pa ma yin par shes par bya ste/ 'di ltar ngo bo nyid ma gyur na de btung ba'i mtha' yin gyi/ gyur pa skad cig gang tshun chad kyi 'og tu ngo bo</text></item>
<item><p>214a3</p><section></section><text>nyid de gyur pa'i skad cig de nyid btung ba'i mtha' yin par shes par bya'o zhes zer ro/ /de ni ma yin te dus lhag pa la brten na mi 'chags par 'gyur ba'i phyir dang de 'byung bar 'gyur ba phal pa rnams kyi bgrod pa ma yin pa'i phyir byin gyis brlabs par bya ba nyid ma yin par 'gyur ba'i</text></item>
<item><p>214a4</p><section></section><text>phyir ro zhes bya ba ni/ gyur na gang tshun chad de yin pa'o zhes zer ba de ni ma yin te/ dus lhag pa la brten na mi 'chags par 'gyur pa'i phyir te/ gang nas btung bar gyur par 'gyur ba de las lhag par dus la byin gyis brlabs pa brten na byin gyis brlab pa de mi 'chags par 'gyur</text></item>
<item><p>214a5</p><section></section><text>ba'i phyir ro/ /'di ltar byin gyis brlab pa ni re zhig bza' ba'i phyir yin pas bzar rung ba nyid yin na yin no/ /de'i phyir gang gi tshe bzar rung ba nyid rnam par log pa de'i tshe byin gyis brlabs kyang rnam par ldog par mi 'gyur ram/ des na skad cig gang tshun chad kyi 'og tu btung ba'i</text></item>
<item><p>214a6</p><section></section><text>ngo bo nyid du gyur par 'gyur ba'i skad cig de las gzhan pa'i dus lhag ma de la ni byin gyis brlab par rjes su ma gnang bas/ des na 'dir dus de tsam zhig tu 'gyur ba'i phyir ro/ /gal te 'di snyam du dus gang la btung ba'i ngo bo nyid du gyur par 'gyur pa'i dus de tsam tshun chad la byin gyis</text></item>
<item><p>214a7</p><section></section><text>brlabs pa rten par byed pas des na nyes pa 'dir mi 'gyur ro snyam du sems na de'i phyir/ de 'byung bar 'gyur ba phal pa rnams kyi bgrod pa ma yin pa'i phyir zhes bya ba smras te/ gang gi phyir 'byung bar 'gyur ba ma 'ongs pa'i dngos po de/ phal pa tshu rol mthong ba rnams kyi bgrod pa</text></item>
<item><p>214b1</p><section></section><text>ma yin zhing yul gyi dngos por mi 'gyur ba de'i phyir byin gyis rlob pa'i dus na 'gyur ba'i dus yongs su mi shes pas byin gyis brlab pa'i phyir yongs su gzung bar bya ba'i dus gang yin pa de mi shes so/ /de mi shes pa'i phyir gdon mi za ba kho nar dus lhag pa la brten par 'gyur</text></item>
<item><p>214b2</p><section></section><text>ro/ /des na byin gyis brlab par bya ba nyid ma yin par 'gyur ba'i phyir ro/ /'dir ro dang phye ma dang sbyar ba'i btung ba dag 'dus pa nyid yin no zhes bya ba yang / 'dir zhes bya ba ni thun tshod du rung ba dag ste/ der bu ram shing la sogs pa'i ro dag kyang 'dus pa nyid yin la/ phye ma dang</text></item>
<item><p>214b3</p><section></section><text>sbyar ba'i btung ba zhes bya ba ni/ phye ma chang gi snod kyi nang du sbangs pa la chang gi dris gos par gyur pa dag las btung bar byas pa de yang der 'dus pa nyid yin no/ mdo 'di dang mdo 'og ma gnyis ni sngar thun tshod du rung ba ni btung ba dag go zhes smos pa'i mdo de'i spros pa yin no/ /sman</text></item>
<item><p>214b4</p><section></section><text>rtsabs shin tu sla ba yang ngo zhes bya ba yang / thun tshod du rung ba'i btung ba dag tu 'dus pa nyid yin no zhes bya bar sbyar ro/ /sman rtsabs zhes bya ba de ji lta bu zhig yin zhe na de'i phyir de ni rtsa ba la sogs pa'i sman bkus pa skyur po'i zhes bya ba smras te/ sman rtsabs zhes bya ba de ni rtsa ba dang sdong bu dang</text></item>
<item><p>214b5</p><section></section><text>'dab ma dang me tog dang 'bras bu'i sman chus sbangs shing bkus pa'i khu ba skyur bag can gyur pa yin par shes par bya'o/ /thun tshod du rung ba bstan nas/ da ni zhag bdun pa bshad par bya ste/ de'i phyir zhun mar dang 'bru mar dang sbrang rtsi dang bu ram gyi dbu ba dag ni zhag bdun pa'o zhes bya ba smras</text></item>
<item><p>214b6</p><section></section><text>te/ bu ram dang hwags dang li kha ra la sogs pa thams cad ni bu ram gyi dbu ba nyid kyis 'phangs so zhes bya ba ni/ bu ram gyi dbu ba zhes bya ba nyid de dag las byung ba yin pa'i phyir ro/ /khyim bdag glang bu lta bus dge slong zan chad pa rnams kyis dus ma lags par ci zhig 'tshal du rung ba zhes zhus</text></item>
<item><p>214b7</p><section></section><text>ba na/ bu ram dang zhun mar dang hwags dang li kha ra dang btung ba dag go zhes gsungs pa gang yin pa de las ni 'di ltar shes par bya ste/ de dag las btung ba dag skabs gzhan du thun tshod du rung ba nyid du gsungs pas/ lhag ma zhun mar dang bu ram la sogs pa de dag ni zhag bdun</text></item>
<item><p>215a1</p><section></section><text>pa nyid yin par gnas sa/ /bdud rtsi ni zhun mar dang 'dra ba nyid do zhes bya ba ni/ bza' bar bya ba nyid dang zhag bdun pa nyid kyi phyir te/ bdud rtsi ni zhun mar dang ngo bo nyid dang 'dra ba'i phyir ro/ /zhag bskol zhing btsags pa dag ni 'bru mar dang 'dra ba nyid do zhes bya ba yang / /</text></item>
<item><p>215a2</p><section></section><text>bza' bar bya ba nyid dang zhag bdun pa nyid kyi phyir te/ gang gi tshe zhag dag bskol zhing btsags pa de'i tshe gnas bag med pa na 'bru mar dang 'dra bar 'gyur ba'i phyir ro/ /'dir gzhung ni zhag rnam pa lnga po 'di dag ni dus ma yin par bskol/ dus ma yin par btsags/ dus ma yin</text></item>
<item><p>215a3</p><section></section><text>par byin len byas/ dus ma yin par byin gyis brlabs na yongs su longs spyad par mi bya'o/ /dus su bskol zhing dus ma yin par btsags dus ma yin par byin len byas dus ma yin par byin gyis brlabs na yang yongs su longs spyad par mi bya'o/ /dus su bskol dus su btsags</text></item>
<item><p>215a4</p><section></section><text>shing dus ma yin par byin len byas dus ma yin par byin gyis brlabs na yang yongs su longs spyad bar mi bya'o/ /dus su bskol dus su btsags dus su byin len byas shing dus ma yin par byin gyis brlabs na yang yongs su longs spyad par mi bya'o/ /dus su bskol dus su btsags</text></item>
<item><p>215a5</p><section></section><text>dus su byin len byas dus su byin gyis brlabs na 'bru mar nyid du longs spyod pas zhag bdun par yongs su longs spyod par bya'o zhes gsungs pa yin no/ /'di skad bstan te/ bskol ba dang btsags pa gnyis ni dus su byas kyang rung / ma byas kyang rung / dus ma yin par byas kyang rung</text></item>
<item><p>215a6</p><section></section><text>la/ byin len byas pa dang byin gyis brlabs pa ni dus kho nar bya dgos te/ gang gi phyir dus ma yin par byin len byas pa dang dus ma yin par byin gyis brlabs pa yongs su longs spyad par mi bya zhing / dus su byin len byas pa dang dus ma yin par byin gyis brlabs pa yang yongs su</text></item>
<item><p>215a7</p><section></section><text>longs spyod par mi bya ba de'i phyir byin len dang byin gyis brlabs pa gnyis ni dus kho nar bya ba yin no/ /chu btsags pa la ni dus nges pa med do/ /zhag rnam pa lnga zhes gsungs pa de dag ni gang yin/ ci de dag 'bru mar dang 'dra ba nyid yin nam 'on te 'dra ba nyid ma yin zhe na/ de'i phyir</text></item>
<item><p>215b1</p><section></section><text>nya'i dang ri bong gi dang chu srin byis pa gsod kyi dang dom gyi dang phag gi'o zhes bya ba smras te/ de lnga'i zhag ni 'bru mar dang 'dra ba nyid yin no/ /de dag ni nad pa la phal cher sbyor bar byed do zhes bya ba ni/ zhag rnam pa lnga po sngar bstan pa de dag ni 'jig rten na nad pa la phal cher lan mang du sbyor</text></item>
<item><p>215b2</p><section></section><text>zhing ldud par byed pas/ de'i phyir zhag rnam pa lnga zhes gsungs kyi 'di la nges pa ni med do/ /sos pa nyid ni de dag nad pa'i phyir slong na sbyin no zhes bya ba ni/ nad pa gang gis byin gyis brlabs pa de nyid nad sos pa nyid na zhag rnam pa lnga po de dag gzhan dag nad pa'i phyir slong na sbyin bar bya</text></item>
<item><p>215b3</p><section></section><text>ba'o/ /de med na sman khang du'o zhes bya ba ni/ slong ba de med na dge 'dun gyi sman khang du gzhag par bya ba'o/ /sman khu dang mig sman dag kyang ngo zhes bya ba yang / sos pa nyid na de dag nad pa'i phyir slong na sbyin no zhes bya ba dang / de med na sman khang du bzhag go zhes bya bar sbyar ro// //</text></item>
<item><p>215b4</p><section></section><text>bam po lnga bcu drug pa/ zhag bdun pa bstan nas/ da ni 'tsho ba'i bar du bcang ba bshad par bya ste/ de'i phyir 'tsho ba'i bar du bcang ba ni rtsa ba dang sdong bu dang 'dab ma dang me tog dang 'bras bu zas kyi don du khyab par byed pa ma yin pa'o zhes bya ba smras te/ gang dag zas kyi don du khyab par byed</text></item>
<item><p>215b5</p><section></section><text>pa ma yin pa de dag 'tsho ba'i bar du bcad pa yin no zhes bya ba'i tha tshig go/ /de la rtsa ba dag gang zhe na 'di lta ste/ gla sgang dang shu dag dang yung nga dang sge'u gsher dang bong nga dkar po dag go zhes bya ba smras te/ de dag ni mtshon pa tsam du zad kyi/ rtsa ba'i sman zas kyi don du khyab par byed pa ma yin</text></item>
<item><p>215b6</p><section></section><text>pa gzhan dag kyang bsdu'o/ /sdong bu dag gang zhe na/ tsan dan dang / spyi mo dang / shug pa dang / sle tres dang / thang shing dang / skyer pa dag go zhes bya ba smras te/ de dag kyang mtshon pa tsam du zad kyi sdong bu'i sman zas kyi don du khyab par byed pa ma yin pa gzhan dag kyang bsdu'o/ /'dab ma dag gang</text></item>
<item><p>215b7</p><section></section><text>zhe na/ ba sha dang / ko sha ta ka'i dang / pa to la'i dang / ni ma pa dang / sab ta par+Na'i 'dab ma dag go zhes bya ba smras te/ de dag kyang mtshon pa tsam du zad kyi 'dab ma'i sman zas kyi don du khyab par byed pa ma yin pa gzhan dag kyang bsdu'o/ /me tog dag gang zhe na/ me tog ni pA sha ka dang / nim pa dang /</text></item>
<item><p>216a1</p><section></section><text>d+ha ta ki dang / klu shing dang / pad ma'i ze ba dag go zhes bya ba smras te/ de dag kyang mtshon pa tsam du zad kyi/ me tog gi sman zas kyi don du khyab par byed pa ma yin pa gzhan dag kyang bsdu'o/ /'bras bu dag gang zhe na/ a ru ra dang / skyu ru ra dang / ba ru ra dang / na le sham dang /</text></item>
<item><p>216a2</p><section></section><text>pi pi ling dag go zhes bya ba smras te/ de dag kyang mtshon pa tsam du zad kyi/ 'bras bu'i sman zas kyi don du khyab par byed pa ma yin pa gzhan dag kyang bsdu'o/ /rtsa ba dang sdong bu dang 'dab ma dang me tog dang 'bras bu dag bstan nas/ 'tsho ba'i bar du bcad ba gzhan bstan pa'i phyir lci ba'o zhes</text></item>
<item><p>216a3</p><section></section><text>bya ba smras so/ /de nyid bstan pa'i phyir 'di lta ste/ shing kun dang / pra rtsi dang / rgya skyegs dang / spra tshil dang shing ma zho'o zhes bya ba smras te/ 'di lta ste zhes bya ba'i sgras ni dper bstan pa'i phyir ro/ /shing ma zho zhes bya ba ni/ rgya skyegs las gzhan pa'i shing dag gi shing sa zho ste/ bse rtsi dang thang</text></item>
<item><p>216a4</p><section></section><text>chu la sogs pa dag go /'gyur byed do zhes bya ba ni/ 'gyur byed kyi sde tshan ston to/ /de nyid bstan pa'i phyir 'di lta ste/ til gyi dang rgya skyegs kyi shing gi dang / sa tshur gyi dang / nas kyi dang / nas kyi gra ma'i dang / ba sha ka'i dang / thal ba'i 'gyur byed do zhes bya ba smras so/ /lan tshwa'i zhes bya ba ni/</text></item>
<item><p>216a5</p><section></section><text>lan tshwa'i sde tshan ston to/ /de nyid bstan pa'i phyir/ 'di lta ste/ rgyam tsha dang kha ru tsha dang tsha dmar dang rgya mtsho'i tsha dang ba tsha'o zhes bya ba smras so/ /sman khu'o zhes bya ba ni/ sman mi btags par bskol ba dang bgrung ba dang bkru bar bya ba'i sde tshan ston to/ /de nyid bstan pa'i phyir 'di lta ste/</text></item>
<item><p>216a6</p><section></section><text>shing a mra dang / ni ma ba dang / ko sham pa dang / shi ri sha dang / 'dzam bu dag go zhes bya ba smras so/ /ji tsam gyis chog pa bsten to zhes bya ba ni sman khu'o/ /bkrus nas yang ngo zhes bya ba ni/ ji tsam gyis chog pa kho na bsten pa'o/ /mi mnye ba la lan cig bkru'o zhes bya ba ni/ gang la reg</text></item>
<item><p>216a7</p><section></section><text>bas mnye bar mi bya ba de ni mi mnye ba zhes bya ste/ de la ni lan cig bkrus te nyin gcig la lan cig bkru ba'o/ /ngal ba la sogs pa spang ba'i phyir lan du ma bkru ba bkag go/ /sman khu de ltar bsten no zhes bya ba ni/ rnam pa de ltar zhes bya ba'i tha tshig ste/ 'di ni skam rngo la sogs pa la</text></item>
<item><p>216b1</p><section></section><text>yang de bzhin no/ /sman smos pas dug sman ma bsdus pa nyid ma yin no zhes bya ba ni/ 'dir sman zhes smos pas dug sman yang bsdus par rig par bya'o/ /de ni 'tsho ba'i bar du bcang ba nyid do zhes bya ba ni/ dug sman de ni 'tsho ba'i bar du bcang ba nyid yin pa'o/ /nye ba 'khor bu ram shing ni dus</text></item>
<item><p>216b2</p><section></section><text>su rung ba'o/ /khu ba ni dus tshod du rung ba'o/ /bu ram ni zhag bdun pa'o/ /bu ram shing dang bu ram gnyis bsregs pa'i thal ba ni 'tsho'i bar du bcang ba'o zhes gsungs pa der/ thal ba 'tsho'i bar du bcang ba nyid du gsungs pas/ thal ba yang dug sman gyi khongs su gtogs pa nyid yin la/</text></item>
<item><p>216b3</p><section></section><text>sa la sogs pa zas kyi don du khyab par mi byed pa dag kyang 'tsho ba'i bar du bcang ba nyid du rnam par gnas so zhes gsungs pas de'i phyir gzhung de ni 'dir khungs nyid yin no/ /nu zhos 'tsho ba'i be'u rnams kyi lce ba dang gcin dag ni de zhes bya'o zhes bya ba ni/ dug sman zhes bya'o zhes bya bar sbyar</text></item>
<item><p>216b4</p><section></section><text>ro/ /'og nas thal ba dang sa zhes 'byung ba dag kyang dug sman zhes bya'o zhes bya bar sbyar ro/ /de dag ni dug la phan no zhes bya ba ni/ lci ba dang gcin la sogs pa dug sman zhes bya ba ji skad bstan pa de dag ni dug zos pa la phan no/ /thal ba'o zhes bya ba ni/ thal ba'i sde tshan ston te/ 'di yang</text></item>
<item><p>216b5</p><section></section><text>dug sman zhes bya'o/ /de nyid bstan pa'i phyir shing kan tsa na dang kA pI ta la dang / a shwa da tha dang / u dum bA ra dang / n+ya gro d+ha rnams kyi'o zhes bya ba smras te/ de rnams kyi thal ba'o/ /de'o zhes bya ba ni/ thal ba de dug la phan pa'o/ /sa ni sor bzhi'i 'og gis bzang ngo zhes bya ba ni/ dug la phan</text></item>
<item><p>216b6</p><section></section><text>pa'i sa ni sor bzhi'i 'og gis bzang ste/ rlung dang nyi ma la sogs pas ma nyams pa'i phyir ro/ /'dir gzhung ni dge slong dag /dug sman zhes bya ba ni/ lci ba dang gcin dang thal ba dang sa ste/ de la lci ba ni be+e'u 'brangs nas ring po ma lon pa'i ma'i nu zhos 'tsho ba gang dag yin pa dag gi ste/</text></item>
<item><p>216b7</p><section></section><text>gcin yang de dag nyid kyi'o zhes bya ba la sogs pa gsungs pa yin no/ /de dge bsnyen dad pa can las blang ngo zhes bya ba ni/ dug sman de dge bsnyen dad pa can las blang bar bya ba ste/ dge bsnyen la dad pa bri yang srid pas des na 'dir dad pa can zhes smos te/ dug sman de dag ni rkyen du 'bab pa</text></item>
<item><p>217a1</p><section></section><text>ma yin pa'i phyir gsang ste bya ba yin par rigs pas de'i phyir dge bsnyen dad pa can las blang ba dang byin len yang des bstabs par gsungs so/ /'og nas sha dang nas kyi sbyor ba 'byung ba dag kyang de kho na bzhin du bya bar rig par bya'o/ /des byin len bstabs par bya'o</text></item>
<item><p>217a2</p><section></section><text>zhes bya ba ni/ dge bsnyen dad pa can des dug sman de'i byin len bstabs par bya ba'o/ /sha'i bdag nyid kyi sman de yang ngo zhes bya ba yang / dge bsnyen dad pa can des byin len bstabs par bya ba'o/ /gal te dge bsnyen dad pa can yang med la/ nad pa yang nad la bar gyur na de'i tshe</text></item>
<item><p>217a3</p><section></section><text>gzhan las kyang blang ba dang byin len bya ste/ gso ba'i don ni ma gtogs so zhes gsungs pa'i cho ga las rig par bya'o/ /'dir gzhung ni btsun pa bcom ldan 'das kyis dge slong sa ri la dug sman sbyin par bya'o zhes gsungs na/ btsun pa gang gis bstsal bar bgyi/ nye ba 'khor dge</text></item>
<item><p>217a4</p><section></section><text>bsnyen dad pa can gyis so/ /btsun pa ci lags de yang byin len bgyid du stsal tam/ nye ba 'khor de yang byin len byed du gzhug go/ /btsun pa sus byin len bgyid du stsal/ nye ba 'khor dge bsnyen dad pa can gyis so zhes gsungs pa yin no/ /thams cad shan pa'i gnas nas blang ngo zhes bya</text></item>
<item><p>217a5</p><section></section><text>ba ni/ sha rlon pa 'ba' zhig tu ma zad kyi/ sha'i sman thams cad dge bsnyen dad pa can gyis shan pa'i gnas nas blang ba'o/ /de ni bya ba nyid yin no zhes bya ba ni/ dge bsnyen dad pa can gyis shan pa'i gnas nas sha'i sman blang ba de ni bya ba ma yin pa ma yin gyi/ bya ba nyid yin te de la bya ba'i</text></item>
<item><p>217a6</p><section></section><text>cha ma yin par dogs par mi bya'o/ /gal te dus ma yin par nas las byas pa'i sman dgos pa nyid yin na de'i don du ba lang rgan pa'i lci ba'i nas kyis chog par bya'i gzhan bza' bar mi bya'o zhes bya ba ni/ gal te dus ma yin par nas las byas pa'i sman dgos pa nyid yin na/ nas las</text></item>
<item><p>217a7</p><section></section><text>byas pa'i sman de'i don du ba lang rgan rgon gyi lci ba'i nang nas byung ba'i nas kyis chog par bya'i/ nas gzhan dag ni dus ma yin par bza' bar mi bya'o/ /des ma chog la nad pa yang nad la bar 'gyur ba lta na de'i 'og tu gzod na ba dus so zhes gsungs pa dang sbyar te/ nas gzhan las</text></item>
<item><p>217b1</p><section></section><text>byas pa'i sman yang bza' bar bya'o/ /gal te skyo ma tshags kyis btsags na ste gzhan ni ma yin no zhes bya ba ni/ dus ma yin par nas las byas pa'i sman dgos pa nyid yin na de'i don du ba lang rgan pa'i lci ba'i nas kyis chog par bya ba de yang nas de las byas pa'i skyo ma gal te tshags</text></item>
<item><p>217b2</p><section></section><text>kyis btsags na des chog par bya ba yin gyi/ tshags kyis btsags pa de las gzhan pa tshags kyis ma btsags pa dag ni bza' bar mi bya'o/ /gal te sha'i sman dgos pa nyid yin na mtsha'i rtug pa'i shes so zhes bya ba ni/ gal te dus ma yin par sha las byas pa'i sman dgos pa nyid yin na</text></item>
<item><p>217b3</p><section></section><text>de'i don du mtsha'i rtug pa'i nang nas byung ba'i shas chog par bya'i/ sha gzhan dus ma yin par bza' bar mi bya'o/ /des ma chog la nad pa yang nad la bar 'gyur ba lta na de'i 'og tu gzod sha gzhan las byas pa'i sman yang bza' bar bya'o/ /gal te khu ba tshags kyis btsags na ste</text></item>
<item><p>217b4</p><section></section><text>gzhan ni ma yin no zhes bya ba ni/ dus ma yin par sha las byas pa'i sman dgos pa nyid yin na de'i don du mtsha'i rtug pa'i nang nas byung ba'i shas chog par bya ba de yang sha de las byas pa'i khu ba gal te tshags kyis btsags na des chog par bya ba yin gyi/ tshags kyis btsags pa de las</text></item>
<item><p>217b5</p><section></section><text>gzhan pa tshags kyis ma btsags pa dag ni bza' bar mi bya'o/ /gzhan dang bcas pa la de lhag par spyad pa yod do zhes bya ba la/ gzhan dang bcas pa zhes bya ba ni/ dus su rung ba dang bcas pa'i thun tshod du rung ba dang / thun tshod du rung ba dang bcas pa'i zhag bdun pa dang / zhag</text></item>
<item><p>217b6</p><section></section><text>bdun pa dang bcas pa'i 'tsho ba'i bar du bcang ba'o/ /de lhag par spyad pa yod do zhes bya ba ni/ thun tshod du rung ba'i de la dus su rung ba'i zas de lhag par spyad pa yod pa dang / zhag bdun pa la thun tshod du rung ba'i zas de lhag par spyad pa yod pa dang / 'tsho ba'i bar du bcang ba la zhag</text></item>
<item><p>217b7</p><section></section><text>bdun pa'i zas de lhag par spyad pa yod pa nyid yin pa'o/ /de'i phyir de dang bcas pa la cho ga snga mas 'jug par bya'o zhes bya ba ni/ gang gi phyir gzhan dang bcas pa la de lhag par spyad pa yod pa de'i phyir gzhan de dang bcas pa phyi ma la gzhan gyi cho ga snga mas 'jug par bya'o zhes bya</text></item>
<item><p>218a1</p><section></section><text>bar sbyar ro/ /de dang bcas la zhes bya ba ni/ dus su rung ba de dang bcas pa'i thun tshod du rung ba dang / thun tshod du rung ba de dang bcas pa'i zhag bdun pa dang / zhag bdun pa de dang bcas pa'i 'tsho ba'i bar du bcang ba la'o/ /cho ga snga mas 'jug par bya'o zhes bya ba ni/ thun tshad</text></item>
<item><p>218a2</p><section></section><text>du rung ba la ni dus su rung ba'i cho gas 'jug par bya zhing dus su bza' bar bya'i/ thun tshod du bza' bar mi bya ba dang / zhag bdun pa la ni thun tshod du rung ba'i cho gas 'jug par bya zhing / thun tshod du bza' bar bya'i/ zhag bdun par bza' bar mi bya ba dang / 'tsho ba'i bar du bcang ba la ni zhag</text></item>
<item><p>218a3</p><section></section><text>bdun pa'i cho gas 'jug par bya zhing zhag bdun par bza' bar bya'i/ 'tsho ba'i bar du bcang bar bza' bar mi bya ba'o/ /'dir gzhung ni thun tshod du rung ba dang / zhag bdun pa dang / 'tsho ba'i bar du bcang ba dus su rung ba dang 'dres pa dag ni dus kho nar yongs su longs spyad par bya'i</text></item>
<item><p>218a4</p><section></section><text>dus ma yin par yongs su longs spyad par mi bya'o/ /zhag bdun pa dang 'tsho ba'i bar du bcang ba thun tshod du rung ba dang 'dres pa dag ni thun tshod kho nar yongs su longs spyad par bya'i/ thun tshod kyi mtha' las yol bar yongs su longs spyad par mi bya'o/ /'tsho ba'i bar du bcang ba zhag</text></item>
<item><p>218a5</p><section></section><text>bdun pa dang 'dres pa ni zhag bdun pa kho nar yongs su longs spyad par bya'i/ 'tsho ba'i bar du bcang ba yongs su longs spyad par mi bya'o zhes gsungs pa yin no/ /rang bzhin gzhan du ma gyur pa ni sngon gyi rang bzhin ma yin pa nyid ma yin no zhes bya ba ni/ de sman gzhan dang lhan cig</text></item>
<item><p>218a6</p><section></section><text>'dres kyang rang gi ngo bo nyid kyi rnam pa las gzhan du ma gyur pa ni sngon gyi rang gi ngo bo nyid ma yin pa ma yin te/ sngon gyi rang gi ngo bo nyid kho na yin no zhes bya ba'i tha tshig go/ /de'i phyir gzhan dang ma 'dres pa la ni rang gi cho gas rung bar bya ba mi 'grub pa ma yin no zhes bya ba ni/ gang gi phyir</text></item>
<item><p>218a7</p><section></section><text>rang bzhin gzhan du ma gyur pa ni sngon gyi rang bzhin ma yin pa nyid ma yin pa de'i phyir sman de sman gzhan dang reg cing phrad par gyur du zin kyang gzhan dang ma 'dres shing rang bzhin tha dad par gnas pa la ni rang gi cho gas rung bar bya ba mi 'grub pa ma yin te/ 'grub pa kho na yin no/ /'di</text></item>
<item><p>218b1</p><section></section><text>skad bstan te/ dus su rung pa'i nang na 'dug pa'i thun tshod du rung ba dus su rung ba dang ma 'dres pa ni thun tshod du rung ba nyid du yongs su longs spyad du rung la/ de bzhin du zun tshod du rung ba'i nad na 'dug pa'i zhag bdun pa thun tshod du rung ba dang ma 'dres pa ni zhag bdun pa nyid du yongs su</text></item>
<item><p>218b2</p><section></section><text>longs spyod par rung ba dang / zhag bdun pa'i nang na 'dug pa'i 'tsho ba'i bar du bcang ba zhag bdun pa dang ma 'dres pa ni 'tsho ba'i bar du bcang ba nyid du yongs su longs spyad par rung ste/ rang rang gi cho gas 'jug par byar rung ngo zhes bya ba'i tha tshig go/ /bu ram bsgong ba'i phyir 'bras</text></item>
<item><p>218b3</p><section></section><text>phye'i nang du gzhag pa ni bkru bas rang kho na'i grangs nyid du 'grub po zhes bya ba ni/ bu ram gong bur bya ba'i phyir 'bras phye'i nang du gzhag ste gong bur gyur pa na 'bras phye'i bag chags pa ni chus bkrus pas zhag bdun pa zhes bya ba rang kho na'i grangs nyid du 'grub par 'gyur ba'o/ /'gor</text></item>
<item><p>218b4</p><section></section><text>gyi gzungs ni bu ram nyid du shes par bya'o zhes bya ba ni/ gal te bu ram bskol ba'i dus na 'gor dang ling nyid du mi btub pa 'gor dang ling nyid du bya ba'i phyir 'bras kyi bag phye la sogs pa ldugs pa de ni bu ram nyid yin pas zhag bdun pa nyid yin gyi/ dus su rung ba nyid ni ma</text></item>
<item><p>218b5</p><section></section><text>yin par shes par bya'o/ /byin gyis brlab pa la ni sog 'jog mi 'byung ngo zhes bya ba ni/ gal te sman zhag bdun pa dang 'tsho'i bar du bcang bar byin gyis brlabs par gyur na de la dus de tsam gyis sog 'jog gi nyes pa 'byung bar mi 'gyur bar/ 'dir gzhung ni btsun pa bro</text></item>
<item><p>218b6</p><section></section><text>'tshal bas byin len bgyis pa dang / byin gyis brlabs pa yongs su longs spyad du rung ngam/ nye ba 'khor rung ngo zhes gsungs pa yin no/ /bro 'tshal ba zhes smos pas ni na ba la rung ba nyid yin par bstan to/ /nad pa'i ched du yongs su longs spyod pa'i phyir rang gis dus kyi mtha'i</text></item>
<item><p>218b7</p><section></section><text>bar du byin gyis brlab par bya'o zhes bya ba ni/ thun tshod du rung ba dang / zhag bdun pa dang / 'tsho ba'i bar du bcang ba dag rang rang gi dus kyi mtha' tshun chad du byin gyis brlab par bya ba'o/ /dus su rung ba ni byin gyis brlab mi dgos te de byin gyis brlabs pa don med pa'i phyir</text></item>
<item><p>219a1</p><section></section><text>ro/ /de dag gi sngags ni/ tshe dang ldan pa dgongs su gsol/ bdag dge slong ming 'di zhes bgyi ba'i sman thun tshod du rung ba 'di dag bdag dang tshangs pa mtshungs par spyod pa rnams kyir bgyi bar thun tshod du rung bar byin gyis brlab bo/ /lan gsum du bzlas/ thabs</text></item>
<item><p>219a2</p><section></section><text>yin no/ /legs so zhes gsungs pa dang / zhag bdun pa dang / 'tsho ba'i bar du bcang ba dag la yang de bzhin no zhes gsungs pa yin no/ /dus gang gi tshe byin gyis brlab par bya zhe na/ de'i phyir zas snga ma'i tshe'o zhes bya ba smras te/ gung tshigs kyi mdun rol du zas bza' ba thams cad kyi</text></item>
<item><p>219a3</p><section></section><text>dus gang yin pa de ni zas snga ma li dus te cho ga'i gzhi zhes bya ba yin pas dus der byin gyis brlab par bya'o/ /ji ltar zhe na/ de'i phyir byin len byas te'o zhes bya ba smras te/ byin len byas te byin gyis brlab par bya'o/ /byin len ma byas pa dang sog 'jog dang 'dres pa bsrung bar</text></item>
<item><p>219a4</p><section></section><text>bya ba yin no zhes bya ba ni/ byin gyis rlob pa'i tshe na byin len ma byas par byin gyis brlab tu yang mi rung la/ dri ma la sogs pa dang 'bags pas sog 'jog dang 'dres pa la byin gyis brlab tu yang mi rung bas de'i phyir de gnyis bsrung bar bya ba'o/ /de'i phyir lag pa gnyis bsnyal</text></item>
<item><p>219a5</p><section></section><text>nas so zhes bya ba ni/ gang gi phyir byin len ma byas pa dang sog 'jog dang 'dres pa bsrung bar bya ba yin pa de'i phyir lag pa gnyis bsnyal nas byin len byas te byin gyis brlab par bya ba'o/ /des na byin len ma byas pa dang sog 'jog dang 'dres pa med par 'gyur ro/ /lag nyar</text></item>
<item><p>219a6</p><section></section><text>blangs pa dang sog 'jog byas pa dang byin len ma byas pa dang nang du zhag lon pa dang nang du btsos pa dang dge slong gis btsos pa dag la byin gyis brlab pa mi 'chags so zhes bya ba la/ 'dir gzhung ni zhu ba las/ btsun pa dus su rung ba dang thun tshod du rung ba dang zhag bdun pa</text></item>
<item><p>219a7</p><section></section><text>dang 'tsho'i bar du bcang ba'i sman gang dag sug nyar blangs pa dang byin len ma bgyis pa dang nang du dgung lon pa dang nang du bsgral ba dang rang gis bsgral ba dang dge slong gis bsgral ba de dag yongs su longs spyod par rung ngam/ nye ba 'khor mi rung ngo zhes gsungs pa yin no/ /</text></item>
<item><p>219b1</p><section></section><text>ro dang sla ba nyid yongs su gyur na sog 'jog byas pa nyid yin no zhes bya ba ni/ byin gyis brlabs pa'i btung ba rgun chu la sogs pa'i ro myos par mi 'gyur ba nyid la myos par 'gyur ba nyid du yongs su gyur pa dang / sla ba bzhin snang ba las bzhin mi snang ba nyid du yongs su gyur na/ de'i</text></item>
<item><p>219b2</p><section></section><text>tshe sog 'jog byas pa nyid yin te/ de yang byin len byas shing byin gyis brlabs pa la sog 'jog byas par 'gyur gyi byin len ma byas pa la ni mi 'gyur te/ byin len ma byas pa la sog 'jog mi srid pa'i phyir ro/ /gal te ro dang sla ba gnyi ga yongs su gyur na yang btung bar mi bya ba</text></item>
<item><p>219b3</p><section></section><text>nyid yin no/ /ro 'ba' zhig yongs su gyur na yang btung bar mi bya ba nyid yin no/ /ji ste sla ba 'ba' zhig yongs su gyur pa yang btung bar mi bya ba nyid yin te/ byin len ma byas pa'i phyir ro/ /de bas na btung ba byin len byas shing byin gyis brlabs pa ro dang sla ba nyid yongs su</text></item>
<item><p>219b4</p><section></section><text>gyur na rang gi dus kyi mtha'i mdun rol du yang sog 'jog byas pa nyid du 'gyur te/ 'dir don ni de yin no/ /'di gnyis kyis ni ngo bo nyid gyur par bstan te/ des na de gnyis las gcig tu gyur na yang sog 'jog byas pa nyid yin no/ /'dir gzhung ni sil bu'i bu ram gyi btung</text></item>
<item><p>219b5</p><section></section><text>ba'i skabs nas/ btsun pa btung ba btsags pa dgung bdun par byin gyis brlab tu rung ngam/ nye ba 'khor rung ngo / /btsun pa yun ji srid du gzhag par 'tshal bar bgyi/ nye ba 'khor shin tu sla zhing mi skyur la rang gi ngo bo nyid mi spong ba de srid du'o zhes gsungs pa yin no/ /</text></item>
<item><p>219b6</p><section></section><text>byin gyis brlabs pa 'og ma dang lhan cig yongs su longs spyad par mi bya'o zhes bya ba ni/ thun tshod du rung ba byin gyis brlabs pa dus su rung ba dang lhan cig yongs su longs spyad par mi bya ba dang / zhag bdun par byin gyis brlabs pa dus su rung ba dang thun tshod du rung ba</text></item>
<item><p>219b7</p><section></section><text>dag dang lhan cig yongs su longs spyad par mi bya ba dang / 'tsho ba'i bar du bcang bar byin gyis brlabs pa dus su rung ba dang thun tshod du rung ba dang zhag bdun pa rnams dang lhan cig yongs su longs spyad par mi bya ste/ 'dir bye brag tu ma bcad pas byin gyis brlabs pa dang</text></item>
<item><p>220a1</p><section></section><text>sog 'jog gi dus la ma bab pa dang / lhan cig ces bya bar shes par bya'o/ /'dir gzhung ni maud gal gyi bu/ de la thun tshod du rung ba gang yin pa dang / zhag bdun pa gang yin pa dang / 'tsho'i bar du bcang ba gang yin pa de dus su rung ba dang 'dres na yongs su</text></item>
<item><p>220a2</p><section></section><text>longs spyod par mi bya'o/ /zhag bdun pa gang yin pa dang / 'tsho'i bar du bcang ba gang yin pa de thun tshod du rung ba dang 'dres na yang yongs su longs spyad par mi bya'o/ /'tsho'i bar du bcang ba gang yin pa de zhag bdun pa dang 'dres na yang yongs su longs spyad par mi bya'o zhes gsungs</text></item>
<item><p>220a3</p><section></section><text>pa yin no/ /sman gyi go rims ni dpe'o zhes gsungs pa ni/ sngar de ni rnam pa bzhi'o zhes smos pas dus su rung ba dang thun tshod du rung ba dang / zhag bdun pa dang 'tsho'i bar du bcang ba zhes sman rnam pa bzhi smos pa'i go rims de ni dpe tsam du zad de/ des na 'dis mig sman la sogs pa dag</text></item>
<item><p>220a4</p><section></section><text>kyang 'phangs pa nyid yin no/ /de'i phyir mig sman bsten par bya'o zhes bya ba smras te/ mig sman bsten du rung ba'o/ /sman ma yin pa'i don du mi bya'o zhes bya ba la/ sgeg pa'i don ni sman ma yin pa'i don te/ de'i don du mig sman bsten par mi bya ba'o/ /de'i snod rigs pa'o zhes bya</text></item>
<item><p>220a5</p><section></section><text>ba ni/ mig sman de'i snod rung ba nye bar gzhag par bya ba'o/ /gang gis snod ci yin zhe na/ de'i phyir mig sman skyer khaN+Da'i ni za ma tog go zhes bya ba smras so/ /mig sman ri lu'i ni sgye'u'o zhes bya ba ni/ de'i snod sgye'u'o/ /mig sman du ba dang / sbrus pa dang phyi ma rnams kyi ni dong bu'o</text></item>
<item><p>220a6</p><section></section><text>zhes bya ba ni/ mig sman du ba dang mig sman sbrus pa dang mig sman phye ma rnams kyi snod ni smyig ma la sogs pa'i dong bu'o/ /thur ma bcang bar bya'o zhes bya ba ni/ mig bsku ba'i phyir ro/ /zangs ma dang lcags dag gis bzang ngo zhes bya ba ni/ thur ma'o/ /ci de gnyis thams cad kyi bzang</text></item>
<item><p>220a7</p><section></section><text>ngam zhe na/ de'i phyir rang 'khrungs dag go zhes bya ba smras te/ rang bzhin gyis grub pa dag gam bzhus te blugs pa dag go/ /nad pas sman gzhug pa'i phyir mchan khug bcang bar bya'o zhes bya ba la/ mchan khug ces bya ba ni/ lcug ma la sogs pa las byas pa'i sman gyi snod</text></item>
<item><p>220b1</p><section></section><text>ko lpags kyis bcings pa rim pa re re yang sman tha dad par gzhug par bya ba'i phyir mig mang po yod cing kha bcad du rung ba'o/ /der ma shong pa nyid yin na brungs sam thum po byas te bcer ro zhes bya ba ni/ mchan khug der sman mangs la snod chungs pas mi shong pa nyid yin na de'i tshe sman gyi</text></item>
<item><p>220b2</p><section></section><text>thum po dag brungs su byas te/ gcig gi steng du gcig bcer bar bya ba'am/ phyi thum gcig tu byas te gzhag par bya'o zhes bya ba'i tha tshig go/ /bcug pa mi 'drul bar bya ba phyir dus su bskam mo zhes bya ba ni/ sman mtshan khug tu bcug pa rlan gyis mi 'drul bar bya ba'i phyir dus dus su</text></item>
<item><p>220b3</p><section></section><text>bskam par bya ba'o/ /gang du bskam par bya zhe na de'i phyir nyi grib la'o zhes bya ba smas te/ nyi ma dang grib ma 'dres ma'i nang du bskam par bya'o/ /bskams na mthu 'bri'o zhes bya ba ni/ nyi ma tsha ba 'ba' zhig la bskams na sman rnams kyi mthu 'bri bar 'gyur ba'o/ /'dis ni sman thams cad</text></item>
<item><p>220b4</p><section></section><text>bskam pa bstan pa yin gyi mchan khug gi yul 'ba' zhig tu ma zad do/ /ma rung bar 'gyur ba'i rgyu byung na rang gis drub par bya'o zhes bya ba ni/ rlung dang char pa la sogs pa sman ma rung bar 'gyur ba'i rgyu byung na dge slong rang gis bsdu zhing drub par bya ba'o/ /ci gnas skabs thams</text></item>
<item><p>220b5</p><section></section><text>cad du'am zhe na de'i phyir/ bsnyen par ma rdzogs pa med na'o zhes bya ba smras so/ /sman phor bcang bar bya'o zhes bya ba ni/ nad pas zhes bya bar sbyar ro/ /sman gyi nal ze yang ngo zhes bya ba yang / nad pas bcang bar bya'o zhes bya bar sbyar ro/ /'gror mi btub pas phul ba'i btung phor ro</text></item>
<item><p>220b6</p><section></section><text>zhes bya ba yang / bcang ngo zhes bya bar sbyar ro/ /'gror mi btub pa zhes bya ba la/ 'gro ba zhes bya ba ni mid pa'i tshe dang du 'gro ba'o/ /mi btung pa zhes bya ba ni/ mid pa'i tshe dang du 'gror mi btub cing mgul bar thogs shing brnag pa ste/ gang gis der 'gror mi btub pa mgul ba'i</text></item>
<item><p>220b7</p><section></section><text>nad ces bya ba'i tha tshig go/ /phul ba'i btung phor zhes bya ba ni/ gang gis zas zos pa mgul bar thogs shing phul ba'i phyir phyi nas skom 'thung bar byed pa'i snod chung ngu ma la bya'o/ /'dir gzhung ni gnas brtan khyod ci bsnyung / tshe dang ldan pa 'gror mi btub pa'o/ /khyod kyis sngon</text></item>
<item><p>221a1</p><section></section><text>ci bgyis/ phul ba'i btung phor ma bcangs so/ /de ci'i phyir mi bcang / bcom ldan 'das kyis ma gnang ngo zhes zer ba'i skabs de dge slong dag gis bcom ldan 'das la gsol ba dang / bcom ldan 'das kyis bka' stsal pa/ de lta bas na/ phul ba'i btung</text></item>
<item><p>221a2</p><section></section><text>phor bcang bar rjes su gnang ngo zhes gsungs pa yin no/ /'dir ni gleng gzhi'i dbang gis 'gror mi btub pas zhes mdor bsdu ba byas so/ /nad pas lan tshwa bcang bar bya'o zhes bya ba ni/ 'gror mi btub pas zhes bya ba la bstsal ba'i phyir 'dir nad pas zhes bya ba smras so/ /de'i snod</text></item>
<item><p>221a3</p><section></section><text>ni rwa'i sbubs bzang ngo zhes bya ba ni/ lan tshwa de'i'o/ /rwa ji lta bu bzang zhe na de'i phyir/ lci bas kun nas bskol ba'o zhes bya ba smras te/ de ni snum dang dri ma'i dri nga ba spang ba'i phyir ro/ /de med pa'i nyes pa mi 'byung bar bya ba'i phyir kha dag pa gzhug go zhes bya ba ni/ kha gab med pa'i nyes</text></item>
<item><p>221a4</p><section></section><text>pa mi 'gyur bar bya ba'i phyir ste/ rdul zhugs pas rdzas ma rung bar 'gyur ba la sogs pa'i nyes pa spang ba'i phyir zhes bya ba'i tha tshig go/ de ci las byas pa zhe na de'i phyir de nyid las byas pa'o zhes bya ba smras te/ rwa lci bas kun nas bskol ba las byas pa'i kha gab gzhug pa'o/ /dris</text></item>
<item><p>221a5</p><section></section><text>bsgos pa'i sa'o zhes bya ba ni/ nad pas bcang ngo zhes bya bar sbyar te/ de ni lag pa bsnyal ba la sogs pa'i ched du dgos pa'i phyir ro/ /chu bsro ba'i phyir lcags kyi gar bu'o zhes bya ba yang / nad pas bcang ngo zhes bya bar sbyar ro/ /thams cad kyis spyad par bya'o zhes bya ba ni/ nad pas bcang</text></item>
<item><p>221a6</p><section></section><text>bar bya ba de dag ni nad pa 'ba' zhig gis spyad par ma zad kyi/ na ba dang mi na ba thams cad kyis spyad du rung ba'o/ /'dir gzhung ni bcom ldan 'das kyis bsro gang bya'o zhes gsungs pa yin no/ /gnas par bya ba'i dge slong dag chu dron bskol bas ngal bar gyur nas/ bcom ldan</text></item>
<item><p>221a7</p><section></section><text>'das kyis bka' stsal pa/ lcags kyi gar bu bsreg par bya zhing lcags thag gis gdags par bya'o zhes gsungs pa yin no/ /de lta bas na dge 'dun gyis kyang bcang du rung ngo / /bsregs pa gdags pa'i phyir de la lcags thag gdags so zhes bya ba ni/ lcags kyi gar bu de</text></item>
<item><p>221b1</p><section></section><text>la'o/ /tsha ba'i dus nas gsher pas de mnan to zhes bya ba ni/ lcags kyi gar bu bsreg pa'i tshe lcags thag tsha bar gyur pa'i dus nas gsher pas lcags thag de mnan to/ /bsreg pa na zas dang 'bags pa'i gnas med do zhes bya ba ni/ lcags kyi gar bu de bsregs pa na de la</text></item>
<item><p>221b2</p><section></section><text>zas dang 'bags pa'i gnas med pa'o/ /de bas na 'dir lcags kyi gar bu de rung bar bya ba'i phyir 'bad pa ni don med do/ /rung ba sngar bsro'o zhes bya ba ni/ btung bar bya ba la sogs pa'i chu rung ba shos sngar bsro ba'o/ /longs spyad pa phyis so zhes bya ba ni/ chab khungs la sogs par</text></item>
<item><p>221b3</p><section></section><text>khrus bya ba'i chu phyis bsro ba'o/ /'di gnyis ni gtsang sbra bya ba'i phyir ro/ /mdoms kyi gso ba bstan par bya'o zhes bya ba ni/ nad pas zhes bya bar sbyar ro/ /mdoms kyi gso ba zhes bya ba ni/ mas gtong ba la sogs pa'o/ /'dir gzhung ni/ gal te sman pa na re gzhan gyis 'tsho bar mi 'gyur ro zhes</text></item>
<item><p>221b4</p><section></section><text>zer na mas gtang bar bya'o zhes gsungs pa yin no/ /gzhan gyis 'tsho bar nus pa nyid na de la sbom po'o zhes bya ba ni/ sman gzhan bya ba'i thabs kyis nad de las 'tsho bar nus pa nyid yin na mdoms kyi gso ba bsten pa de la nyes pa sbom por 'gyur ro/ /'dir gzhung ni ma mo las/ de las</text></item>
<item><p>221b5</p><section></section><text>gzhan pa'i sman dag gis 'tsho na dge slong gis mdoms kyi las byed du mi gzhug go/ /gang byed du 'dzud na nyes pa sbom por 'gyur ro/ /mi 'tsho ba nyid yin na byed du gzhug go zhes gsungs pa yin no/ /'di la zangs ma'am 'khar ba'i sbu gu bzang gi lcags kyis ni mi rung ngo zhes bya</text></item>
<item><p>221b6</p><section></section><text>ba ni/ mdoms kyi gso ba 'di la'o/ /mtshon gyis gso ba yang de dang 'dra'o zhes bya ba ni/ mtshon gyis gso ba bsten par bya'o/ /gzhan gyis 'tsho bar rus pa nyid na de la sbom po'o zhes bya bar sbyar ro/ /'dir gzhung ni ma mo las rtul ba gzhan yod na dge slong gis mtshon gyi las byed</text></item>
<item><p>221b7</p><section></section><text>du mi gzhug go/ /gang byed du 'jug na nyes pa sbom por 'gyur ro/ /rtul ba gzhan med na byed du gzhug go zhes gsungs pa yin no/ /gdong du rtswa'i rgyun las gzhan par de mi bsten no zhes bya ba ni/ gdong du rtswa'i rgyun las gzhan pa mtshon gyis gso ba de mi bsten pa'o/ /'dir</text></item>
<item><p>222a1</p><section></section><text>gzhung ni phran tshegs dag las dge slong gi gdong ni me long lta bu yin pas de'i phyir dge slong gis sman pa gdong du mtshon gyi las byed du mi gzhug go zhes gsungs pa yin no/ /gzhang 'brum gcad par mi bya'o zhes bya ba ni/ gang gi phyir mtshon gyis gso ba mi bya'o</text></item>
<item><p>222a2</p><section></section><text>zhes bya ba de'i phyogs gcig tu gyur pa ni/ gdong du mtshon gyi las byed pa dang gzhang 'brum gcod pa 'di gnyis yin pas de'i phyir 'di gnyis la yang sbom por rig par bya'o/ /mtshon las gzhan pas kyang ngo zhes bya ba ni/ mtshon las gzhan pas kyang gzhang 'brum gcad par mi bya'o/ /</text></item>
<item><p>222a3</p><section></section><text>de ni gsang sngags dang sman dag gis gso'o zhes bya ba ni/ gzhang 'brum de'o/ /zhe 'gras pas gsor mi gzhug go zhes bya ba ni gzhang 'brum mo/ /gso ba'i phyir nub mo za ba ni tshul dang mi mthun pa ma yin no zhes bya ba ni/ nad gso ba'i phyir nub mo zas za ba ni tshul dang mi mthun</text></item>
<item><p>222a4</p><section></section><text>pa ma yin te/ mdo 'di dang 'og ma gnyis ni gso ba'i don du ni ma gtogs so zhes gsungs pa'i spros pa yin no/ /'di la byin len ma byas pa dang sog 'jog byas pa dag mi rung ba nyid du dogs par mi bya'o zhes bya ba ni/ gso ba 'di la byin len ma byas pa dang sog 'jog byas pa'i zas dag mi</text></item>
<item><p>222a5</p><section></section><text>rung ba nyid du dogs par mi bya ba'o/ /'dir gzhung ni bcom ldan 'das kyis bka' stsal pa/ mtshan mo yang btung bar bya'o/ /byin len stobs pa med nas/ bcom ldan 'das kyis bka' stsal pa/ byin len stobs pa med na byin len ma byas par yang btung bar bya'o zhes bya ba la</text></item>
<item><p>222a6</p><section></section><text>sogs pa gsungs pa yin no/ /gso ba'i phyir reng bu'i du ba brngub par bya'o zhes bya ba ni/ du ba bya ba'i phyir sman las reng bu byed pa gang yin pa de ni reng bu'i du ba zhes bya ste/ reng bu las byung ba'i du ba de brngub par bya'o/ /'dir gzhung ni de lta bas na reng bu'i du ba rngub par rjes su gnang</text></item>
<item><p>222a7</p><section></section><text>ngo zhes gsungs pa yin no/ /de ni sman gce'us 'grub bo zhes bya ba ni du ba rngub pa de'o/ /lcags las bya'o zhes bya ba ni sman gce'u'o/ /sor bcu gnyis pa bzang ngo zhes bya ba ni/ sman gce'u de'i srid kyi tshad du sor bcu gnyis pa bzang ngo / /rno ba dang rtsub par mi bya'o zhes bya ba ni/ sman</text></item>
<item><p>222b1</p><section></section><text>gce'u'i sbubs so/ /zhun mar ram 'bru mar gyis bskus te shubs su gzhug go zhes bya ba ni sman gce'u'o/ /de ni zung nga'am chos gos kyi gdang bu la gzhag go zhes bya ba ni/ sman gce'u'i shubs de'o/ /dri ma med par bya ba'i phyir mer gzhug go zhes bya ba ni/ sman gce'u'o/ /snar</text></item>
<item><p>222b2</p><section></section><text>blugs pa'i las bya'o zhes bya ba ni/ snar rngub pa'i las so/ /de ni snar blugs pa'i spyad kyis 'grub bo zhes bya ba ni/ snar blugs pa'i las de'o/ /mchu gnyis pa mi rno ba bzang ngo zhes bya ba ni/ snar blugs pa'i spyad ni kha brag mchu gnyis pa mi rno ba bzang ngo / /de bya'o zhes bya ba ni/ snar blugs</text></item>
<item><p>222b3</p><section></section><text>pa'i spyad de'o/ /sman gyi go rims ni dpe'o zhes smos pa des mtshon pa gzhan bstan pa'i phyir sman gyi phyir sha rlon pa bsten par bya'o zhes bya ba smras te/ sha rlon pa bza' bar bya ba'o/ /de za mi nus na thabs bya'o zhes bya ba ni/ sha rlon pa de za mi nus pa'i gang zag la zar gzhug pa'i thabs bya</text></item>
<item><p>222b4</p><section></section><text>ba'o/ /ras kyis mig gnyis dgab bo zhes bya ba ni/ ras kyis mig gnyis bkab ste sha rlon pa yin par mi shes par bya zhing khar bsnyod pa ni thabs yin no/ /mi rgal bar bya ba'i phyir dri zhim pos bsgo'o zhes bya ba ni/ skyug mi bro bar bya ba'i phyir tha ba la sogs pa'i rdzas dri zhim pos sha</text></item>
<item><p>222b5</p><section></section><text>rlon pa la bsgo zhing zar gzhug pa ste/ de yang thabs yin no/ /shan med pa nyid na mdun du bza' ba dang bca' ba yid du 'ong ba gzhag te dgrol lo zhes bya ba ni/ sha rlon pa'i dum grugs la sogs pa'i shan med pa nyid na mdun du bza' ba dang bca' ba yid du 'ong ba dag gzhag ste</text></item>
<item><p>222b6</p><section></section><text>mig ras kyis g.yogs pa dgrol bar bya ba ste de yang thabs yin no/ /gzhan gyi don der na sbom po'o zhes bya ba ni/ sha rlon pa de sman gyi don las gzhan pa gsang sngags bsgrub pa la sogs pa'i don der za na dge 'dun gyi dbyen gyi dge 'dun lhag ma'i skabs su gtogs pa'i nyes</text></item>
<item><p>222b7</p><section></section><text>ba sbom bor 'gyur te/ bdag nyid 'dre'i nang du gtogs par byed pa'i phyir ro/ /mi'i sha ni thams cad du'o zhes bya ba ni/ sman gyi don dang sman ma yin pa'i don thams cad du mi sha zos na nyes pa sbom por 'gyur ro/ /'dir gzhung ni khyim bdag gi chung ma sde chen mas brla'i sha</text></item>
<item><p>223a1</p><section></section><text>bcad de g.yog mo la/ bu mo pho sha'i khu sha gyis la/ 'phags pa che ge mo zhig gi gan du khyer la/ byin cig ces byin pa nas/ bcom ldan 'das kyis dge slong rnams la bka' stsal pa/ dge slong dag sha 'di ni tha chad yin te/ 'di lta ste mi'i sha'o/ /de lta bas na dge slong</text></item>
<item><p>223a2</p><section></section><text>gis mi sha bza' bar mi bya'o/ /za na nyes pa sbom por 'gyur ro zhes gsungs pa yin no/ /sman gyi phyir za ba yang bcom ldan 'das kyis smad pas de'i phyir 'dir thams cad du'o zhes mdor bsdu ba byas so/ /sha bsngos par shes na bza' bar mi bya'o zhes bya ba ni/ za ba po'i phyir sbyin bdag</text></item>
<item><p>223a3</p><section></section><text>gis sha bsngos par za ba pos mthong ba dang thos dang dogs pa'i sgo nas shes nas des sha de bza' bar mi bya ba ste/ de lta bas na rab tu byung ba rnams kyis ni shan pa'i gnas sam tshong dus nas sha rung ba dge bsnyen dad pa can gyis blangs te bza' bar rjes su gnang ngo / /stag gi gong ma mi bza'o</text></item>
<item><p>223a4</p><section></section><text>zhes bya ba ni/ sha shes na bza' bar mi bya ba'o/ /'dir gzhung ni dge slong dag stag ni rul sbed pa yin pas de'i phyir dge slong gis stag gi gong ma'i sha bza' bar mi bya'o zhes gsungs pa yin no/ /de ni ltos pa dang bcas pa'i phyir bkag pas de'i phyir ltos pa dang bcas pa gzhan gyis</text></item>
<item><p>223a5</p><section></section><text>sbas par shes na yang bza' bar mi bya ba'o/ /glang po che dang rta dang klu rnams kyi mi bza'o zhes bya ba ni/ de rnams kyi sha bza' bar mi bya ba'o/ /rmig gcig pa dang wa dang spre'u dang shing rta mo dang bya rog dang bya rgod dang chu skyar dang khyi dang bya khra dang 'ug pa dang / de dag las gzhan pa'i bya</text></item>
<item><p>223a6</p><section></section><text>mi ro za ba dag dang bya gar dang pha wang dang skyin kor dang dre'u srin dang srin bu rnams kyi yang mi bza'o zhes bya ba ni/ de dag gi sha yang shes na bza' bar mi bya'o zhes bya bar sbyar ro/ /rmig gcig pa zhes bya ba ni/ rta dang bong bu dang dre'u dang rkyang la sogs pa'o/ /shing rta mo zhes bya ba ni/ bya</text></item>
<item><p>223a7</p><section></section><text>shing rta mo'o/ /bya rog ces bya ba ni/ khwa dang pho rog go/ /de dag las gzhan pa'i bya mi ro za ba dag ces bya ba ni/ mi ro za ba'i bya sngar bstan pa de dag las gzhan pa'i bya mi ro za ba thams cad spyir bzung ngo / /skyin kor zhes bya ba ni/ chu na gnas pa dang skam na gnas pa'i skyin kor ro/ /dre'u</text></item>
<item><p>223b1</p><section></section><text>srin zhes bya ba ni/ sa las skyes pa'i srin bu ring po'o/ /srin bu rnams zhes bya bas ni srin bu'i rigs gzhan dag bstan to/ /rnams zhes mang po'i tshig tu byas pas ni shing srin dang srin gyi me dang sbrul dang sdig sbrul dang sre mo dang byi ba la sogs pa gzhan dag kyang bsdu'o/ /srin bu zhes</text></item>
<item><p>223b2</p><section></section><text>smos pas ni/ srin bu pad pa la sogs pa yang bsdu'o/ /'dir gzhung ni btsun pa pad pa'i sha 'tshal du rung ngam/ nye ba 'khor mi rung ngo / /de bzhin du dge slong gis bya gar gyi sha bza' bar mi bya'o/ /bya rog la sogs pa'i sha yang bza' bar mi bya'o zhes bya ba la sogs pa dang / gzhung</text></item>
<item><p>223b3</p><section></section><text>kha cig las srin bu rnams kyi tshil 'tshal bar bgyi'am 'tshal bar mi bgyi/ bka' stsal pa/ bza' bar mi bya'o/ /nad dang bral ba'i phyir lus bsku bar ni bya'o zhes bya ba gsungs pa yin no/ /sha'i byin len stobs pa la bcad pa las byung ba nyid ma yin nam zhes dri bar bya'o zhes bya ba ni/</text></item>
<item><p>223b4</p><section></section><text>rab tu byung ba rnams la sbyin pa dag gis sha'i byin len bstabs pa na de la za ba pos 'di dge slong gis bzar mi rung ba'i sha bcad pa mi sha dang stag gi gong ma dang glang po che dang rta dang klu dang rmig gcig pa la sogs pa'i sha ma yin nam zhes dri bar bya zhing / de dag las byung ba ma yin na</text></item>
<item><p>223b5</p><section></section><text>bza' bar bya'o/ /tshig de ni mtshon pa tsam du zad de/ 'di ci'i sha zhes dris na gzhan ma smos kyang nyes pa med do/ /du ma nyid na dang pos so zhes bya ba ni/ za ba po du ma nyid yod na dang pos dri par bya ba ste/ dge slong du ma tshogs na dge 'dun gyi gnas brtan gyis dri bar bya'o zhes bya ba'i tha</text></item>
<item><p>223b6</p><section></section><text>tshig go/ /nyams na 'og mas so zhes bya ba ni/ sha'i skabs dri'o zhes bya bar sbyar te/ gal te dang pos dri ba nyams te ma dris na de'i 'og ma'i dge slong gis dri bar bya ba'o/ /glang po che dang mi'i 'o ma dag btung bar mi bya ba nyid do zhes bya ba ni/ rab tu byung bas bal glang mo dang bud</text></item>
<item><p>223b7</p><section></section><text>med kyi 'o ma btung bar mi bya'o/ /pags pa dang rma bsku ba dang snar blugs pa dang mig skud cing bza' btung mi byed pa la skyon chags pa med do zhes bya ba ni/ sha dang 'o ma rung ba ma yin pa la sogs pas zhes bya bar sbyar te/ de dag gis pags pa skud pa dang rma skud pa dang snar blugs pa dang</text></item>
<item><p>224a1</p><section></section><text>mig skud cing bza' btung mi byed pa la ni skyon chags pa med do zhes bya ba'i tha tshig go/ /'dir gzhung ni btsun pa sman du rung ba ma lags pa dag dang bskol ba'i 'bru mar 'tshal du rung ngam/ nye ba 'khor mi rung ngo / /lus skud pa dang rma'i bsku mnye bya ba dang / snar blugs</text></item>
<item><p>224a2</p><section></section><text>pa'i las bya ba ni ltung ba med do/ /btsun pa bud med kyi 'o ma 'tshal du rung ngam/ nye ba 'khor mi rung ngo / /mig bsku ba la ni ltung ba med do zhes gsungs pa yin no/ /nad pas ni zhun mar dang 'bru mar chang dang 'dres pa btung bar bya ba nyid do zhes bya ba ni/ gang zag nad pas ni zhun mar</text></item>
<item><p>224a3</p><section></section><text>dang 'bru mar chang dang 'dres par gyur pa btung bar bya ba nyid yin no/ /'dir gzhung ni btsun pa re zhig zhun mar dang 'bru mar skyems dang lhan cig 'dres par gyur na 'tshal du rung ngam/ nye ba 'khor rung ste/ de yang nad pas yin gyi mi na bas ni ma yin no zhes gsungs pa yin no/ /chang</text></item>
<item><p>224a4</p><section></section><text>ma yin pa nyid na nyes pa med pa nyid do zhes bya ba ni/ chang dag chang ma yin pa nyid du gyur na thams cad la nyes par mi 'gyur ba ste/ 'dir chang ma yin pa nyid ces bya bas ni de'i dri dang ro gnyi ga med par gyur pa bstan te/ gal te dri dang ro'i myang ba myos par mi byed pa dag ces gsungs pa</text></item>
<item><p>224a5</p><section></section><text>las shes par bya'o/ /de ni bskol ba las 'grub po zhes bya ba ni/ chang ma yin pa nyid de ni bskol ba las chang yang chang ma yin par 'gyur ba'o/ /'dir gzhung ni btsun pa myos par 'gyur ba'i ltung ba zhugs kyis bskol na 'tshal du rung ngam/ nye ba 'khor rung ngo zhes gsungs pa yin</text></item>
<item><p>224a6</p><section></section><text>no/ /de ni nas brngos pas btab cing sa'i nang du bcug na tshwa nyid du 'gyur ro zhes bya ba ni/ chang de'i nang du yos blugs te snod dang bcas par sa'i nang du bcug na tshwar 'gyur ba'o/ /rgun gyi khu ba ni bskol na chang nyid du mi 'gyur ro zhes bya ba ni/ rgun gyi khu ba btsir ma thag tu bskol na</text></item>
<item><p>224a7</p><section></section><text>yun ring du bzhag kyang phyes chang du mi 'gyur te/ dron zha yin no/ /'dir gzhung ni bskol te gzhag par bya zhing dge 'dun gyi dus ma yin pa'i btung bar 'gyur ro zhes gsungs pa yin no/ /tha dad pa ma yin pa nyid la ni yod pa nyid ma yin no zhes bya ba ni/ dper na til dag las til</text></item>
<item><p>224b1</p><section></section><text>mar tha dad pa nyid ma yin pa dang bu ram shing dag las khu ba tha dad pa nyid ma yin pas/ til de la yang til mar yod pa nyid ma yin la/ bu ram shing de la yang bu ram yod pa nyid ma yin pa lta bu'o/ /de lta bas na til byin len byas pas til mar byin len byas par mi 'gyur la/ bu ram</text></item>
<item><p>224b2</p><section></section><text>shing byin len byas pas kyang bu ram byin len byas par mi 'gyur bar shes par bya'o/ /'di skad bstan te/ dge slong gis til byin len byas te btsags na de'i til mar gzod byin len bya dgos la/ bu ram shing byin len byas te btsir na de'i khu ba gzod byin len bya dgos so/ /des na</text></item>
<item><p>224b3</p><section></section><text>byin len byas pa'i til dang bu ram shing ni bzar rung la/ de nyid btsir cing btsags pa'i til mar dang khu ba ni yang byin len ma byas par bzar mi rung ngo / /bag chags su gyur pa nyid ni yod pa nyid do zhes bya ba ni/ bag chags su gyur pa nyid ni yod pa nyid yin pa'o/ /'dir gzhung ni btsun</text></item>
<item><p>224b4</p><section></section><text>pa zhag rung ba ma lags pa dag dang bskol ba'i dbon tsha 'tshal du rung ngam mi rung / bka' stsal pa/ nad pas ni bzar rung la mi na bas ni mi rung ngo / /sha la yang de bzhin no zhes zhu ba las rdzas rung ba ma yin pa dang 'bags pa bza' bar bya ba nyid ma yin no zhes gsungs pa de 'dir bsdus</text></item>
<item><p>224b5</p><section></section><text>pa yin no/ /chang gi sred pa dang bral bar bya ba'i phyir rtsa ba dang sdong bu dang 'dab ma dang me tog dang 'bras bu'i sman skam po'i phye ma chang gi dris bsgos pa'i chu dang sbyar ba btung ngo zhes bya ba ni/ chang 'dod pa'i sred pa yod na de dang dbral bar bya ba'i phyir chang gi yo byad du rung ba'i rtsa ba dang sdong</text></item>
<item><p>224b6</p><section></section><text>bu dang 'dab ma dang me tog dang 'bras bu'i sman skam po'i phye ma chang gi rlangs pas bsgos pa dang sbyar ba'i chu btung bar bya ba ste/ de ni phye ma dang sbyar ba'i btung ba zhes bya'o/ /'dir gzhung ni de lta bas na chang du rung ba'i rtsa ba dang sdong bu la sogs pa'i rdzas skam po gang dag yin pa de</text></item>
<item><p>224b7</p><section></section><text>dag phye mar byas te/ ras ma dkar por phur nas chang gi shugs dag dang bral ba'i snod ma gang bar bcang bar bya zhing / de nas phyung ste byi dor byas nas zas dang ma 'bags pa'i chu dang lhan cig sbyar zhing btsags te btung bar rjes su gnang ngo zhes bya ba la sogs pa gsungs pa yin no/ /</text></item>
<item><p>225a1</p><section></section><text>chang gi dris bsgo bar bya'o zhes gsungs na/ ji ltar bsgo bar bya zhe na/ de'i phyir chang dang bcas pa'i snod du dpyangs te gzhag pas bsgo bar bya'o zhes bya ba smras te/ sman gyi phye ma'i phur ma de chang dang bcas pa'i snod kyi nang du chang la ma reg par dpyangs te gzhag pas</text></item>
<item><p>225a2</p><section></section><text>bsgo bar bya'o/ /reg pa bsrung ngo zhes bya ba ni/ phye ma'i phur ma de chang dang reg par mi 'gyur bar bya ba'i phyir bsrung bar bya ba'o/ /de'i phyir ma gang ba dang shugs dang bral ba nyid du'o zhes bya ba ni/ gang gi phyir reg pa bsrung dgos pa de'i phyir chang gis ma gang ba'i snod chang gi</text></item>
<item><p>225a3</p><section></section><text>shugs dang bral ba nyid kyi nang du dpyangs te gzhug par bya'o/ /gzhan du na gyen du ldud pas reg par 'gyur ba'i phyir ro/ /de bzhin du ro med par byed pa dang dus ma yin par btung ba la zas dang yang ngo zhes bya ba ni/ ji ltar phye ma chang dang reg pa bsrung bar bya ba yin te de bzhin du rdzas gang gis</text></item>
<item><p>225a4</p><section></section><text>btung ba de ro med par byed par 'gyur ba'i rdzas de dang reg pa yang bsrung bar bya ba dang / dus ma yin par btung ba la zas dang reg pa yang bsrung bar bya ba'o/ /mdzes pa yang bzang ngo zhes bya ba ni/ phye ma skam po chang gi dris bsgos pa dang sbyar ba'i chu de zas dang reg pa de las de ltar bsrung bar</text></item>
<item><p>225a5</p><section></section><text>bya ba nyid mdzes pa yin te de bzang ba'o/ /de'i phyir ras ma dkar pos btsag par bya'o zhes bya ba ni/ gang gi phyir mdzes pa bzang ba de'i phyir ras ma dkar pos btsag par bya ba'o/ /nad pas chang ni rtswa mchog gis kyang mi btung ngo zhes bya ba 'di ni/ bcas pa'i kha na ma tho ba dang bcas pa thams</text></item>
<item><p>225a6</p><section></section><text>cad nad pa'i yul la rjes su gnang ba de'i dmigs kyis bsal ba bstan pa yin te/ ji ltar bcom ldan 'das kyis shAkya na bar gyur pa dag la de nyid ma gnang bar gsungs pa yin no/ /de ltar yang dge slong gang nga la ston pa zhes zer ba khyed cag gis chang tha na rtswa mchog gis kyang mi blud mi</text></item>
<item><p>225a7</p><section></section><text>btung ngo zhes gsungs pa yin no/ /dge bsnyen yan chad thams cad kyis mi blud do zhes bya ba ni/ dge bsnyen gyi mtha' yan chad chos 'di pa bslab pa ma blangs pa thams cad kyis kyang chang blud par mi bya'o/ /'dir gzhung ni dge bsnyen gyis mi bya ba'i las drug ste/ sems can btsong ba dang /</text></item>
<item><p>225b1</p><section></section><text>mtshon cha btsong ba dang / chang btsong ba dang / dug btsong ba dang / rgya skyegs kyi las dang / til btsir ba'i las so zhes gsungs pa yin no/ /rang bzhin gyi kha na ma tho ba dang bcas pa las gzhan pa thams cad la gso ba'i don nyid ma gtogs so zhes bya ba ni lhag ma'o zhes bya ba ni/ bcas pa'i</text></item>
<item><p>225b2</p><section></section><text>kha na ma tho ba dang bcas pa thams cad bkag pa la gso ba'i don nyid du ni ma gtogs te de'i don du ni dgag pa med do zhes gsungs pa de'i lhag ma ni myos par 'gyur ba'i btung ba bkag pa 'di yin te/ 'di ni gso ba'i don du yang bkag par shes par bya'o/ /nad pa gso ba'i don de nyid</text></item>
<item><p>225b3</p><section></section><text>du bcas pa'i kha na ma tho ba dang bcas pa lhag par spyod pa la ni ltung ba med de/ dper na/ sha bsngos par shes na bza' bar mi bya'o zhes bya ba la sogs pa bcag pa'i kha na ma tho ba dang bcas pa thams cad gso ba'i don nyid du ma gtogs so zhes bstan pa de'i lhag ma dmigs kyis bsal</text></item>
<item><p>225b4</p><section></section><text>ba ni myos par 'gyur ba'i ltung ba ma gtogs so zhes bya ba 'di yin te/ sdig pa thams cad kyi sgor gyur pa yin pa'i phyir de la dmigs kyis bsal ba med do/ /'dir gzhung ni btsun pa nad pa'i g.yog ji ltar bgyi/ nye ba 'khor rang bzhin gyis kha na ma tho ba dang bcas pa ma gtogs par</text></item>
<item><p>225b5</p><section></section><text>ci nas kyang nad pa sos par 'gyur ba ltar ro/ /de lta bas na dge slong gis sgog skya bza' bar mi bya'o zhes bya ba la sogs pa gsungs pa yin no/ /sgog skya dang kun dong dang ke'u bza' bar mi bya'o zhes bya ba ni/ btsos kyang rung ma btsos kyang rung ba'o/ /nad pas ni dben pa'i phyogs su'o</text></item>
<item><p>225b6</p><section></section><text>zhes bya ba ni/ sgog skya la sogs pa bza' ba'o/ /zos nas sgog skya ni zhag bdun/ kun dong zhag gsum ke'u ni zhag gcig ma lon par gtsug lag khang du 'jug par mi bya'o zhes bya ba ni/ nad pas dben pa'i phyogs su sgog skya la sogs pa zos nas gtsug lag khang du 'jug</text></item>
<item><p>225b7</p><section></section><text>par mi bya'o zhes bya bar sbyar ro/ /zos ma thag tu 'jug par mi bya bar ma zad kyi sgog skya ni zos nas zhag bdun ma lon par 'jug par mi bya'o/ /kun dong ni zos nas zhag gsum ma lon par 'jug par mi bya'o/ /ke'u ni zos nas zhag gcig ma lon par 'jug par mi bya'o/ /</text></item>
<item><p>226a1</p><section></section><text>gnas mal la mi bya'o zhes bya ba ni/ longs spyad par ro/ /bshang ba'i sar 'jug par mi bya'o zhes bya ba ni/ dge 'dun gyi'o/ /gci ba'i sar mi bya'o zhes bya ba yang / dge 'dun gyir 'jug par ro/ /dge 'dun gyi nang du 'gro bar mi bya'o zhes bya ba yang / nad pa sgog</text></item>
<item><p>226a2</p><section></section><text>skya la sogs pa zos pas so/ /mchod rten gyi nyen kor du mi bya'o zhes bya ba ni/ mchod rten gyi nyen kor du 'gro bar mi bya'o/ /de'i thag ni 'dom gang ngo zhes bya ba ni/ mchod rten gyi nyen kor de'i 'o/ /'dir gzhung ni mchod rten gyi nyen kor 'dom gang spang bar bya ste/ dge slong dag mchod rten ni lta</text></item>
<item><p>226a3</p><section></section><text>mngon par dad pa can dag gis kun nas gang ba yin la/ lha rnams ni gtsang sbra 'dod pa yin pas/ dri de ni de dag dang mi mthun pa'i phyir ro zhes gsungs pa yin no/ /khyim pa dag la chos bstan par mi bya'o zhes bya ba yang nad pa sgog skya la sogs pa zos pas so/ /khyim dag tu 'gro bar mi bya'o</text></item>
<item><p>226a4</p><section></section><text>zhes bya ba ni/ khyim pa'i khyim dag tu'o/ /skye bos gang ba'i phyogs su mi bya'o zhes bya ba ni/ skye bos gang ba'i phyogs su yang 'gro bar mi bya ba'o/ /mjug tu khrus bya'o zhes bya ba ni/ nad pas de ltar sgog skya la sogs pa bsten pa'i dgos pa bsgrubs zin nas mjug tu khrus bya ba'o/ /gos</text></item>
<item><p>226a5</p><section></section><text>dag gi dri ni bkru ba dang du ba dag gis bsal lo zhes bya ba ni/ nad pas sgog skya la sogs pa bsten pa de'i gos dag la dri chags pa ni thabs de gnyis kyis bsal bar bya ba'o// //bam po lnga bcu bdun pa/ rung ba nyid du byin gyis brlab par btsos pa dang gnas pa dag ni</text></item>
<item><p>226a6</p><section></section><text>phyi rol dang 'dra'o zhes bya ba ni/ dper na dge slong gi gnas nyen kor 'dom gang dang bcas pa nas phyi rol du gyur pa'i kun dga' ra ba dang 'brog dgon pa la sogs pa'i gnas gang yin pa der zas 'tshod pa dang 'chang ba dag la nang du btsos pa dang nang du zhag lon pa'i nyes pas</text></item>
<item><p>226a7</p><section></section><text>gos par mi 'gyur ba de bzhin du gtsug lag khang gi nang du yang rung ba nyid du byin gyis brlabs pa'i rung ba'i khang pa byas na der yang nyes pa de dag mi 'byung ba'o/ /rung ba'i khang pa de byin gyis brlab tu rung bar bstan pa'i phyir byin gyis brlab par bya'o zhes bya ba smras te/ rung ba'i</text></item>
<item><p>226b1</p><section></section><text>khang pa'o zhes bya bar sbyar ro/ /shing drung dang glang po che'i ra ba dang mu steg can gyi 'dug gnas dang rgyal po'i pho brang sa dang dge slong ma'i dbyar khang dang gtsug lag khang gi pang rim dang sgo khang dang khyams dang bsro gang dang dpong sa'i ra ba dag tu mi bya'o zhes bya ba ni/ rung ba'i</text></item>
<item><p>226b2</p><section></section><text>khang pa byin gyis brlab par zhes bya bar sbyar ro/ /shing drung la sogs pa de dag tu rung ba'i khang pa byin gyis brlab par mi bya'o zhes gsungs pa'i phyir te/ gtum phugs can dang smyon thabs mkhan dang zil gyis gnon par byed pa dag yongs su spang ba'i phyir ro/ /kha cig las bla</text></item>
<item><p>226b3</p><section></section><text>gab med pa dang me khang dang mchod rten gyi gzhi dang khyim bdag gi gzhir yang zhes so zhes bya ba ni/ gzhung kha cig las de dag tu yang rung ba'i khang pa byin gyis brlab par mi bya'o zhes 'byung ste/ 'di dag dang sngar smos pa dag tu rung ba'i khang pa byin gyis brlab par mi bya'o/ /der g.yos</text></item>
<item><p>226b4</p><section></section><text>dang btso ba yang mi bya'o zhes bya ba ni/ shing drung la sogs pa dang bla gab med pa der ro/ /'dir g.yos zhes bya ba ni 'bras chan la bya ba'o/ /de las gzhan pa ni btso ba yin par shes par bya'o/ /dge slong gis de gnyis phyogs mi dben par gzhan gyi lag tu yang byed du mi gzhug na</text></item>
<item><p>226b5</p><section></section><text>rang gis bya ba lta ci smos te/ dang po nyid nas bkag pa'i phyir ro/ /de lta bas na dge slong gis shing drung la sogs pa dang bla gab med pa la sogs pa der g.yos dang btso ba gzhan byed du yang mi gzhug ste/ tshul ma yin pas gzhan dag las zil gyis gnon pa dang mi gus pa 'byung</text></item>
<item><p>226b6</p><section></section><text>ba'i phyir ro/ /tshos pa'i byi dor yang mi bya'o zhes bya ba ni/ shing drung la sogs pa dang bla gab med pa la sogs pa der zas tshos zin pa'i byi dor yang mi bya'o/ /tshos pa zhes bya ba ni mi snyi ba rnams kyi ni sum cha bangs pa na tshos pa yin no/ /snyi ba rnams kyi ni kha dog gyur pa ni tshos pa yin no/ /</text></item>
<item><p>226b7</p><section></section><text>khu ba rnams kyi ni lan gnyis khol bar gyur pa na tshos pa yin te/ tshos pa de dag dge slong rang gis gnas de dag tu byi dor bya ba bkag go/ /'di la dus bzhi yod do zhes bya ba ni/ rung ba'i khang pa byin gyis brlabs pa 'di la dus bzhi yod pa'o/ /de dag kyang gang zhe na/ dang po so phag</text></item>
<item><p>227a1</p><section></section><text>'grems pa'o zhes bya ba ni/ rung ba'i khang pa byin gyis brlabs pa'i dus gcig ni rung ba'i khang pa de nyid thog ma'i rtsig pa'i tshe dang po so phag gi gcal 'grems pa'i tshe'o/ /phyis las sar pa dang bcas pa nyid do zhes bya ba ni/ dang po so phag bkram pa'i 'og tu de</text></item>
<item><p>227a2</p><section></section><text>phyin chad nas ji srid du las sar pa zhes bya ba de'i mkhar len gyi las ma rdzogs shing da dung las sar pa'i mjug yod pa nyid kyi bar gyi dus gang yang rung ba de yang dus gzhan cig yin pa'o/ /gzhan gyi tshe dge slong gnas pa nyid dang ma bral ba'o zhes bya ba ni/ las sar pa mthar phyin</text></item>
<item><p>227a3</p><section></section><text>pa'i 'og tu dus gzhan gyi chog nas der dang po dge slong zhugs pa nas phyis nam gyi tshe de na dge slong 'ga' yang med par ma gyur pa'i bar gyi dus gang yang rung ba de yang dus gzhan cig yin pa'o/ /de dag med pa ni gnas pa'i phyir dge slong dag phyin pa'o zhes bya ba ni/ de na dge slong sngar gnas</text></item>
<item><p>227a4</p><section></section><text>gnas pa de dag med pa na dge slong phyi ma gzhan dag der gnas pa'i phyir gnas der phyin pa'i tshe kho na'i dus de yang dus gzhan cig yin pa ste/ dus bzhi po de dag las gang yang rung bar byin gyis brlabs kyang rung gi /rung ba'i khang pa gcig la yang dus de bzhi char du byin gyis brlabs par</text></item>
<item><p>227a5</p><section></section><text>bya ba ni ma yin no/ /de dag med pa na gnas pa'i phyir dge slong dag phyin pa zhes smos pa de'i phyin pa'i dus kyi tshigs cis bzung zhe na/ de'i phyir bya ba gzhan rtsom pa dang ngal bso ba ma byas pa tshun chad ni de nyid do zhes bya ba smras te/ de gnyis dngos ni da dung ma byas la de gnyis la bya ba'i</text></item>
<item><p>227a6</p><section></section><text>mtshams la thug pa tshun chad kyi dus ni der phyin pa zhes bya ba yin par sbyar ro/ /bya ba gzhan brtsam pa ma byas pa tshun chad ces bya ba ni/ phyin pa de dag gis phyin pa las gzhan pa'i bya ba chu btsag pa dang gtsug lag khang bsgro ba la sogs pa ji srid du ma brtsams pa tshun chad do/ /ngal bso ba</text></item>
<item><p>227a7</p><section></section><text>ma byas pa zhes bya ba ni/ stan la sogs pa 'dug par bya ba ji srid du ma bshams pa tshun chad do/ /de ltar bya ba gzhan brtsam pa dang ngal bso ba de gnyis ma byas pa tshun chad kyi bar gyi dus de ni de dag med pa na gnas pa'i phyir dge slong dag phyin pa nyid kyi dus yin par rig par bya'o/ /thams</text></item>
<item><p>227b1</p><section></section><text>cad la dge 'dun gyi las kyis so zhes bya ba ni/ dus bzhi po ji skad bstan pa de dag thams cad la dge 'dun gyis gsol ba dang gnyis kyi las kyis rung ba'i khang pa byin gyis brlab par bya'o/ /de'i sngags ni dge 'dun btsun pa rnams gsan du gsol/ gnas thams cad grub pa'am</text></item>
<item><p>227b2</p><section></section><text>bgyis pa'am lags pa nang mtshams dang phyi rol nyen kor 'dom gang dang bcas pa 'di dge 'dun gyi rung ba'i khang par bzhed na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis gnas thams cad grub pa'am bgyis</text></item>
<item><p>227b3</p><section></section><text>pa'am lags pa nang mtshams dang phyi rol nyen kor 'dom gang dang bcas pa 'di dge 'dun gyis rung ba'i khang par bgyi'o/ /'di ni gsol ba'o/ /dge 'dun btsun pa rnams gsan du gsol/ gnas thams cad grub pa'am bgyis pa'am lags pa nang mtshams dang phyi rol nyen kor</text></item>
<item><p>227b4</p><section></section><text>'dom gang dang bcas pa 'di dge 'dun gyi rung ba'i khang par bzhed de/ de'i slad du dge 'dun gyi gnas thams cad du grub pa'am bgyis pa'am/ lags pa nang mtshams dang phyi rol nyen kor 'dom gang dang bcas pa 'di dge 'dun gyi rung ba'i khang par bgyi na/ tshe dang ldan pa gang</text></item>
<item><p>227b5</p><section></section><text>dag gnas thams cad grub pa'am bgyis pa'am/ lags pa nang mtshams dang phyi rol nyen kor 'dom gang dang bcas pa 'di dge 'dun gyi rung ba'i khang par bgyi bar bzod pa de dag ni cang ma gsung shig /gang dag mi bzod pa de dag ni gsungs shig /dge 'dun gyis bzod</text></item>
<item><p>227b6</p><section></section><text>cing gnang nas/ dge 'dun gyi gnas thams cad grub pa'am/ bgyis pa'am/ lags pa nang mtshams dang phyi rol nyen kor 'dom gang dang bcas pa 'di dge 'dun gyi rung ba'i khang par bgyis lags te/ 'di ltar cang mi gsung bas de de bzhin du 'dzin to zhes gsungs pa yin</text></item>
<item><p>227b7</p><section></section><text>no/ /'dir gnas thams cad grub pa'am bgyis pa'am lags pa zhes tshig gsum smos pa ni gnas la rnam pa de lta bu gsum srid pas spyir bstan pa'i phyir yin gyi/ las byed pa'i dus na ni gnas de rnam pa de gsum gang yin pa gcig smos par bya ste/ dper na gnas thams cad</text></item>
<item><p>228a1</p><section></section><text>grub pa nang mtshams dang phyi rol nyin kor 'dom gang dang bcas pa 'di zhes bya ba lta bur sbyar te brjod par bya'o/ /dang po gnyis la ni gang zag gis kyang ngo zhes bya ba ni/ byin gyis brlab pa'i dus dang po gnyis te/ dang po so phag 'grems pa'o zhes bya ba dang / phyis las</text></item>
<item><p>228a2</p><section></section><text>sar pa dang bcas pa nyid do zhes bya ba de gnyis kyi dus su ni gang zag gis kyang byin gyis brlab tu rung ba'o/ /gang zag ji lta bus she na de'i phyir lag gi blas so zhes bya ba smos te/ dang po shos la ni 'ba' zhig gis kyang ngo zhes bya ba ni/ dang po gnyis las kyang dang po shos te dang po so</text></item>
<item><p>228a3</p><section></section><text>phag 'grems pa'o zhes bya ba'i dus der ni gang zag gi lag gi bla 'ba' zhig gis kyang byin gyis brlab tu rung ba'o/ /kyang ngo zhes bya ba'i sgras ni dge slong gzhan dang lhan cig pas kyang rung bar ston to/ /ji ltar byin gyis brlab par bya zhe na de'i phyir brjod pas so zhes bya ba smras te/ sems</text></item>
<item><p>228a4</p><section></section><text>bskyed pa sngar btang nas tshig tu brjod pas byin gyis brlab par bya'i/ cang mi smras pas ni ma yin no/ /'dir gzhung ni 'di ltar dge slong lag gi blas rdo bteg pa na de'i dang por gzhi 'di ni dge 'dun gyi dung ba'i khang par 'gyur ba'o snyam du sems bskyed par bya zhing / tshig tu yang</text></item>
<item><p>228a5</p><section></section><text>brjod par bya'o zhes gsungs pa yin no/ /'dir gang zag gis byin gyis brlab pa'i cho ga dang sngags kyang gzhung de nyid yin no/ /dus dang por byin gyis brlabs pa'i rung ba'i khang pa 'di'i ming ni bteg pa'i mtha' las byung ba zhes bya'o/ /gnyis pa la ni dge slong rab tu mang po dag</text></item>
<item><p>228a6</p><section></section><text>gis sems bsdu bas so zhes bya ba ni/ byin gyis brlabs pa'i dus gnyis pa ste/ phyis las sar pa dang bcas pa nyid do zhes bya ba'i dus der ni dge slong rab tu mang po dag gir rung ba'i khang par sems bsdu bas byin gyis brlab par bya ba ste/ 'di'i sngags ni/ tshe dang ldan pa dag gzhi</text></item>
<item><p>228a7</p><section></section><text>'di dge 'dun gyi rung ba'i khang par 'gyur bar sems bsdus shig ces gsungs pa yin no/ /dus gnyis bar byin gyis brlabs pa'i rung ba'i khang pa 'di'i ming ni sems bsdus pa'i mtha' las byung ba zhes bya'o/ /gsum pa la ni las kho nas so zhes bya ba ni/ byin gyis brlab pa'i</text></item>
<item><p>228b1</p><section></section><text>dus gsum pa ste/ gzhan gyi tshe dge slong gnas pa nyid dang ma bral ba'o zhes bya ba'i dus de'i tshe ni dge 'dun gyis gsol ba dang gnyis kyi las kyis byin gyis brlab pa kho nar bya ba'o/ /dus gsum par byin gyis brlabs pa'i rung ba'i khang pa 'di'i ming ni las kyi mtha' las byung ba zhes</text></item>
<item><p>228b2</p><section></section><text>bya'o/ /bzhi pa la ni ji snyed phyin pa de snyed kyis rung ba'i khang pa nyid du bsgrag pa'i tshig cig car brjod pas so zhes bya ba ni/ byin gyis brlab pa'i dus bzhi pa ste/ de dag med pa na gnas pa'i phyir dge slong dag phyin pa'o zhes bya ba'i dus der ni dge slong gsum la sogs pa ji snyed der</text></item>
<item><p>228b3</p><section></section><text>phyin pa de snyed kyis rung ba'i khang pa nyid du bsgrag pa'i tshig cig car brjod pas byin gyis brlab par bya'o/ /'di'i tshe cho ga dang sngags ni/ dge slong phyin pa thams cad kyis gzhi 'di ni dge 'dun gyi rung ba'i khang par 'gyur ba'o zhes tshig mthun par cig car brjod par bya'o zhes gsungs</text></item>
<item><p>228b4</p><section></section><text>pa yin no/ /dus bzhi par byin gyis brlab pa'i rung ba'i khang pa 'di'i ming ni 'phral la byung ba'i gnas zhes bya'o/ /'phral la byung ba zhes bya ba ni ched du ma bsams pa ste/ gnas 'di ched du ma bsams par byung pa yin pas 'phral la byung ba'i gnas zhes bya ba'o/ /gcig gis gtsug</text></item>
<item><p>228b5</p><section></section><text>lag khang du ma'i bya ba byed pa la mi mdzes pa med do zhes bya ba ni/ rung ba'i khang pa gcig gis gtsug lag khang du ma'i bya ba nang du bco ba dang nang du zhag lon pa dag byed pa la ni mi mdzes pa med de mdzes pa kho na'o/ /'di skad bstan te/ gtsug lag khang yul tha dad pa na gnas pa gnas</text></item>
<item><p>228b6</p><section></section><text>de tha dad pa du ma dag tu rung ba'i khang pa gcig byin gyis brlabs par gyur na/ des gtsug lag khang thams cad na gnas pa dag gis nang du zhag lon pa dang nang du btsos pa la sogs pa'i bya ba byed na de mi mdzes pa ma yin par shes par bya ba'o/ /gcig gis gtsug lag khang du ma'i bya</text></item>
<item><p>228b7</p><section></section><text>ba byed pa'i rung ba'i khang pa 'di'i ming ni ba lang gi gnas lta bu zhes bya ste/ rung ba'i khang pa gcig pa gtsug lag khang mang po ba lang ltar kha tha dad pa dag nas 'khod pa de ni ba lang gi gnas lta bu'o/ /'dir gzhung ni ba lang gi gnas lta bu gang zhe na/ gzhi gang la tha dad pa dag nas</text></item>
<item><p>229a1</p><section></section><text>'khod pa'o zhes gsungs pa yin no/ /de ni tha dad par gyur pa'i rung ba nyid du ma bstan to zhes bya ba ni/ gnas pa'i gzhi kha tha dad pa dag nas 'khod pa zhes bstan pa'i rung ba'i khang pa de ni gtsug lag khang gi gnas 'brel pa med pa tha dad par gyur pa dag gi rung ba'i khang pa nyid</text></item>
<item><p>229a2</p><section></section><text>du bstan pa ma yin par shes par bya ste/ 'di ltar gtsug lag khang gi gnas 'brel pas byin gyis brlab pa'i rung ba'i khang pa nyid yin no/ /'di skad bstan te/ rung ba'i khang pa de ni gnas pa'i gzhi ma 'brel ba des byin gyis brlabs pa ma yin no/ /'dir gzhung ni 'di ltar mtshams</text></item>
<item><p>229a3</p><section></section><text>gcig tu gtsug lag khang rab tu mang po kha tha dad pa dag tu bkod par gyur cing / der rung ba'i khang pa gcig la blo mthun par byas na gtsug lag khang de dag thams cad kyi rung ba'i khang pa gcig kho na yin no zhes gsungs pa yin no/ /pad+ma'o zhes bya ba yan chad mu ge'i'o zhes bya ba ni/</text></item>
<item><p>229a4</p><section></section><text>'og gi mdo gang nam pad+ma'o zhes 'byung ba yan chad 'di man chad kyi par nas ci smos pa thams cad mu ge'i dus kyi tshe na gnang ba yin par rig par bya'i/ dus gzhan gyi tshe na mi gnang ngo zhes bya bar sbyar ro/ /de ltar yang 'dir gzhung ni/ kun dga' bo ngas grong khyer yangs pa can du mu ges</text></item>
<item><p>229a5</p><section></section><text>phongs pa gnod pa byung ba na dge slong rnams la dngos po brgyad po nang du zhag lon pa dang / nang du btsos pa dang / rang gis btsos pa dang / dge slong gis btsos pa dang / snga dro ba'i zas byin len byas pa dang des na mngon par bsgrubs pa dang nags kyi rus pa dang pad+ma gang dag rjes su gnang ba'i</text></item>
<item><p>229a6</p><section></section><text>dngos po de dag dge slong rnams da dung yang rung ba de nyid kyis yongs su longs spyod par byed do/ /dge slong kha cig ni za bar byed kha cig za bar mi byed do/ /des na bcom ldan 'das kyis gleng gzhi de la dge slong rnams bsdus te/ dge slong rnams la bka' stsal pa/ dge slong dag ngas grong khyer</text></item>
<item><p>229a7</p><section></section><text>yangs pa can du mu ges phongs pa gnod pa byung ba na dge slong yangs pa can rnams la rjes su snying brtse ba'i phyir dngos po brgyad rjes su gnang ba gang dag yin pa de dag mu ge'i tshe yongs su longs spyad par bya'i/ lo legs pa'i tshe yongs su longs spyad par mi bya'o/ /gang yongs su longs spyod par</text></item>
<item><p>229b1</p><section></section><text>byed pa na 'gal tshabs can du 'gyur ro zhes gsungs pa yin no/ /mu ge'i tshe dge slong gis btsos pa dang lag nyar blangs pa dang byin len ma byas pa dag bza' bar bya'o/ /nang du btsos pa dang zhag lon pa'o/ /snga dro ba'i zas so zhes bya ba de dag ni zas spangs nas za ba dang yang yang za ba gnang</text></item>
<item><p>229b2</p><section></section><text>ba'o/ /btung ba'i dus thams cad du'o zhes bya ba ni/ mu ge dang lo legs pa'i dus thams cad du yang thug pa dang skyo ma la sogs pa'i btung ba ni spangs nas za ba dang yang yang za ba'i skabs su gnang ba'o/ /'dir gzhung ni de lta bas na gro bzhin skyes bye ba nyi shu pa la brten te dge 'dun</text></item>
<item><p>229b3</p><section></section><text>thams cad kyi btung ba btung bar rjes su gnang ngo zhes gsungs pa yin te/ 'di yang spangs pa za ba dang yang yang za ba bag yangs su gnang ba yin no/ /sngar byin len byas pa spangs te langs pas so zhes bya ba ni/ zas sngar byin len byas pa gang yin pa de spangs te langs pas bza' bar</text></item>
<item><p>229b4</p><section></section><text>bya'o/ /'di ni spangs nas za ba'i ltung byed kyis dmigs kyis bsal ba'o/ /de blang ba'i phyir ldang bar bya'o zhes bya ba ni/ sngar byin len byas pa de blang ba'i phyir ldang bar bya ba ste/ 'di ni zas brtsams pas ldang bar mi bya'o zhes bya ba de'i bag yangs su bya ba yin no/ /lhag ma'o zhes bya ba ni/</text></item>
<item><p>229b5</p><section></section><text>spangs te langs pas bza' bar bya'o zhes bya bar sbyar te/ des bza' ba'i phyir sta gon byas pa gang yin pa de las lhag ma yod pa gang yin pa de dge slong spangs te langs pas bza' bar bya ba'o/ /'di dang 'og ma yang spangs nas za ba'i ltung byed kyi dmigs kyis bsal ba'o/ /mngon par</text></item>
<item><p>229b6</p><section></section><text>bsgrub pa'o zhes bya ba ni/ gzhag pa'i gnas nas drangs pa spangs te langs pas bza' bar bya'o/ /rang gi zas kyi gnas nas lhag ma de drang ba la las mi rigs par sems pa gang yin pa de bsal ba'i phyir de bsgrub par bya'o zhes bya ba smras te/ lhag ma de drang bar bya ba'o/ /nags kyis rus</text></item>
<item><p>229b7</p><section></section><text>pa'o zhes bya ba ni/ spangs te langs pas bza' bar bya ba'o/ /nags kyi rus pa zhes bya ba ni/ dper na sha'i rus pa ni rung ba dag yin pa de bzhin du/ nags kyi shing dag gi rus pa yang shing tog rus pa can dag yin pas/ de'i phyir shing tog rus pa can dag ni nags kyi rus pa yin no/ /nags</text></item>
<item><p>230a1</p><section></section><text>kyi rus pa zhes bya ba ni/ ci zhig yin zhe na/ de'i phyir 'di lta ste/ rgun dang bal po se'u dang 'bra go dang star ga dang bA tA ma dang u ru ma yi ka dang ku ru ma yi ka dang kham bu dang rgya shug dang sar dag ni de zhes bya ba'o zhes bya ba smras te/ de dag ni nags kyi rus pa zhes bya'o/ /pad+ma'o</text></item>
<item><p>230a2</p><section></section><text>zhes bya ba ni/ de yang nags kyi rus pa yin te spangs te langs pas bza' bar bya'o/ /pad+ma zhes bya ba de ci zhig yin zhe na/ de'i phyir 'di lta ste/ pad+ma'i rtsa ba dang pad+ma'i rtsa lag dang be tA dang ut+pa la'i rtsa ba dang pad+ma'i snying po dag ni de zhes bya'o zhes bya ba ni/ de dag ni pad+ma zhes bya'o/ /rgun la</text></item>
<item><p>230a3</p><section></section><text>sogs pa de dag ni rus pa dang bcas pa rus pa lta bu'i rtsa ba dang 'bras bu dag ni dpe yin te rang bzhin 'dra ba'i phyir ro/ /gzhir gtogs pa'i sman gyi gzhi'o zhes bya ba de bshad zin to// //da ni sman gyi gzhi phran tshegs la sogs pa'i skabs brjod par bya'o/ /de la re zhig 'brel</text></item>
<item><p>230a4</p><section></section><text>pa bstan par bya ste/ bkres pa dang skom pa dag ni nad dang 'dra ba yin te/ lus la gnod par byed pa nyid yin pa'i phyir ro/ /de bas na de dag gi gnyen por gyur pa 'tsho ba tsam sgrub par byed pa bza' bar bya ba dang btung bar bya ba dus su rung ba'i sman gyi khongs su gtogs pa nyid gang dag yin pa de dag gi</text></item>
<item><p>230a5</p><section></section><text>'du ba'i sgo bstan pa'i phyir/ rgyal srid dang de'i phyed mnod par mi bya'o zhes bya ba smras te/ rgyal srid de'i phyed do/ /dge 'dun gyi ched du zhing mnod par bya'o zhes bya ba ni/ rgyal po la sogs pas phul ba'o/ /zhing yang ngo zhes bya ba ni/ mnod par bya'o zhes bya bar sbyar te/ zhing ni grong gi yul gcig yin</text></item>
<item><p>230a6</p><section></section><text>pa'i phyir ro/ /de yal bar mi dor ro zhes bya ba ni zhing de'o/ /de'i thog shas mnod do zhes bya ba ni zhing de'o/ /thog shas btsal lo zhes bya ba ni/ zhing gi thog shas btsal bar bya ba'o/ /rmos pas de gtsug lag khang du dbul bar bya ba nyid do zhes bya ba ni/ zhing pa gang gis zhing de rmos pa des zhing</text></item>
<item><p>230a7</p><section></section><text>de'i thog shas de dge 'dun gyi gtsug lag khang du dbul bar bya ba nyid do/ /nam gyi tshe zhe na/ de'i phyir bdag nyid kyi bas dang por ro zhes bya ba smras te/ zhing pas bdag nyid kyi zhing thog [(]shas [,]shes [)]pas dge 'dun gyi thog shas dang por dbul bar bya ba nyid do/ /bsrung ba'i phyir dge slong dag bsko'o</text></item>
<item><p>230b1</p><section></section><text>zhes bya ba ni/ dge 'dun gyi thog shas mnod pa bsrung ba'i phyir dge slong dag bsko bar bya'o/ /'du ba dang 'god pa dang gnyi ga las gang yang rung ba mi mngon pas rtsis gdab par mi bya'o zhes bya ba ni/ gtsug lag khang gang na 'du ba dang 'god pa dang 'du 'god gnyis las gang yang rung</text></item>
<item><p>230b2</p><section></section><text>ba'i rtsis bya mi dgos shing mi mngon pa der dge slong dag gis rtsis gdab par mi bya bar ci 'du ba dang ci 'god pa'i sgo de bzhin du bsdu zhing spyad par bya ba'o/ /gzhan la ni dran pa dang shes bzhin sngon du btang ste de la 'jug par bya'o zhes bya ba ni/ gtsug lag khang gang na 'du ba dang</text></item>
<item><p>230b3</p><section></section><text>'god pa dang 'du 'god gnyis las gang yang rung ba'i rtsis bya dgos shing mngon pa der dge slong dag gis rtsis bya ba de la dran pa dang shes bzhin sngon du btang ste 'jug par bya'o/ /dge 'dun gyi ched du g.yog nye bar gzhag go zhes bya ba ni/ dge 'dun gyi ched du yon bdag gis</text></item>
<item><p>230b4</p><section></section><text>g.yog phul na nye bar gzhag par bya ba'o/ /'dir gzhung ni/ bcom ldan 'das kyis bka' stsal pa/ dge 'dun gyi ched du g.yog blang bar bya'o zhes gsungs pa yin no/ /gang nas gtsug lag khang du sgra mi 'byung ba der lha 'bangs kyi sdum pa byed du gzhug go zhes bya ba ni/ lha 'bangs</text></item>
<item><p>230b5</p><section></section><text>kyi sdum pa gang nas lha ris pa'i gtam tha mal pa'i sgra dang / thab mo la sogs pa blag cor gyi sgra gtsug lag khang du mi 'byung mi grag pa'i phyogs der lha 'bangs kyi sdum pa byed du gzhug pa'o/ /ji snyed dgos pa 'jug par bya'o zhes bya ba ni/ lha 'bangs dang rtse rgod la sogs pa mi</text></item>
<item><p>230b6</p><section></section><text>blas ji snyed dgos pa gtsug lag khang gi nang du 'jug par bya'i/ ril gyis ni mi dgug go zhes bya ba'i tha tshig go/ /zan dang gos sbyin par bya ba nyid do zhes bya ba ni/ dge 'dun gyi g.yog dag la'o/ /gal te las byed na'o zhes bya ba ni/ gal te g.yog dag las byed na de dag la</text></item>
<item><p>230b7</p><section></section><text>zas dang gos sbyin par bya ba nyid do/ /na ba rnams la g.yog bya'o zhes bya ba ni/ g.yog dag gal te nan de rnams yal bar mi dor bar sman la sogs pas bsnyen bkur bya ba'o/ /ba lang dang ma he dang ra dang lug dang glang po che dang rta dang rnga mo dang bong bu dang 'bru rnams dang snod kyang ngo</text></item>
<item><p>231a1</p><section></section><text>zhes bya ba yang / dge 'dun gyi ched du blang bar bya ba'o/ /'dir gzhung ni btsun pa dge slong gis longs spyod mchog blang du rung ngam/ kA t+yA ya na dge 'dun gyi ched du blang du rung ngo / /de la longs spyod ni grong dang zhing dag go /longs spyod mchog ni ba lang dang ma he dang ra dang</text></item>
<item><p>231a2</p><section></section><text>lug dag go/ /yo byad mi ma yin pa dag gang zhe na/ glang po che dang rta dang rnga mo dang bong bu dang ra dang lug dang / ma he bcom ldan 'das kyis rjes su gnang ba mchod rten gyi yang rung dge 'dun gyi yang rung ba dag go zhes gsungs pa yin no/ /de dag mchod rten gyir yang mi rung ba ma yin no</text></item>
<item><p>231a3</p><section></section><text>zhes bya ba ni/ grong la sogs pa dang ba lang la sogs pa dge 'dun gyi ched du blang du rung ba de dag mchod rten gyi ched du yang blang du rung ba kho na yin pa'o/ /kha gzar dang tshwa khug bcang bar bya'o zhes bya ba ni gang zag gis kyang ngo / /de gnyis dang phul ba'i btung phor las gzhan pa'i khar</text></item>
<item><p>231a4</p><section></section><text>ba'i snod gang zag gis bcang bar mi bya'o zhes bya ba ni/ kha gzar dang tshwa khug de gnyis dang phul ba'i btung phor las gzhan pa'i khar ba'i snod dag gang zag gis bcang bar mi bya'o zhes bya ba bdag gir mi bya ba'o/ /'di ltar khar ba'i snod gzhan yang sman phor du yongs su longs spyad</text></item>
<item><p>231a5</p><section></section><text>pas yongs su longs spyad par bya'o zhes gsungs pas de'i phyir 'di ni bdag gir bya ba dgag pa'i rnam pa yin no/ /kun dga' ra ba nye bar gzhag par bya'o zhes bya ba la/ 'dir nye bar gzhag pa zhes bya ba ni bcang ba ste des na dge 'dun nam/ gang zag gis kyang g.yog bcang bar bya ba'o/ /</text></item>
<item><p>231a6</p><section></section><text>'dir gzhung ni yo byad mi dag gang zhe na/ kun dga' ra ba pa bcom ldan 'das kyis rjes su gnang ba dge 'dun gyi yang rung gang zag gi yang rung ba'o zhes gsungs pa yin no/ /bsrung ba'i phyir byis pa mtshan mthun pa 'bul ba dag blang bar bya'o zhes bya ba ni/ khyim bdag gis byin pa</text></item>
<item><p>231a7</p><section></section><text>khye'u dang bu mo dag bsrung ba'i phyir dge 'dun nam/ gang zag la dbul na mtshan mthun pa dag blang bar bya ste/ dge slong rnams kyis ni khye'u dag blang bar bya'o/ /dge slong ma rnams kyis ni bu mo dag blang bar bya ba'o/ /'dir gzhung ni bcom ldan 'das la 'phrog ma skyabs su song zhing</text></item>
<item><p>231b1</p><section></section><text>bslab pa'i gzhi dag la bzhag nas/ des bu de dag gnod sbyin gdug pas 'jigs pas bsrung ba'i phyir dge 'dun la phul ba thos nas de dag 'di snyam du des bsrung ba'i phyir dge slong rnams la bu dag re zhig 'bul bar byed na bdag cag gis kyang ci'i phyir mi 'bul snyam nas/</text></item>
<item><p>231b2</p><section></section><text>de dag gis dbul bar brtsams pa dang / dge slong dag mi len nas/ bcom ldan 'das kyis bka' stsal pa/ blang bar bya'o zhes gsungs pa yin no/ /de dag gi cha lugs ni mgul par chos gos btags pa nyid do zhes bya ba ni/ byis pa dge slong gis blangs pa de dag gi cha lugs ni</text></item>
<item><p>231b3</p><section></section><text>mgul par dge slong gis chos gos kyi tshal bu re re btags pa yin no/ /rked par yang rung ngo zhes bya ba ni/ chos gos gdags pa nyid do/ /phan gdags pa'i sems kyis so sor bskyang bar bya'o zhes bya ba ni/ dge slong rnams kyis byis pa de dag la phan gdags pa'i sems kyis so</text></item>
<item><p>231b4</p><section></section><text>sor bskyang bar bya ste/ zang zing dang bcas pa'i sems kyis ni ma yin no/ /de'i nye dus phul ba blang bar bya'o zhes bya ba ni/ byis pa de dag gi nye dus gos la sogs pa dag dge slong la phul ba blang bar bya'o/ /mjug tu ni rin nyid du yang ngo zhes bya ba ni/ de'i nye du dag gis mjug tu byis</text></item>
<item><p>231b5</p><section></section><text>pa phyir len pa'i tshe byis pa'i rin nyid du gos la sogs pa phul ba yang blang bar bya ste/ de ni de dag gis dad pa'i dbang du byas pa nyid yin pas/ 'di la log pas 'tsho ba nyid yin par dogs par mi bya'o/ /de dag gis byas pa shes pas kyang ngo zhes bya ba ni/ byis pa de dag gis byas</text></item>
<item><p>231b6</p><section></section><text>pa shes pas dge slong la gos la sogs pa phul ba yang blang bar bya'o/ /de'i rin bda' bar mi bya'o zhes bya ba ni/ dge slong gis byis pa de dag yongs su bskyangs pa'i rin dang rngan pa dang gla bda' bar mi bya'o/ /shing tog gi rnyed pa bdag gir bya'o zhes bya ba ni/ gzhan gyis shing tog</text></item>
<item><p>231b7</p><section></section><text>gi rnyed pa phul ba dag blang bar bya'o/ /'dir gzhung ni bram ze dang khyim bdag dad pa can dag gis dge slong dag la shing tog dag 'bul bar byed pa na/ dge slong dag mi len pa nas/ bcom ldan 'das kyis bka' stsal pa/ blang bar bya'o zhes bya ba'i bar du gsungs pa yin no/ /zhun</text></item>
<item><p>232a1</p><section></section><text>mar dang 'bru mar dang sbrang rtsi dang bu ram gyi dbu ba'i bum pa yang ngo zhes bya ba yang / blang bar bya'o zhes bya bar sbyar te/ zhun mar la sogs pas gang ba'i bum pa ni zhun mar la sogs pa'i bum pa'o/ /'dir gzhung ni zhun mar dang 'bru mar dang sbrang rtsi dang bu ram gyi dbu</text></item>
<item><p>232a2</p><section></section><text>ba'i bum pa dge 'dun la 'bul ba na/ bcom ldan 'das kyis bka' stsal pa/ blang bar bya zhing blangs nas dge slong dag gam khyim pa dag gis brim par bya'o zhes gsungs pa yin no/ /de dag gi snod kyang ngo zhes bya ba ni/ zhun mar la sogs pa de dag gi snod bum pa la sogs pa yang</text></item>
<item><p>232a3</p><section></section><text>'bul na bdag gir bya ba'o/ /de dag gzhag par bya'o zhes bya ba ni/ zhun mar la sogs pa dang de dag gi snod dag go/ /gang du gzhag par bya zhe na/ de'i phyir gzhi la'o zhes bya ba smras so/ /bshang ba dang gci ba dang chang gi bum pa dag ni mi mkho ba nyid do zhes bya ba ni/ de dag ni mi mkho ba nyid</text></item>
<item><p>232a4</p><section></section><text>yin pa'i phyir gang yang nye bar gzhag par mi bya'o/ /dge 'dun gyi phyir g.yos dang 'tshod pa gang yin pa dag gi zhal ta bya'o zhes bya ba ni/ dge 'dun gyi phyir yon bdag gis 'bras chan gyi g.yos dang tshod ma la sogs pa 'tshod pa gang yin pa dag gi zhal ta bya ba ste/ 'dir gzhan byed du</text></item>
<item><p>232a5</p><section></section><text>gzhug pa yin gyi rang gis bya ba ni ma yin te/ dge slong gis btsos pa'i nyes par 'gyur ba'i phyir ro/ /lhung bzed du bsod snyoms ma blugs pa'i mdun rol du ma bzur ba nyid kyis bsod snyoms la 'jug pa bsten par mi bya'o zhes bya ba ni/ grong du bsod snyoms la 'gro ba'i tshe lhung</text></item>
<item><p>232a6</p><section></section><text>bzed du bsod snyoms ma blugs pa'i mdun rol du lhung bzed glos ma bzur bar bsod snyoms la 'jug par mi bya ba ste/ de ni mi gtsang bas gos pa'i nyes pa spang ba'i phyir ro/ lhung bzed kyi kha g.yogs bcang bar bya'o zhes bya ba ni/ lhung bzed kyi nang du bsod snyoms blugs pa</text></item>
<item><p>232a7</p><section></section><text>gang gis g.yogs par byed pa de ni lhung bzed kyi kha g.yogs zhes bya ste/ bcang bar bya'o/ /'di dang khar ba'i snod bcang ba la thun mong ma yin pa nyid du dogs par mi bya'o zhes bya ba ni/ lhung bzed kyi kha g.yogs bcang bar bya'o zhes bya ba 'di dang kha gzar dang tshwa khug dag dang</text></item>
<item><p>232b1</p><section></section><text>phul ba'i btung phor las gzhan pa'i khar ba'i snod bcang bar mi bya'o zhes smos pa de la dge slong dang dge slong ma dag gi thun mong ma yin pa nyid du dogs par mi bya ba ste/ dge slong mas kyang lhung bzed kyi kha g.yogs bcang bar bya ba dang / kha gzar dang tshwa khug dag dang phul ba'i btung phor</text></item>
<item><p>232b2</p><section></section><text>las gzhan pa'i khar ba'i snod bdag gir mi bya'o zhes bya ba'i tha tshig go/ /nad pas zhwa bcang ba la mi rung ba nyid du yang ngo zhes bya ba yang dogs par mi bya'o zhes bya bar sbyar te/ dge slong ma nad pas zhwa bcang ba la mi rung ba nyid du dogs par mi bya ba'o/ /'di skad bstan te/ nye ba 'khor rang</text></item>
<item><p>232b3</p><section></section><text>bzhin gyis kha na ma tho ba dang bcas pa ma gtogs par zhes gsungs pas nad pa la zhwa bcang bar rjes su gnang ba gang yin pa de dge slong ma la mi rung ba nyid du dogs par mi bya'o/ /'dir gzhung ni skye dgu'i bdag mo chen mo glad pa na nas/ bcom ldan 'das kyis bka' stsal pa/ /zhwa bcang bar</text></item>
<item><p>232b4</p><section></section><text>bya'o zhes bya ba gsungs pa yin no/ de lta bas na chu la chab brom 'chags pa'i yul du dge slong rnams la rjes su gnang ba gang yin pa de dge slong ma rnams la yang rjes su gnang bar shes par bya'o/ /gsil byed kyi sgra ma phyung bar bsod snyoms la khyim du 'jug par mi bya'o zhes bya ba la/ gsil</text></item>
<item><p>232b5</p><section></section><text>byed ces bya ba ni/ khar gsil gyi ming gnyis pa yin no/ /des sgra ma phyung bar khyim du bsod snyoms la 'jug par mi bya'o/ /de bcang bar bya'o zhes bya ba ni/ gsil byed de'o/ /'byung ba dang 'jug pa la mkhas pas 'bad par bya'o zhes bya ba ni/ bsod snyoms pas khyim nas phyir 'byung ba</text></item>
<item><p>232b6</p><section></section><text>dang / khyim du 'jug pa'i lam rgyus la mkhas pa nyid du 'bad par bya'o/ /ji ltar zhe na/ de'i phyir mtshan ma bya bas so zhes bya ba smras te/ mtshan ma gdab par bya'o/ /ci zhig gis she na/ de'i phyir bsod snyoms kyi 'bram zer la sogs pa'o zhes bya ba smras te/ skabs skabs su phye</text></item>
<item><p>232b7</p><section></section><text>la sogs pa'i 'bram zer gzhag pa la sogs pas so/ /chos btsong bas 'tsho ba sbyar bar mi bya'o zhes bya ba ni/ rnyed pa'i phyir zong du gyur pa'i chos bsten pas 'tsho ba sbyar bar mi bya ste/ de ni log pas 'tsho ba'i phyir dgag pa mdzad do/ /'dir gzhung ni ma mo las de dag chos kyi sgo nas rnyed pa</text></item>
<item><p>233a1</p><section></section><text>yongs su tshol zhing chos 'tshong bas 'tsho ba sbyor bar byed pa na/ bcom ldan 'das kyis bka' stsal pa/ chos kyi sgo nas rnyed pa yongs su btsal bar mi bya zhing / chos 'tshong bas 'tsho ba sbyar bar mi bya'o zhes gsungs pa yin no/ /chu med na zho ga chu la sogs pa'i khu bas rkang pa</text></item>
<item><p>233a2</p><section></section><text>dag bkru'o zhes bya ba ni/ chu med na zho ga chu dang chur khu dang rtsab mo la sogs pas rkang pa dag bkrur rung ba'o/ /rkang pa bkru ba de ni dpe tsam du zad de bshang ba dang gci ba la sogs pa bya ba dag la yang chu med na de dag gis bkru ba la yang nyes pa med do/ /'di ni 'og nas zas rkang pas</text></item>
<item><p>233a3</p><section></section><text>brdzi bar mi bya'o zhes 'byung ba'i dmigs kyis bsal ba yin no/ /rtswa bam la 'dug par bya'o zhes bya ba ni/ stan gzhan med na'o/ /bla gab med pa'i mtha' gcig tu gzhag go zhes bya ba ni/ rtswa bam mi spyod pa'i tshe na'o/ /spungs te yang ngo zhes bya ba ni/ so sor bzhag pa 'ba'</text></item>
<item><p>233a4</p><section></section><text>zhig tu ma zad kyi/ spungs te bzhag tu yang rung ba'o/ /mjug tu dor ro zhes bya ba ni/ bya ba zin pa'i mjug tu rtswa bam dor bar bya ba'o/ /mang ba nyid yin na'o zhes bya ba ni/ dge slong mang ba nyid yin la stan gyis mi chog na rtswa bam bya'o/ /gral gyi tshar du ma nyid kyang ngo zhes bya ba yang / mang</text></item>
<item><p>233a5</p><section></section><text>ba nyid yin na bya'o zhes bya bar sbyar te/ dge slong mang ba nyid yin na gral gyi tshar du ma nyid kyang byar rung ba'o/ /tshad ji tsam zhe na/ de'i phyir lnga brgya'i tshar ro zhes bya ba smras te/ gral tshar gcig la dge slong lnga brgya bkad sa man chad kyi tshar ring por byar rung ba'o/ /rgan pa'i mtha' re rer</text></item>
<item><p>233a6</p><section></section><text>spyi bungs bya'o zhes bya ba ni/ gral tshar du yod pa'i rgan pa'i mthar re rer bza' ba dang bca' ba'i 'dri ma sgo'i zas kyi spyi bungs re re bya'o/ 'drim pa dag rku ba nyid na spyan pa dag bsko'o zhes bya ba ni/ zas 'drim pa'i thor byan dang phyag tshang dag rku ba nyid yin na spyan pa dge slong dag bsko bar</text></item>
<item><p>233a7</p><section></section><text>bya'o/ /zan gyi las byed pa dag gis dang por bza' bar bya'o zhes bya ba ni/ gtsang sbyor ba la sogs pa zas kyi zhal ta byed pa dag gis je dang por 'tshal ma zos te brim pa la sogs pa'i las bya'o zhes bya ba'i tha tshig go/ /'dus pa chen po'i tshe rgan rims su 'khod du gzhug pa'i phyir dang</text></item>
<item><p>233b1</p><section></section><text>'drim du gzhug pa'i phyir dge slong dag bsko'o zhes bya ba ni/ dge slong dag gis 'dus pa chen po'i tshe dge slong dag bsko bar bya'o/ /ci zhig gi phyir zhe na/ rgan rims su 'khod du gzhug pa'i phyir ste/ gang dang gang dag rgan pa de dang de dag dang po kho nar 'khod du gzhug pa'i phyir ro/ /rgan</text></item>
<item><p>233b2</p><section></section><text>rims su 'drim du gzhug pa'i yang phyir te/ gang dang gang dag rgan pa de dang de dag la dang po kho nar bsod snyoms la sogs pa 'drim du gzhug pa'i phyir ro/ /'di la dge slong mas ni gnyis sam gsum gzhag ste ci dgar 'khod par bya'o zhes bya ba ni/ 'dus pa chen po 'di la dge</text></item>
<item><p>233b3</p><section></section><text>slong mas ni rgan pa gnyis sam gsum rgan rims su 'khod du bcug nas lhag ma gzhan ci dger 'khod par bya'o/ /sgra bskyungs te zan gyi ched du 'gro bar bya'o zhes bya ba ni/ zas kyi ched du 'gro ba'i tshe sgra bskyungs te 'gro bar bya'o/ /shin tu bsdams pa dang spyod lam mdzes pas so zhes</text></item>
<item><p>233b4</p><section></section><text>bya ba yang zan gyi ched du 'gro bar bya'o/ /mdzes pas so zhes bya ba yang / zan gyi ched du 'gro bar bya ba'o/ /de bzhin du 'dug par bya'o zhes bya ba ni/ sgra bskyungs pa dang shin tu bsdams pa dang spyod lam mdzes pa dang mdzes pas zas kyi ched du 'dug par bya'o/ /zas rkang pas brdzi bar mi</text></item>
<item><p>233b5</p><section></section><text>bya'o zhes bya ba ni/ 'bras chan la sogs pa'i zas rkang pas brdzi ba dang bgom par mi bya ba ste/ 'di ni spyir bkag pa yin pas gang yang rung bas so/ /lhung bzed kyi gzhi la rkang pas reg par mi bya'o zhes bya ba ni/ lhung bzed kyi gzhi yang mig dang zha nye'i dbyar 'dab dang byug ris dang rtswa</text></item>
<item><p>233b6</p><section></section><text>la sogs pa dag la rkang pas reg par mi bya ba'o/ /dran pa nye bar gzhag ste bsod snyoms blang bar bya'o zhes bya ba ni/ 'dis ni sbyin par byed pa'o/ /bdag ni len pa'o snyam du bsod snyoms dang 'brel par sems gtad par bstan to/ /sems rnam par ma g.yings bas bsod snyoms</text></item>
<item><p>233b7</p><section></section><text>blang bar bya'o zhes bya ba ni/ yul gzhan la sems 'phro bar mi bya bas bsod snyoms blang bar bya'o/ /mi 'phro ba dang 'tsho ba tsam dang de ma 'dres pa dang mi dkrugs pa dang shin tu dben pa dang dus las ma yol bar bsgrub par bya'o zhes bya ba ni/ bsod snyoms zhes bya bar sbyar te/ mi</text></item>
<item><p>234a1</p><section></section><text>'phro bar bsgrub par bya ba ni/ rnam par mi g.yeng zhing mi 'phro bar bsod snyoms bza' bar bya ba'o/ /'tsho ba tsam du bsgrub par bya ba ni/ lus 'tsho ba tsam du bsod snyoms bza' bar bya'i/ phyar g.yeng la sogs pa'i phyir ma yin no/ /de ma 'dres par bsgrub par bya ba ni/ bsod</text></item>
<item><p>234a2</p><section></section><text>snyoms de ma 'dres ma bslad par bza' bar bya ba'o/ /mi dkrugs par bsgrub par bya ba ni/ thams cad snod gcig tu blugs te dkrugs shing bza' bar mi bya ba'o/ /shin tu dben par bsgrub par bya ba ni/ gnas dben par bza' bar bya'i/ lam po che la sogs pa dag tu bza' bar mi bya'o/ /</text></item>
<item><p>234a3</p><section></section><text>dus las ma yol bar bsgrub par bya ba ni/ dus las ma yol bar bza' bar bya ba ste/ phyed yol phan chad bza' bar mi bya'o zhes bya ba'i tha tshig go/ /gang la mgron du bos pa de las gzhan rnyed pa bdag gir byed pa la mi rigs pa nyid med do zhes bya ba ni/ dge 'dun nam gang zag thug pa la</text></item>
<item><p>234a4</p><section></section><text>sogs pa'i dngos po gang la mgron du bos pas thug pa la sogs pa'i dngos po de las gzhan pa'i bsod snyoms rnyed pa bdag gir byed pa la mi rigs pa med pa'o/ /'dir gzhung ni 'dreg mkhan rab tu byung bas dge 'dun thug pa la spyan drangs nas ro bsod pa sta gon byas pa dang / dge</text></item>
<item><p>234a5</p><section></section><text>slong dag zas gzhan la mgron du bos bas de mi len pa dang / bcom ldan 'das kyis bka' stsal pa/ zas gzhan la mgron du pos pas gzhan rnyed pa bdag gir byed pa la mi rigs pa med do zhes gsungs pa yin no/ /rang gi zas la gzhan mnos pa nyes pa med do zhes bya ba ni/</text></item>
<item><p>234a6</p><section></section><text>rang gi zas za ba'i tshe gal te gzhan gyis zas gzhan sbyin par byed na de mnos pa'i nyes pa med pa nyid yin pa'o/ /gzhan gyis mgron du bos pa ni 'dug pa las des gnang na gzhan gyis byin pa ni de'i khongs su gtogs pa dang 'dra'o zhes bya ba ni/ sbyin bdag gzhan gyis mgron du bos pa na</text></item>
<item><p>234a7</p><section></section><text>dge slong 'dug pa la sbyin bdag des gnang na sbyin bdag gzhan gyis zas sbyin pa ni sbyin bdag gzhi bo'i de'i zas kyi khongs su gtogs pa dang 'dra ba'o/ /de la ni dam bcas pa las 'das pa dang yang yang za ba'i nyes pa mi 'byung ngo / /'dir gzhung ni de nas bcom ldan 'das kyis sdig</text></item>
<item><p>234b1</p><section></section><text>byung ba'i gyang rnams kyi bkad sa ga la bder gshegs te byon nas/ dge slong gi dge 'dun gyi gong du gdan bshams pa nyid la bzhugs so/ /de nas gyad kyi sna chen po la gtogs pa snang byed ces bya bas bca' ba dang btung ba dag bim par brtsams pa dang / dge slong dag 'gyod pas mi len</text></item>
<item><p>234b2</p><section></section><text>nas/ bcom ldan 'das kyis bka' stsal ba/ sbyin bdag la dri bar bya ba'o/ /dge slong dag gis sdig byung ba'i gyad rnams la dris pa dang / de dag gis smras pa/ 'phags pa dag bzhes shig ces bya ba la sogs pa gsungs pa yin no/ /der 'di lta ste/ sdig byung ba'i gyad rnams kyis</text></item>
<item><p>234b3</p><section></section><text>mgron du bos pa'i dge slong rnams la gyad kyi sna chen po la gtogs pa snang byed kyis bca' ba dang btung ba dag brims pa sbyin bdag gis gnang ba de ni sbyin bdag gzhi bo'i khongs su gtogs pa dang 'dra'o/ /bsams pa'i don gyis sgra'i sbyor ba rnam par gzhag gi grags pas ni ma</text></item>
<item><p>234b4</p><section></section><text>yin no zhes bya ba ni/ gang gi phyir brda'i dbang gis sgra thams cad don thams cad kyi brjod pa dag yin la/ don thams cad kyang sgra thams cad kyi brjod par bya ba dag yin pa de'i phyir/ sangs rgyas tshur shog ces bya ba la sogs pas bod cing ci yang rung ba sbyin par byed pa ni smra ba po'i</text></item>
<item><p>234b5</p><section></section><text>bsams pa'i don gyi rnam par gzhag gi grags pas ni ma yin te/ gal te des de skad 'bod pa de sangs rgyas nyid du bsams pa yin na ni sangs rgyas dkon mchog nyid la phul ba yin no/ /ji ste grags pa nyid du bsams pa yin na ni grags pa nyid la phul ba yin no/ /blangs pa spang bar mi bya'o</text></item>
<item><p>234b6</p><section></section><text>zhes bya ba ni/ zas dang gos la sogs pa gzhan las blangs pa'i phyir sbyin par mi bya'o/ /'di ltar bsod snyoms la de skad gsungs pa yin mod kyi/ gzhan la yang rung bar snang bas 'dis spyir mdor bsdus so/ /lta ba dang tshul khrims phun sum tshogs pa dag las blangs pa gzhan go rims</text></item>
<item><p>234b7</p><section></section><text>bzhin la sbyin ba dang 'tsho bar byed pa lhag pa kham gcig yan chad len pa dang / za ba ni dad pas sbyin par bya ba chud gzon pa yin no zhes bya ba ni/ sbyin bdag lta ba dang tshul khrims phun sum tshogs pa dag las blangs pa/ gzhan go rims bzhin la sbyin pa zhes bya ba/ lta ba phun sum</text></item>
<item><p>235a1</p><section></section><text>tshogs pa las blangs pa lta ba nyams pa la sbyin pa dang tshul khrims phun sum tshogs pa las blangs pa tshul khrims 'chal pa la sbyin pa ni/ dad pas sbyin par bya ba chud gzon pa yin no/ /lta ba phun sum tshogs pa zhes bya ba ni/ rgyu dang 'bras bu la skur ba mi 'debs pa 'jig</text></item>
<item><p>235a2</p><section></section><text>rten pa'i lta ba yang dag par ldan pa'o/ /de las bzlog pa ni lta ba nyams pa'o/ /tshul khrims phun sum tshogs pa zhes bya ba ni/ so sor thar ba'i sdom pa dang ldan pa'o/ /de las bzlog pa ni tshul khrims 'chal ba'o/ /de dag kyang dpe tsam du zed de/ mchog las blangs pa mchog ma</text></item>
<item><p>235a3</p><section></section><text>yin pa la sbyin pa yang de bzhin no/ /bdag nyid tshim par gyur zin pas 'tsho bar byed pa lhag pa tha na kham gcig tsam yan chad len pa yang dad pas sbyin par bya ba chud gzon pa yin no/ /bdag nyid tshim par gyur zin pas 'tsho bar byed pa lhag ma tha na kham gcig tsam yan chad za ba</text></item>
<item><p>235a4</p><section></section><text>yang dad pas sbyin par bya ba chud gzon pa yin no/ /'di skad bstan te/ lta ba phun sum tshogs pa las bsams bzhin du blangs te/ lta ba nyams pa la sbyin pa dang / tshul khrims phun sum tshogs pa las bsams bzhin du blangs te/ tshul khrims 'chal ba la sbyin par byed pa dang /</text></item>
<item><p>235a5</p><section></section><text>bdag nyid tshim par gyur zin nas bsams pa bzhin du 'tsho bar byed pa lhag pa tha na kham gcig yan chad len pa dang / bdag nyid tshim par gyur zin pas bsams pa bzhin du 'tsho bar byed pa lhag par zas tha na kham gcig tsam yan chad za ba ni dad pas sbyin par bya ba chud gzon pa</text></item>
<item><p>235a6</p><section></section><text>yin no/ /lus 'tsho ba tsam la ni de dag chud gzon par mi 'gyur ro/ /lus 'tsho ba tsam las lhag pa tha na kham gcig yan chad tsam la ni/ de chud gzon par 'gyur ro/ /pha ma dang nad pa dang rab tu 'byung bar 'dod pas dang sbrum pa dag dang gdul ba dad 'dod pas bsod snyoms la</text></item>
<item><p>235a7</p><section></section><text>reg pa dang khyim pa 'ongs pa la ni de las bgo bsha' bya'o zhes bya ba ni/ de dag la byin pa ni dad pas sbyin par bya ba chud gzon par mi 'gyur ro zhes bya bar sbyar ro/ /'dod pas bsod snyoms la reg pa zhes bya ba ni/ gal te khyim pa bsod snyoms 'dod pas dge slong gi bsod snyoms</text></item>
<item><p>235b1</p><section></section><text>la lag gis 'dzin pa'o/ /khyim pa 'ongs pa zhes bya ba ni/ zas kyi dus su glo bur du 'ongs pa'o/ /de dag kyang dpe tsam du zad de/ phu nu la sogs pa nye du gzhan dag la yang de bzhin no/ /kham chang gcig za ba po rnam par ma bcad par gzhag par bya'o zhes bya ba ni/ zas kyi bya ba byed pa'i</text></item>
<item><p>235b2</p><section></section><text>dang por zas kyi kham chang gcig za ba po dmigs kyis nges pa med pas sems can thams cad la bsngos te gzhag par bya ba'o/ /'dir gzhung ni ci nas kyang lhag mar ma gyur pa'i kham chang gcig gzhag par bya'o zhes gsungs pa yin no/ /dud 'gro la yang sbyin par bya'o zhes bya ba ni/ kham</text></item>
<item><p>235b3</p><section></section><text>chang gcig gzhag pa de'o/ /'dir gzhung ni dge slong gis zos nas dud 'gro la kham mi gzhag par mi bya'o zhes gsungs pa yin no/ /bza' ba'i phyir nye bar gzhag pa las ma rdzogs par sbyin par mi bya'o zhes bya ba ni/ bdag nyid bza' ba'i phyir nye bar gzhag pa'i zas las bdag</text></item>
<item><p>235b4</p><section></section><text>nyid kyis zas kyi bya ba ma rdzogs kyi bar du lhag ma za ba la sogs pa la sbyin par mi bya'o/ /dad pas sbyin par bya ba de nyid kyis mgron du bos pa la yang mi bya'o zhes bya ba ni/ khyod kho nas 'di bza' bar bya'o zhes dad pas sbyin par bya ba nyid kyi mgron du bos pa la bza' ba'i phyir nye bar gzhag</text></item>
<item><p>235b5</p><section></section><text>pa'i zas las ni rdzogs kyang sbyin par mi bya'o/ /lhung bzed kyi gzhi ni lhag ma bza' ba rnams la ci bder bya'o zhes bya ba ni/ lhung bzed kyi 'og gzhi nyid du khur skya la sogs pa gding ba gang yin pa dang de dang 'brel ba 'bras chan la sogs pa'i lhag ma gang yin pa de ni lhag ma za ba</text></item>
<item><p>235b6</p><section></section><text>rnams la ci bder sbyin par bya ba'o/ /gnyug mar gnas pa rnams la gtor ma sbyin no zhes bya ba ni/ gtsug lag khang na gnyug mar gnas pa'i mi ma yin pa dag la spyi bungs la sogs pa las gtor ma sbyin par bya'o/ /de dag gi cho ga rjes su 'brang bas snga dro la sogs par ro zhes</text></item>
<item><p>235b7</p><section></section><text>bya ba ni/ gnyug mar gnas pa de dag gi zas kyi cho ga'i rjes su 'brang bas/ de dag la gtor ma sbyin pa ni snga dro'am gung tshigs sam phyi dro'am mtshan mo la sogs par gang rig par bya'o/ /cho ga tha dad pa nyid yin na tha dad par ro zhes bya ba ni/ gtsug lag khang gang na gnyug mar gnas</text></item>
<item><p>236a1</p><section></section><text>pa kha cig gi cho ga yang gzhan yin la/ kha cig gi cho ga yang gzhan yin na/ de dag cho ga tha dad pa nyid la dri dang me tog dang bdug pa dang gtor ma la sogs pa yang rang rang gi cho ga bzhin tha dad par bya'o zhes bya ba'i tha tshig go/ /a mra rus pa ma chags pa nyid kyi gnas</text></item>
<item><p>236a2</p><section></section><text>skabs su bza' bar mi bya'o zhes bya ba ni/ shing tog a mra rus pa ma chags pa'i gnas skabs su bza' bar mi bya'o/ /rtsa ba dang sdong bu dang 'dab ma dang me tog dang 'bras bu dang bca' bar bya ba dang 'bras chan dang zan dron dang lde gu dang sha dang snum khur dang 'o ma dang zho dang mar dang nya</text></item>
<item><p>236a3</p><section></section><text>sha dang sha skam dag ni mi rung ba nyid ma yin no zhes bya ba ni/ rtsa ba la sogs pa de dag dge slong rnams kyis bza' ba'i phyir mi rung ba nyid ma yin te rung ba kho na yin no/ /rtsa ba la sogs pas ni bca' ba dag bstan to/ /'bras chan la sogs pas ni bza' ba dag bstan to/ /'o ma la sogs</text></item>
<item><p>236a4</p><section></section><text>pas ni tshod ma dag bstan to/ /gso ma dang yungs kar dang rtsa ba dang sdong bu dang 'dab ma dang me tog dang 'bras bu la sogs pa'i thug pa dag bsten par bya ba nyid ma yin par dogs par mi bya'o zhes bya ba ni/ gso ma la sogs pa de dag gi thug pa dag bsten par bya ba nyid ma yin par dogs</text></item>
<item><p>236a5</p><section></section><text>par mi bya ba ste/ bsten par bya ba nyid kho na yin no/ /'di dag sman gyi skabs yin mod kyi 'tsho ba tsam gzhan la yang rung ba nyid yin no/ /chus kyang sbangs na btsag tu gyur pa nyid do zhes bya ba ni/ bza' ba dang bca' ba dag ni tha na chu tsam gyis kyang spangs na btsag tu gyur pa nyid yin te/ chu</text></item>
<item><p>236a6</p><section></section><text>zhes smos pa ni mtha' bstan pa ste/ des kyang 'o ma la sogs pa tshod ma'i rnam pa gang yang rung bas sbangs pa na btsag tu gyur pa nyid bstan to/ /rkyal par blugs pa ni mi rung ba nyid ma yin no zhes bya ba ni/ tshwa la sogs pa rkyal pa dang 'brag dang grod pa la sogs par blugs pa de dag ni</text></item>
<item><p>236a7</p><section></section><text>snod de dag ko lpags yin du zin kyang mi rung ba nyid ma yin te rung ba kho na'o/ /snod du zan bzar rung ngo zhes bya ba ni/ de la 'gal ba med pa'o/ /snod khyad par ji lta bu can zhe na/ de'i phyir yol gor ro zhes bya ba smras te/ shing las byas pa'i yol gor ro/ /rdo las byas par yang ngo</text></item>
<item><p>236b1</p><section></section><text>zhes bya ba ni/ yol gor zas bzar rung ba'o/ /zas byas par yang ngo zhes bya ba ni/ snod der sngon zas zos su zin kyang yang zas kyi snod byar rung ba'o/ /lcags kyi lhung bzed la sogs pa bzhin bkrus te'o zhes bya ba ni/ ji ltar lcags kyi lhung bzed la sogs pa sngar zas blugs pa</text></item>
<item><p>236b2</p><section></section><text>yang bkru ste/ zas kyi snod byed pa de bzhin du shing dang rdo'i yol go 'di dag tu sngar zas blugs pa yang bkrus te zas kyi snod du bya'o/ /bkru bshal ni gnas pa'i las yin no zhes bya ba ni/ lhung bzed la sogs pa'i las bkru bshal ni slob ma dang nye gnas dag gi las yin pa'o/ /</text></item>
<item><p>236b3</p><section></section><text>zos nas kyang ngo zhes bya ba ni/ zas zos pa'i rjes la lhag ma can gyi lhung bzed la sogs pa'i bkru bshal yang gnas pa dag gi las yin no/ /'dir gzhung ni mkhan po dang slob dpon dag gi snod dag gnas pa dag gis bkrus te dbul bar bya'o/ /zos nas kyang gnas pa dag gis</text></item>
<item><p>236b4</p><section></section><text>snod dang bya ma bum dag bkrus te bskur bar bya'o zhes gsungs pa yin no/ /gzhan dang lhan cig snod gcig tu bza' bar mi bya'o zhes bya ba ni/ gzhan gnyis pa la sogs pa dang lhan cig snod gcig gi nang du zas bza' bar mi bya ba'o/ /lam du snod dag med na bza' bar bya'o zhes bya ba ni/ lam</text></item>
<item><p>236b5</p><section></section><text>du snod gzhan dag med na gzhan dang lhan cig snod gcig tu bza' bar bya'o/ /rim gyis za na dus las yol bar dogs na lhan cig bza'i/ dus las yol bar mi 'gyur na ni de'i tshe yang lhan cig bza' bar mi bya ba'o/ /lam du su dang lhan cig tu snod gcig tu bza' bar bya zhe na/ de'i phyir dge</text></item>
<item><p>236b6</p><section></section><text>slong dang ngo zhes bya ba smras so/ /gzhan gyis lag bteg na/ rang gis gzhug go zhes bya ba ni/ lhan cig za ba'i tshe dge slong gzhan gyis lag btag pa na rang gis lag gzhug par bya ba'o/ /dge tshul dang ni 'og ma bzhin no zhes bya ba ni/ dge tshul dang 'og ma zhes bya ba 'og nas g.yog rnams</text></item>
<item><p>236b7</p><section></section><text>la bcangs te sbyin no zhes 'byung ba bzhin du sder la mi gdags par 'tshal ma phog la stsal to zhes bya ba'i tha tshig go/ /mi ldan pa na lhan cig tu zhes bya ba ni/ rkyen gyi dbang gis 'chal ma phog la stsal du mi ldan na lam du snod gzhan med na dge tshul dang yang lhan cig snod gcig tu bza' ba'o/ /</text></item>
<item><p>237a1</p><section></section><text>'dir gzhung ni dge tshul ngag la snod dag med nas/ bcom ldan 'das kyis bka' stsal pa/ de dag la bcangs te lag tu sbyin par bya'o/ /lam 'jigs pa dang bcas shing 'gron pa dag kyang thal lam zas bcad du mi rung na lhung bzed byin gyis brlabs pa mi gtong bar de dag</text></item>
<item><p>237a2</p><section></section><text>dang lhan cig snod gcig tu bza' bar bya'o zhes gsungs pa yin no/ /g.yog rnams la bcangs te sbyin no zhes bya ba ni/ 'tshal ma phog la stsal ba'o/ nye du gcugs pas gsol na thams cad du dben pa'i phyogs su'o zhes bya ba ni/ gal te nye du gcugs pas lhan cig bza' bar gsol na</text></item>
<item><p>237a3</p><section></section><text>de'i tshe lam 'ba' zhig tu ma zad kyis/ gnas thams cad du yang dben pa'i phyogs su lhan cig tu bza' bar bya'o/ /de gnyis las byin len byas pa 'jig pa dang byin len ma byas pa dang 'dre ba bsrung bar bya ba nyid do zhes bya ba ni/ dge tshul dang nye du de gnyis dang de dag dang lhan cig za ba'i tshe byin</text></item>
<item><p>237a4</p><section></section><text>len byas pa 'jig pa dang / byin len ma byas pa dang 'dre ba bsrung bar bya ba nyid yin no/ /ji ltar bsrung bar bya ba nyid yin zhe na/ de'i phyir lhung bzed byin gyis brlabs te lag pa dag bsnyal du bcug nas so zhes bya ba smras te/ rang gi lhung bzed byin len byas te/ de gnyis lag bsnyal du bcug</text></item>
<item><p>237a5</p><section></section><text>nas lhan cig bza' bar bya'o/ /'dir gzhung ni phyogs dben par 'dug ste lag pa dag bsnyal du bcug nas snod mi gtong bar bza' bar bya ste/ 'di la 'gyod par mi bya'o zhes gsungs pa yin no/ /mchil lham dang bcas pa bzhin du bza' bar mi bya'o zhes bya ba ni/ mchil lham dag gyon bzhin</text></item>
<item><p>237a6</p><section></section><text>du bza' bar mi bya'o/ /nad pas ni mnan te'o zhes bya ba la/ 'dir nad pa zhes bya ba ni/ nad pa gang la rkang pa sa la gzhag na mi 'phrod pa de nad pa yin par khas blangs te/ des ni mchil lham gnyis phud pa'i steng du rkang pa gnyis kyis mnan te bza' bar bya ba'o/ /sgren mo dang gos gcig</text></item>
<item><p>237a7</p><section></section><text>pas mi bya'o zhes bya ba ni/ bza' bar ro/ /nad pa la ni ltung ba med do zhes bya ba la/ 'dir nad pa'i tshad ni mi nus pa la bya ste/ des ni sgren mo'am gos gcig pas za ba la ltung ba med do/ /de g.yog dag gis skyor bar bya'o zhes bya ba ni/ nad pa de nad g.yog dag gis lus dang gos la</text></item>
<item><p>237b1</p><section></section><text>sogs pas skyor te zar gzhug pa'o/ /'dir gzhung ni bcom ldan 'das kyis bka' stsal pa/ sgren mos bza' bar mi bya'o/ /nad pas sbyor mi bzod nas bcom ldan 'das kyis bka' stsal pa/ nad pa la ltung ba med do/ /de g.yog gis gos kyis skyer bar bya'o zhes gsungs pa yin no/ /nus</text></item>
<item><p>237b2</p><section></section><text>na rngul gzan la brten par bya'o zhes bya ba ni/ nad pas nus na rngul gzan la brten par bya'o/ /gal te nus na chos gos steng ma med par bza' bar mi bya'o/ /gsang ba'i phyogs kyang ngo zhes bya ba ni/ nang pas nus na khor gsum khebs pa'i mthar thug pa'i sham thabs la brtan par bya ste/ 'di ni</text></item>
<item><p>237b3</p><section></section><text>sgren mo'i skabs dang gos gcig pa'i skabs gnyi gar gtogs pa yin par rig par bya'o/ /zan gyi phyir 'dug pas 'di'am 'di nas byin cig ces 'drim mkhan la go bar mi bya'o zhes bya ba ni/ zan gyi phyir 'dug cing bkad pa'i gang zag gis dngos po 'di byin cig ce'am/ spyi bungs la sogs</text></item>
<item><p>237b4</p><section></section><text>pa 'di nas byin cig ces gang zag 'drim mkhan la brjod cing go bar mi bya'o/ /nad pas 'phrod pa la ni ltung ba med do zhes bya ba ni/ gal te nad pas nad dang 'phrod pa khams snyoms par 'gyur ba'i zas 'di byin cig ce'am/ 'di nas byin ces go bar byas pa la ltung ba med pa'o/ /'dir gzhung ni</text></item>
<item><p>237b5</p><section></section><text>nad pa la gal te des khams snyoms par 'gyur na ltung ba med do zhes gsungs pa de 'dir bsdus pa yin no/ /gzhung kha cig las de'i dpe bstan pa de bstan pa'i phyir/ dper na drod chung bas tshos pa dang drod che bas rlon pa lta bu'o zhes bya ba smras te/ drod chung bas tshos pa byin cig 'di nas byin</text></item>
<item><p>237b6</p><section></section><text>cig ces bya ba dang / drod che bas rlon pa byin cig 'di nas byin cig ces go bar byas pa la ltung ba med pa lta bu'o/ /bdag nyid la nad pa'i 'du shes dang zas la sman gyi 'du shes nye bar gzhag ste bza' bar bya'o zhes bya ba ni/ bkres pa dang skom pa ni nad yin la/ bdag la de yod pas</text></item>
<item><p>237b7</p><section></section><text>bdag nyid la nad pa'i 'du shes nye bar gzhag pa dang / de zas kyi 'tsho bas zas la sman gyi 'du shes nye bar gzhag ste/ zas bza' bar bya ba'o/ /dran pa yang ngo zhes bya ba yang / zas la nye bar gzhag ste bza' bar bya ba'o/ /ji ltar zhe na/ de'i phyir 'byung ba dang 'dra ba dang 'gyur ba dang</text></item>
<item><p>238a1</p><section></section><text>phyir rgol ba nyid dang rgyu mthun pa dang brten pa'i rnam pa dang btsal ba dang gzhan la rag las pa nyid dang nad dang bcas pa nyid dang so sor 'gro ba nyid dag gis mi mthun pa nyid du gzhag pa'o zhes bya ba smras te/ 'byung ba la sogs pa rnam pa bcu po de dag gis zas la mi mthun pa'i</text></item>
<item><p>238a2</p><section></section><text>dran pa nye bar gzhag ste bza' bar bya'o zhes bya bar sbyar ro/ /de la 'byung ba zhes bya ba ni/ zas 'di mi gtsang ba dang lud la sogs pa dag las 'byung ba'o/ /'dra ba zhes bya ba ni/ 'di lta ste/ 'bras chan ni srin bu dang 'dra ba phye dag ni rus phye dang 'dra ba la sogs pa'o/ /'gyur ba zhes bya ba ni/ zas zos</text></item>
<item><p>238a3</p><section></section><text>na bad kan dang snabs dang rnag dang khrag la sogs par 'gyur ba'o/ /phyir rgol ba nyid ces bya ba ni/ zas kyi phyir/ phyir rgol ba nyid rnams dang rjes su 'brel ba ste/ zas kyi rgyu las ma ni bu dang lhan cig 'thab par byed/ bu ni ma dang lhan cig 'thab par byed pa la sogs pa'o/ /rgyu mthun pa zhes bya</text></item>
<item><p>238a4</p><section></section><text>ba ni/ zas ni bshang ba dang gci ba la sogs pa shin tu smad pa dag dang rgyu mthun pa yin pa'o/ /brten pa'i rnam pa zhes bya ba ni/ rten cing 'brel bar 'byung ba ste/ zas 'di zhing la sogs pa la brten te byung ba dang de dag la brten nas sred pa la sogs pa kun nas nyon mongs pa dag 'byung</text></item>
<item><p>238a5</p><section></section><text>ba'i phyir ro/ /btsal ba zhes bya ba ni/ de tshegs chen pos sgrub dgos pa'o/ /gzhan la rag las pa nyid ces bya ba ni/ tshegs chen pos 'bru la sogs pa grub kyang de g.yo ba la sogs pa med na mi ldan pa'i phyir/ gzhan la rag las pa nyid du 'gyur ba'o/ /nad dang bcas pa nyid ces bya</text></item>
<item><p>238a6</p><section></section><text>ba ni/ zas log par zhu bas rims la sogs pa nad mang po du ma dag 'byung ba'i phyir ro/ /so sor 'gro ba nyid ces bya ba ni/ zas 'di rnam pa bzhir 'gro ba ste/ de'i cha gcig ni lus kyi mes sreg par byed pa dang / gnyis pa ni bshang ba dang gci bar 'gyur ba dang / gsum pa ni</text></item>
<item><p>238a7</p><section></section><text>srin bu dag gis bza' bar 'gyur ba dang / bzhi pa ni lus rtas par byed pa'o// //bam po lnga bcu brgyad pa/ dran pa nye bar gnas pas so zhes bya ba ni/ zas la sems gtad pas so/ /sems rnam par ma g.yengs pas so zhes bya ba ni/ sems can thams cad kyis zas la</text></item>
<item><p>238b1</p><section></section><text>gtad pas so/ /shes bzhin gyis sgra bskyung zhing ngo zhes bya ba ni/ blag cor mi bya bar zas bza' bar bya ba'o/ /de mi bya bar ro zhes bya ba ni/ lag pa dang rkang pa la sogs pa'i sgra mi bya bar ro/ /mi dbyung bar thug pa dag go zhes bya ba ni sgra mi dbyung bar thug pa dag btung bar bya'o/ /khrum</text></item>
<item><p>238b2</p><section></section><text>khrum mi bya bar ro zhes bya ba ni/ sgra khrum khrum mi bya bar khur ba la sogs pa bca' bar bya'o/ /sgra 'byung ba dag chu la sogs pas snyi bar bya'o zhes bya ba ni/ zas bldad na sgra 'byung ba dag chu la sogs pas spang bar bya ba'o/ /bza' ba de'i don du rol mo byed du mi 'jug go zhes bya ba ni/ zas</text></item>
<item><p>238b3</p><section></section><text>bza' ba de'i don du glu gling dang sil snyan la sogs pa'i rol mo byed du gzhug cing bza' bar mi bya ba'o/ /'dir gzhung ni a mras bskyangs kyis rang gis mgron du bos pa'i dge 'dun zan za ba na rol mo bya bar brtsams pa dang / bcom ldan 'das kyis bka' stsal ba/ dge slong gis</text></item>
<item><p>238b4</p><section></section><text>rol mo byed du bcug pa bzhin du bza' bar mi bya'o/ /zan 'gal tshabs can du 'gyur ro/ /khang pa'i dus ston dang mchod rten la rol mo byed du bcug pa la ni ltung ba med do zhes gsungs pa yin no/ /kha nas rol mo byed pa nyid la ni nyes byas phra mor 'gyur ro/ /bshad pa byed pa nyid ni mi bya'o</text></item>
<item><p>238b5</p><section></section><text>zhes bya ba ni/ chos bshad pa dang yon bshad pa la sogs pa byed pa nyid na zan bza' bar mi bya'o/ /de so sor rig par bya'o zhes bya ba ni/ yon bshad pa de so sor rig par bya'o/ /'dir gzhung ni dge slong gis yon bshad par byed pa na bza' bar mi bya'o zhes gsungs pa yin no/ /yon bshad</text></item>
<item><p>238b6</p><section></section><text>pa zhes bya ba ni/ dge ba'i rtsa ba bsngo zhing smon lam 'debs pa'o/ /dus yol bar gyur na tshigs su bcad pa gnyis sam gsum du'o zhes bya ba ni/ gal te dro'i dus yol bar dogs pa yod na de'i tshe tshigs su bcad pa gnyis sam gsum bshad pa byed kyi bar du bza' bar mi bya ba'o/ /</text></item>
<item><p>238b7</p><section></section><text>rkyang pa 'chad na tshig gnyis sam gsum 'chad kyi bar du bza' bar mi bya ba yang 'di'i rjes su 'brang bas shes par bya'o/ /de'i 'og tu za ba la ni ltung ba med do/ /zos nas gtsug lag gi tshigs su bcad pa gdon to zhes bya ba ni/ zan zos pa'i rjes la lag pa bsnyal/ lhung bzed</text></item>
<item><p>239a1</p><section></section><text>bzhag kha bkrus nas drang srong gis gsungs pa'i tshigs su bcad pa gdon pa'o/ /zos nas mgron du 'bod pa la yon bshad pa dang chos bshad pa dag bya'o zhes bya ba ni/ zan zos pa'i rjes la sbyin bdag la yon bshad pa dang chos bshad pa dag bya'o/ /mdo sde'i gzhung</text></item>
<item><p>239a2</p><section></section><text>las lag pa bsnyal lhung bzed bzhag nas zhes gsungs pa bzhin du shes par bya ste/ kha'i nang yang bkrus nas tshigs su bcad pa gdon par bya'o/ /thams cad kyis zos zin pa nyid du nges par shes nas so zhes bya ba ni/ dge slong thams cad kyis zan zos zin pa nyid du nges par</text></item>
<item><p>239a3</p><section></section><text>shes nas yon bshad pa dang chos bshad pa dag bya'o/ /ji ltar nges par shes par bya zhe na/ de'i phyir kun du blta bas so zhes bya ba smras so/ /gang gis de dag bya zhe na/ de'i phyir du ma nyid yin na dang pos so zhes bya ba smras te/ gal te dge slong dag du ma nyid yin na de'i tshe de dag gi gral</text></item>
<item><p>239a4</p><section></section><text>gyi dang po pas de dag bya'o/ /mi nus na nus pa gzhan la bcol lo zhes bya ba ni/ gal te dang pos de dag mi nus na dge slong du ma nyid yod pa gzhan la bcol bar bya ba'o/ /gal te ma byas par dge slong rnams 'gro ba'i rkyen byung na 'khor zan bzhi yan chad sbyin no zhes bya ba ni/ gal te yon</text></item>
<item><p>239a5</p><section></section><text>bshad pa dang chos bshad pa dag ma byas ma rdzogs par dge slong rnams 'gro dgos pa'i rkyen byung na/ de'i tshe 'chad par byed pa'i 'khor tha na dge slong bzhi yan chad bzhag ste gzhan 'gro bar bya ba'o/ /de la rkyen byung na byin pa la zhus te'o zhes bya ba ni/ 'khor de la 'gro dgos pa'i rkyen</text></item>
<item><p>239a6</p><section></section><text>zhig byung na/ 'chad par byed pa gang gi 'khor du bdag nyid byin pa de la zhus te 'khor de yang 'gro bar bya ba'o/ /yon 'chad pa na dga' bo dang nye dga' dag gi ming smos par bya'o zhes bya ba ni/ yon 'chad par byed pa na der klu'i rgyal po dga' bo dang nye dga' gnyis kyi ming yang smos</text></item>
<item><p>239a7</p><section></section><text>par bya ba ste/ de gnyis ni bcom ldan 'das kyi bstan pa la mngon par dad pa nyid yin pa'i phyir dang / bstan pa yongs su skyong bar byed pa nyid yin pa'i phyir te/ ming smos na dga' ba yang skye ba'i phyir ro/ /'dir gzhung ni rnam par 'byed pa las yon 'chad pa'i tshe na klu'i rgyal po</text></item>
<item><p>239b1</p><section></section><text>dga' bo dang nye dga' gnyis kyi ming yang smos par bya'o/ /smos par mi byed na 'gal tshabs can du 'gyur ro zhes gsungs pa yin no/ /mid pa gnyis pas dus ma yin pa'i sgregs pa dag dang po gnyis sam gsum bor te kha bkrus nas mid par bya'o zhes bya ba ni/ gang la mid pa gnyis</text></item>
<item><p>239b2</p><section></section><text>yod pa de ni mid pa gnyis pa ste/ des zas zos nas phyi dro dus ma yin par ba lang bzhin du sgregs pa 'byung zhing zas phyir zlos shing bldad na dang por gnyis sam gsum bor te/ de'i 'og tu kha bkrus nas phye ma rnams mid par bya ba ste/ de ni 'tshag 'bri zhing sbyor mi bzod pa'i nyes pa</text></item>
<item><p>239b3</p><section></section><text>spang ba'i phyir ro/ /gnyis sam gsum 'dor ba ni kha chu la sogs pas gnod pa nyid spang ba'i phyir ro/ /kha bkru ba ni kha la chags pa dang bral bar bya ba'i phyir ro/ /de ni pas ma yin pa ma yin no zhes bya ba ni/ sgregs pa dang 'brel pa de ni zas kho na yin pa'o/ /de'i phyir gzhan gyi dus ma yin</text></item>
<item><p>239b4</p><section></section><text>pa dang spangs pa'i tshe sgregs pa 'byung na kha bkru bar bya'o zhes bya ba ni/ gang gi phyir sgregs pa dang 'brel pa de zas yin pa de'i phyir mid pa gnyis pa las gzhan pa mid pa gcig pas dus ma yin pa nyid ma yin pa dang zas spangs pa'i tshe sgregs pa 'byung na ba bkru bar bya'o/ da 'di</text></item>
<item><p>239b5</p><section></section><text>man chad na zas kyi rgyun thun pa gang dag yin pa de dag brjod par bya'o/ /ma bshams pa'i phyogs su mchil ma dor bar mi bya'o zhes bya ba ni/ gtsug lag khang gi phyogs gang du dge 'dun gyi mchil ma dor ba'i gnas ma bshams pa'i phyogs der mchil ma gya tshom du dor bar mi bya ba'o</text></item>
<item><p>239b6</p><section></section><text>byi dor byas par yang mi bya'o zhes bya ba ni/ dge 'dun gyi phyogs ma yin yang rung ste/ gang du gang zag gis kyang zhal zhal la sogs pas byi dor byas pa'i phyogs der yang mchil ma dor bar mi bya'o/ /sos lce btsir te yang mi bya'o zhes bya ba ni/ sos lce btsir te mchil ma bslan te sgra</text></item>
<item><p>239b7</p><section></section><text>tsid ces kyang phyogs der dor bar mi bya ba'o/ /de dang de'i sgra dkon mchog dang bla ma'i mdun du mi bya ba'o zhes bya ba ni/ mchil ma dor ba de dang mchil ma dor ba de'i sgra hag the zhes bya ba dkon mchog dang gnas brtan la sogs pa'i drung du mi bya ba'o/ /za ba'i drung du yang mi bya'o zhes</text></item>
<item><p>240a1</p><section></section><text>bya ba ni/ de dang de'i sgra'o/ /lhag ma ni drung du yang dang yang mi bya'o zhes bya ba ni/ dkon mchog dang bla ma dang za ba'i lhag ma dge slong gzhan dag gi mdun du yang de dang de'i sgra yang dang yang mi bya ba'o/ /mi nus na gzhan du 'gro bar bya'o zhes bya ba ni/ gal te mchil ma</text></item>
<item><p>240a2</p><section></section><text>dor ba de dang de'i sgra bya ba bkag pa de bsrung par mi nus na de'i tshe phyogs gzhan du 'gro bar bya'o/ /gzhan la mi bde ba mi bya'o zhes bya ba ni/ gzhan la mi bde ba rnam pa thams cad mi bya'o/ /'dir gzhung ni dge slong gis za ba'i mdun du mchil ma dor bar mi bya'o/ /'thung ba'i mdun du</text></item>
<item><p>240a3</p><section></section><text>yang mi bya'o/ /sa gzhi byi dor byas par yang mi bya'o/ /dge slong gis ma bshams pa'i phyogs su yang mchil ma dor bar mi bya'o zhes bya ba la sogs pa gsungs pa yin no/ /'og ma rnams kyis ni gzhan la mi bde ba mi bya ba bsdus pa yin te/ sngur sgra can gyis nyal bar mi bya'o zhes bya ba ni/</text></item>
<item><p>240a4</p><section></section><text>sngur ba'i sgra ngar ngar po can gyis lhag ma rnams kyi drung du yang nyal bar mi bya'o/ /des sngur sgra spang ba'i phyir ji ltar bya zhe na/ de'i phyir der bcag pa'am gzhan du 'gro bar bya'o zhes bya ba smras te/ bcag pas gnyid bsrung ba'am gzhan du 'gro bar bya ba'o/ /de'i snod ni glang po che'i rmig</text></item>
<item><p>240a5</p><section></section><text>mthil lta bu'am brtsegs ma'o zhes bya ba ni mchil ma de'i snod chol zangs ni snga ma lta bu'o/ /de med na phyi ma shos so/ /glang po che'i rmig mthil lta bu'o zhes bya ba ni/ chol zangs kyi zhabs mnyam pa'o/ /brtsegs ma zhes bya ba ni/ b+h+r-id ga ra'am lcags skyed kyi steng du chol zangs gzhag</text></item>
<item><p>240a6</p><section></section><text>pa'o/ /de nyi bar gzhag par bya'o zhes bya ba ni mchil ma snod de'o/ /der so phag gi phye ma'am bye ma'am thal ba dag gis gcal blugs so zhes bya ba ni/ mchil ma snod der ro/ /der sbrang bu 'du ba'i gnyen po gang zhe na/ de'i phyir sbrang bu dag bskrad pa ni gnyen po yin no zhes bya ba smras</text></item>
<item><p>240a7</p><section></section><text>te/ sa'am lo ma la sogs pas dgab pas so/ /dri ba bar mi 'gyur ba dang srog chags 'byung bar mi 'gyur bar bya ba'i phyir dus dus su bkru ba dang bskam par bya'o zhes bya ba ni mchil ma'i snod de'o/ /de'i dus kyi ched du gzhan nye bar gzhag go zhes bya ba ni/ bkru ba dang bskam pa</text></item>
<item><p>240b1</p><section></section><text>de'i dus kyi ched du mchil ma'i snod kyi 'theb gzhan nye bar gzhag par bya ba'o/ /mi bral bar bya ba'i phyir gtsug lag khang gi grwa'i ka ba bzhi po dag gi ngos su yang mchil ma snod dag gzhag par bya'o zhes bya ba ni/ mchil ma snod kyis mi brel bar bya ba'i phyir tha na phyogs de dag tu</text></item>
<item><p>240b2</p><section></section><text>yang mchil ma snod kyi 'theb dag gzhag par bya'o/ /rlung gi las sgra dang bcas par mi bya'o zhes bya ba ni/ 'phyen sgra dang bcas par mi gtong ba'o/ /dkon mchog dang bla ma'i mdun du mi gtong ngo zhes bya ba ni/ sgra med par yang ngo / /gzhan gyi drung du yang dang yang du mi gtong ngo zhes bya ba ni</text></item>
<item><p>240b3</p><section></section><text>dkon mchog dang bla ma las gzhan pa'i drung du yang sgra med pa yang dang yang du mi gtong ngo / /shing ljon pa'i drung du bshang ba dang gci pa dag mi bya'o zhes bya ba ni/ de skye bo mang po 'du ba'i gnas yin pa'i phyir ro/ /dgon pa de dag gi skyabs med pa nyid yin na ma gtogs so zhes bya ba ni/ gal te</text></item>
<item><p>240b4</p><section></section><text>dgon pa'i gnas su shing ljon pa de dag gis khyab cing skyabs med pa nyid yin na/ shing ljon pa de dag gi drung du ni ma gtogs so/ /tsher ma can gyi yang ngo zhes bya ba ni/ shing tsher ma can gyi drung yang ma gtogs te/ der skye bo dag mi 'du pa'i phyir ro/ /bshad pa'i skyabs bya'o zhes</text></item>
<item><p>240b5</p><section></section><text>bya ba ni/ bshad pa'i chab khungs bya'o/ /gal te gtsug lag khang du ni nub bam byang gi phyogs su'o zhes bya ba ni/ gal te gtsug lag khang dang 'brel bar chab khungs byed na gtsug lag khang gi nub bam byang gi phyogs su bya'o/ /'dir nub dang byang zhes bya ba ni/ nyi ma shar nub kyi</text></item>
<item><p>240b6</p><section></section><text>'gros kyi phyogs la ltos pa ni ma yin gyi/ gtsug lag khang gi sgo phyogs bzhi gar lta yang rung ste/ sgo ni shar phyogs zhes bya'o/ /yas kyi g.yas rol gyi ngos ni lho phyogs so/ /rgyab ni nub phyogs so/ /yas kyi g.yon rol gyi ngos ni byang phyogs zhes bya ba'o/ /de bas na/ 'dir</text></item>
<item><p>240b7</p><section></section><text>gtsug lag khang gi rgyab kyi phyogs sam yas kyi g.yon rol gyi phyogs kyi chab khungs bya'o/ /rkang khrus sa dang stor khungs la sogs pa mi gtsang ba'i las khang steng dang shod du bya'o/ /cho ga thams cad phyogs 'di gnyis su bya'o/ /sgo logs dang yas kyi g.yas rol gyi</text></item>
<item><p>241a1</p><section></section><text>phyogs ni phyogs gtso bo yin pa'i phyir der chab khungs la sogs pa byar mi rung pa'o/ /gsong ldong ngam phug rdugs so zhes bya ba ni/ chab khungs rnam pa de gnyis gang yang rung bar bya ba'o/ /gsong ldong zhes bya ba ni khung la stor khung gi wa btsugs pa'o/ phug rdugs</text></item>
<item><p>241a2</p><section></section><text>zhes bya ba ni/ khung la stor khung gi wa ma btsugs pa khung nyi tshe brkos pa'o/ /'og tu shing tsher ma can dag bskyed par bya'o zhes bya ba ni/ chab khung sa yang thog nas btod na 'og gi khung gi phyogs su shing tsher ma can dag bskyed par bya ba'o/ /thang la byed na ni mtha' 'khor bar shing</text></item>
<item><p>241a3</p><section></section><text>tsher ma can dag bskyed par bya ba'o/ /steng du bu ga'i nye 'khor du rkang rten dag gzhug go zhes bya ba ni/ chab khung sa'i nang gis sa gzhi'i steng du dong gi bu gu'i nye 'khor g.yas g.yos su 'dug pa'i rkang pa gnyis brten pa'i rkang rten rtug shing ngam rdo leb bam so phag dag gzhug</text></item>
<item><p>241a4</p><section></section><text>par bya ba'o/ /ril ba spyi blugs gzhag par bya'o zhes bya ba ni/ chab khung sar khrus bya ba'i ril ba spyi blugs gzhag pa'i gnas bya ba'o/ /sgo bsnol mar gdod do zhes bya ba ni/ chab khung sa'i ra ba'i sgo'i logs gcig nang du bsnol la sgo'i logs gcig phyi rol tu bsnol zhing ci nas</text></item>
<item><p>241a5</p><section></section><text>kyang sgo drang por mi 'dug pas nang du zhugs pa'i phyi rol nas mi snang ba de ltar sgo gdod par bya ba'o/ /'dir gzhung ni de dag sgo drang por gdod cing phyi rol nas snang ba nas/ bcom ldan 'das kyis bka' stsal pa/ sgo bsnol mar gdod par bya'o zhes bya ba'i bar du gsungs pa yin</text></item>
<item><p>241a6</p><section></section><text>no/ /sgo glegs gzhug go zhes bya ba ni/ chab khung sa'i ra ba la'o/ /yang mig dang sgo gtan dag kyang gzhug go zhes bya ba ni/ sgo glegs de la'o/ /'jug par 'dod pas sgra bya'o zhes bya ba ni/ chab khung sa'i nang du 'jug par 'dod pa'i gang zag gis se gol dang lud</text></item>
<item><p>241a7</p><section></section><text>pa la sogs pa'i sgra dbyung bar bya ba'o/ /der zhugs pas kyang thos na'o zhes bya ba ni/ chab khung sa der sngar zhugs pa'i gang zag de na 'dug pas kyang 'jug par 'dod pa'i gang zag phyis 'ong bas sgra byas pa thos na se gol dang lud pa la sogs pa'i sgra dbyung ba'o/ /gos legs</text></item>
<item><p>241b1</p><section></section><text>par brjes pas shes bzhin du 'jug par bya'o zhes bya ba ni/ chab khung sar ro/ /dkyil du 'dug par bya'o zhes bya ba ni/ khung gi dkyil du bab par ro/ /rkang rten gnyis la mi gos par khad kyis khad kyis bya'o zhes bya ba ni/ bshang ba zhes bya bar don gyis khong du chud par bya'o/ /mi 'ong</text></item>
<item><p>241b2</p><section></section><text>na bsdad par mi bya'o zhes bya ba ni/ bshang ba'i shugs rang mi 'byung na/ mthus btsir bar mi bya ba'o/ /'o na dgag par mi bya'o zhes bya ba ni/ shugs 'byung na phyir dgag par mi bya ba'o/ /de dang 'brel pa'i don las gzhan pas de'i drung du 'dug par mi bya'o zhes bya ba ni/ chab khung sa de</text></item>
<item><p>241b3</p><section></section><text>dang 'brel pa'i don bshang ba'i bya ba las gzhan pa'i dgos pas chab khung sa de'i drung du 'dug par mi bya ba'o/ /'dir gzhung ni dge slong gis bshang ba'i sa'i nyen kor du 'greng bar mi bya/ 'dug par mi bya/ nyal bar mi bya/ bcag par mi bya/ kha ton mi bya'o zhes bya ba la sogs pa</text></item>
<item><p>241b4</p><section></section><text>gsungs pa yin no/ /rkang pa bkru ba dang 'thor 'thung bya ba dag tu yang de bzhin no zhes bya ba ni/ de dang 'brel ba'i don las gzhan pas de dag gi drung du 'dug par mi bya'o/ /'dir rkang pa bkru bas zhes bya bas ni rkang pa khrus kyi sa dang gci ba'i skyabs gnyi ga bstan to/ /'thor 'thur zhes</text></item>
<item><p>241b5</p><section></section><text>bya bas ni kha gdong bkru ba dang lag pa bsnyal ba'i sa bstan to/ /dge skos kyis nyi ma re re zhing byi dor bya'o zhes bya ba ni/ dge skos kyis nyi ma re re zhing dge 'dun gyi bshang ba'i skyabs dang gci ba'i skyabs dang rkang khrus sa dang 'thor 'thung gi sa dag gi phyogs sbyang bar 'os pa dag sbyang</text></item>
<item><p>241b6</p><section></section><text>bar bya ba'o/ /sa dang lo ma gzhag pa yang ngo zhes bya ba ni/ dge skos kyis bya'o zhes bya ba'i rjes bsnyag pa'i phyir yang ngo zhes bya ba'i sgra smos so/ /lo ma ni phyi bar bya ba'i bong rdog la sogs pa dag gi dpe yin no zhes bya ba ni/ gtsug lag las/ lo ma zhes smos pa ni bshang ba phyi</text></item>
<item><p>241b7</p><section></section><text>ba'i bong rdog la sogs pa gzhan dag gi dpe tsam du zad de/ gzhan dag kyang rung ngo / /phyogs ma yin par gci bar mi bya'o zhes bya ba ni/ gci ba'i skyabs ma yin pa'i phyogs gzhan du gci na gci bar mi bya'o/ /du mar mi bya'o zhes bya ba ni/ phyogs du mar gci bar mi bya ba'o/ /rgyun gyi khung</text></item>
<item><p>242a1</p><section></section><text>sgor gzhug go zhes bya ba ni/ gci ba'i rgyun gyi'o/ /gci ba'i skyabs bya'o zhes bya ba ni/ gci ba'i chab khung sa bya ba'o/ /de'i glor ro zhes bya ba ni/ bshang ba'i skyabs de'i glor gci ba'i skyabs byed du gzhug pa'o/ /phug rdugs sam wa gzhug par bya'o zhes bya ba ni/</text></item>
<item><p>242a2</p><section></section><text>gci ba'i phyir ro/ /gzhan ni 'dra'o zhes bya ba ni/ 'og tu shing tsher ma can dag bskyed do zhes bya ba la sogs pa lhag ma gzhan ni bshang ba'i skabs dang 'dra'o/ /sa dang lo ma bzhag pa yang ngo zhes bya ba ni 'dir ni dgos pa'i phyir bzlog par bya'o/ /'khru ba'i nad can la ni khri'u'i bu</text></item>
<item><p>242a3</p><section></section><text>gu bya'o zhes bya ba ni 'khru ba'i nad dang ldan pa'i gang zag la ni de bya ba'o/ /ji ltar bya zhe na/ de'i phyir thags ma bshugs pas so zhes bya ba smras te/ khri'u thags mas brgyus pa dbus nas thags ma phan tshun bshugs te dbus su mthong bas gdod par bya'o/ /mi btub na gcad do zhes</text></item>
<item><p>242a4</p><section></section><text>bya ba ni/ gal te bshugs su mi btub na de'i tshe thags ma de gcad par bya'o/ /gal te na na than kor du lo ma'i chad bu dag gzhug go zhes bya ba ni/ gal te bshang ba bya ba'i phyir 'dug pa na reg pas bshang ba'i lam gyi than kor na na de'i tshe thag ma'i bu gu'i than kor du lo mo'i chad bu</text></item>
<item><p>242a5</p><section></section><text>dag gzhug par bya ba'o/ /sa snad pa bsrung bar bya'o zhes bya ba ni/ gnas khang la sogs pas sa rkor mi rung bas de bsrung bar bya dgos pa'o/ /de'i phyir 'og gzhir gyo mo'o zhes bya ba ni/ gang gi phyir sa snang pa bsrung bar bya ba de'i phyir khri'u'i bu gu de'i 'og gzhir gyo mo gzhug</text></item>
<item><p>242a6</p><section></section><text>par bya'o zhes bya bar sbyar ro/ /ha cang mi mtho ba bzang ngo zhes bya ba ni/ gyo mo'o/ /dri nga bar mi 'gyur bar bya ba'i phyir dus dus su bkru ba dang bskam pa dang yungs mar gyis bsku bar bya'o zhes bya ba ni/ gyo mo de dri nga bar mi 'gyur bar bya ba'i phyir dus dus su bkru ba la sogs pa bya ba'o/ /</text></item>
<item><p>242a7</p><section></section><text>de'i dus kyi ched du gzhan bsgrub po zhes bya ba ni/ bkru ba dang / bskam pa dang / yungs mar gyis bsku ba de'i dus kyi ched du gyo mo'i 'theb gzhan bsgrub par bya ba'o/ /ma 'byor na gzhi nyid du lo chub gzhag par bya'o zhes bya ba ni/ gal te de'i dus kyi ched du gyo mo gzhan ma 'byor na</text></item>
<item><p>242b1</p><section></section><text>de'i tshe gyo mo bkrus pa dang bskams pa dang yungs mar gyis bskus pa de nyid kyi steng du bshang ba'i lam gyi gzhi nyid du lo chun gzhag par bya zhing de'i lo chun steng du bshang ba bya'o/ /lo chun de yang bshang ba de nyid dang lhan cig tu dor bar bya zhing bshang ba'i dus gzhan gyi tshe na yang lo chun gzhan</text></item>
<item><p>242b2</p><section></section><text>gzhag par bya ba'o/ /dus de lta bus na gyo mo de nyid kyi bkru ba la sogs pa'i don 'grub par 'gyur ro/ /'dir lo chun zhes bya ba ni/ lo ma mang po phan tshun gshibs pa'i chun po la bya'o/ /bshang ba byas nas de byed pa'i bshang ba'i lam phyi bar bya'o zhes bya ba ni/ bshang ba de byed pa'i lam gyi</text></item>
<item><p>242b3</p><section></section><text>par bya ba'o/ /ci zhig gis de phyi bar bya zhe na/ de'i phyir/ rnon po dang rtswa'i chang ba ma yin pas so zhes bya ba smras te/ rdzas rnon po dang rtswa la sogs pa rtsub pos phyi bar mi bya ste/ de ni snad pa'i sdug bsngal spang ba'i phyir ro/ /'o na ci bzang zhe na/ de'i phyir/ 'di la ras ma dang lo chun dang lo ma'i</text></item>
<item><p>242b4</p><section></section><text>chang bu dang shing dang bong rdog dag bzang ba nyid do zhes bya ba smras te/ phyi ba 'di la ras ma la sogs pa dag bzang ba nyid do/ /de dag gis phyi bar bya'o/ /sa gnyis kyis bkru bar bya'o zhes bya ba ni/ ras ma la sogs pas phyis pa'i 'og tu sa rnam pa gnyis kyis bshang ba'i lam bkru bar bya'o zhes</text></item>
<item><p>242b5</p><section></section><text>bya bar sbyar ro/ /sngar gzhag pa'i sa ma 'dres pa dag gis phyis bkru bar bya'o zhes bya ba ni/ bshang ba byed pa'i mdun rol du sngar gzhag pa'i sa phan tshun ma 'dres pa dag gis phyis bkru bar bya ba'o/ /'thor 'thung gis rkang rten dag zer ma dag gis mi nyams pa nyid du khad kyis dal</text></item>
<item><p>242b6</p><section></section><text>bus dal bus so zhes bya ba ni/ 'thor 'thung bya ba'i ched du 'thor 'thung gi sar rkang rten byas pa dag khrus byed pa'i chu'i zer ma dag gis mi nyams pa nyid du khad kyis dal bus dal bus bkru bshal bya ba'o/ /bdun po dag gis g.yon pa'o zhes bya ba ni/ sa'i phung po bdun po dag gis</text></item>
<item><p>242b7</p><section></section><text>lag pa g.yon pa bkru bar bya'o/ /bdun gyis ni gnyi ga'o zhes bya ba ni/ sa'i phung bu gzhan bdun gyis ni lag pa gnyi ga bkru bar bya'o/ /lag ngar gnyis kyang bkru bar bya'o zhes bya ba ni/ lag pa gnyis bkrus pa de'i rjes la'o/ /yang lag pa gnyis pas so zhes bya ba ni/ lag</text></item>
<item><p>243a1</p><section></section><text>ngar gnyis bkru ba de'i 'og tu yang lag pa gnyis pas bkru bar bya ba'o/ /gzhan kyis ril ba spyi blugs so zhes bya ba ni/ de'i rjes la sa gzhan gyis ril ba spyi blugs bkru bar bya'o/ /rkang pa gnyis bkru'o zhes bya ba ni/ de'i 'og tu rkang pa gnyis bkru bar bya</text></item>
<item><p>243a2</p><section></section><text>ba'o/ /lto 'dzag pas ni tha ma'i mdun dag tu phyi ba tsam byas te 'dug pa la nyes pa med do zhes bya ba ni/ gang zag lto 'dzag pas ni tha ma'i mdun dag tu zhes bya ba/ 'dzag pa mthar thug cing chad pa'i mdun rol 'dzag pa ma chad pa'i gnas skabs dag tu bshang ba byas pa'i rjes la ras</text></item>
<item><p>243a3</p><section></section><text>ma la sogs pas phyi ba tsam byas te sa la sogs pas ma bkrus par 'dug pa la nyes pa med do/ /chad pa'i rjes la ni snga ma bzhin du bkru bar bya'o/ /de las gzhan pas ni chu yong na 'thor 'thung ma byas par yang 'dug par mi bya'o zhes bya ba ni/ lto 'dzag pa de las gzhan pa'i gang zag</text></item>
<item><p>243a4</p><section></section><text>lto 'dzag pa ma yin pas ni/ chu yod na 'thor 'thung gi bkru bshal ma byas par 'dug par mi bya'o/ /chu med na ni ma bkrus kyang nyes pa med de/ de ni ma mo las gsungs so/ /sman gyi gzhi phran tshegs la sogs pa'i skabs so zhes bya ba ni/ sman gyi gzhi phran tshegs la sogs pa'i</text></item>
<item><p>243a5</p><section></section><text>skang sa nas 'byung ba bshad zin to/ /sman gyi gzhi rdzogs so zhes bya ba ni bshad zin to// //da ni las kyi gzhi bsdu ba'i phyir cho ga las 'das na las mi chags so zhes bya ba smras te/ las kyi rgyur gyur pa'i cho ga dge 'dun tshang ba dang / las brjod pa dang / las byed pa nyid la sogs pa</text></item>
<item><p>243a6</p><section></section><text>las 'das na/ gsol pa dang / brjod pa dang / so sor thar pa gdon pa dang / dgag dbye'i las dang de dag gi 'bras bu bsnyen par rdzogs pa la sogs pa yang mi 'chags so/ /'di skad bstan te/ cho ga gang gis las bstan pa yongs su dag pa dang dge 'dun tshang ba dang las brjod</text></item>
<item><p>243a7</p><section></section><text>pa dang las byed pa la sogs pa gang dag yin pa'i cho ga de dag las 'das na/ las de byas par mi 'gyur zhing las kyi 'bras bu yang 'grub par mi 'gyur ro/ /'dir cho ga ni dge 'dun tshang ba dang las brjod pa dang las byed pa nyid do zhes bya ba ni/ cho ga'i rnam pa bstan te/ dge 'dun</text></item>
<item><p>243b1</p><section></section><text>tshang ba zhes bya ba ni/ dge 'dun lhag ma'i ltung ba las dbyung ba la ni dge slong nyi shu la sogs pa'o/ /yul dbus su bsnyen par rdzogs pa la ni bcu la sogs pa'o/ /mtha' 'khob tu bsnyen par rdzogs pa la ni gzhan med na 'dul ba 'dzin pa dang lnga la sogs pa'o/ /dge slong ma</text></item>
<item><p>243b2</p><section></section><text>dge 'dun lhag ma rnams las dbyung ba la ni/ mtshams kyi dge 'dun gnyi ga tshogs pa'o/ /dge slob ma'i sdom pa sbyin pa dang tshangs bar spyod pa la nye bar gnas pa'i sdom pa sbyin pa dang / 'khor nye bar 'jog pa dang / 'khor mang po nye bar 'jog pa'i gnang ba sbyin pa la ni yul</text></item>
<item><p>243b3</p><section></section><text>dbus su dge slong ma bcu gnyis la sogs pa'o/ /bsnyen par rdzogs pa la ni dge slong bcu dang / dge slong ma bcu gnyis la sogs pa'o/ /las gzhan thams cad la ni bzhi la sogs pa'o zhes gsungs pa'i grangs de bzhin tshang ba'o/ /las brjod pa zhes bya ba ni/ gsol ba 'ba'</text></item>
<item><p>243b4</p><section></section><text>zhig gi las dang / gsol ba dang gnyis kyi las dang / gsol ba dang bzhi'i las brjod pa dag las gang la gang bya bar gsungs pa de las ma tshang pa ste lhag ma la ni nyes pa med do/ /las byed pa zhes bya ba ni/ bsnyen par rdzogs pa las bya ba la sogs pa'o/ /las ni gsol ba dang</text></item>
<item><p>243b5</p><section></section><text>brjod pa dang so sor thar pa gdon pa dang dgag dbye'o zhes bya ba ni/ las kyi rnam par bstan te/ gsol ba zhes bya ba ni/ gsol ba 'ba' zhig gi las so/ /brjod pa zhes bya ba ni/ las brjod pa dang po dang gnyis pa dang gsum pa'o/ /so sor thar ba gdon pa zhes bya ba ni/ gso</text></item>
<item><p>243b6</p><section></section><text>sbyong ngo / /dgag dbye zhes bya ba ni/ dbyar gnas pa'i dge 'dun la gnas gsum gyi dgag dbye bya'o/ /thos par bya ba ma yin pas thos pas ni mi chags par mi 'gyur ro zhes bya ba ni/ thos par bya ba ma yin pa bsnyen par ma rdzogs pa la sogs pas thos pas ni las mi 'chags</text></item>
<item><p>243b7</p><section></section><text>par mi 'gyur te 'chags pa kho na'o/ /las byed pa la sogs pa dag la ltung ba tsam du ni 'gyur ro/ /de ltar yang / kun dga' bo khyod kyis rgyal po gso sbyong gi phyir so sor thar pa 'don pa nyan du ma bcug pa nyes so zhes gsungs pa yin no/ /mi 'chags pa mi bya'o zhes bya ba ni/</text></item>
<item><p>244a1</p><section></section><text>las gang la 'chags pa med pa de ni mi 'chags pa ste/ las de ni mi bya'o/ /de ltar yang chos ma yin pa las byed pa ni mi 'chags la/ des dge 'dun la yang 'gal tshabs can du 'gyur ro zhes gsungs pa yin no/ /da ni cho ga las 'das na las mi 'chags</text></item>
<item><p>244a2</p><section></section><text>so zhes smras pa gang yin pa de brjod par bya'o/ /chos ma yin pas mi bya'o zhes bya ba ni/ chos ma yin pas las mi bya ba ste/ chos ma yin pa zhes bya ba ni/ gleng bar ma byas/ dran par ma byas par mthus mngon sum du ma gyur par chad pa'i las byed du gzhug pa la sogs pa'o/ /</text></item>
<item><p>244a3</p><section></section><text>las kyi gzhi las gzhan pa dag la chad pa'i las ni mngon sum du byed du gzhug go zhes bya ba la sogs pa'i cho ga 'byung ba de dag kyang bsdu ba'i phyir mdo 'di byas so/ /mi mthun pa dag mi bya'o zhes bya ba ni las so/ /tshogs kyis mi bya'o zhes bya ba ni/ tshogs kyis tshogs pa'i</text></item>
<item><p>244a4</p><section></section><text>las dag mi bya ba ste/ 'di ltar tshogs kyis gzhi la sogs pa'i las dag byed na dge 'dun gyi dbyen nyid du 'gyur pa'i phyir ro/ /'dir tshogs zhes bya ba ni dge 'dun du langs pa ste/ bzhi yan chad do/ /de ni dge slong dang dge slong ma'i yul gnyis ka la bzhi yan chad</text></item>
<item><p>244a5</p><section></section><text>tshogs yin par 'dra'o/ /dge 'dun du ma gyur pa dag gis mi bya'o zhes bya ba ni/ las so/ /las gang la du dag dge 'dun nyid yin zhe na de'i phyir/ dbyung ba la ni nyi shu la sogs pa dge 'dun nyid do zhes bya ba smras te/ dge slong dge 'dun lhag ma'i ltung ba las dbyung ba'i</text></item>
<item><p>244a6</p><section></section><text>las gang yin pa de la ni dge slong nyi shu la sogs pa dge 'dun nyid yin no/ /bsnyen par rdzogs pa la ni bcu la sogs pa'o zhes bya ba ni/ dge slong yul dbus su bsnyen par rdzogs par bya ba'i las la ni dge slong bcu la sogs pa dge 'dun nyid yin pa'o/ /mtha' 'khob</text></item>
<item><p>244a7</p><section></section><text>dag tu med na 'dul ba 'dzin pa dang lnga la sogs pa'o zhes bya ba ni/ dge slong yul mtha' 'khob tu bsnyen par rdzogs par bya ba'i las la ni dge slong bcu la sogs pa med na 'dul ba 'dzin pa zhes bya ba las byed pa nyid du gtogs par lnga la sogs pa dge 'dun nyid yin no/ /yod na ni</text></item>
<item><p>244b1</p><section></section><text>gzhi'i cho ga kho na la brten par bya'o/ /des na dge slong ma dge 'dun lhag ma'i ltung ba byung ba'i mgu ba dang dbyung ba'i las la ni mtshams gnyi ga na dge slong dang dge slong ma gnyi ga'i dge 'dun thams cad tshogs pa dge 'dun nyid yin no/ /dge slong ma yul dbus su bsnyen par</text></item>
<item><p>244b2</p><section></section><text>rdzogs par bya ba'i las la ni dge slong bcu la sogs pa dang dge slong ma bcu gnyis la sogs pa dge 'dun nyid yin no/ /dge slong ma yul mtha' 'khob tu bsnyen par rdzogs par bya ba'i las la ni med na dge slong 'dul ba 'dzin pa nyid gtogs par lnga la sogs pa dang / dge slong</text></item>
<item><p>244b3</p><section></section><text>ma 'dul ba 'dzin pa nyid gtogs par drug la sogs pa'i gnyi ga'i dge 'dun dge 'dun nyid yin no/ /yod na ni gzhi'i cho ga kho na la brtan par bya'o/ /dge slong ma'i sdom pa sbyin pa la ni dbus dang mtha' 'khob tu dge slong ma'i grangs bsnyen par rdzogs par bya ba'i las dang</text></item>
<item><p>244b4</p><section></section><text>'dra bar shes par bya ba'o/ /lhag ma la ni bzhi la sogs pa'o zhes bya ba ni/ dbyung ba dang bsnyen par rdzogs par bya ba'i las ma gtogs pa de dag gi lhag ma'i las la ni dge slong bzhi la sogs pa dge 'dun nyid yin/ dgag dbye la ni dgag dbye byed pa gtogs par lnga la</text></item>
<item><p>244b5</p><section></section><text>sogs pa dge 'dun nyid yin no/ /dge slong ma rnams kyi las ni tha dad pa nyid do zhes bya ba ni/ dge slong ma rnams kyi las ni bsnyen par rdzogs pa dang dgag dbye'i las ma gtogs pa gzhan thams cad dge slong dang tha dad pa nyid du bya ba nyid yin no/ /de ltar yang dge slong</text></item>
<item><p>244b6</p><section></section><text>rnams kyi las dag kyang tha dad pa la dge slong ma rnams kyi las dag kyang tha dad do zhes gsungs pa yin no/ /dgag dbye ni dge slong gi dge 'dun la yang ngo zhes bya ba ni/ dge slong ma rnams kyi dgag dbye ni dge slong gi dge 'dun la yang bya dgos pa'o/ /yang ngo zhes bya ba'i sgras</text></item>
<item><p>244b7</p><section></section><text>ni/ dge slong ma'i dge 'dun la yang bya dgos par bstan to/ /'di ltar dge slong ma rnams kyi dgag dbye ba ni gnyi ga'i dge 'dun la bya dgos pa'i phyir ro/ /gso sbyong ni de dang mthun pa 'grub pa rnams kyis so zhes bya ba ni/ dge slong ma rnams kyi gso sbyong ni mthun pa grub pa</text></item>
<item><p>245a1</p><section></section><text>rnams kyis bya bar rig par bya ste/ su dang mthun pa zhe na/ dge slong gi dge 'dun de dang ste/ dge slong ma de dag gi gso sbyong tha dad pa yin mod kyi/ gal te dge slong gi dge 'dun dang mthun par gyur ba rnams kyis grub kyi/ ma gyur pa rnams kyis mi 'grub bo/ /ji</text></item>
<item><p>245a2</p><section></section><text>ltar na/ de dag gis dge slong gi dge 'dun dang gso sbyong mthun pa bsgrub par bya zhe na de'i phyir/ 'dun pa dang gso sbyong 'bul pas de bsgrub bo zhes bya ba smras te/ 'dun pa dang gso sbyong dag 'bul zhing stobs pas de mthun pa de bsgrub par bya'o/ /dge slong ma'i dge 'dun gyi</text></item>
<item><p>245a3</p><section></section><text>'dun pa dang gso sbyong dge slong ma gnyis kyi dge 'dun la dbul bar bya stobs par bya thob par bya ste/ de ltar na dge slong ma rnams kyi mthun par 'grub par 'gyur ro/ /'di la gnyis kyis bya'o zhes bya ba ni/ 'dun pa dang gso sbyong dbul ba 'di la dge slong ma gnyis kyis dge</text></item>
<item><p>245a4</p><section></section><text>slong ma'i dge 'dun las blang zhing dge slong dge 'dun la dbul bar bya ba'o/ /de gnyis nus pa nyid kyis so zhes bya ba ni/ dge slong ma de gnyis 'dun pa dang gso sbyong 'bul bar nus pa nyid kyis dbul bar bya'o/ /med na gcig go zhes bya ba ni/ dge slong ma gnyi gas nus</text></item>
<item><p>245a5</p><section></section><text>pa nyid med na gcig gis nus pa nyid la dbul ba brten par bya ba kho na yin no/ /dge slong gis dge 'dun gyi len pa'i dge slong bsko bar bya'o zhes bya ba ni/ dge slong gi dge 'dun gyis dge slong ma'i dge 'dun gyis 'dun pa dang / dge slong dge sbyong ma de gnyis las len</text></item>
<item><p>245a6</p><section></section><text>pa'i dge slong gcig bsko bar bya ba'o/ /de sgo gang du bsdad par bya'o zhes bya ba ni/ len par bskos pa'i dge slong des de'i tshe na sgo gang du bsdad par bya ba'o/ /'bros na shad kyis sbyong ngo zhes bya ba ni/ gal te len par bskos pa'i dge slong de 'jigs pa dang bcas pa'i phyir</text></item>
<item><p>245a7</p><section></section><text>'bros par byed na de'i tshe dge slong de la dge slong ma de gnyis kyis shad kyis sbyang bar bya ba'o/ /des kyang de bzhin no zhes bya ba ni/ gal te de'i tshe na dge slong ma de gnyis 'bros na dge slong des kyang de bzhin du shad kyis sbyang bar bya'o/ /'bros par mi bya'o zhes bya ba ni/ len</text></item>
<item><p>245b1</p><section></section><text>par byed pa'i dge slong de dang dbul bar byed pa'i dge slong ma de gnyis 'bros par mi bya ba'o/ /mi shes na ming rus dri'o zhes bya ba ni/ dbul bar byed pa'i dge slong ma de gnyis kyis len par byed pa'i dge slong de mi shes na de gnyis kyis de'i mi rus dri bar bya'o/ /mgu ba dang dbyung ba</text></item>
<item><p>245b2</p><section></section><text>ni gnyi ga rdzogs pa la'o zhes bya ba ni/ dge slong ma rnams kyis dge 'dun lhag ma byung ba'i mgu bar bya ba dang dbyung ba ni dge slong ma'i dge 'dun 'ba' zhig la bya ba ma yin gyi/ dge slong dang dge slong ma gnyi ga'i dge 'dun tshogs pa dus gcig tu gnas gcig na 'khod pa dag la</text></item>
<item><p>245b3</p><section></section><text>bya ba'o/ /bsnyen par rdzogs par bya ba la yang ngo zhes bya ba ni/ dge slong ma rnams kyis bsnyen par rdzogs par bya ba de yang gnyi ga'i dge 'dun tshogs pa la bya ba'o/ /'di la de dag gi tshogs ni bcu gnyis so zhes bya ba ni/ dge slong ma bsnyen par rdzogs par bya ba 'di la yul</text></item>
<item><p>245b4</p><section></section><text>dbus su ni dge slong ma de dag gi tshogs bcu gnyis yan chad do/ /yul mtha' 'khob tu ni dge slong ma bcu gnyis med na 'dul ba 'dzin pa nyid gtogs par drug yan chad do/ /bcu gnyis yod na ni gzhi'i cho ga kho nas bsnyen par rdzogs par bya ba'o/ /sngon rol gyi sdom pa</text></item>
<item><p>245b5</p><section></section><text>gnyis dang 'khor dang 'khor mang po nye bar gzhag pa'i gnang ba sbyin pa dang bcas pa'i dge 'dun gyi mtha'o zhes bya ba ni/ dge slong ma'i tshogs bcu gnyis zhes sngar bstan pa de ni dge slong ma bsnyen par rdzogs pa'i sngon rol gyi sdom pa gnyis po bslab pa'i sdom pa dang /</text></item>
<item><p>245b6</p><section></section><text>tshangs par spyod pa la nye bar gnas pa'i sdom pa dang / /bsnyen par rdzogs pa'i 'og tu lo bcu gnyis lon zhing nus pa'i tshe 'khor nye bar 'jog pa'i snang ba dang / 'khor mang po nye bar 'jog pa'i snang ba zhes bya ba sdom pa gnyis dang / gnang ba gnyis</text></item>
<item><p>245b7</p><section></section><text>po bsnyen par rdzogs pa dang bcas pa'i dge 'dun ma'i grangs kyi mtha' yin no zhes bya ba'i tha tshig go/ /'di skad bstan te/ dge slong ma bsnyen par rdzogs pa'i mdun rol du dge slob ma'i bslab pa'i sdom pa sbyin pa dang / tshangs par spyod pa la nye bar gnas pa'i sdom pa sbyin pa</text></item>
<item><p>246a1</p><section></section><text>dang / bsnyen par rdzogs nas lo bcu gnyis lon zhing nus pa'i tshe 'khor nye bar 'jog pa'i gnang ba sbyin pa dang / 'khor mang po nye bar 'khor ba'i gnang ba sbyin pa dang / gnyi ga'i dge 'dun las bsnyen par rdzogs par byed pa'i las lnga po de dag la</text></item>
<item><p>246a2</p><section></section><text>dge slong ma'i dge 'dun gyi grangs yul dbus su ni bcu gnyis yan chad dge 'dun nyid yin no/ /mtha' 'khob tu ni bcu gnyis med na 'dul ba 'dzin pa nyid gtogs par drug yan chad dge 'dun nyid do/ /bcu gnyis yod na ni mtha' 'khob tu yang gzhi'i cho ga nyid la brten</text></item>
<item><p>246a3</p><section></section><text>par bya'o/ /lhag ma dag gis tshogs ni bzhi'o zhes bya ba ni/ dge slong ma'i las lnga po ji skad bstan pa de dag gi lhag ma dge slong ma'i dge 'dun gyis las gzhan thams cad la ni dge slong ma bzhi'i tshogs yan chad kyis las byar rung pa'o/ /de ltar yang 'dir gzhung ni/</text></item>
<item><p>246a4</p><section></section><text>dge slong ma rnams kyis tshogs bzhis las dag bya'o zhes bya ba la sogs pa gsungs pa yin no/ /gal te dge slong ma las byed pas las mi nus na/ des dge slong gis byas pa'i tshig nges par brtags na rung ngo zhes bya ba ni/ dge slong ma las byed pas las byed mi nus</text></item>
<item><p>246a5</p><section></section><text>na des dge slong gis las byas pa'i tshig nges par brtags shing thos na de las byas pa nyid du 'gyur ba'o/ /'di skad bstan te/ gal te dge slong ma las byed pas las mi nus na/ des dge slong las byed pa'i tshig mnyan te rung bar rig par bya'o/ /ji tsam yan chad ce na de'i phyir</text></item>
<item><p>246a6</p><section></section><text>'di ltar cang mi gsung bas zhes bya ba'i gong yan chad do zhes bya ba smras te/ dge 'dun 'phags ma rnams kyis bzod cing gnang nas dge 'dun 'phags ma rnams kyis che ge mo zhig lags te zhes bya ba yan chad ni dge slong gis byas pa mnyan na rung ngo / /'di ltar cang mi gsung</text></item>
<item><p>246a7</p><section></section><text>bas de de bzhin du 'dzin to zhes bya ba ni/ dge slong ma las byed pa nyid kyis nges pa kho nar brjod par bya dgos so/ /mi 'dug par 'greng ba ni kha skong ba nyid ma yin no zhes bya ba ni/ dge 'dun ma tshang ba'i tshe las kyi mtshams de nyid na dge slong sa la mi 'dug par 'greng ba gang</text></item>
<item><p>246b1</p><section></section><text>yin pa de ni dge 'dun tshang bar bya ba'i phyir la skong pa nyid ma yin te/ spyod lam tha dad pa 'dug pas tha dad pa nyid du snang ba'i phyir ro/ /gang la bya ba yang ma yin no zhes bya ba ni/ gang zag gang la bskrad pa la sogs pa'i las bya ba'i gang zag de nyid kyang kha skong pa nyid ma yin pa'o/ /</text></item>
<item><p>246b2</p><section></section><text>de'i phyir 'dun pa dang yongs su dag pa'i cho ga las ma yin pa nyid do zhes bya ba ni/ 'dun pa dang yongs su dag pa 'bul bar byed pa'i gang zag gis 'dun pa dang yongs su dag pa phul nas bdag nyid las kyi gnas su ma 'ongs na des 'dun pa dang yongs su dag pa phul</text></item>
<item><p>246b3</p><section></section><text>ba des kyang kha skong du mi rung ba nyid yin pa'o/ /de bas na gang zag gsum gyis 'dun pa dang yongs su dag pa blangs te/ gso sbyong dang dgag dbye la sogs pa las gang yang mi bya'o/ /de gnyis dbul bar bya ba nyid ma yin no zhes bya ba ni/ dge 'dun gyi kha skong bar byed</text></item>
<item><p>246b4</p><section></section><text>pa'i gang zag gis 'dun pa dang yongs su dag pa de gnyis dbul bar bya ba nyid ma yin te/ bdag nyid las kyi gnas su 'gro bar bya ba nyid yin no zhes bya ba'i tha tshig go/ /dgag dbye byed pa nyid du mi bsko'o zhes bya ba ni/ kha skong bar byed pa dgag dbye byed pa nyid du mi bsgo pa</text></item>
<item><p>246b5</p><section></section><text>ste/ dge slong gsum gyi steng du dge slong gcig gis kha bskang ste/ dge 'dun du gyur ba'i dus na de dgag dbye byed pa nyid du bskor mi rung ste/ 'di ltar dge slong gsum la dge slong gcig gis dgag dbye byar mi rung ba'i phyir ro/ /dge slong bzhi'i steng du lnga pa gcig gis</text></item>
<item><p>246b6</p><section></section><text>kha bskang na ni de dag dgag dbye byed pa nyid du bskor rung ste/ dgag dbye byed pa ma gtogs par bzhi'i tshogs dge 'dun du gyur pa yod pa'i phyir ro/ /bsnyen par ma rdzogs pa dang nyams pa dang mtshams med pa byas pa dang sdig pa'i lta ba can dang sa gzhan na gnas pa dang tha dad</text></item>
<item><p>246b7</p><section></section><text>par gnas pa rnams kyang ma yin no zhes bya ba ni/ de dag kyang kha skong ba nyid ma yin pa'o/ /sdig pa'i lta ba can zhes bya ba ni/ tshangs pa'i dra ba zhes bya ba'i mdo sde las gsungs pa'i lta ba'i rnam pa drug cu rtsa gnyis po dag las gang yang rung ba kun du spyod pa'o/ /'dis ni thams</text></item>
<item><p>247a1</p><section></section><text>cad lta ba mthun pa tshul khrims yongs su dag pa 'dus pa 'khod pa dag gis gso sbyong dang dgag dbye dang gsol ba dang gnyis kyi las dang gsol ba dang bzhi'i las bya'o zhes gsungs pa bsdus pa yin no/ /sa gzhan na gnas pa zhes bya ba ni/ spo ba la sogs</text></item>
<item><p>247a2</p><section></section><text>pa chad pa'i las byed pa'o/ /'dis ni bzhi'i tshogs kyis las bya ste/ spo ba byed pa dang bzhis byed na chos ma yin pa las byed pa yin no/ /gzhi nas spo ba byed pa dang mgu ba spyod pa dang / gnas nas phyung ba dang bzhis byed na chos ma yin pas byed pa yin no zhes gsungs pa bsdus pa</text></item>
<item><p>247a3</p><section></section><text>yin no/ /'dir gnas nas phyung ba zhes smos pa ni spo ba byed pa dag gi dpe yin no/ /spo ba byed pa la sogs pa smos pas ni bslab pa byin pa yang gzung bar grub ste/ bslab pa byin pa ni ches sman pa yin pa'i phyir ro/ /tha dad par gnas pa zhes bya ba ni/ 'dir chos dang mthun pa'i</text></item>
<item><p>247a4</p><section></section><text>phyogs ma yin pa khas blangs pa yin par shes par bya ste/ chos ma yin pa'i phyogs dang mthun pa khas blangs pa'i tha dad par gnas pa ni sdig pa'i lta ba can zhes smos pa nyid kyis bsdus pa'i phyir ro/ /de bas na chos ma yin pa'i phyogs dang mthun pa khas blang pa dag gi las dag la</text></item>
<item><p>247a5</p><section></section><text>chos dang mthun pa'i phyogs khas blangs pa'i tha dad par gnas pa kha skong ba nyid ma yin no zhes bya bar sbyar ro/ /'khrul pa dang bcas pa yang ngo zhes bya ba yang / kha skong ba nyid ma yin no zhes bya ba'i rjes bsnyag pa'i phyir ro/ /yang ngo zhes bya ba'i sgra smos te/ thams cad tshul khrims</text></item>
<item><p>247a6</p><section></section><text>yongs su dag pa zhes gsungs pas/ de'i phyir mdo 'di byas so/ /'dir tshul khrims yongs su dag pa ni ltung ba thams cad yongs su dag pas yongs su dag pa yin gyi/ pham par 'gyur ba nyid tsam gyis ni ma yin no/ /de ltar yang 'dir gzhung ni/ sil bu dag las/ btsun pa</text></item>
<item><p>247a7</p><section></section><text>ji tsam gyis rang bzhin du gnas pa ma lags par 'gyur/ nye ba 'khor ji tsam gyis lhag par spyad pa ma yin pa lhag par spyod cing dge slong gi bslab pa la mi slob pa ste/ nye ba 'khor de tsam gyis rang bzhin du gnas pa ma yin par 'gyur ro zhes gsungs pa yin no/ /nyes byas la</text></item>
<item><p>247b1</p><section></section><text>sogs pa gang yang rung bas 'khrul par gyur cing ji srid du 'chags par mi byed dam byin gyis rlob par mi byed pa de srid du de dge slong gi rang bzhin yongs su dag pa las nyams pa yin par rig par bya ste/ de nyid kyis rang bzhin du gnas pa ma yin pa de bstan to/ /rang bzhin du gnas</text></item>
<item><p>247b2</p><section></section><text>pa ma yin pa de nyid kyis ni phyir zlog par 'os pa nyid ma yin par gsungs te/ de ltar yang 'dir gzhung ni/ btsun pa gang zag du dag gis slar bzlog par mi 'chags/ nye ba 'khor bcu gnyis kyis te byis pa dang rmongs pa dang / mi gsal ba dang / mi mkhas pa dang / ngo tsha med</text></item>
<item><p>247b3</p><section></section><text>pa dang / nad dang bcas pa dang / mtshams kyi phyi rol na gnas pa dang / gnas nas phyung ba dang / tshig yang dag par ma bsdams pa dang / spyod lam las nyams pa dang / rang bzhin du gnas pa ma yin pa dang / bslab pa byin pas so zhes gsungs pa yin no/ /de dag gis phyir</text></item>
<item><p>247b4</p><section></section><text>zlog pa mi 'chags pas de'i phyir pham par 'gyur ba ma byung ba tsam nyi tshe rang bzhin du gnas pa ma yin te ltung ba thams cad yongs su dag par rang bzhin du gnas pa zhes bya'o/ /'di ltar pham par 'gyur ba 'byung ba dang ni lhan cig 'dul ba'i tha snyad bya ba med pa kho na</text></item>
<item><p>247b5</p><section></section><text>yin pas de'i yul la ni phyir zlog pa mi skye'o zhes bya ba 'di bsam par mi bya ste/ khyim pa dang 'dra'o/ /gang gis 'khrul pa dang bcas pa yin zhe na/ de'i phyir bsdam par bya bas kyang yin gyi bshags par bya ba 'ba' zhig gis yin par ma zad do zhes bya ba smras te/ bshags</text></item>
<item><p>247b6</p><section></section><text>par bya ba'i nyes byas 'ba' zhig gis 'khrul pa dang bcas pa yin par ma zad kyi/ bsdam par bya ba'i nyes byas kyis kyang 'khrul pa dang bcas pa nyid yin par 'gyur ro/ /'di la kha cig na re/ gal te nyes byas tsam gyis kyang kha skong ba nyid du rnam par mi gzhag na/ de'i tshe bcom</text></item>
<item><p>247b7</p><section></section><text>ldan 'das kyis bstan pa las so sor thar pa'i sdom pa drungs nas phyung bar 'gyur bas/ de'i phyir 'dir 'khrul pa dang bcas pa kha skong ba nyid ma yin/ bsgrub par 'dod na de'i tshe pham par 'gyur ba'i ltung ba gang yang rung ba byung ba ni 'khrul pa dang bcas pa yin pas de ni kha skong</text></item>
<item><p>248a1</p><section></section><text>ba nyid ma yin par rigs kyi/ ltung ba gzhan byung ba ni kha skong ba nyid du rung ngo zhes zer ba dag yod de/ de dag ni rang dga' dang 'dod ris kyi dbang gis bdag nyid kyang rab tu nyams par byed cing gzhan yang rab tu nyams pa'i lam la 'jug pa/ bde bar</text></item>
<item><p>248a2</p><section></section><text>gshegs pa'i bstan pa mar gyi snying khu lta bu la mi gtsang ba'i btsog chus slad par byed pa yin pas/ 'dir de dag gi lugs kyi rjes mi bsnyags par/ 'phags pa gzhi thams cad yod par smra ba'i 'dul ba 'dzin pa chen po slob dpon yon tan 'od/ bdag dang gzhan gyi</text></item>
<item><p>248a3</p><section></section><text>grub pa'i mtha' rgya mtsho'i pha rol tu son pa/ bde bar gshegs pa'i chos 'dul ba bdud rtsi'i snying khus shes rab kyi dbang po rgyas par gyur pas 'dul ba'i gzhung lugs thams cad dang bstun te mdor byas pa 'di nyid tshad mar blta bar bya ba'o/ /'dir nyes byas la sogs</text></item>
<item><p>248a4</p><section></section><text>pa'i 'khrul pa dang bcas pas ni bshags pa dang byin gyis bslab pa dag gis chos bzhin du phyir gso bar bya ste/ dge 'dun gyi kha skong bar bya'o/ /de ltar yang 'dir gzhung ni/ dgag dbye'i gzhi las gal te bsdam par bya ba shes na/ bsdam par byas la dgag</text></item>
<item><p>248a5</p><section></section><text>dbye bya'o zhes bya ba la sogs pa gsungs pa yin no/ /bshags pa med par yang dag par 'gyur ba srid par bstan pa'i phyir byin gyis brlabs pas dag pa nyid du 'gyur ro zhes bya ba smras te/ dge 'dun lhag ma dang spang pa'i ltung byed ni byin gyis brlabs te 'dug par bya'o/ /</text></item>
<item><p>248a6</p><section></section><text>ltung byed dang so sor bshags par bya ba dang / bslab pa mang po rnams las bshags par bya ba rnams ni len par byed pa yod na nges pa kho nar bshags par bya ste 'dug par bya ba'o/ /len par byed pa med na ni byin gyis brlabs te 'dug par bya'o/ /bsdam par bya ba rnams ni</text></item>
<item><p>248a7</p><section></section><text>bsdams te 'dug par bya ba'o/ /nus pa nyid yin na mi 'gyur ro zhes bya ba ni/ ltung byed la sogs pa bshags par bya ba 'chags nus pa nyid yin na byin gyis brlabs pas dag pa nyid du mi 'gyur ba'o/ /'dir gzhung ni dgag dbye'i gzhi las/ gal te pham par 'gyur ba</text></item>
<item><p>248b1</p><section></section><text>dag shes na/ bsnyil ste dgag dbye bya'o/ /gal te dge 'dun lhag ma dag shes na byin gyis brlabs te dgag dbye bya'o/ /gal te spang ba dag shes na byin gyis brlabs te dgag dbye bya'o/ /gal te ltung byed dag shes na bshags te dgag dbye bya'o/ /gal te so sor bshags</text></item>
<item><p>248b2</p><section></section><text>par bya ba dag shes na so sor bshags te dgag dbye bya'o/ /gal te bshags par bya ba'i nyes byas dag shes na bshags te dgag dbye bya'o/ /gal te bsdam par bya ba'i nyes byas dag shes na bsdams te dgag dbye bya'o zhes gsungs pa yin no/ /'dir ltung byed la sogs pa</text></item>
<item><p>248b3</p><section></section><text>bshags par gsungs pa ni nyi ma de nyid la phyir bcos par nus pa'i phyir ro/ /de bas na bshags par nus pa nyid yin na byin gyis brlabs pas dag pa nyid du mi 'gyur ro zhes bstan to/ /nus pa nyid gang zhe na/ de'i phyir de'i tshe len pa yod na ltung byed 'ba' zhig tu 'gyur ba dang</text></item>
<item><p>248b4</p><section></section><text>so sor bshags par bya ba dang phyir bcos par bya ba'i nyes byas ni nus pa yin te bshags ba tsam yin pa'i phyir ro zhes bya ba smras te/ nyi ma gang la las byed pa'i nyi ma de'i tshe ltung ba gang dag bshags pa len pa nyid yod na phyir bcos par bya nus pa de dag ni ltung byed 'ba' zhig tu</text></item>
<item><p>248b5</p><section></section><text>'gyur ba dang / so sor bshags par bya ba dang / bshags pa'i nyes byas rnams te/ 'di ltar de dag ni de'i mdun du bshags pa tsam gyis phyir bcos par bya ba dag yin pa'i phyir ro/ /ltung ba byung ba la 'du shes ji lta ba bzhin du bsgrub par bya'o zhes bya ba ni/ ltung ba byung ba'i</text></item>
<item><p>248b6</p><section></section><text>gang zag la ni byed pa po rnams kyi 'du shes ji lta ba bzhin du 'byung ba de'i rjes su 'brang bas de dag gis 'jug par bya ste/ lhag ma dang bcas par 'du shes pa rnams kyis ni byin gyis rlob tu gzhug pa'am/ phyir bcos par byed du bcug nas de dang lhan cig las bya'o/ /</text></item>
<item><p>248b7</p><section></section><text>lhag ma med par 'du shes pa rnams kyis ni de med pa las bya'o/ /gcig la de ltar bsnyil ba dang mi bsnyil ba dang phyir bcos pa rnam pa du ma ni rigs pa kho na'o zhes bya ba ni/ gang zag ltung ba byung ba gcig la de ltar bsnyil ba dang mi bsnyil ba zhes bya ba las spang pa dang mi spang ba</text></item>
<item><p>249a1</p><section></section><text>dang phyir bcos pa rnams du ma zhes bya ba ltung pa gsor gzhug pa rnams pa du ma byed du gzhug pa ni rigs pa kho na yin no/ /'di skad bstan te/ lhag ma med par 'du shes pa rnams kyis ni de bsnyil bar bya'o/ /lhag ma dang bcas par 'du shes pa rnams kyis ni</text></item>
<item><p>249a2</p><section></section><text>bsdu bar bya'o/ /bshags par bya bar 'du shes pa rnams kyis ni/ bshags pa'i bdag nyid kyi phyir/ bcos pa byed du gzhug go/ /bsdam par bya bar 'du shes pa rnams kyi ni bsdam pa'i bdag nyid kyi phyir bcos pa byed du gzhug ste/ de dag ni rigs shing rung ba nyid yin</text></item>
<item><p>249a3</p><section></section><text>par rig par bya'o/ /de dag ni byed pa po nyid ma yin no zhes bya ba ni/ mi 'dug par 'greng ba dang / gang la bya ba dang / 'dun pa dang yongs su dag pa dbul ba dang / bsnyen par ma rdzogs pa dang nyams pa dang / mtshams med pa byas pa dang / sdig pa'i lta ba can dang / sa gzhan na</text></item>
<item><p>249a4</p><section></section><text>gnas pa dang / tha dad par gnas pa dang / 'khrul pa dang bcas pa dag ni kha skong ba nyid ma yin no zhes bstan pa de dag ni las kyi byed pa po ma yin te/ de dag gis las byar mi rung ba'o/ /'di skad bstan te/ mi 'dug par 'greng ba zhes bya ba nas 'khrul pa dang bcas</text></item>
<item><p>249a5</p><section></section><text>pa zhes bya ba'i bar du ji skad mdo las bstan pa de dag gis las byas pa ni las ma byas pa nyid yin no/ /'dir gzhung ni gleng gzhi dag las btsun pa bslab pa stsal ba las dag bgyis na bgyis zhes brjod par bgyi'am/ 'on te ma bgyis zhes brjod par bgyi/ nye ba 'khor ma byas</text></item>
<item><p>249a6</p><section></section><text>zhes brjod par bya ste/ yang bya ba dag yin no/ /btsun pa za ma dang ma ning dang / dge slong ma sun phyung ba dang / ma bkum pa dang / pha bkum pa dang / dgra bcom pa bkum pa dang / dge 'dun gyi dbyen bgyis pa dang / de bzhin gshegs pa la ngan sems kyis khrag</text></item>
<item><p>249a7</p><section></section><text>phyung ba dang / mu stegs can dang mu stegs can zhugs pa dang / rku thabs su gnas pa dang / tha dad par gnas pa dang / gnas par mi bgyi bas las dag bgyis na bgyis zhes brjod par bgyi'am ma bgyis zhes brjod par bgyi/ nye ba 'khor ma byas zhes brjod par bya ba ste/</text></item>
<item><p>249b1</p><section></section><text>yang bya ba dag yin no zhes gsungs pa yin no/ /gang tshogs kyi kha bskang bar mi 'os pa des las bya ba thag ring du spang bar bya ba kho na yin te/ las byed pa ni tshogs kyi kha skong ba gzhan dag pas ches gces pa yin pa'i phyir dang / dge 'dun gyi gtso bor gyur pa yin pa'i phyir ro/ /</text></item>
<item><p>249b2</p><section></section><text>'di ltar dge 'dun thams cad kyis gang bya ba de/ las byed pa des bya dgos pas de'i phyir de ni dge 'dun du gyur pa nyid yin no/ /lhag ma dang bcas par phyir bcos pa la zhugs pa ni 'don par byed pa nyid yin no zhes bya ba ni/ sngar de dag ni byed pa po nyid ma yin no zhes smos pa</text></item>
<item><p>249b3</p><section></section><text>de'i dmigs kyis bsal ba yin te/ dge 'dun lhag ma'i ltung ba byung ba phyir 'chos pa la zhugs pa spo ba dang / gzhi nas spo ba dang / mgu bar bya ba dang / gzhi nas mgu bar bya ba byed pa dang / gnas nas dbyung ba la sogs pa gso ba las zhugs pa'i gang zag gis</text></item>
<item><p>249b4</p><section></section><text>ni so sor thar pa'i mdo gdon du rung ba nyid yin pa'o/ /de dag las gzhan pa de dag gis ni thos pa dang bcas par mi bya'o zhes bya ba ni/ lhag ma dang bcas pa phyir 'chos pa la zhugs pa zhes smos pa de las gzhan pa/ bsnyen par ma rdzogs pa dang / nyams pa la sogs pa</text></item>
<item><p>249b5</p><section></section><text>de dag gis ni las thos par mi bya ba'o/ /bsnyen par ma rdzogs pa dang / nyams pa la sogs pa de dag las kha cig dmigs kyis bsal ba bstan pa'i phyir/ ma spangs pa dang ma log pa ma gtogs so zhes bya ba smras te/ ma spangs pa zhes smos pas ni spangs pa tha dad pa dang /</text></item>
<item><p>249b6</p><section></section><text>gnas nas phyung ba gnyis dmigs kyis bsal te/ de gnyis ni dge slong gi dge 'dun las spangs pa'i phyir ro/ /ma log pa zhes smos pas ni/ log pa nyams pa dang mtshams med pa byas pa dang / bsnyen par rdzogs pa las bral ba dmigs kyis bsal te/ nyams</text></item>
<item><p>249b7</p><section></section><text>pa dang mtshams med par byed pa gnyis ni log pa yin te/ gang las she na bde 'gror 'gro ba dang / rang bzhin du gnas pa'i rjes su mthun pa nyid las so/ /bsnyen par rdzogs pa las bral ba ni bsnyen par rdzogs pa las log pa yin no/ /de ltar na 'dir tshig gi don 'di</text></item>
<item><p>250a1</p><section></section><text>'byung ste/ ma spangs pa dang ma log pa ma gtogs pa de las gzhan pa dag gis thos pa dang bcas par las mi bya'o/ /ma spangs pa dang ma log pa dang zhes bya ba 'dis ni bslab pa byin pa dang de'i ngo bo nyid tshol ba byin pa dang / bsdigs pa dang / smad pa dang / bskrad</text></item>
<item><p>250a2</p><section></section><text>pa dang / spangs pa dag bstan te/ de dag gis thos pa dang bcas par las byed pa la nyes pa med do/ /gnas nas phyung ba ni rang gi las la yang ngo zhes bya ba yang / ma gtogs so zhes bya ba'i rjes bsnyeg pa'i phyir yang ngo zhes bya ba'i sgra smos te/ gnas nas phyung ba de'i rang gi las bzod</text></item>
<item><p>250a3</p><section></section><text>pa gsol ba de ni des thos pa dang bcas par bya'o/ las gzhan ni des thos par mi bya'o zhes bya ba'i tha tshig go/ /nang du dri ba'i phyir gsol ba la sogs pa bsnyen par rdzogs par bya ba yang ngo zhes bya ba yang ma gtogs so zhes bya ba'i rjes bsnyeg pa'i phyir yang ngo zhes bya ba'i sgra smos so/ /</text></item>
<item><p>250a4</p><section></section><text>nang du zhes bya ba ni dge 'dun gyi nang du'o/ /dri ba'i phyir zhes bya ba ni/ dge 'dun gyi nang du bar chad kyi chos gang dag las kyi slob dpon gyis dri ba'i phyir ro/ /gsol ba zhes bya ba ni/ de'i phyir gsol ba 'ba' zhig gi las byed pa gang yin pa ste/ nang du dri ba'i phyir gsol ba</text></item>
<item><p>250a5</p><section></section><text>'ba' zhig gi las byed pa de ni bsnyen par rdzogs par bya ba'i gang zag gis thos kyang rung ngo / /sogs pa zhes bya ba'i sgras ni gsol ba dang bzhi'i las kyis bsnyen par rdzogs par bya ba dag bsdus te/ de dag kyang bsnyen par rdzogs par bya ba'i gang zag gis thos par bya'o zhes bya ba'i</text></item>
<item><p>250a6</p><section></section><text>tha tshig go/ /'di skad bstan te/ las byed pa'i slob dpon gyis dge 'dun gyi nang du bar chad kyi chos rnams dri ba'i phyir gsol ba 'ba' zhig gi las bya ba dang / gsol ba dang bzhi'i las kyis bsnyen par rdzogs par bya ba'i las de dag ni bsnyen par rdzogs par bya ba'i gang zag</text></item>
<item><p>250a7</p><section></section><text>des thos pa dang bcas par bya'o/ /de las gzhan pa ni thos par mi bya'o// //bam po lnga bcu dgu pa/ thos par bya ba ma yin pa bsnyen par ma rdzogs pa la sogs pa'i gang zag la bsnyen par rdzogs par bya ba la sogs pa mngon sum du bya ba gang yin pa dang / bsnyil ba la</text></item>
<item><p>250b1</p><section></section><text>sogs pa rjes su bsgrag par bya ba gang yin pa las rnam pa gnyis bya ba de la mngon sum du bya ba dang / rjes su bsgrag par bya ba dag thabs gang gis bya zhe na/ de'i phyir de dag bya ba la lta ba'i nyen kor du bzhag pas ni mngon sum du sgrub bo go bar bya bas na rjes su bsgrag pa'o</text></item>
<item><p>250b2</p><section></section><text>zhes bya ba smras te/ de dag bya ba la zhes bya ba ni mngon sum du bya ba dang / rjes su bsgrag par bya ba la'o/ /mngon sum du bya ba ni/ blta ba'i nyen kor du bzhag pas bsgrub po/ /rjes su bsgrag pa ni go bar bya bas bsgrub po/ /'di skad bstan te/ thos par bya ba ma yin pa'i gang zag la</text></item>
<item><p>250b3</p><section></section><text>mngon sum du las gang bya ba de la ni blta bar bya ba'i nye na kor du gzhag pa nyid kyis bsgrub par bya'o/ /de bzhin du thos par bya ba ma yin pa'i gang zag la rjes su bsgrag pas las gang bya ba de la ni go bar bya ba nyid kyis bsgrub par bya ste/ khyod la gsol ba dang bzhi'i las bya ba las/</text></item>
<item><p>250b4</p><section></section><text>gsol ba ni byas zin to zhes bya ba la sogs pas go bar bya bas so/ /smyos pa'i gnang ba dang phyag mi bya ba dang mi smra bar dang longs ma spyad pa dang / gtsug lag khang gi sdom pa dag ni mngon sum du ma gyur bar ro zhes bya ba ni/ smyos pas snang ba dang / phyag mi bya ba'i sdom pa dang / mi smra</text></item>
<item><p>250b5</p><section></section><text>ba'i sdom pa dang / longs mi spyod pa'i sdom pa dang / gtsug lag khang gi sdom pa dag ni mngon sum du ma gyur par bya ba'o/ /'dir gzhung ni ma mo las mngon sum du ma gyur par bya ba'i las bcu gang zhe na/ lhung bzed khas phub pa dang / lhung bzed khas phub pa bag yangs su bya ba</text></item>
<item><p>250b6</p><section></section><text>dang / slob pa'i sdom pa dang / slob pa'i sdom pa bag yangs su bya ba dang / dge tshul gyi sdom pa dang / smyos pa'i gnang ba dang / phyag mi bya ba'i sdom pa dang / mi smra ba'i sdom pa dang / longs mi spyod pa'i sdom pa dang / gtsug lag khang gi sdom pa'o zhes gsungs pa yin no/ /</text></item>
<item><p>250b7</p><section></section><text>lhung bzed khas dbub pa nas dge tshul gyi sdom pa'i bar gyi sdom pa lnga po 'dir ci'i phyir mdor ma bsdus she na/ de dag ni bsnyen par ma rdzogs pa'i yul yin pas de dag las mngon sum du 'gyur ba'i dogs pa med pa'i phyir ro/ /las bcu po de dag ni lta ba'i nyen kor du gzhag</text></item>
<item><p>251a1</p><section></section><text>pa nyid kyis mngon sum du bsgrub par mi bya'o/ /go bar bya bas rjes su bsgrags pas ni bsgrub par bya ba kho na yin no/ /lhung bzed khas dbub pa'i sdom pa ni li ts+tsha bI chen po pa las bcas pa lta bu'o/ /lhung bzed khas phub pa bag yangs su bya ba'i gnang ba ni nya de</text></item>
<item><p>251a2</p><section></section><text>nyid la lhung bzed phyir bzlog pa mdzad pa lta bu'o/ /slob pa'i sdom pa ni dmag dpon seng ge las bcas pa lta bu'o/ /slob pa'i sdom pa bag yangs su bya ba ni de nyid la sdom pa gzhig par mdzad pa lta bu'o/ /dge tshul gyi sdom pa ni/ dge tshul bsnyil ba mi bsdu ba'i sdom</text></item>
<item><p>251a3</p><section></section><text>pa'o/ /de dag ni rang gis yang dag par bsdam pa yin gyi/ gzhan la spyo bar bya ba ma yin pas mngon sum du ma gyur par bya ba dag yin no/ /smyos pa'i gnang ba ni dge slong bye ma skyes las bcas pa lta bu'o/ /phyag mi bya ba'i sdom pa ni/ dge slong gnas nas phyung ba las dge slong</text></item>
<item><p>251a4</p><section></section><text>ma rnams kyis phyag bya ba'i 'os ma yin pa'i sdom pa bcas pa'o/ /mi smra ba'i sdom pa dang / longs mi spyod pa'i sdom pa dang / gtsug lag khang gi sdom pa ni/ lhung bzed kha sbubs pa'i sdom pa nas dge tshul gyi sdom pa'i bar gyi sdom pa lnga po bcas pa de dag dang gtam 'dre bar</text></item>
<item><p>251a5</p><section></section><text>mi bya ba dang / de dag gi longs spyod la longs spyod par mi bya ba dang / de dag gi gtsug lag khang du 'gro bar mi bya ba'i sdom pa bcas pa'o/ /bsnyen par rdzogs pa rnams la las de dag mngon sum du ma gyur bar bya'o/ /las gzhan thams cad ni mngon sum du bya'o/ /gsol ba ma</text></item>
<item><p>251a6</p><section></section><text>byas par de'i don du brjod par mi bya'o zhes bya ba ni/ gang gi don du las brjod pa de byed pa'i gzhi de las sngar gsol ba ma byas par las brjod par mi bya ba'o/ /sngar mi mthun pa dag mi bya'o zhes smos pa de'i mi mthun pa'i ngo bo nyid bstan pa'i phyir/ de'i mtshams kyi khongs su</text></item>
<item><p>251a7</p><section></section><text>gtogs pa kha skong bar 'os pas lus sam de la 'dun pas 'dus par rjes su ma zhugs pa nyid dang phyir zlog par byed pa yang gang la las de byed pa de las gzhan pas gal te mi mthun pa dang chos dang ldan na spyod lam las mi nyams pa dang / rang bzhin du gnas pa dang</text></item>
<item><p>251b1</p><section></section><text>ngag yang dag par bsdams pas mngon par mi shes pa dang / nad dang bcas pa ma gtogs pa mi mthun pa nyid do zhes bya ba smras te/ mi mthun pa nyid ni rnam pa gnyis te/ 'dus par rjes su ma zhugs pa nyid dang / phyir zlog par byed pa'o/ /de la 'dus par rjes su ma zhugs pa</text></item>
<item><p>251b2</p><section></section><text>nyid ces bya ba de ji bstan pa'i phyir/ de'i mtshams kyi khongs su gtogs pa zhes bya ba smras te/ mtshams gang du las de byed pa de'i mtshams kyi khongs su gtogs pa'i dge slong ngo / /dge slong khyad par ji lta bu can zhig ce na de'i phyir kha skong bar 'os pa zhes bya ba smras te/ tshogs</text></item>
<item><p>251b3</p><section></section><text>kyi kha skong ba'i phyir 'os pa nyid yin gyi/ mi 'os pa bsnyen par ma rdzogs pa dang / nyams pa la sogs pa dag ni ma yin te/ de lta bu'i dge slong de 'dug par rjes su ma zhugs pa nyid do/ /rnam pa gang gis 'dus par rjes su ma zhugs pa nyid ce na/ de'i phyir lus sam</text></item>
<item><p>251b4</p><section></section><text>'dus pas zhes bya ba smras te/ lus kyis 'dus par rjes su ma zhugs pa'am las de la 'dun pas rjes su ma zhugs pa ste/ de ni 'dus par rjes su ma zhugs pa nyid kyis mi mthun pa nyid ces bya ste/ dge 'dun 'dus pa'i nang du rjes su ma zhugs pa nyid kyis mi mthun pa nyid</text></item>
<item><p>251b5</p><section></section><text>yin no/ /phyir zlog par byed pa zhes bya ba ni/ phyir zlog par byed pa yang ngo zhes bya ba ston to/ /de yang mi mthun pa nyid yin no zhes bya bar sbyar ro/ /yang zhes bya ba'i sgras ni phyir zlog par byed pa yang gal te de'i mtshams kyis khongs su gtogs pa kho na yin na mi mthun pa nyid yin</text></item>
<item><p>251b6</p><section></section><text>gyi/ de'i mtshams kyi khongs su gtogs pa ma yin na der phyir zlog pa mi 'chags so zhes bya ba'i chos gzhan 'di sdud par byed do/ /gang gi phyir zlog par byed ce na de'i phyir/ gang la las byed pa de las gzhan pas zhes bya ba smras te/ des phyir bzlog pa la 'chags kyi/ gang</text></item>
<item><p>251b7</p><section></section><text>la las de byed pa de nyid kyi phyir zlog pa ni mi 'chags so/ /ci las thams cad la gang la byed bde bsal bar bya'am zhe na de'i phyir/ gal te mi mthun pa dang chos dang ldan na zhes bya ba smras te/ mi mthun pa ni chad pa'i las so/ /chos dang ldan pa ni/ 'dun pa len pa dang /</text></item>
<item><p>252a1</p><section></section><text>dge 'dun tshogs pa dang / gsol ba bya ba la sogs pa rigs pa dang ldan pa ste/ gal te las de de lta bu yin na/ las de lta bu de la bsal lo/ /gal te gang la byed pa'i las de mi mthun pa ma yin pa dang chos dang ldan pa ma yin na ni/ des phyir zlog pa yang</text></item>
<item><p>252a2</p><section></section><text>'chags so/ /chad pa'i las dang / gsol ba las grangs su gzhug pa dag la ni gang la byed pa des phyir zlog pa ni mi 'chags so/ /sbyin pa dang dbyung ba dang bzod pa dang bsko ba dag la ni gang la byed pa des phyir zlog pa 'chags so/ /'dir sbyin pa zhes bya ba ni/</text></item>
<item><p>252a3</p><section></section><text>'khar ba'i gnang ba la sogs pa sbyin pa yin par shes par bya'o/ /'dir gzhung ni gleng gzhi dag la/ btsun pa bcom ldan 'das kyis gang la las byed pa des/ phyir zlog pa mi 'chags so zhes gang gsungs pa de la/ btsun pa gang la chos ma lags pas las bgyid pa</text></item>
<item><p>252a4</p><section></section><text>des slar zlog pa yang mi 'chags sam/ nye ba 'khor 'chags so/ /btsun pa re zhig gang zag bcu gnyis po dag bsko ba na/ de dag 'di skad ces bdag cag ma bsko shig ces mchi na de dag gis slar zlog pa yang mi 'chags sam/ nye ba 'khor 'chags te/ mi</text></item>
<item><p>252a5</p><section></section><text>'chags so zhes bya ba de ni ngas chad pa'i las la dgongs te gsungs so zhes gsungs pa yin no/ /gang zag rnam pa ji lta bus phyir zlog pa 'chags she na/ de bsten pa'i phyir ro/ /spyod lam las ma nyams pa dang rang bzhin du gnas pa dang ngag yang dag par bsdams pas zhes</text></item>
<item><p>252a6</p><section></section><text>bya ba smras te/ de dag gis phyir zlog pa ni 'chags so/ /de dag zlog pa ni mi btsan pas de dag gis phyir zlog pa ni mi 'chags so/ /spyod lam las ma nyams pa la sogs pa rnam pa de lta bu thams cad kyis phyir zlog pa 'chags sam zhe na/ de'i phyir mngon par mi shes pa</text></item>
<item><p>252a7</p><section></section><text>dang nang dang bcas pa ma gtogs pa zhes bya ba smras te/ 'dir mngon par mi shes pa zhes bya ba ni/ 'dul bar gtogs pa'i bya ba dag mngon par mi shes pa yin par shes par bya ste/ 'dis ni byis pa dang rmongs pa dang mi mkhas pa zhes gang gsungs pa de bsdus so/ /nang</text></item>
<item><p>252b1</p><section></section><text>dang bcas pa zhes bya ba ni zhe 'gras pa ste/ gang zag phyir zlog par byed pa de dang / gal te khon tu 'dzin pa yod na zhe 'gras pa'i dngos pos rigs pa rjes su bsrung bar bya ba sla ba ma yin pas de gnyis ma gtogs so/ /gzhung las btsun pa du ngag gis slar zlog pa 'chags</text></item>
<item><p>252b2</p><section></section><text>nye ba 'khor bzhi ste/ rang bzhin du gnas pa dang / de'i mtshams na gnas pa dang / spyod lam las ma nyams pa dang / ngag yang dag par bsdams pas so zhes gsungs pa la/ 'dir ngag yang dag par bsdams pa nyid kyis mngon par mi shes pa dang / nang dang bcas pa gnyis</text></item>
<item><p>252b3</p><section></section><text>bsal bar rig par bya'o/ /sil bu dag las btsun pa ji tsam gyis na ngag yang dag par bsdams pa lags/ nye ba 'khor gang tshun chad brdzun du smra ba'am phra ma can nam ngag rtsub po can nam tshig kyal pa can ma yin na'o/ /zhes bya ba la sogs pa gsungs pa dag bsdu pa'i phyir brdzun</text></item>
<item><p>252b4</p><section></section><text>du smra ba'i rjes su mthun pa nyid ni ngag yang dag par ma bsdams pa'o zhes bya ba smras te/ brdzun du smra ba'i rjes su mthun pa nyid ces bya ba ni/ brdzun du smra ba las sems phyir ma bsdus pa nyid de/ de ni ngag yang dag par ma bsdams pa yin gyi/ dran pa nyams pa gang yang rung</text></item>
<item><p>252b5</p><section></section><text>bas brdzun du gyur pa ma yin no/ /ci de 'ba' zhig gis ngag yang dag par ma bsdams pa yin nam zhe na de'i phyir/ phra ma dang ngag rtsub po dang tshig kyal pa yang ngo zhes bya ba smras te/ rjes su mthun pa nyid ni ngag yang dag par ma bsdams pa'o zhes bya ba'i rjes bsnyag pa'i phyir/</text></item>
<item><p>252b6</p><section></section><text>yang ngo zhes bya ba'i sgra smos te/ de dag re re'i rjes su mthun pa nyid kyang 'dir ngag yang dag par ma bsdams pa yin par blta bar bya'o/ /rang bzhin du gnas pa ma yin pa nyid kyang de dag gi'o zhes bya ba ni/ rang bzhin du gnas pa ma yin pa nyid kyang brdzun du smra ba la sogs pa</text></item>
<item><p>252b7</p><section></section><text>de dag gi rjes su mthun pa nyid yin pa ste/ des na ngag yang dag par ma bsdams pa de ni rang bzhin du gnas pa ma yin pa zhes kyang bya'o/ /gzhan du yang bya ba ma yin pa'o zhes bya ba ni/ rang bzhin du gnas pa ma yin pa la/ gzhan yang bya ba ma yin par ltung bar gyur pa dag</text></item>
<item><p>253a1</p><section></section><text>lhag par spyod pa'i rjes su mthun pa nyid kyang rang bzhin du gnas pa ma yin pa zhes bya'o/ /bya ba mi byed pa'o zhes bya ba ni/ bya ba gang yin pa mi byed pa yang rjes su mthun pa nyid yin pa ste/ des na bslab pa thams cad la brtson pa btang zhing spro ba por ba yang rang</text></item>
<item><p>253a2</p><section></section><text>bzhin du gnas pa ma yin pa zhes bya ba'o/ /de brtsams pa 'gro ba'i sems kyis btang ba ni spyod lam las nyams pa yin no zhes bya ba ni/ 'dug pa zhes bya ba'i spyod lam de brtsams shing sngar 'dug par gyur pa/ gzhan du 'gro ba'i sems kyis btang ba ni spyod lam las nyams</text></item>
<item><p>253a3</p><section></section><text>pa yin pa'o/ /dge 'dun gyi nang nas stan las langs pa ni spyod lam las nyams pa yin gyi/ de nas gzhan du song ba 'ba' zhig tu ma zad do/ /'dir gzhung ni nye ba 'khor gang tshun chad dge 'dun gyi nang nas langs par gyur pa'o zhes gsungs pa yin no/ /lta ba dge 'dun</text></item>
<item><p>253a4</p><section></section><text>la brjod par bya'o zhes bya ba la/ 'dir lta ba zhes bya ba ni/ blo gros dang bsam pa la bya ste/ dge 'dun gyi bya ba dgos pa la lta ba dge 'dun la brjod par bya ba'o/ /gzhan la mi bya'o zhes bya ba ni/ dge 'dun las gzhan pa'i tshogs dge 'dun ma yin pa la lta ba brjod</text></item>
<item><p>253a5</p><section></section><text>par mi bya'o/ /des na gang zag gcig pu la lta ba brjod par ga la bya ste/ dgos pa mi 'grub pa'i phyir ro/ /bsnyen par ma rdzogs pa la mi bya'o zhes bya ba ni/ dge tshul gyi tshogs la yang lta ba brjod par mi bya ba'o/ /kha skong bar 'os pa ma yin pa la yang ngo zhes bya ba ni/</text></item>
<item><p>253a6</p><section></section><text>bsnyen par rdzogs pa yin yang dge 'dun gyi kha skong ba'i 'os ma yin pa la yang lta ba brjod par mi bya ba'o/ /lhag ma ma lus pa nyid mi bya'o zhes bya ba ni/ pham par gyur pa yin par shes pa'i lta ba ni dge 'dun la yang brjod par mi bya ba'o/ /'di pham par 'gyur ba byung bar</text></item>
<item><p>253a7</p><section></section><text>bdag gis shes so zhes su la yang brjod par mi bya ba ste/ dgos pa med pa'i phyir dang 'thab krol du 'gyur ba'i phyir ro/ /'dir gzhung ni ma mo las/ chos dang ldan pa ma yin pa'i lta ba brjod pa lnga gang zhe na/ gnas par mi bya ba la lta ba brjod pa dang / tha dad par gnas ba</text></item>
<item><p>253b1</p><section></section><text>la lta ba brjod pa dang / bsnyen par ma rdzogs pa la lta ba brjod pa dang / tshogs la lta ba brjod pa dang / lhag ma ma lus pa'i dngos po'i lta ba brjod pa ste/ lnga po de dag ni chos dang ldan pa ma yin pa'i lta ba brjod pa'o/ /de las bzlog pa lnga ni chos dang ldan pa'i lta ba brjod pa yin no zhes</text></item>
<item><p>253b2</p><section></section><text>gsungs pa yin no/ /'dir tshogs zhes smos pa ni dge 'dun du ma gyur pa dag gzung ngo / /lhag ma ma lus pa'i dngos po'i lta ba brjod pa bkag pa la ni gang zag de las de'i rgyus gnod pa 'byung ba spang ba'i phyir ro/ /'dir gzhung ni zhu ba las/ sngon ltung ba byung ba la lta ba brjod na nyes</text></item>
<item><p>253b3</p><section></section><text>byas so/ /rku thabs su gnas pa dang / dang po 'khrugs pa dang / bslab pa byin pa dang / dge tshul la lta ba brjod na nyes byas su 'gyur ro/ /de bzhin du gnas nas phyung ba la lta ba brjod na yang nyes byas su 'gyur ro zhes gsungs pa yin no/ /de bas na thams cad du yang kha skong bar</text></item>
<item><p>253b4</p><section></section><text>'os pa ma yin pa bkag par shes par bya'o/ /bskos pa brjes nas ches legs pa dang mang du byed pa bsko bar bya'o zhes bya ba ni/ sngar bskos pa'i gang zag brjes nas bya ba de la ches legs par byed pa dang ches mang du byed pa'i gang zag gzhan yin pa de bsko bar bya ba'o/ /dus</text></item>
<item><p>253b5</p><section></section><text>nges par byas te mi bya'o zhes bya ba ni/ bsko bar ro/ /gang la dus nges par bya ste bsko bar mi bya zhe na/ de'i phyir yang dang yang du'am gzhan la'o zhes bya ba smras te/ yang dang yang du zhes bya ba ni dus gzhan du yang dgos pa byung ngo cog tu/ khyod 'ba' zhig bsko'o zhes de ltar</text></item>
<item><p>253b6</p><section></section><text>dus nges par byas te mi bsko ba'o/ /gzhan la'o zhes bya ba ni/ dgos pa gzhan dag la yang khyod kho na bsko'o zhes de ltar dus nges par byas te yang mi bsko ba'o/ /gzhan la yang ji tsam gyis chog pa na spang ba sbyin no zhes bya ba ni/ yang dang yang du'am gzhan la zhes smos pa las</text></item>
<item><p>253b7</p><section></section><text>gzhan pa las gcig la dus nges pa med par bskos pa de las yang ci ran tsam na brje bar bya ba ste/ khyod 'di las dbyung ngo / /bsnyil pa'i tshul du yang mi bya'o/ /bskos pa med na mdung dor bas bgo'o zhes bya ba ni/ snod spyad 'gyed par bskos pa'i gang zag med na rnyed pa dbang ba</text></item>
<item><p>254a1</p><section></section><text>rnams kyis mdung bgyi zhing bgo bar bya ba'o/ /de yang mdung 'dor ba'i gang zag yod na ni dbang ba rnams kyi mdung mtshan mas btab pa mang po mdung 'dor ba'i lag tu byin nas/ des mig bkab ste mdung re rdzas re'i steng du bzhag cing / gang la bab pa de des blang</text></item>
<item><p>254a2</p><section></section><text>ngo / /gal te mdung 'dor ba med na ni rdzas rnams ni mngon par bzhag ste/ dbang ba rnams kyis rang rang gi lag nyar rer blang zhing gang zin pa de des bskur bar bya ste/ de ni 'jig rten na mdung 'gyed pa zhes bya'o/ /gang kha skong bar mi 'os pa de mdung dor bar yang bya'o zhes bya ba ni/ gang</text></item>
<item><p>254a3</p><section></section><text>zag bsnyen par ma rdzogs pa la sogs pa gang dge 'dun gyi kha skong bar 'os pa ma yin pa de rnyed pa bgo ba la sogs pa mdung dor bar 'os pa yang ma yin pa'o/ /dge 'dun gyis dbyen la yang 'os pa ma yin pas tshul shing dag brim pa mi 'chags so zhes bya ba ni/ dge 'dun phye ba ni chos</text></item>
<item><p>254a4</p><section></section><text>dang chos ma yin pa'i phyogs su gtogs pa brtags pa'i phyir tshul shing dag 'brim pa yang gang zag dge 'dun gyi kha skong bar 'os par ma yin pas brims pa mi 'chags pa'o/ /'dir gzhung ni sil bu dag las/ btsun pa rku thabs su gnas pas tshul shing brims pas dge 'dun</text></item>
<item><p>254a5</p><section></section><text>dbye bar 'gyur ram/ nye ba 'khor mi 'gyur ro zhes bya ba la sogs pa gsungs pa yin no/ /las kyi gzhi gzhir gtogs pa'o zhes bya ba la/ las kyi gzhi 'dul ba'i gzhi'i skabs su gtogs pa bshad zin to// //da ni las kyi gzhi zhu ba la sogs pa'i skabs phyir</text></item>
<item><p>254a6</p><section></section><text>bstan pa bsdu ba'i phyir/ brjod pa lhag ma dag gis ni ma byas pa nyid ma yin no zhes bya ba smras te/ gang la las brjod pa dag lhag par byed pa de la ni las mi 'chags pa nyid ma yin te/ 'chags pa kho na'o/ /'di la cho ga las 'das na las mi 'chags so zhes bya ba'i nyes</text></item>
<item><p>254a7</p><section></section><text>par 'gyur bar dogs par mi bya'o/ /nyams na ma byas pa nyid do zhes bya ba ni/ gang la las brjod pa ji snyed gsungs pa de las nyams na ni las de ma byas pa nyid do/ /byed pa nyid ni song na tshig ma rdzogs pa rnam par 'khrugs pa nyid do zhes bya ba ni/ las byed pa nyid na byed ba</text></item>
<item><p>254b1</p><section></section><text>dag song na de'i tshe gsol ba'i bdag nyid kyi tshig ma rdzogs pa gang yin pa de rnam par 'khrugs pa nyid yin te/ nyams pa dang ma byas pa nyid yin no zhes bya ba'i tha tshig go/ /rdzogs par byas pa gang yin pa de ni byas pa nyid kho na yin no/ /las de la dge 'dun gyi tshad dag tu ma langs pa</text></item>
<item><p>254b2</p><section></section><text>rnams ma lus pa nyid na rdzogs pa'o zhes bya ba ni/ las byed pa nyid na byed pa dag song ba'i tshe las de bya ba la dge 'dun gyi mtha' bcu'i tshogs la sogs pa de'i tshad dag tu de nas ma langs pa rnams ma lus pa nyid yin na ni tshig rdzogs pa dag kyang rnam par 'khrugs pa dag yin no/ /</text></item>
<item><p>254b3</p><section></section><text>'dir ma langs pa zhes bya ba ni stan las ma 'phags pa yin par rig par bya'o/ /'di skad bstan te/ las byed pa na gal te dge slong dag de'i nang nas 'gro ba na/ las de la dge 'dun gyi mtha' bcu'i tshogs la sogs pa dag phyi na ma lus par gyur na/ las kyi tshig sngar</text></item>
<item><p>254b4</p><section></section><text>rdzogs pa yang rnam par 'khrugs pa nyid do/ /lus pa nyid na mi 'gyur ro zhes bya ba ni/ las de byed na gal te dge slong kha cig song yang de na las de'i tshad kyi dge slong ma langs pa lhag ma dag lus pa nyid yin na de'i tshe las kyi tshig sngar rdzogs pa rnam par 'khrugs par mi 'gyur ba</text></item>
<item><p>254b5</p><section></section><text>nyid do/ gal te de yang byed par 'dod na tshig gis rnam par dkrug cing gsol bas dge 'dun la btsun pa dag yang gsol ba bgyi'o zhe'am rjes su bsgrag go zhes bya bas so zhes bya ba ni/ gal te las byed pa de'i tshig rdzogs pa'i las de yang gzhi nas bzlas te byed par 'dod pa na</text></item>
<item><p>254b6</p><section></section><text>tshig rdzogs pa rnam par ma 'khrugs pa de dang por tshig gis rnam par dkrug cing de'i 'og tu las de gzhi las bzlas par bya'o/ /ji ltar tshig gis rnam par dkrug par bya zhe na/ gsol bas so/ su la zhe na/ dge 'dun la'o/ /rnam pa gang gis she na/ de'i phyir btsun pa dag</text></item>
<item><p>254b7</p><section></section><text>yang gsol ba bgyi'o zhe'am rjes su bsgrag go zhes bya bas so zhes bya ba smras te/ yang gsol ba bgyi'o zhes bya ba ni gsol ba'i bdag nyid kyis tshig rdzogs zin pa de yang gzhi nas bzlas par 'dod na de skad bya'o/ /rjes su bsgrag go zhes bya ba ni gsol pa'i bdag nyid dang las brjod pa'i bdag</text></item>
<item><p>255a1</p><section></section><text>nyid kyi tshig gnyis rdzogs zin pa de las/ las brjod pa 'ba' zhig yang gzhi nas bzlas par 'dod na de skad ces bya'o/ /gal te gsol pa'i bdag nyid kyi tshig dang / las brjod pa'i bdag nyid kyi tshig gnyi ga rdzogs zin pa de dag yang gzhi nas bzlas par 'dod</text></item>
<item><p>255a2</p><section></section><text>na ni de'i tshe gsol ba bgyi zhing rjes su yang bsgrag go zhes tshig gnyi ga brjod par bya'o/ /'dir dge 'dun la zhes smos pa ni dpe tsam du zad de/ des na gang zag la lhung bzed la sogs pa byin gyis brlabs pa'i tshig rdzogs zin pa de yang gzhi nas bzlas par 'dod na mang gang zag</text></item>
<item><p>255a3</p><section></section><text>de la btsun pa yang rjes su bsgrag go zhes bya ba'i tshig gis tshogs sngar rdzogs pa de rnam par dkrug par bya zhing de'i 'og tu sngags kyi tshig gzhi nas bzlas par bya'o/ /de bas na 'dir gal te de yang byed par 'dod na tshig gis rnam par dkrug cing gsol bas zhes smos pa ni/ dge 'dun</text></item>
<item><p>255a4</p><section></section><text>'ba' zhig la bya bar ma zad kyi gang zag la yang byar rung ste/ de'i skabs su yang gsol ba bgyi'o zhes bya pa'i tshig ni brjod mi dgos te/ de ni gsol ba'i bdag nyid kyi las kyi skabs yin pa'i phyir ro/ /rjes su bsgrag go zhes bya ba'i tshig ni brjod par bya ste/ /de ni byin gyis brlab</text></item>
<item><p>255a5</p><section></section><text>pa'i sngags dag la yang rung ba'i phyir ro/ /bzlog pa'i phyir bsgo ba dang / bsnyil ba dang / de'i ngo bo nyid tshol du gzhug pa dang / bslab ba dang mthun pa dang / de'i gso sbyong dang / mu stegs can gyi gnas dang / de las gzhan pa'i spo ba dang / mgu ba dang / yang gzhi nas bslang</text></item>
<item><p>255a6</p><section></section><text>ba dang / dran pas 'dul ba dang / ma mos pas 'dul ba sbyin pa dang / bsnyen par rdzogs par bya ba dang / mtshams dgrol ba dang / nan thur gyi las dang / dbyung ba dag la ni brjod pa gsum mo zhes bya ba ni/ las sum cu bstan te/ de dag ni gsol ba dang bzhi'i las yin no zhes</text></item>
<item><p>255a7</p><section></section><text>bya bar sbyar ro/ /de las bzlog pa'i phyir bsgo bas zhes bya ba ni/ dge 'dun 'byed pa nyid la sogs pa'i chos las bzlog pa'i phyir bsgo pa'i las bcu bstan te/ de dag kyang gang zhe na/ 'di lta ste dge 'dun gyi dbyen byed pa dang / de'i rjes su phyogs pa dang / khyim sun 'byin pa dang /</text></item>
<item><p>255b1</p><section></section><text>bka' blo mi bde ba dang / dge slong dang dge tshul sdig pa can gyi lta bar gyur pa mi gtong ba dang / gnas nas phyung ba'i rjes su phyogs pa'i dge slong ma dang / dge slong ma dkon mchog gtong ba la sogs pa bzhi la zhugs pa dag bzlog pa'i phyir bsgo ba ste dkon mchog gtong ba dang / 'thab krol</text></item>
<item><p>255b2</p><section></section><text>byed pa dang / sde zhing gnas pa dang / sde zhing gnas su 'jug pa'o/ bsnyil ba zhes bya ba ni dge tshul sdig pa can gyi lta ba'i rnam pa mi gtong ba bsnyil ba'i las gcig bstan to/ /de'i ngo bo nyid tshol du gzhug pa sbyin pa zhes bya bas ni/ ltung ba gang byung ba gsal bar mi dran pa la de'i ngo bo nyid tshol du gzhug</text></item>
<item><p>255b3</p><section></section><text>pa'i las gcig bstan to/ /bslab pa sbyin pa zhes bya bas ni pham par 'gyur ba byung ba nyams pa la bslab pa sbyin pa'i las gcig bstan to/ /mthun pa sbyin pa zhes bya bas ni/ mthun pa sbyin pa'i las gcig bstan to/ /de'i gso sbyong sbyin pa zhes bya bas ni/ mthun pa'i gso sbyong sbyin</text></item>
<item><p>255b4</p><section></section><text>pa'i las gcig bstan to/ /mu stegs can gyi gnas sbyin pas zhes bya bas ni/ mu stegs can rab tu 'byung bar 'dod pa la zla ba bzhi'i bar du mkhan pos sbyar pa'i gos kyi gnas pa sbyin pa'i las gcig bstan to/ /de las gzhan pa'i spo ba sbyin pa zhes bya bas ni/ mu stegs can la zla ba</text></item>
<item><p>255b5</p><section></section><text>bzhi'i bar du mkhan pos sbyar ba'i gos kyi gnang ba sbyin pa las gzhan pa dge 'dun lhag ma bcabs pa la spo ba sbyin pa'i las gcig bstan to/ /mgu ba sbyin pa zhes bya bas ni/ dge 'dun lhag ma'i ltung ba'i phyir mgu ba sbyin pa dang / lci ba'i chos lhag par spyad pa'i phyir mgu ba sbyin pa'i</text></item>
<item><p>255b6</p><section></section><text>las gcig bstan to/ /yang gzhi nas bslang ba sbyin pa zhes bya bas ni/ spo ba dang mgu bar bya ba byed pa'i skabs su gal te dge 'dun lhag ma de nyid kyi ltung ba byung na/ gzhi nas spo ba dang / gzhi nas mgu bar bya ba dang / yang gzhi nas bslang ste spo ba dang gzhi nas bslang ste yongs</text></item>
<item><p>255b7</p><section></section><text>su gnas pa dang / mgu bar bya ba sbyin pa'i las bzhi bstan to/ /dran pas 'dul ba sbyin pa zhes bya bas ni/ dran pas 'dul bar 'os pa la dran pas 'dul ba sbyin pa'i las gcig bstan to/ /ma myos pas 'dul ba sbyin pa zhes bya bas ni/ ma myos pas 'dul bar 'os pa la ma</text></item>
<item><p>256a1</p><section></section><text>myos pas 'dul ba sbyin pa'i las gcig bstan to/ /bsnyen par rdzogs par bya ba zhes bya bas ni/ dge slong dang dge slong ma bsnyen par rdzogs par bya ba'i las gcig bstan to/ /mtshams dgrol ba zhes bya bas ni/ mtshams chen po dang / mtshams chung ngu dang / dkyil 'khor</text></item>
<item><p>256a2</p><section></section><text>pa'i mtshams dgrol ba'i las gcig bstan to/ /nan thur gyi las zhes bya bas ni/ nan thur dang bzod par bya ba'i las gnyis bstan te/ 'di lta ste/ bsdig pa dang / smad pa dang / bskrad pa dang / phyir gyed pa dang / ma mthong bas gnas nas dbyung ba dang / phyir mi 'chos pas gnas nas</text></item>
<item><p>256a3</p><section></section><text>dbyung ba dang / sdig pa can gyi lta ba'i rnam pa mi gtong bas gnas nas dbyung ba dang / gso sbyong gzhag pa dang / dgag dbye gzhag pa dag ni nan thur gyi las so/ /gnas nas phyung ba de dag la bzod pa bya ba ni bzod pa bya ba'i las so/ /dbyung ba zhes bya bas ni/ dge 'dun lhag ma las</text></item>
<item><p>256a4</p><section></section><text>dbyung ba dang / sra brkyang dbyung ba'i las gnyis bstan te/ las sum cu po de dag la ni gsol ba dang bzhi'i las bya'o/ /de ltar 'dul ba'i gzhung las bgrang ba dang / khyim gyi bslab pa'i sdom pa sbyin pa dang / phyag mi bya ba'i bslab pa'i sdom pa sbyin pa dang / /rtsod pa spang bar</text></item>
<item><p>256a5</p><section></section><text>byed pa bsko ba dang / bzod pa gsol ba zhes bya ba dag kyang gsol ba dang bzhi'i las su snang ba de dag ni 'dir gsol ba dang bzhi'i las su ma byas so/ /de ltar ga las shes she na/ gtam gyi gzhi las las kyi grangs brjod pa las 'byung ba ste/ btsun pa las dag du mchis/ nye ba</text></item>
<item><p>256a6</p><section></section><text>'khor brgya rtsa gcig go/ /btsun pa las du ngag gis las thams cad bsdus/ nye ba 'khor gsum gyis te/ gsum gang zhe na/ gsol ba'i las dang / gsol ba dang / gnyis kyi las dang / gsol ba dang bzhi'i las kyis so/ /btsun pa las brgya rtsa gcig po gang</text></item>
<item><p>256a7</p><section></section><text>dag lags pa de dag la gsol ba'i las dag ni du gsol ba dang gnyis kyi las dag ni du gsol ba dang bzhi'i las dag ni du mchis/ bka' stsal pa/ nye ba 'khor gsol ba'i las ni nyi shu rtsa bzhi'o/ /gsol ba dang gnyis kyi las ni bzhi bcu rtsa bdun no/ /gsol ba dang</text></item>
<item><p>256b1</p><section></section><text>bzhi'i las ni sum cu'o zhes gsungs so/ /de ni brda phrad sla bar bya ba'i phyir/ gsol ba dang / gsol ba dang gnyis dang / gsol ba dang bzhi'i las rnams tshigs su bcad pa dag gis bsdu bar bya ste/ de'i phyir/ gsang dang nang du dri phyir dang / /gso sbyong de la ltung bcas dang / /de la</text></item>
<item><p>256b2</p><section></section><text>dge 'dun yid gnyis dang / /rtsod dang nges nyid ma yin dang / /de yi don du lnga po dag /thams cad dgag dbyar gtogs pa yin/ /dbyar gnas khas blangs nyid dang ni/ /shi ba'i rdzas dang nor 'dra dang / /chos gos sra brkyang gtad pa dang / /chos gos sbyin par bya ba dang / /gnas ngan</text></item>
<item><p>256b3</p><section></section><text>len ni brjod pa dang / /grangs su gzhug pa bzhi dag dang / /khyim gyi sdom dang de gzhig dang / /lhung gzed khas dbub bya ba dang / /de nyid bzlog par bya ba dag /gsol ba 'ba' zhig las yin no/ /gnas dang mtshams ni gnyis po dang / /mi 'bral smyos dang dgag dbye dang / /gnas</text></item>
<item><p>256b4</p><section></section><text>mal stobs par byed pa dang / /rung ba'i sa gzhi bsgo ba dang / /sra brkyang dang ni de gding dang / /spong dang lag gi bla dang ni/ /gnas khang bsko la sogs pa dang / /gzu dang gsal dang sbed pa dang / /tshul shing 'drim par byed pa dang / /khang pa khang chen bstan pa dang / /gleng dang 'bral</text></item>
<item><p>256b5</p><section></section><text>bar mi 'gyur dang / /stan dang lhung bzed 'brim pa dang / /ma dad go bar bya ba dang / /ston pa dang ni nags nyul dang / /phyag mi bya dang mang phyir dang / /khar ba 'dra ba'i phyir dang ni/ /rnyed pa gcig tu bya phyir dang / /bslab pa byin dang nyer gnas dang / /bu dang nye du phyir 'gro ba/ /gsol</text></item>
<item><p>256b6</p><section></section><text>dang gnyis kyi las yin no/ /bsnyen par rdzogs par bya ba dang / /mu stegs gnas dang mtshams dgrol dang / /mthun sbyin gso sbyong bdun po dang / /brgyad dang dran dang ma myos dang / /de nyid tshol du gzhug pa dang / /bsgo bar bya ba rnams dang ni/ /nyams pa sbyin par bya ba dag /</text></item>
<item><p>256b7</p><section></section><text>gsol dang bzhi'i las yin no/ /zhes bya ba smras so/ /da ni bsdu ba'i tshigs su bcad pa de dag gi bshad par bya'o/ /de la gsang dang zhes bya bas ni las gcig bstan te/ gsang ste ston pa'i slob dpon gyis bar chad kyi chos rnams gsang ste dri ba'i phyir gsol ba 'ba' zhig gi</text></item>
<item><p>257a1</p><section></section><text>las bya ba'o/ /nang du dri phyir dang zhes bya bas kyang las gcig bstan te/ las byed pa'i slob dpon gyis bar chad kyi chos rnams dge 'dun gyi nang du 'dri ba'i phyir gsol ba 'ba' zhig gi las bya ba'o/ /gso sbyong zhes bya bas kyang las gcig bstan te/</text></item>
<item><p>257a2</p><section></section><text>so sor thar pa'i mdo gdon pa'i phyir gsol ba 'ba' zhig gi las bya ba'o/ /de la ltung ba bcas dang zhes bya bas kyang las gcig bstan te/ gso sbyong de la dge 'dun thams cad ltung ba dang bcas par gyur na gsol ba 'ba' zhig gi las kyis byin gyis brlabs te gso</text></item>
<item><p>257a3</p><section></section><text>sbyong bya ba'o/ /de la dge 'dun yid gnyis dang / /zhes bya bas kyang las gcig bstan te/ gso sbyong gi tshe ltung ba de la dge 'dun thams cad ltung ba dang bcas par gyur na gsol ba 'ba' zhig gi las kyis byin gyis brlabs te gso sbyong bya ba'o/ /de la dge 'dun yid gnyis</text></item>
<item><p>257a4</p><section></section><text>dang / /zhes bya bas kyang las gcig bstan te/ gso sbyong gi tshe ltung ba de la dge 'dun thams cad yid gnyis dang bcas par gyur na gsol ba 'ba' zhig gi las kyis byin gyis brlabs te gso sbyong bya ba'o/ /rtsod dang zhes bya bas kyang las gcig bstan te/ gso sbyong</text></item>
<item><p>257a5</p><section></section><text>gi tshe dge 'dun ltung ba'i phyir rtsod par gyur na gsol ba 'ba' zhig gi las kyis byin gyis brlabs te gso sbyong bya ba'o/ /nges nyid ma yin dang zhes bya bas kyang las gcig bstan te/ gso sbyong gi tshe ltung ba de ni gang yin pa de ni las ji ltar ni ltung bar 'gyur zhes bya</text></item>
<item><p>257a6</p><section></section><text>ba la sogs pas nges pa nyid ma yin par gyur na/ de'i tshe gsol ba 'ba' zhig gi las kyis byin gyis brlabs te gso sbyong bya ba'o/ /de yi don du lnga po dag /thams cad dgag dbyer gtogs pa yin/ /zhes bya ba ni las lnga bstan te/ gso sbyong de'i don du las lnga po</text></item>
<item><p>257a7</p><section></section><text>dag gsungs pa thams cad dgag dbyer yang gtogs pa yin pa'o/ /dbyar gnas khas blangs nyid dang ni/ /zhes bya bas ni las gcig bstan te/ dbyar gnas par khas blang ba'i tshe gsol ba 'ba' zhig gi las bya ba'o/ /shi ba'i rdzas dang nor 'dra dang / /zhes bya bas</text></item>
<item><p>257b1</p><section></section><text>kyang las gcig bstan te/ shi ba'i rdzas bgo bar bya ba'am/ shi ba'i nor rdzas gang zag gang la yod pa de gsol ba 'ba' zhig gi las kyis byin gyis brlab par bya'o/ /chos gos sra brkyang gtad pa dang / /zhes bya ba dang / chos gos sbyin par bya ba dang / /zhes bya bas kyang</text></item>
<item><p>257b2</p><section></section><text>las gcig bstan te/ dbyar gnas pa'i dge 'dun gyis chos gos sra brkyang 'ding ba'i dge slong la gtad pa dang / gyad bu nor lta bu chos gos gsum ngan pa la dge 'dun gyis ras yug chen gcig sbyin pa la gsol ba 'ba' zhig gi las byu ba'o/ /gnas ngan len ni</text></item>
<item><p>257b3</p><section></section><text>brjod pa dang zhes bya bas kyang las gcig bstan te/ dge slong dang dge slong ma gang dag ji ltar skye bo phal po che'i tshogs ma dad par rig par 'gyur ba de lta de ltar khyim rnams su spyod par byed pa gsol ba 'ba' zhig gi las kyis khyim rnams su so sor go bar byed du gzhug</text></item>
<item><p>257b4</p><section></section><text>pa'o/ /grangs su gzhug pa bzhi dag dang / /zhes bya bas ni las bzhi bstan te/ ngor 'phya ba'i grangs su gzhug pa dang / gzhogs 'phyas byed pa'i grangs su gzhug pa dang / bsgo ba rna la gzon pa'i grangs su gzhug pa dang / cang mi smra ba'i rna la gzon pa'i grangs su gzhug</text></item>
<item><p>257b5</p><section></section><text>pa dag gsol ba 'ba' zhig gi las kyis de dag gi grangs su gzhug pa'o/ /khyim gyi sdom pa dang zhes bya bas ni las gcig bstan te/ sbyin bdag longs spyod 'grib pa la de'i khyim du zan mi za bar gsol ba 'ba' zhig gi las kyis bslab pa'i sdom pa sbyin par bya</text></item>
<item><p>257b6</p><section></section><text>ba'o/ /de gzhig dang zhes bya bas kyang las gcig bstan te/ khyim gyi sdom pa sbyin pa de nyid longs spyod 'phel ba la gsol ba 'ba' zhig gi las kyis khyim gyi sdom pa de gzhig par bya ba'o/ /lhung bzed khas dbub bya ba dang / /zhes bya bas kyang las gcig bstan te/</text></item>
<item><p>257b7</p><section></section><text>khyim bdag dge slong la yang dag pa ma yin pas skur ba 'debs pa la gsol ba 'ba' zhig gi las kyis lhung bzed kha dbub par bya ba'o/ /de nyid bzlog par bya ba dag /ces bya bas kyang las gcig bstan te/ lhung bzed khas phub pa de nyid bzod pa gsol ba</text></item>
<item><p>258a1</p><section></section><text>la gsol ba 'ba' zhig gi las kyis de bzlog par bya ba ste/ las nyi shu rtsa bzhi po ji skad bstan pa de dag ni gsol ba 'ba' zhig gi las yin no/ /gnas dang zhes bya bas ni las gcig bstan te/ gso sbyong gi gnas la gsol ba dang gnyis kyi</text></item>
<item><p>258a2</p><section></section><text>las kyis blo mthun par bya ba'o/ /mtshams ni gnyis po dang zhes bya bas kyang las gcig bstan te/ dkyil 'khor ba'i mtshams dang mtshams chen po dag gsol ba dang gnyis kyi las kyis gcad par bya ba'o/ /mi 'bral zhes bya bas kyang las gcig bsten te/ mtshams</text></item>
<item><p>258a3</p><section></section><text>chen po bcad pa'i nang du gsol ba dang gnyis kyi las kyis chos gos dag dang 'bral bar mi 'gyur ba'i gnang ba sbyin pa'o/ /smyos dang zhes bya bas kyang las gcig bstan te/ dge slong smyos shing sems 'khrugs pa las kyi gnas su rad rod byed pa la gsol ba dang gnyis</text></item>
<item><p>258a4</p><section></section><text>kyi las kyis mi mthun par mi 'gyur ba'i gnang ba sbyin pa'o/ /dgag dbye dang zhes bya bas kyang las gcig bstan te/ dbyar gnas pa'i dge 'dun la dgag dbye byed pa'i dge slong gsol ba dang gnyis kyi las kyis bsko ba'o/ /gnas mal stobs par byed pa dang / /zhes bya bas</text></item>
<item><p>258a5</p><section></section><text>kyang las gcig bsten te/ dbyar gnas par khas len ba rnams la gnas mal stobs pa'i dge slong gsol ba dang gnyis kyi las kyis bsko ba'o/ /rung ba'i sa gzhi bsko ba dang / /zhes bya bas kyang las gcig bstan te/ rung ba'i khang pa la gsol ba dang / gnyis kyi</text></item>
<item><p>258a6</p><section></section><text>las kyis blo mthun par bya ba'o/ /sra brkyang dang ni zhes bya bas ni las gcig bstan te/ de dbyar gnas pa'i dge 'dun gyi sra brkyang la gsol ba dang gnyis kyi las kyis blo mthun par bya ba'o/ /de gding ba dang zhes bya bas kyang las gcig bstan te/ dbyar gnas pa'i dge</text></item>
<item><p>258a7</p><section></section><text>'dun gyi sra brkyang gding ba'i dge slong gsol ba dang gnyis kyi las kyis bsko ba'o/ /spong ba dang zhes bya bas kyang las gcig bstan te/ spong ba'i zhal ta byed pa gsol ba dang gnyis kyi las kyis bsko ba'o/ /lag gi bla dang ni zhes bya bas kyang las gcig bstan te/ lag</text></item>
<item><p>258b1</p><section></section><text>gi bla dang / lag dpon gsol ba dang gnyis kyi las kyis bsko ba'o/ /gnas khang bsko la sogs pa dang / /zhes bya bas ni las bcu gnyis bstan te/ gnas khang bsko ba dang zas la bsko ba dang / thug pa 'drim pa dang / bag chos 'drim pa dang / phran tshegs 'drim pa dang / snod</text></item>
<item><p>258b2</p><section></section><text>spyad 'drub pa dang / gos sbed pa dang / gos 'gyed pa dang / dbyar gyi ras chen sbed pa dang / dbyar gyi ras chen 'gyed pa dang / mngag gzhug pa dang / mdzes chos dag gsol ba dang gnyis kyi las kyis bsko ba'o/ /gzu dang zhes bya bas ni las gcig bstan te/ dge 'dun</text></item>
<item><p>258b3</p><section></section><text>la rtsod pa byung ba mngon sum gyis 'dul ba'i gzu bo gsol ba dang / gnyis kyi las kyis bsko ba'o/ /gsal dang zhes bya bas kyang las gcig bstan te/ dge 'dun la rtsod pa byung ba gzu bos zhi bar ma nus te/ des dge 'dun la phul ba na dge 'dun gyis rtsod pa de zhi</text></item>
<item><p>258b4</p><section></section><text>bar byed pa'i gang zag gsal ba dang / gsal ba'i yang gsal ba gsol ba dang / gnyis kyi las kyis bsko ba'o/ /sbed pa dang zhes bya bas kyang las gcig bstan te/ dge 'dun la rtsod pa byung ba gang zag gsal ba dang / gsal ba'i yang gsal bas zhi bar ma</text></item>
<item><p>258b5</p><section></section><text>nus te/ dge 'dun la phul ba na dge 'dun gyis rtsod pa sbed pa'i gang zag gsol ba dang gnyis kyi las kyis bsko ba'o/ /tshul shing 'drim par byed pa dang / /zhes bya bas kyang las gcig bstan te/ dge 'dun la rtsod pa byung ba'i tshe tshul shing 'drim pa'i gang</text></item>
<item><p>258b6</p><section></section><text>zag gsol ba dang gnyis kyi las kyis bsko ba'o/ /khang pa zhes bya bas kyang las gcig bstan te/ dge slong khang pa'i gzhi rung ba bstan pa gsol ba la gsol ba dang gnyis kyi las kyis khar ba'i gzhi rung ba bstan pa sbyin pa'o/ /khang chen bstan pa dang zhes bya bas kyang</text></item>
<item><p>258b7</p><section></section><text>las gcig bstan te/ dge slong gtsug lag khang gi gzhi rung ba bstan pa gsol ba la gsol ba dang gnyis kyi las kyis gtsug lag khang gi gzhi rung ba bstan pa sbyin pa'o/ /gleng dang zhes bya bas kyang las gcig bstan te/ dge slong khyim sun 'byin pa la dge slong</text></item>
<item><p>259a1</p><section></section><text>gi chos ma yin pa rnam pa mang po gleng bas gang zag gsol ba dang gnyis kyi las kyis bsko ba'o/ /'bral bar mi 'gyur dang zhes bya bas kyang las gcig bstan te/ rgan po dang nad pa gsol ba dang gnyis kyi las kyis chos gos snam sbyar dang bral bar mi 'gyur</text></item>
<item><p>259a2</p><section></section><text>ba'i gnang ba sbyin pa'o/ /stan dang zhes bya bas kyang las gcig bstan te/ dge slong lag gi bla la gsol ba dang gnyis kyi las kyis lo drug tshun chad du stan gnang ba sbyin pa'o/ /lhung bzed 'drim pa dang zhes bya bas kyang las gcig bstan te/ lhung bzed 'brel ba</text></item>
<item><p>259a3</p><section></section><text>med par 'dri ma pa'i gang zag gsol ba dang gnyis kyi las kyis bsko ba'o/ /ma dad go bar bya ba dang / /zhes bya bas kyang las gcig bstan te/ dge slong dang dge slong ma skye bo phal po che ma dad par rig par 'gyur ba de ltar khyim rnams su spyod pa dag khyim rnams su</text></item>
<item><p>259a4</p><section></section><text>so sor go bar byed pa'i gang zag gsol ba dang gnyis kyi las kyis bsko ba'o/ /ston pa dang ni zhes bya bas kyang las gcig bstan te/ dge slong ma'i ston pa gsol ba dang gnyis kyi las kyis bsko ba'o/ /nags nyul dang zhes bya bas kyang las gcig bstan te/ so</text></item>
<item><p>259a5</p><section></section><text>sor bshags pa'i nyes pa spang ba'i phyir gang zag nags nyul ba gsol ba dang gnyis kyi las kyis bsko ba'o/ /phyag mi bya ba dang zhes bya bas kyang las gcig bstan te/ dge slong dge 'dun gyis gnas nas phyung ba la dge slong mas gsol ba dang gnyis kyi las</text></item>
<item><p>259a6</p><section></section><text>kyis phyag bya ba'i 'os ma yin pa'i sdom pa sbyin pa'o/ /mang phyir dang zhes bya bas ni las gnyis bstan te/ dge slong ma 'khor skyong nus pa dang lo bcu gnyis lon pa la gsol ba dang gnyis kyi las kyis 'khor dang / 'khor mang po nye bar 'jog pa'i gnang ba</text></item>
<item><p>259a7</p><section></section><text>sbyin pa'o/ /'khar ba zhes bya bas ni las gcig bstan te/ dge slong rgan po dang na ba la 'khar ba gnang ba gsol ba la gsol ba dang gnyis kyi las kyis 'khar ba'i gnang ba sbyin pa'o/ /dra ba'i phyir dang ni zhes bya bas kyang las gcig bstan te/ dge slong rgan</text></item>
<item><p>259b1</p><section></section><text>po dang na pa dra ba gnang ba gsol ba la gsol ba dang gnyis kyi las kyis dra ba gnang ba sbyin pa'o/ rnyed pa gcig tu bya phyir dang / /zhes bya bas kyang las gcig bstan te/ gtsug lag khang mtshams tha dad pa gnyis kyi rnyed pa gcig tu bya ba'i phyir gsol ba dang gnyis kyi</text></item>
<item><p>259b2</p><section></section><text>kyi las bya ba'o/ /bslab pa byin dang zhes bya bas kyang las gcig bstan te/ dge slong ma'i bslab pa'i sdom pa gsol ba la gsol ba dang gnyis kyi las kyis dge slong ma'i bslab pa sbyin pa'o/ /nyer gnas dang zhes bya bas kyang las gcig bstan te/ dge slob ma bsnyen</text></item>
<item><p>259b3</p><section></section><text>par rdzogs par bya ba'i skabs su gsol ba dang gnyis kyi las kyis tshangs par spyod pa la nye bar gnas pa'i sdom pa sbyin pa'o/ /bu dang zhes bya bas kyang las gcig bstan te/ dge slong ma gsol ba dang gnyis kyi las kyis bu dang lhan cig khyim gcig na nyal ba'i gnang ba</text></item>
<item><p>259b4</p><section></section><text>sbyin pa'o/ /nye du dang zhes bya bas kyang las gcig bstan te/ dge slong ma mu ge'i sdug bsngal byung ba'i tshe gsol ba dang gnyis kyi las kyis nye du rnams dang lhan cig 'brel ba'i nye bar spyod pa gnang ba sbyin pa'o/ /phyir 'gro dang zhes bya bas kyang las gcig bstan te/ dbyar</text></item>
<item><p>259b5</p><section></section><text>gnas par khas blangs pa dge 'dun gyi ched la mtshams kyi phyi rol du 'gro ba la gsol ba dang gnyis kyi las kyis zhag bzhi bcu mtshams kyi phyi rol du 'gro ba'i gnang ba sbyin pa ste/ las bzhi bcu rtsa bdun po ji skad bstan pa de dag ni gsol ba dang gnyis kyi las yin</text></item>
<item><p>259b6</p><section></section><text>no/ /bsnyen par rdzogs par bya ba dang zhes bya bas ni las gcig bstan te/ dge slong dang dge slong ma gsol ba dang bzhi'i las kyis bsnyen par rdzogs par bya ba'o/ /mu stegs gnas dang zhes bya bas kyang las gcig bstan te/ mu stegs can rab tu 'byung bar</text></item>
<item><p>259b7</p><section></section><text>'dod pa la gsol ba dang bzhi'i las kyis zla ba bzhi'i bar du mkhan pos sbyar ba'i gos kyi gnas pa sbyin pa'o/ /mtshams dgrol dang zhes bya bas kyang las gcig bstan te/ dkyil 'khor pa dang mtshams chen po'i mtshams bcad pa la gsol ba dang bzhi'i</text></item>
<item><p>260a1</p><section></section><text>las kyis dgrol ba'o/ /mthun sbyin zhes bya bas kyang las gcig bstan te/ gnas nas phyung ba bzod pa'i las bya ba la gsol ba dang bzhi'i las kyis mthun pa sbyin pa'o/ /gso sbyong zhes bya bas kyang las gcig bstan te/ mthun pa sbyin pa la gsol</text></item>
<item><p>260a2</p><section></section><text>ba dang / bzhi'i las kyis mthun pa'i gso sbyong sbyin pa'o/ /bdun po dang zhes bya bas ni las gnyis bstan te/ nan thur gyi las bdun pos bsdigs pa dang / smad pa dang / bskrad pa dang / phyir 'gyed pa dang / ma mthong ba dang / phyir mi 'chos pa dang / sdig pa can gyi</text></item>
<item><p>260a3</p><section></section><text>lta ba'i rnam pa mi gtong bas gnas nas dbyung ba dang / gso sbyong gzhag pa dang / dgag dbye gzhag par bya ba dag la gsol ba dang bzhi'i las bya ba dang / gnas nas phyung ba de dag la bzod pa bya ba la gsol ba dang bzhi'i las bya ba'o/ /brgyad dang zhes bya bas ni</text></item>
<item><p>260a4</p><section></section><text>las brgyad bstan te/ spo ba dang mgu bar bya ba dang gzhi nas spo ba dang gzhi nas mgu bar bya ba dang / yang gzhi nas bslangs te spo ba dang / yang gzhi nas bslangs te mgu bar bya ba dag dang / dge 'dun lhag ma las dbyung ba dang / sra brkyang dbyung ba dag la</text></item>
<item><p>260a5</p><section></section><text>gsol ba dang bzhi'i las bya ba'o/ /dran dang zhes bya bas ni las gcig bstan te/ dran pas 'dul bar 'os pa la gsol ba dang bzhi'i las kyis dran bas 'dul ba sbyin pa'o/ /ma myos dang zhes bya bas kyang las gcig bstan te/ ma myos pas 'dul bar 'os pa</text></item>
<item><p>260a6</p><section></section><text>la gsol ba dang bzhi'i las kyis ma myos pas 'dul ba sbyin pa'o/ /de nyid tshol du gzhug pa dang zhes bya bas kyang las gcig bstan te/ de'i ngo bo nyid tshol du gzhug par 'os pa la gsol ba dang bzhi'i las kyis de'i ngo bo nyid tshol du gzhug pa sbyin pa'o/ /bsgo bar</text></item>
<item><p>260a7</p><section></section><text>bya ba rnams dang ni/ /zhes bya bas kyang bzlog pa'i phyir bsgo bar bya ba'i las bcu dang / bsnyil ba'i las gcig bstan te/ dge 'dun gyi dbyen byed pa dang / de'i rjes su phyogs pa dang / khyim sun 'byin pa dang / bka' blo mi bde ba dang / dge slong dang dge tshul</text></item>
<item><p>260b1</p><section></section><text>sdig pa can gyi lta ba'i rnam pa mi gtong ba dang / gnas nas phyung ba'i rjes su phyogs pa'i dge slong ma dang / dge slong ma dkon mchog gtong ba dang / 'thab krol byed pa dang / sde zhing gnas pa dang / sde zhing gnas su 'jug pa dang / dge tshul sdig pa can gyi</text></item>
<item><p>260b2</p><section></section><text>lta ba'i rnam pa mi gtong ba bsnyil ba dag la gsol ba dang bzhi'i las bya ba'o/ /nyams pa sbyin par bya ba ni/ /zhes bya bas ni las gcig bstan te/ pham par 'gyur ba'i ltung ba byung ba la gsol ba dang bzhi'i las kyis bslab pa sbyin pa ste/ las sum cu</text></item>
<item><p>260b3</p><section></section><text>po ji skad bstan pa de dag ni gsol ba dang bzhi'i las yin no/ /las rnam par gzhag pa'i skabs kyi rnam par dbye ba ji skad bstan pa de dag ni slob dpon btsun pa yon tan 'od kyis nye bar sbyar ba'i lugs bzhin no/ /las rnam par gzhag pa'i skabs kyi rnam</text></item>
<item><p>260b4</p><section></section><text>par dbye ba slob dpon dul ba'i lhas nye bar sbyar ba'i lugs ni mdo 'di gsum yin te/ chad pa dang bsgo ba dang rtsod pa zhi bar bya ba dang / sa gong mar spo ba dang dge 'dun la ma kho ba rnam par gzhag pa dbyung ba dag la ni gsol ba brjod pa gsum dang bcas pa'o/ /</text></item>
<item><p>260b5</p><section></section><text>bsko ba dang rab tu byung ba la mkho ba rnam par gzhag pa'i bya ba dag la ni brjod pa gcig dang bcas pa'o/ /rjes su gnang ba dang / dge 'dun gyis byin gyis brlabs pa dang / sbyin pa dang / rang gi don la sbyar ba dang / bgrang ba dang / khyim pa'i don rnam par gzhag</text></item>
<item><p>260b6</p><section></section><text>pa bya ba dang dbyung ba dag la ni 'ba' zhig go/ /de la chad pa zhes bya bas ni/ chad pas bcad pa'i las bcu gsum bstan te/ de bslab pa sbyin pa nyid dang bsnyil ba nyid dang / de'i ngo bo nyid tshol du gzhug pa sbyin pa dang / mu stegs can gnas pa sbyin pa dang / de las</text></item>
<item><p>260b7</p><section></section><text>gzhan pa'i spo ba sbyin pa dang / mgu bar bya ba sbyin pa dang / gzhi nas spo ba sbyin pa dang / gzhi nas mgu bar bya ba sbyin pa dang / yang gzhi nas bslangs te spo ba sbyin pa dang / yang gzhi nas bslangs te mgu bar bya ba sbyin pa dang / dran pas 'dul ba sbyin pa dang / ma myos</text></item>
<item><p>261a1</p><section></section><text>pas 'dul ba sbyin pa dang / sdig pa can gyi lta ba'i rnam pa la sogs pa spang ba'i phyir nan thur gyi las bdun po dag go/ /bsgo ba zhes bya bas ni bzlog pa'i phyir bsgo pa'i las bcu bstan te/ dge 'dun gyi dbyen byed pa dang / de'i rjes su phyogs pa dang /</text></item>
<item><p>261a2</p><section></section><text>khyim sun 'byin pa dang / bka' blo mi bde ba dang / dge slong dang dge tshul sdig pa can gyi lta ba'i rnam pa mi gtong ba dang / gnas nas phyung ba'i rjes su phyogs pa'i dge slong ma dang dkon mchog gtong ba dang / 'thab krol byed pa dang / sde zhing gnas pa dang /</text></item>
<item><p>261a3</p><section></section><text>sde zhing gnas su 'jug pa zhes bya ba dag go/ /rtsod pa zhi bar bya ba zhes bya bas ni/ rtsod pa zhi bar bya ba'i las gnyis bstan te/ mthun pa sbyin pa dang mthun pa'i gso sbyong sbyin pa zhes bya ba'o/ /sa gong mar spo ba zhes bya bas ni/ sa khyad par du 'phags pa</text></item>
<item><p>261a4</p><section></section><text>gong mar spo ba'i las gsum bstan te/ bsnyen par rdzogs par bya ba dang / dbyung ba dang / bzod par bya ba zhes bya ba dag go/ /dge 'dun las mkho ba rnam par gzhag pa dbyung ba zhes bya bas ni/ dge 'dun la mkho ba'i rnam par gzhag pa byas pa dbyung ba'i</text></item>
<item><p>261a5</p><section></section><text>las gnyis bstan te/ mtshams dgrol ba dang / sra brkyang dbyung ba zhes bya ba'o/ /gsol ba brjod pa gsum dang bcas pa'o zhes bya bas ni/ gsol ba las brjod pa gsum dang bcas pa ste/ gsol ba dang bzhi'i las zhes bya ba'i tha tshig go/ /de la</text></item>
<item><p>261a6</p><section></section><text>nan thur gyi las bdun po dag ni tshul gcig pa'i phyir las gcig tu bgrang ngo / /bzod pa bya ba'i las dag kyang tshul gcig pa'i phyir las gcig tu bgrang ste/ de ltar las sum cu po de dag ni gsol ba dang bzhi'i las yin par shes par bya'o/ /de dag ni</text></item>
<item><p>261a7</p><section></section><text>'bad pa chen pos bya dgos pas 'dir mgo gcig tu gsungs so/ /bsko ba zhes bya bas ni/ bsko ba dang blo mthun par bya ba'i las sum cu rtsa gcig bstan te/ sbong ba'i zhal ta byed pa bsko ba dang / lag gi bla dang lag dpon bsko ba dang / dgag dbye byed pa</text></item>
<item><p>261b1</p><section></section><text>bsko ba dang / gnas mal stobs pa bsko ba dang / rung ba'i khang pa la blo mthun par bya ba dang / gso sbyong gi gnas la blo mthun bar bya ba dang / sra brkyang 'ding bar bsko ba dang / sra brkyang la blo mthun par bya ba dang / gnas khang bsko ba bsko ba dang / zas la bsko ba bsko</text></item>
<item><p>261b2</p><section></section><text>ba dang / thug pa 'drim pa bsko ba dang / bag chos 'drim pa bsko ba dang / phran tshegs 'drim pa bsko ba dang / snod spyad 'brub bar bsko ba dang / gos sbed pa bsko ba dang / chos gos 'ged pa bsko ba dang / dbyar gyi ras chen sped pa bsko ba dang / dbyar gyi ras chen</text></item>
<item><p>261b3</p><section></section><text>'gyed pa bsko ba dang / mngag gzhug pa bsko ba dang / mdzes chos bsko ba dang / gzu bo bsko ba dang / gsal ba dang gsal ba'i gang zag gsal ba bsko ba dang / rtsod pa sbed pa bsko ba dang / khang pa bstan pa dang / gtsug lag khang bstan pa dang / gleng ba bsko ba</text></item>
<item><p>261b4</p><section></section><text>dang /[ (]ltung [,]lhung [)]bzed 'brel ba med pa 'drim par bsko ba dang / gnas ngan len brjod pa bsko ba dang / dge slong ma'i ston pa bsko ba dang / nags nyul ba bsko ba dang / tshul shing 'drim pa bsko ba dag go/ /rab tu byung ba la mkho ba rnam par gzhag pa'i bya ba zhes bya</text></item>
<item><p>261b5</p><section></section><text>bas ni/ rab tu byung ba la mkho ba rnam par gzhag pa'i bya ba bcu drug bstan te/ dkyil 'khor ba'i mtshams dang / mtshams chen po dang mtshams bu chung bcad pa dang / chos gos dang mi 'bral ba'i gnang ba sbyin pa dang / myos pa'i gnang ba sbyin pa dang snam sbyar dang mi</text></item>
<item><p>261b6</p><section></section><text>'bral ba'i gnang ba sbyin pa dang / stan gyi gnang ba sbyin pa dang / phyag mi bya ba'i sdom pa sbyin pa dang / 'khor nye bar 'jog pa'i gnang ba sbyin pa dang / 'khor mang po nye bar 'jog pa'i gnang ba sbyin pa dang / 'khor ba'i gnang ba sbyin pa dang / dra ba'i gnang ba sbyin</text></item>
<item><p>261b7</p><section></section><text>pa dang / rnyed pa gcig tu bya ba'i gnang ba sbyin pa dang / bslab pa'i sdom pa sbyin pa dang / tshangs par spyod pa la nye bar gnas pa'i sdom pa sbyin pa dang / bu dang lhan cig nyal ba'i gnang ba sbyin pa dang / nye du rnams dang lhan cig 'brel ba'i nye bar spyod pa gnang ba sbyin</text></item>
<item><p>262a1</p><section></section><text>pa dang / mtshams kyi phyi rol du 'gro ba'i gnang ba sbyin pa dag go/ /brjod pa gcig dang bcas pa'o/ /zhes bya bas ni gsol ba las brjod pa gcig dang bcas pa ste/ gsol ba dang gnyis kyi las zhes bya ba'i tha tshig go/ /de la lag gi bla bsko ba</text></item>
<item><p>262a2</p><section></section><text>dang / lag dpon bsko ba gnyis ni tshul gcig pa'i phyir las gcig par bgrang ngo / /gsal ba bsko ba dang / gsal pa'i yang gsal ba bsko ba gnyis kyang tshul gcig pa'i phyir las gcig tu bgrang ngo / /dkyil 'khor ba'i mtshams bcad pa dang / mtshams</text></item>
<item><p>262a3</p><section></section><text>chen po bcad pa las gsum yang tshul gcig pa'i phyir las gcig tu bgrang ste/ de ltar las bzhi bcu rtsa bdun po de dag ni gsol ba dang gnyis kyi las yin par shes par bya'o/ /de dag ni 'bad pa 'bring pos bya dgos pas 'dir mgo gcig tu gsungs so/ /</text></item>
<item><p>262a4</p><section></section><text>rjes su gnang ba zhes bya bas ni/ rjes su gnang ba'i las bzhi bstan te/ gsang ste dri ba dang / nang du dri ba dang / gso sbyong bya ba dang / dgag dbye bya ba rjes su gnang ba'o/ /dge 'dun gyis byin gyis brlabs pa zhes bya bas ni/ dge 'dun gyis byin gyis brlabs</text></item>
<item><p>262a5</p><section></section><text>pa'i las dgu bstan te/ gso sbyong gi tshe dge 'dun ltung ba dang bcas pa dang yid gnyis dang bcas pa dang / rtsod par gyur pa dang / nges pa nyid ma yin par gyur pa dang / dgag dbye'i tshe dge 'dun ltung ba dang bcas pa dang / yid gnyis dang bcas pa dang / rtsod</text></item>
<item><p>262a6</p><section></section><text>par gyur pa dang / nges pa nyid ma yin par gyur pa dang / shi ba'i rdzas dang nor dang 'dra ba byin gyis brlab pa'o/ /sbyin pa zhes bya bas ni/ dge 'dun gyi chos gos sbyin pa'i las gcig bstan te/ dge 'dun gyis sra brkyang 'ding ba la sra brkyang gtad pa dang / chos gos</text></item>
<item><p>262a7</p><section></section><text>ngan pa la ras yug chen sbyin pa'o/ /rang gi don la sbyar ba zhes bya bas ni/ rang gi don la sbyar ba'i las gnyis bstan te/ gnas ngan len brjod pa dang / tshul shing blang pa dang / dbyar gnas par khas blang ba la sbyar ro/ /bgrang ba zhes bya bas ni/ grangs su gzhug</text></item>
<item><p>262b1</p><section></section><text>pa bzhi bstan te/ dor 'phya ba'i grangs su gzhug pa dang / gzhogs 'phyas byed pa'i grangs su gzhug pa dang / bsgo ba rna la gzon pa'i grangs su gzhug pa dang / cang mi smra ba'i rna la gzon pa'i grangs su gzhug pa'o/ /khyim pa'i don rnam par gzhag par</text></item>
<item><p>262b2</p><section></section><text>bya ba zhes bya bas ni khyim pa bsrung ba'i don dang / lam bzang bor gzhag pa'i don rnam par gzhag pa'i las gnyis bstan te/ khyim gyi sdom pa sbyin pa dang lhung bzed khas dbub par bya ba'o/ /dbyung ba zhes bya bas ni khyim gyi don rnam par gzhag par byas pa</text></item>
<item><p>262b3</p><section></section><text>dbyung ba'i las gnyis bstan te/ khyim gyi sdom pa gzhig pa dang / lhung bzed khas phub pa bzlog par bya ba'o/ /'ba' zhig go zhes bya bas ni/ las brjod pa med pa ste gsol ba 'ba' zhig gi las zhes bya ba'i tha tshig go/ /de la shi ba'i rdzas byin gyis brlab</text></item>
<item><p>262b4</p><section></section><text>pa dang nor dang 'dra ba byin gyis brlab pa gnyis ni tshul gcig pa'i phyir las gcig tu bgrang ngo / /sra brkyang gtad pa dang ras yug chen sbyin pa gnyis kyang tshul gcig pa'i phyir las gcig tu bgrang ngo / /tshul shing brim pa dang dbyar gnas par khas blang ba la</text></item>
<item><p>262b5</p><section></section><text>sbyor ba gnyis kyang tshul gcig pa'i phyir las gcig tu bgrang ste/ de ltar las nyi shu rtsa bzhi bo de dag ni gsol ba 'ba' zhig gi las yin par shes par bya'o/ /de dag ni dge 'dun la go bar bya ba tsam du zad pas 'bad pa chung ngus kyang 'grub pa'i phyir 'dir</text></item>
<item><p>262b6</p><section></section><text>mgo gcig tu gsungs so// //bam po drug cu pa/ lhag por ma gtogs pa rang gi don gyi sngags brjod pa yang ngo zhes bya ba yang / brjod pa gsum mo zhes bya bar sbyar te/ lhag por bya bar gsol ba ma gtogs par rang gi don gyi sngags brjod</text></item>
<item><p>262b7</p><section></section><text>pa gang yin pa de yang lan gsum brjod par bya ba'o/ /'di lta ste/ khar ba dang dra ba la sogs pa gsol ba gang dag yin pa dang / chos gos la sogs pa byin gyis brlab pa gang dag yin pa dang / skyabs su 'gro ba dang / rab tu 'byung ba dang / sdom pa nod</text></item>
<item><p>263a1</p><section></section><text>pa gang dag yin pa dang / mchod rten la phyag bya ba dang / bdug pa bsreg pa la sogs pa yang dag par blang ba gang dag yin pa dang / ltung ba bshags pa dang / gso sbyong dang dgag dbye dag dang / gnas par khas blang ba dang / mtshams kyi phyi rol du</text></item>
<item><p>263a2</p><section></section><text>mi 'bral bar bya ba'i phyir zhag gcig la sogs pa byin gyis brlab pa dang / yang dag par blang ba gzhan dag dang / 'dun pa dang / yongs su dag pa dag dbul ba dang dgag dbye dbul ba dang dgag dbye rig par bya ba la sogs pa'i sngags brjod pa gang dag yin</text></item>
<item><p>263a3</p><section></section><text>pa de dag thams cad ni lan gsum bzlas par bya'o zhes bya ba'i tha tshig go/ /lhag por ma gtogs par smos pa ni 'bras bu chung bas lan cig gsol bas kyang 'grub pas de la ni lan gsum brjod mi dgos so/ /gzhan gyi don du gang zag la yang ngo zhes bya ba ni/</text></item>
<item><p>263a4</p><section></section><text>gzhan gyi don du sngags gang zag la brjod pa gang yin pa de la yang lan gsum kho na brjod par bya ba ste/ des na gzhan gyi don du dge 'dun la brjod pa ni lan cig kho nas chog go zhes bya ba'i tha tshig go/ /'di lta ste/ 'dun pa dang / yongs su dag pa dang dgag</text></item>
<item><p>263a5</p><section></section><text>dbye brjod pa dag dge slong la brjod par bya ba'o zhes bya ba'i phyogs la ni lan gsum brjod par bya'o/ /dge 'dun la brjod par bya'o zhes bya ba'i phyogs la ni lan cig brjod par bya ste/ gang zag la zhes smos pa'i phyir ro/ /lhag por yang mdun du tsog pur</text></item>
<item><p>263a6</p><section></section><text>'dug ste'o zhes bya ba ni/ rang gi don gyi sngags gang zag la brjod pa dang / gzhan gyi don du sngags gang zag la brjod pa rnam pa gnyis dang / lhag por bya ba'i sngags brjod pa gang yin pa de yang gang zag gi mdun du tsog pur 'dug ste brjod par bya'i gzhan</text></item>
<item><p>263a7</p><section></section><text>gyis ni ma yin no/ /dge 'dun la rag las pa'i rang gi don gyi sngags brjod pa ni pa gtogs so/ /zhu ba yang ngo zhes bya ba ni/ 'di rab tu 'byung ngam zhes dge slong gis dge 'dun la zhu bar byed pa na/ rab tu byung bar 'dod pa'i dge bsnyen des kyang rgan pa'i</text></item>
<item><p>263b1</p><section></section><text>mtha' logs su tsog pus 'dug par bya ba'o/ /bsnyen par rdzogs par byed pa na gsang ste bsten pa ma gtogs pa pha gu la rting pa gnyis kyis so zhes bya ba ni/ bsnyen par rdzogs pa'i las byed pa na gsang ste ston pa'i slob dpon gyis gsang ste bar chad kyi chos bstan</text></item>
<item><p>263b2</p><section></section><text>pa'i skabs nyi tshe ma gtogs pa/ mkhan por gsol ba dang / bsnyen par rdzogs par gsol ba dang / las kyi slob dpon gyis bar chad dri ba mnyan pa dang / de'i lan 'debs pa dang / bsnyen par rdzogs par bya ba la sogs pa'i skabs thams cad du bsnyen par</text></item>
<item><p>263b3</p><section></section><text>rdzogs par bya ba'i gang zag de pha gu'i steng du rting ba gnyis kyis 'dug tu gzhug par bya'o/ /chos gos dang lhung bzed byin gyis brlab pa ni sngar byas zin pas de la ni cho ga 'di thal bar mi 'gyur ro/ /'dir pha gu zhes bya ba ni bong ba yin par shes par bya'o/ /bud med</text></item>
<item><p>263b4</p><section></section><text>ni stan nang tshangs can la sogs pa'o zhes bya ba ni/ bud med bsnyen par rdzogs par byed pa ni gsang ste bstan pa ma gtogs pa'i gnas skabs ji skad bstan pa de dag tu stan nang tshangs can la sogs pa la ci bder 'dug tu gzhug pa yin gyi/ tsog bur 'dug tu yang</text></item>
<item><p>263b5</p><section></section><text>mi gzhug go/ /sogs pa zhes smos pa'i sgras ni rdzas 'jam pa dang yangs pa gzhan dag kyang bsdu'o/ /gzhan gtso bo ma yin pa nyid la ni dge 'dun la rgan pa'i mthar ro zhes bya ba ni/ rang gi don gyi sngags dge 'dun la brjod pa na dge 'dun gyi rgan pa'i mtha'</text></item>
<item><p>263b6</p><section></section><text>logs su tsog pur 'dug ste brjod par bya ba'o/ /gzhan gyi don du ni 'greng ste 'dud pa dang bcas par ro zhes 'og nas 'byung bas/ 'di ni rang gi don gyi sngags brjod pa'i cho ga yin par gnas so/ /gzhan gtso bor ma yin pa nyid la ni zhes bya ba ni dge 'dun spyi</text></item>
<item><p>263b7</p><section></section><text>la rang gi don gyi sngags brjod pa ste/ de la ni gang zag gzhan 'ga' zhig la gtso cher rag las pa ma yin gyi/ dge 'dun la rag las pa nyid yin pa'i phyir ro/ /des na dge 'dun la rang gi don gyi sngags brjod pa 'di lta ste/ sngags brjod pa'i gang zag dag</text></item>
<item><p>264a1</p><section></section><text>gis gsol ba dag dang / spo ba byed pa la sogs pa'i 'das pa brjod pa dag ni dge 'dun la rgan pa'i mtha' logs su tsog pur 'dug ste brjod par bya'o/ /sngags ma brjod pa'i gang zag dag gis gsol ba gzhan las mnyan te brjod par bya ba</text></item>
<item><p>264a2</p><section></section><text>de ni gang zag la rag las pa yin pas de ni des de'i mdun du tsog pur 'dug ste brjod par bya'o/ /'dun pa dang yongs su dag pa dang / dgag dbye brjod pa gang zag las len cing gang zag la rjod par byed pa de yang gang gi mdun du brjod pa'i gang zag de la</text></item>
<item><p>264a3</p><section></section><text>rag las pa yin pas de'i mdun du tsog pur 'dug ste brjod par bya'o/ /'di ni bsnyen par rdzogs pa'i skabs nas gsungs mod kyi/ thams cad la yang 'dra bar spyir mdo 'di byas so/ /'dir gzhung ni de nas las byed pa'i mdun du phyag 'tshal du bcug ste/</text></item>
<item><p>264a4</p><section></section><text>'dug tu gzhug cing 'dug tu bcug nas bsnyen par rdzogs pa gsol du gzhug go zhes gsungs pa yin no/ /gzhan gyi don du ni 'greng ste 'dun pa dang bcas par ro zhes bya ba ni/ gzhan gyi don du dge 'dun la sngags brjod pa ni 'greng ste/ 'dud ba dang bcas pa zhes bya</text></item>
<item><p>264a5</p><section></section><text>ba thal mo sbyar ba nyid dang / mgo smad pa nyid kyis brjod par bya'o/ /'di skad bstan te/ dge 'dun la gzhan gyi don du brjod pa gang yin pa de ni rgan pa'i mthar 'greng ste 'dud pa dang bcas pas brjod par bya ste/ 'di lta ste zhu ba dag dang / 'dun pa dang / yongs su dag</text></item>
<item><p>264a6</p><section></section><text>pa dang / dgag dbye brjod pa dge 'dun gyi phyogs la bya ba dang / dbyar gnas pa'i dge 'dun gyis dgag dbye mdzad lags so zhes go bar bya ba dang / khrims su bya ba bzang po brjod pa dang rtsod pa mi skyed pa nyid dang tshul shing gi grangs dang / gnas mal la log</text></item>
<item><p>264a7</p><section></section><text>par longs spyod par byed pa nyid go bar bya ba dag go/ /kha cig las gsang ste bstan pa nyid ni lam gyi dbus nas zhes so zhes bya ba ni/ gzhung kha cig las gsang ste ston pa'i slob dpon gyis gsang ste bar chad kyi chos dris nas dge 'dun la dge 'dun btsun pa</text></item>
<item><p>264b1</p><section></section><text>rnams gsan du gsol/ bdag gi mkhan po ming 'di zhes bgyi bas ming 'di zhes bgyi pa la bar chad kyi chos rnams gsang ste bstan na des bar chad kyi chos rnams yongs su dag go zhes kho na nyid mchi na ci mchi shig gam zhes zhu ba'i sngags 'di ni lam gyi dbus</text></item>
<item><p>264b2</p><section></section><text>nas 'greng ste 'dud pa dang bcas pas brjod par bya'o zhes 'byung ngo / /gzhan ni ji skad bstan pa bzhin rgan pa'i mthar 'greng ste 'dud pa dang bcas pas brjod par bya'o/ /rdzas byin gyis brlab pa yang ngo zhes bya ba yang / 'greng ste bya'o zhes bya bar sbyar ro/ /</text></item>
<item><p>264b3</p><section></section><text>mdun du zhes bya ba ni shugs kyis 'thob po/ /'dir gzhung ni sman byin gyis brlab pa la dge slong gi mdun du 'greng ste 'di skad brjod par bya'o zhes gsungs pa yin te/ de'i rjes su 'brang bas thams cad kyi dbang du bya ba'i phyir mdo 'di byas so/ /dbyung bar</text></item>
<item><p>264b4</p><section></section><text>bya ba la yang cho ga de bzhin du shes par bya'o/ /gang gi mdun du byin gyis brlab pa'am dbyung bar bya ba de'i spyod lam yang de kho na dang 'dra'o/ /'dir rdzas zhes smos pa ni lhung bzed dang chos gos dang sman la sogs pa dag yin par rig par bya'o/ /des na nyi ma dang</text></item>
<item><p>264b5</p><section></section><text>gso sbyong dang dgag dbye dag rjes su bsgrub pa dmigs kyis bsal ba yin te/ gso sbyong dang dgag dbye dag byin gyis brlab pa ni tsog pur 'dug ste bya bar gsungs pas/ de de gnyi ga yang 'dug ste bya'o/ /rung bar bya ba ni de nyid do zhes bya ba ni/ gos rnam</text></item>
<item><p>264b6</p><section></section><text>par brtag pa ni byin gyis brlab pa de nyid yin par rig par bya'o/ /des na rnam par brtag pa de la yang cho ga de bzhin du shes par bya'o/ /'dir gzhung ni sil bu dag las/ 'di ltar rnam par brtag par bya ste/ dge slong gi mdun du 'greng ste btsun pa dgongs su</text></item>
<item><p>264b7</p><section></section><text>gsol zhes bya ba la sogs pa gsungs pa yin no/ /de gzung ste bya'o zhes bya ba ni/ dge slong de gnyis ka'i lag pas rdzas de bzung ste byin gyis brlab pa'i sngags de bya ba'o/ /'di ni gos kyi don du gsungs pa yin no/ /lhung bzed dang sman byin gyis brlab pa'i phyir lhung</text></item>
<item><p>265a1</p><section></section><text>bzed dang sman ni lag pa g.yon par bzhag ste/ lag pa g.yas pas bkab nas so zhes bya ba smras te/ byin gyis rlob tu 'jug pa dang byin gyi rlob par byed pa gnyi gas de ltar bya'o/ /sman dbyung ba ni de'i rjes su 'brang bas cho go 'di bzhin du bya bar shes</text></item>
<item><p>265a2</p><section></section><text>par bya'o/ /lhung bzed kyi dbyung ba ni lag pas steng nas g.yogs pa btang ste lag pa ya res kha nas bzung ste bya'o/ /gzung bar bya ba ma yin pa nyid la ni mdun du bzhag ste'o zhes bya ba ni/ gzung bar bya ba ma yin pa nyid gser dngul la sogs pa reg tu mi rung ba</text></item>
<item><p>265a3</p><section></section><text>dag ni mdun du bzhag ste byin gyis brlab par bya'o/ /las ni 'dug pa nyid kyis so zhes bya ba ni/ gsol ba dang gsol ba dang gnyis dang gsol ba dang bzhi'i las thams cad ni 'dug pa nyid kyis bya'i/ spyod lam gzhan gyis mi bya ba'o/ /brtad pa byung na ni</text></item>
<item><p>265a4</p><section></section><text>spyod lam gzhan gyis kyang gso spyod la sogs pa'i las bya'o/ /dge 'dun nam gcig kho na la ma brten pa la ni gang zag dge slong la brjod par bya ba nyid do zhes bya ba ni/ skabs gang du dge 'dun kho na la brjod par bya'o zhe'am/ gang zag kho na la brjod</text></item>
<item><p>265a5</p><section></section><text>par bya'o zhes nges par ma bsnyen pa der ni gang zag dge slong la brjod par bya ba nyid du bsten par bya'i gzhan la ni mi bya ste/ dper na spo ba brjod pa dge 'dun la brjod par bya'o/ /grong du 'jug pa'i phyir zhu ba ni gang zag la brjod par bya'o zhes dge 'dun dang</text></item>
<item><p>265a6</p><section></section><text>gang zag la go bar bya ba nyid du nges par bsten pa mdzad pa der ni de kho na bzhin du so sor brjod par bya'o/ /gang du de ltar so sor nges par bsten pa der ni gang zag dge slong la brjod par bya ba mdzad pa/ dper na/ rdzas byin gyis brlab pa dang nyi ma byin gyis brlab pa</text></item>
<item><p>265a7</p><section></section><text>dag la ni dge slong du gyur pa'i gang zag la brjod par bya ba nyid yin par shes par bya'o/ /chos gos dbyung ba dang byin gyis brlab pa ni nye bar mi gnas na yid kyis rnam par brtags pas 'chags so zhes bya ba ni/ dge slong nye bar mi gnas na chos gos byin gyis</text></item>
<item><p>265b1</p><section></section><text>brlab pa dang dbyung ba dag rang gi yid kyis rnam par brtags pas 'chags so/ /chos gos ni byin gyis brlab pa la nye bar gnas pa la byin gyis brlab par bya'o/ /dbyung ba la ni nye bar gnas pa mi dgos so/ /de lta bas na chos gos nye bar mi gnas kyang dbyung ba</text></item>
<item><p>265b2</p><section></section><text>'grub pa kho nar 'gyur ro/ /nye bar gnas na ni lag pas bzung ste dbyung bar bya ba nyid yin no/ /'dir gzhung ni dge slong dag lnga po 'di dag ni sems bskyed pas 'grub pa yin to/ gso sbyong dang dgag dbye dang chos gos byin gyis brlab pa dang / chos gos rnam</text></item>
<item><p>265b3</p><section></section><text>par brtag pa dang / gang zag gis mgron du bos pa'o zhes gsungs pa yin no/ /de la gso sbyong dang dgag dbye gnyis sems bskyed pas 'grub pa ni skabs gzhan du mdor bris zin to/ /chos gos byin gyis brlab pa dang rnam par brtag pa sems bskyed pas</text></item>
<item><p>265b4</p><section></section><text>'grub pa ni skabs 'dis bstan pa yin no/ /gang zag gis mgron du bos pa sems bskyed pas 'grub pa ni/ cang mi gsung pas zhes mdo sde las gsungs pa yin te/ bcom ldan 'das kyis khyim bdag mgon med zas sbyin la cang mi gsung bas gnang</text></item>
<item><p>265b5</p><section></section><text>ngo zhes bya ba la sogs pa gsungs pa yin no/ /snga ma ma phyung na phyi ma mi 'chags so zhes bya ba ni/ dngos po la sngar byin gyis brlabs pa ma phyung bar gzhan byin gyis rlob par byed pa gang yin pa de mi 'chags so/ /gcig pus byin gyis rlob na de la dang por</text></item>
<item><p>265b6</p><section></section><text>bsam pa 'grub cing tshig tu brjod par bya'o zhes bya ba ni/ gal te gcig pus gso sbyong la sogs par byin gyis rlob par byed na/ byin gyis brlab pa'i yul de la sngar bsam pa sgrub cing bsam pa nye bar gzhag pa dang / bsam pa sngon du bya zhing de'i tshe 'og</text></item>
<item><p>265b7</p><section></section><text>tu tshig tu yang brjod par bya ba'o/ /'di skad bstan te/ gal te grogs med pas gcig pus gso sbyong la sogs pa byin gyis rlob par byed na de'i tshe je dang por 'di byin gyis brlab po snyam du bsam pas sngon du bya zhing de'i 'og tu tshig tu yang brjod par bya'o/ /'dir</text></item>
<item><p>266a1</p><section></section><text>gzhung ni dge slong bram ze'i bu mos zhus pa las de ltar sems bskyed par bya zhing tshig tu yang brjod par bya'o zhes gsungs pa yin no/ /dge slong dang 'du ba nyid na bla gos phrag pa gcig tu byas pa nyid do zhes bya ba ni/ 'chags pa la sogs pa dag</text></item>
<item><p>266a2</p><section></section><text>la dge slong dang lhan cig tu 'du ba nyid na bla gos phrag pa gcig tu byas pa nyid kyis kun nas g.yogs pa dang bral ba nyid rigs par blta bar bya'o/ /rang gi don du sngags lan gsum rjod par byed pa nyid na de 'os pa nyid na phyag byas te'o zhes bya ba ni/ rang gi don du</text></item>
<item><p>266a3</p><section></section><text>dge 'dun nam gang zag gang la brjod pa'i bdag nyid dam/ gzhan yang rung ba'i sngags lan gsum brjod pa nyid na de brjod pa nyid kyi mdun rol du gal te zla de phyag bya ba'i 'os nyid yin na phyag byas te brjod par bya ba'o/ /gsang ste ston par yang ngo zhes bya ba</text></item>
<item><p>266a4</p><section></section><text>yang / phyag byas te bya par rigs pa'o/ /snam sbyar dang bcas pa nyid ni bsnyen par rdzogs pa'i phyir 'dus pa la yang ngo zhes bya ba ni/ bsnyen par rdzogs par bya ba'i gang zag la mkhan pos chos gos gsum byin gyis rlob tu bcug ste/ snam sbyar dang bcas pa</text></item>
<item><p>266a5</p><section></section><text>nyid du gyur pa na des bdag nyid bsnyen par rdzogs par bya ba'i phyir 'dus pa'i dge 'dun la phyag bya ba nyid du rigs pa'o/ /dang por gsum mo zhes bya ba ni/ bsnyen par rdzogs par bya ba'i phyir 'dus pa'i dang por dge slong dang phrad do cog thams cad la bsnyen par</text></item>
<item><p>266a6</p><section></section><text>rdzogs par bya ba de phyag lan gsum gsum bya bar rigs pa yin te/ 'di ltar phyag byas pas bdag nyid dge 'dun gyi nang du 'jug par ston cing / bsam pa drag pos dang por 'jug par rigs pas de'i phyir 'dir dang por lan gsum phyag bya bar gsungs</text></item>
<item><p>266a7</p><section></section><text>so/ /de'i don nyid du dang nyi ma brjod pa la thal mo sbyar ba nyid do zhes bya ba ni/ thal mo sbyor bar byed pa'i gang zag de'i don 'di lta ste/ rab tu dbyung ba'i phyir zhu ba dang / yang dag par blang ba dang / mkhan po nyid la sogs par gsol ba dang / /sbyin pa dag dang /</text></item>
<item><p>266b1</p><section></section><text>bar chad dri ba dang / bsnyen par rdzogs pa'i phyir 'du ba dag bsgrub pa'i phyir dge 'dun nam gang zag 'dus par gyur pa de ni don nyid du zhes bya bas te/ de'i don nyid du 'dus pa'i dge 'dun nam gang zag de dag la yang thal mo sbyor bar byed pa'i gang zag des thal</text></item>
<item><p>266b2</p><section></section><text>mo sbyar ba nyid du rigs pa yin no/ /nyi ma brjod pa la zhes bya ba ni/ gso sbyong dang dgag dbye'i dus byin gyis brlab pa dang / 'dun pa dang yongs su dag pa dang / dgag dbye sbyin pa dang / dbyung ba dag dang / yongs su gnas pa'i dus 'das pa brjod pa dag dang /</text></item>
<item><p>266b3</p><section></section><text>yongs su gnas pa la sogs pa dbyung ba de la yang deng ni zla ba'i ngo 'di'i nyi ma 'di'o zhes brjod pa dag ste de la yang thal mo sbyar ba nyid du rigs pa yin no/ /gal te gang zag gis rang gi don du brjod na gsol ba btab pas mjug tu thabs yin no zhes so zhes bya ba ni/</text></item>
<item><p>266b4</p><section></section><text>gal te gang zag gis rang gi don tsam sgrub pa'i phyir brjod na gsol ba btab pa'i gang zag gis de sngags brjod du bcug pa'i mjug tu thabs yin no zhes brjod par bya ba'o/ /thabs las byung ba ni thabs yin te/ khyod kyis de ltar byas pa ni don de bsgrub pa'i</text></item>
<item><p>266b5</p><section></section><text>thabs yin no zhes bya ba'i tha tshig go/ /de'i rjes la cig shos kyis legs so zhes bya ba ni/ gsol ba btab pa'i gang zag des thabs yin no zhes bya ba'i tshig brjod pa de'i rjes la gsol ba 'debs par byed pa'i gang zag cig shos kyis legs so zhes</text></item>
<item><p>266b6</p><section></section><text>brjod par bya ba'o/ /thabs yin no zhes gang smras pa de legs te de ni thabs yin no zhes bya ba'i tha tshig go/ /'dun pa dang zhe sdang dang gti mug dang 'jigs pas 'gro ba dang bral bas byas pa dang ma byas pa dran par nus pa spro bar byas te bsko ba'o zhes bya ba ni/ gang zag</text></item>
<item><p>266b7</p><section></section><text>byas pa dang ma byas ba dran par nus pa bsko'o/ /khyad par ji lta bu can zhig ce na/ 'dun pas 'gro ba la sogs pa dang bral ba'o/ /ji ltar bsko zhe na/ spro bar byas te'o/ /byas pa nyid na gnas pa brjod par bya'o zhes bya ba ni/ gsol ba dang gnyis kyi las sam</text></item>
<item><p>267a1</p><section></section><text>gsol ba dang bzhi'i las byas pa nyid na las byed pas las byas zin pa'i mjug bsdu ba brjod par bya ba ste/ dper na dge 'dun gyis bzod cing gnang nas dge 'dun gyis ming 'di zhes bgyi ba rab tu phyung ba bsnyen par rdzogs par mdzad lags te/</text></item>
<item><p>267a2</p><section></section><text>'di ltar cang mi gsung bas de de bzhin du 'dzin to zhes gsungs pa la sogs pa lta bu'o/ /gsol ba 'ba' zhig gi las la ni cho ga 'di med de/ gsol ba ni go bar bya ba tsam yin pa'i phyir ro/ /mtshams gcod pa nyid ni bcad pa dang 'dra ba nyid du shes par bya'o</text></item>
<item><p>267a3</p><section></section><text>zhes bya ba la/ 'dir mtshams gcod pa nyid ces bya ba ni mtshams gcod par rtsom pa nyid do/ /des na mtshams gcod pa nyid gang yin pa de ni bcad pa dang 'dra ba nyid du shes par bya ba ste/ ji ltar dge 'dun gyis mtshams ma mnan par mtshams bcad na mtshams</text></item>
<item><p>267a4</p><section></section><text>bcad pa nyid du mi 'grub pa de bzhin du/ dge 'dun gyis mtshams ma mnan par mtshams gcod pa rtsom na rtsom pa de yang mi 'grub po/ /'di skad bstan te/ ji ltar dge 'dun mtshams gzhan na gnas pas mtshams gcad pa nyid mi 'grub pa de bzhin du</text></item>
<item><p>267a5</p><section></section><text>mtshams gcod pa yang mi 'grub ste/ 'di ltar mtshams bcad par 'dod pa'i ngos dang nye ba'i phyogs kyi mtshams gzhan gang yin pa de na gnas pa'i dge 'dun gyis mtshams gcod par byed na/ dge 'dun dang nye ba'i mdun gyi cha'i phyogs de yang bcad par mi</text></item>
<item><p>267a6</p><section></section><text>'gyur te/ 'di ni mtshams gzhan na gnas pa ni gang gi yan lag nyid kyang ma yin no zhes 'byung ba de'i spros pa yin no/ /sdud par byed pas gaN+DI brdungs pa dang 'dri ba la brjod pa rjes su sgrub pa dag gis bsdu bar bya ba dag la go bar bya'o zhes bya ba ni/ dge 'dun</text></item>
<item><p>267a7</p><section></section><text>sdud par byed pa'i gang zag gis gaN+DI brdungs pa dang / ci'i phyir brdungs zhes 'dri ba dag la 'di'i phyir brdungs so zhes brjod pas de dag der 'du bar rjes su bsgrub ba dag gis bsdu bar bya ba'i dge slong dag la go bar bya ba'o/ /des de dag gi don du stan bsham</text></item>
<item><p>267b1</p><section></section><text>mo zhes bya ba ni/ sdud par byed pa des bsdu bar bya ba de dag gi don du stan bsham par bya'o/ /bskos pa'i bya ba de'i don nyid la ni de nyid do zhes bya ba ni/ bskos pa de'i bya ba lag gi bla la sogs pa don gang gi phyir de bsko bar bya ba de'i don nyid la gang du dge 'dun 'du bar</text></item>
<item><p>267b2</p><section></section><text>'gyur pa der dge 'dun bsdu bar bya ba'i skabs rjes su bsgrub par bya ba ni bsko bar bya ba de nyid kyi las yin par shes par bya'o/ /thams cad la rgan rims su'o zhes bya ba ni/ shing drung dang ne'u gsing gi phyogs dang / dgon pa'i sa gzhi dang 'dug pa'i gnas thams cad la ni rgan</text></item>
<item><p>267b3</p><section></section><text>rims su bsko ba rigs pa nyid yin pa'o/ /blang bar bya ba la ni 'dod pa mchog nyid yin no zhes bya ba ni/ 'du ba dang phyag bya ba dang mdun du 'gro ba dag la ni rgan rims su kho nas rnam par gzhag gi 'dod pas rnam par mi gzhag go/ /blang bar bya ba gnas mal las</text></item>
<item><p>267b4</p><section></section><text>sogs pa dag la ni 'dod pas mchog nyid du rnam par gzhag gi dngos po las rnam par mi gzhag ste/ len pa po rgan pa de 'dod pa yin na ngan pa gang yin pa de yang de la sbyin par bya ba'i phyir mchog nyid yin gyi/ gang la thob pa bzang po de ni mchog nyid ma yin no/ /'dir</text></item>
<item><p>267b5</p><section></section><text>gzhung ni dngos po chen po gang dag yin pa la byi dor byed pas rgan po dag ngal bar 'gyur bas mi 'dod na de dag la mi 'dod bzhin du de dag sbyin par mi bya bar gsar bu dag gis de dag blang bar bya'o zhes gsungs pa yin no/ /las spyir bstan pa'i zhes bya ba la/ las</text></item>
<item><p>267b6</p><section></section><text>kyi gzhi zhu ba la sogs pa'i skabs nas 'byung ba spyir bstan pa bshad zin to// //da ni las kyi gzhi zhu ba la sogs pa'i skabs thun mong ma yin pa bsdu ba'i phyir/ bsko ba las byung ba'i phyir ma bcos pas las nyams su myong bar mi bya'o zhes bya ba smras te/ bsgo ba</text></item>
<item><p>267b7</p><section></section><text>las byung ba zhes bya ba dge 'dun gyi dbyen byed pa dang de'i rjes su phyogs pa dang / khyim sun 'byin pa dang / bka' blo mi bde ba'i dge 'dun lhag ma bzhi dang / sdig pa can gyi lta ba'i rnam pa mi gtong ba'i ltung byed dag las nyes pa gang byung ba de bshags pa dang / byin</text></item>
<item><p>268a1</p><section></section><text>gyis brlab pa dag gis phyir ma bcos pa'i gang zag gis dge 'dun dang lhan cig las nyams su myong bar mi bya ba ste/ de myong bar byed na nyes byas su 'gyur ro/ /gang dag gis de kha na ma tho ba de phyir ma bcos par shes bzhin du de dang lhan cig las</text></item>
<item><p>268a2</p><section></section><text>nyams su myong bar byed pa de dag la yang nyes byas su 'gyur ro/ /gso sbyong dang dgag dbye byed pa dag ni ma gtogs so zhes bya ba ni/ de gnyis nyams su myong ba la ni nyes byas su mi 'gyur ro zhes bya ba'i tha tshig go/ /'dir gzhung ni rnam par 'byed pa las dge slong gis</text></item>
<item><p>268a3</p><section></section><text>ji srid du gzhi des ma bshags shing so sor ma bshags par gsol ba dang gsol ba dang gnyis dang gsol ba dang bzhi'i las nyams su myong bar byed na thams cad du nyes byas so zhes gsungs pa yin no/ /mtshams gzhan na gnas pa ni gang gi yan lag nyid kyang ma</text></item>
<item><p>268a4</p><section></section><text>yin no zhes bya ba ni/ dge 'dun nam gang zag mtshams gzhan na gnas pa ni las gang gi yan lag nyid kyang ma yin te/ byin len la sogs pa byas kyang ma byas pa nyid du shes par bya'o/ /der song na tshogs pa'i yan lag nyams so zhes bya ba ni/ 'dun pa dang</text></item>
<item><p>268a5</p><section></section><text>yongs su dag pa dang dgag dbye len pas gang zag gzhan las de dag blangs nas dge 'dun gyi nang du ma brjod par mtshams gzhan du song na tshogs pa'i yan lag ces bya ba 'di lta ste/ 'dun pa dang yongs su dag pa dang dgag dbye blangs pa de nyams pa yin no/ /</text></item>
<item><p>268a6</p><section></section><text>de lta bas na nyams pa'i nyes pa spang ba'i phyir 'dun pa la sogs pa len pa des nam mkha' la 'dug par mi bya'o zhes bya ba la sogs pa'i bslab pa'i gzhi bca' ba mdzad do/ /'dir gzhung ni gleng gzhi dag las/ btsun pa dge slong dag gis 'dud pa blangs</text></item>
<item><p>268a7</p><section></section><text>te/ steng gi nam mkha' la mchis na 'dun pa 'tshal te mchis zhes brjod par bgyi'am/ 'tshal te ma mchis zhes brjod par bgyi/ nye ba 'khod khyer te ma 'ongs zhes brjod par bya ste yang blang bar bya'o/ /btsun pa dge slong yongs su dag pa len pas yongs su</text></item>
<item><p>268b1</p><section></section><text>dag pa blangs te/ steng gi nam mkha' la 'tshal te mchis na yongs su dag pa 'tshal te mchis zhes brjod par bgyi'am/ 'tshal te ma mchis zhes brjod par bgyi/ nye ba 'khor khyer te ma 'ongs zhes brjod par bya ste/ yang blang bar bya'o zhes gsungs pa dang / zhu ba</text></item>
<item><p>268b2</p><section></section><text>las kyang yongs su dag pa blangs nas mtshams kyi slad rol na mchis na yongs su dag pa rgyun chad par brjod par bgyi'am/ rgyun ma chad par brjod par bgyi/ bka' stsal pa/ rgyun chad par brjod par bya'o zhes gsungs pa yin no/ /de'i dmigs kyis bsal</text></item>
<item><p>268b3</p><section></section><text>pa ni des 'jigs pas mtshams kyi phyi rol nas khyer te 'ongs pa la ni nyes pa med do zhes gang smos pa de yin par shes par bya'o/ /gcig tu rkang pa ya gcig la gcig tu ya gcig na gnyi gar gnas pa nyid do zhes bya ba ni/ mtshams gcig tu gang gi rkang</text></item>
<item><p>268b4</p><section></section><text>pa ya gcig bzhag la/ mtshams gcig tu rkang pa ya gcig bzhag na de mtshams de gnyi gar gnas pa nyid yin pa'o/ /thams cad non pa la gnas na non pa nyid do zhes bya ba ni/ mtshams du ma non ba'i rdzas la gnas pa gang yin pa des ni non pa'i tshes des</text></item>
<item><p>268b5</p><section></section><text>mtshams ji tsam non pa nyid yin pa'i mtshams de dag thams cad du gnas pa nyid yin no/ /du mar gnas par khas blangs pa la ni 'chags pa kho na'o zhes bya ba ni/ gang gi gnas du mar gcig tu rkang pa ya gcig tu bzhag la gcig tu ya gcig gzhag pa'am/</text></item>
<item><p>268b6</p><section></section><text>thams cad non pa la gnas pas dbyar gnas par khas len pa de la ni gnas par khas blangs pa mi 'chags pa ma yin te/ 'chags pa kho na yin no/ /gnas mal du ma mnod par rigs pa nyid de zhes bya ba ni/ sngar bstan pa'i tshul gyis mtshams du mar gnas</text></item>
<item><p>268b7</p><section></section><text>pa'i dge slong gis mtshams de dag gi khongs su gtogs pa'i gtsug lag khang gang dag yin pa de dag gi gnas mal thams cad nod par byed na mi rigs pa ma yin te/ rigs pa kho na yin no zhes bya ba'i tha tshig go/ /ci des gtsug lag khang thams cad dus mnyam</text></item>
<item><p>269a1</p><section></section><text>par gnas par bya ba'am/ 'on te ci dgar gnas par bya zhe na/ de'i phyir des ci dgar gnas par bya ba nyid do zhes bya ba smras te/ des gtsug lag khang gang du dus ji srid gnas par 'dod pa de srid der gnas par bya ba nyid yin no/ /rgyal ba ni mi mthun</text></item>
<item><p>269a2</p><section></section><text>pa nyid byed pa ma yin no zhes bya ba ni/ rgyal ba sangs rgyas bcom ldan 'das mtshams kyi nang na bzhugs la/ dge 'dun 'dus par rjes su ma zhugs par dge 'dun gyi las byed pa ni mi mthun pa nyid du mi 'gyur te/ de ni dkon mchog gzhan yin pas dge 'dun gyi</text></item>
<item><p>269a3</p><section></section><text>las mi mthun par byed pa nyid ma yin no zhes bya ba'i tha tshig go/ /kha skong bar byed pa nyid ma yin no zhes bya ba ni/ rgyal ba ni dge 'dun gyi kha skong bar byed pa nyid ma yin te/ kha skong bar byed pa rgyal bas kha bskang ste las dag mi bya ba nyid yin no/ /des bya ba las ma yin</text></item>
<item><p>269a4</p><section></section><text>pas mi 'chags so zhes bya ba ni/ las des bsnyen par rdzogs pa la sogs pa bya ba rnam par gzhag pa gang yin pa de las ma yin pas bya bas na mi 'chags pa'o/ /'dir gzhung ni bsnyen par rdzogs par bgyi ba la gsol ba dang bzhi'i las mi bgyid na/ bsnyen</text></item>
<item><p>269a5</p><section></section><text>par rdzogs zhes brjod par bgyi'am/ bsnyen par ma rdzogs zhes brjod par bgyi/ bka' stsal pa/ bsnyen par ma rdzogs zhes brjod par bya'o zhes gsungs pa yin no/ /de bsnyen par rdzogs par bya ba'i skabs su gsungs pa yin mod kyi/ thams cad la 'dra</text></item>
<item><p>269a6</p><section></section><text>bas 'dir spyir mdor byas so/ /phal cher byas pa nyid yin yang las yongs su ma rdzogs pa'i phyir de ma byas pa nyid yin par dogs pa bsal ba'i phyir/ tshig phal cher byas pa nyid na byas pa nyid do zhes bya ba smras te/ gsol ba'i bdag nyid dam brjod pa'i bdag nyid</text></item>
<item><p>269a7</p><section></section><text>kyi tshig phal cher byas pa nyid ces bya ba sum gnyis brjod zin na sum cha brjod pa'i tshe na ril gyis brjod zin pa nyid yin no/ /gsol ba dang brjod pa dag la don gyi skabs gsum yod de/ dang por ni rang gi ngo bo tsam brjod pa ste/ dper na/ dge 'dun btsun pa rnams</text></item>
<item><p>269b1</p><section></section><text>gsan du gsol/ ming 'di zhes bgyi ba 'di ming 'di zhes bgyi ba las bsnyen par rdzogs par 'tshal te/ skyes pa yang lags/ skyes pa'i dbang po dang yang ldan/ lo nyi shu yang lon/ 'di'i chos gos gsum dang lhung bzed kyang tshang bar thad kyi chos rnams kyang</text></item>
<item><p>269b2</p><section></section><text>yongs su dag go zhes kho na nyid mchi na zhes gsungs pa lta bu'o/ /gnyis pa ni bya ba brjod pa ste/ dper na ming 'di zhes bgyi ba 'di mkhan po ming 'di zhes bgyi bas dge 'dun las bsnyen par rdzogs par gsol te zhes gsungs pa lta bu'o/ /gsum pa ni byed pa</text></item>
<item><p>269b3</p><section></section><text>brjod pa ste/ dper na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis ming 'di zhes bgyi ba mkhan po ming 'di zhes bgyi bas bsnyen par rdzogs par mdzad do zhes gsungs pa lta bu'o/ /de la don</text></item>
<item><p>269b4</p><section></section><text>gyis skabs gnyis byas pa nyid na las phal cher byas pa nyid du shes par bya'o/ /ci tshig thams cad la phal cher byas pa nyid na byas pa nyid yin nam zhe na/ de'i phyir 'og ma med pa la'o zhes bya ba smras te/ tshig gang la tshig 'og ma med pa de ni 'og ma med pa ste/</text></item>
<item><p>269b5</p><section></section><text>dper na gsol ba 'ba' zhig gi las la ni de nyid 'og ma med pa yin no/ /gsol ba dang gnyis kyi las la ni las brjod pa'i 'og ma med pa yin no/ /gsol ba dang bzhi'i las la ni las brjod pa gsum pa 'og ma med pa yin te/ de dag la tshig phal cher</text></item>
<item><p>269b6</p><section></section><text>byas pa nyid na byas pa nyid yin gyi gzhan la ni ma yin no/ /'dir gzhung ni gleng gzhi dag las mtshams bcad pa las btsun pa re zhig mtshams 'gum pa na dge slong las bgyid pa srog chad cing dus bgyis par gyur na/ mtshams bkum par brjod par bgyi'am ma</text></item>
<item><p>269b7</p><section></section><text>bkum par brjod par bgyi/ nye ba 'khor gal te mtshan ma dag brjod par gyur na ni las phal cher byas pas bcad par brjod par bya'o/ /bzlog pas ni ma bcad par brjod par bya'o/ /dge slong ma'i mtshams la yang de bzhin no zhes gsungs pa yin no/ /de nyid thams</text></item>
<item><p>270a1</p><section></section><text>cad du rung bas 'di spyir mdor byas so/ /mtshan ma dag ma brjod pa nyid na ma bcad pa yin no zhes bya ba ni/ phal cher byas pa nyid yin na byas pa nyid yin du zin kyang mtshams kyi skabs su ni phyogs bzhi'i mtshan ma dag ma brjod na mtshams bcad pa'i</text></item>
<item><p>270a2</p><section></section><text>las ma byas pa nyid yin no/ /yongs su gnas pas ni nye bar gnas pa'i sdom pa las gzhan pa'o zhes bya ba ni/ yongs su gnas pa ni tshangs par spyod pa nye bar gnas pa'i sdom pa las gzhan pa'i las byas pa nyid na las byas pa nyid yin pa'o/ /'dir gzhung ni dge slong</text></item>
<item><p>270a3</p><section></section><text>bram ze'i bu mos zhus pa las yongs su gnas pas dge slong gnas nas 'byin na/ gnas nas phyung bar brjod par bgyi'am/ nye ba 'khor gnas pa'i sdom pa ma gtogs par las thams cad byas par brjod par bya'o zhes gsungs pa yin no/ /de ni dpe tsam du</text></item>
<item><p>270a4</p><section></section><text>zad de dge 'dun lhag ma spyod pa la gnas pa gzhan dag la yang cho ga 'di rig par bya'o/ /smyon pas bton pa yang ngo zhes bya ba ni/ smyon pas so sor thar pa'i mdo gdon ba byas pa yang byas pa nyid yin pa'o/ /'dir gzhung ni smod pas so sor thar pa'i mdo 'don</text></item>
<item><p>270a5</p><section></section><text>na so sor thar pa'i mdo bton par brjod pa bgyi'am/ bka' stsal pa/ bton par brjod par bgyi'o/ /gso sbyong bgyis par brjod par bgyi'am/ bka' stsal pa/ byas par brjod par bya'o zhes gsungs pa yin no/ /smyon pa ni dpe tsam du zad de des na rang bzhin</text></item>
<item><p>270a6</p><section></section><text>nyams pa thams cad kyang 'phangs pa yin te 'dra ba'i phyir ro/ /dbyen rjes su sgrub pa ni gsol ba dang 'dra'o zhes bya ba ni/ bsnyen par ma rdzogs pa la sogs pa'i rgyu gang dag gis gsol ba'i las byas pa mi 'chags pa de bzhin du rgyu de dag nyid kyis dge 'dun gyi</text></item>
<item><p>270a7</p><section></section><text>dbyen gyis sbyor ba rjes su sgrub pa yang mi 'chags pa ste/ dper na bdag nyid rigs pa ma yin pas tshul shing dag len pa dang / 'drim par byed pa rigs pa ma yin pas gzhan rigs pa ma yin pa dag len du 'jud pa dang / chos dang chos ma yin pa dag log par</text></item>
<item><p>270b1</p><section></section><text>sgrogs par byed na/ dbyen rjes su bsgrub pa mi 'chags pa lta bu'o/ /'dir gzhung ni zhu ba las gnas nas phyung ba dang lngas dge 'dun 'byed na dge 'dun ma phye bar brjod par bya'o/ /rku thabs su gnas pa dang dgus dge 'dun 'byed na dge 'dun ma phye bar</text></item>
<item><p>270b2</p><section></section><text>brjod par bya'o/ /mtshan gnyis pas tshul shing len tam rjes su sgrogs na/ dge 'dun bye bar brjod par bgyi'am/ dge 'dun ma phye bar brjod par bgyi/ bka' stsal pa/ dge 'dun ma phye bar brjod par bya'o zhes gsungs pa yin no/ /'di la mtshan mi mthun pa</text></item>
<item><p>270b3</p><section></section><text>nyid ni yan lag ma yin no zhes bya ba ni/ dbyen rjes su sgrub pa 'di la pho rnams la ni mo nyid yan lag ma yin la/ mo rnams la yang pho nyid yan lag ma yin no/ /'dir gzhung ni gtam gyi gzhi las/ nye ba 'khor dge slong kho nas dge slong gi dge 'dun 'byed bar</text></item>
<item><p>270b4</p><section></section><text>'gyur gyi/ dge slong mas kyang mi 'gyur/ dge slob mas kyang mi 'gyur/ dge tshul gyis kyang mi 'gyur/ dge tshul mas kyang mi 'gyur mod kyi/ 'on kyang dge 'dun dbye ba'i phyir brtul bar ni 'gyur ro/ /dge slong ma kho nas dge slong ma'i dge 'dun 'byed par</text></item>
<item><p>270b5</p><section></section><text>'gyur gyi/ dge slong gis kyang mi 'gyur/ dge slob mas kyang mi 'gyur/ dge tshul gyis kyang mi 'gyur/ dge tshul mas kyang mi 'gyur mod kyi/ 'on kyang dge 'dun dbye ba'i phyir brtul bar ni 'gyur ro zhes gsungs pa yin no/ /bzhad gad kyi dngos pos ni gang</text></item>
<item><p>270b6</p><section></section><text>gir yang mi 'gyur ro zhes bya ba ni/ bzhad gad kyi dngos po zhes bya ba ku re'i bsam pa las byas pa thams cad ni gang gi yan lag tu yang mi 'gyur ba'o/ /'dir gzhung ni dge 'dun gyi dbyen gyi skabs su dge slong bram ze'i bu mos zhus pa las/ gang gis</text></item>
<item><p>270b7</p><section></section><text>'phyar g.yeng gi bsam pas rjes su sgrogs shing tshul shing len du stsol na dge 'dun bya bar brjod par bgyi'am/ nye ba 'khor mi bya'o/ /las bgyid pa las ltung ba cir 'gyur/ dbyen gyi skabs kyi nyes pa sboms por 'gyur ro/ /gal te dge 'dun gyis shes na</text></item>
<item><p>271a1</p><section></section><text>dge 'dun thams cad la yang 'gal tshabs can du 'gyur ro zhes gsungs pa yin no/ /rjes su sgrogs shing zhes bya ba'i sgra ni las brjod pa la bya'o/ /mi 'chags pa'i blos dbyen dang gnas nas 'byin pa dag ni sbom po'o zhes bya ba ni dbyen gyi</text></item>
<item><p>271a2</p><section></section><text>las dang gnas nas dbyung ba'i las mi 'chags par shes bzhin du mi 'chags kyang bla'i 'on kyang bya'o snyam pa'i blos dbyen dang gnas nas dbyung ba'i las byed dam de'i yan lag gi dngos po sgrub na thams cad du dbyen gyi phyogs kyi sbom por 'gyur ba'o/ /dge</text></item>
<item><p>271a3</p><section></section><text>'dun du ma gyur pa nyid ni nyes byas so zhes bya ba ni/ grogs med pa nyid du byed pa'am gcig dang lhan cig gam/ gnyis dang lhan cig tu dbyen dang gnas nas 'byin pa dag byed na nyes byas su 'gyur ba'o/ /'di ni rtsed mo'i rnam pa yin gyi/ rjes su bsgrub pa'i</text></item>
<item><p>271a4</p><section></section><text>rnam pa ni ma yin par shes par bya'o/ /'dir gzhung ni gcig gis gcig gnas nas 'byin na nyes byas so/ /gcig gis gnyis sam/ gcig gis mang po'am/ gcig gis bzhi'am/ gnyis kyis gnyis sam/ gnyis kyis mang po'am/ gnyis kyis</text></item>
<item><p>271a5</p><section></section><text>bzhi'am/ gnyis kyis gcig gam/ mang pos mang po'am/ mang pos bzhi'am/ mang bos gcig gam/ mang pos gnyis gnas nas 'byin na nyes byas su 'gyur ro zhes gsungs pa yin no/ /tha dad par gnas pa dag las gzhan pa kha skong bar 'os pa ma</text></item>
<item><p>271a6</p><section></section><text>yin pa dag gi tshogs kyis gsol ba dang brjod pa dag ni ma yin no zhes bya ba ni/ tha dad par gnas pa dag las gzhan pa kha skong bar 'os pa ma yin pa mtshams med pa byas pa la sogs pa'i tshogs kyis gsol ba dang brjod pa dag byas pa nyid ni byas pa nyid ma yin</text></item>
<item><p>271a7</p><section></section><text>no/ /'dir tha dad par gnas pa dag ces bya ba gang yin par shes par bya zhe na/ 'di ltar kha skong bar 'os pa ma yin pa thams cad kyang rnam grangs kyis tha dad par gnas pa nyid yin mod kyi/ 'on kyang 'dir chos ma yin pa'i phyogs khas blangs pa ni tha dad par</text></item>
<item><p>271b1</p><section></section><text>gnas pa nyid yin pas tha dad pa nyid du gyur pa yin par rig bar bya'o/ /gso sbyong dang dgag dbye dag la ji ltar brjod par bya zhe na/ bsnyen par rdzogs pa dang bcas pa ma nyams pa dag gis bslab pa dag la gus par bya dgos la/ gso sbyong dang dgag dbye dag bya ba gang</text></item>
<item><p>271b2</p><section></section><text>yin pa de ni bslab pa'i yan lag dang bslab pa rjes su skyong bar gyur ba dag yin pas de'i phyir kha skong bar 'os pa ma yin pas gso sbyong dang dgag dbye dag byas pa ni ma byas pa nyid kho na yin no/ /rang gi 'os pa'i dge 'dun gyis nyams su myong ba mi 'grub pa nyid na</text></item>
<item><p>271b3</p><section></section><text>ma yin no zhes bya ba ni/ las de la rang gi 'os pa'i dge 'dun bzhi'i tshogs la sogs pa'i dge 'dun gang yin pa de las de nyams su myong ba ma grub pa nyid na las de byas pa nyid ma yin pa'o/ /'di skad bstan te/ gal te dge 'dun gyis las de ma thos na las de</text></item>
<item><p>271b4</p><section></section><text>byas pa nyid ma yin no/ /rang gi zhes smos pas ni dge 'dun nyung ba bsal to/ /'os pa zhes smos pas ni dang por nyams pa la sogs pa 'os pa ma yin pa dag bsal to/ /ci las thams cad ma lus pa'am zhe na/ de'i phyir gsol ba thos na de grub pa nyid yin no zhes bya ba</text></item>
<item><p>271b5</p><section></section><text>smras te/ dge 'dun dang nyan du gzhug pa gang zhe na bsnyen par rdzogs par bya ba la sogs pas gsol ba tsam thos na yang nyams su myong ba de grub pa nyid yin te/ de tsam thos pas las de byas pa nyid yin no/ /skal ba dang ldan pa'i rang bzhin can la mngag pa 'dra bas rab tu</text></item>
<item><p>271b6</p><section></section><text>'byin du bcug pa ni cho ga ma yin pa ma yin no zhes bya ba ni/ rab tu 'byung ba'i skal ba dang ldan pa'i rang bzhin can gyi gang zag gang khyim nas 'byung ba'i skabs mi rnyed na/ skal ba dang ldan pa'i rang bzhin can gyi gang zag de la mngag pa 'dra bas rab tu 'byin du 'jug</text></item>
<item><p>271b7</p><section></section><text>pa gang yin pa de ni cho ga ma yin pa ma yin te cho ga yin pa kho nar blta bar bya'o/ /mngag pa 'dra bas zhes bya ba ni/ rab tu dbyung bar bya ba de'i gan du mngag pa rab tu dbyung ba gang yin pa de nyid bdag yin la/ bdag gang yin pa de nyid rab tu dbyung ba de yin no zhes bya ba'i sgo</text></item>
<item><p>272a1</p><section></section><text>nas rab tu dbyung ba nyid dang 'dra ba ste des so/ /dge slong mas rab tu dbyung bar bya ba de'i gan du mngag pa yang de dang 'dra ste/ des rab tu 'byin du gzhug pa ni cho ga yin no/ /'dir gzhung ni de lta bas na mngag pa de lta bu bsnyen par rdzogs par bya'o/ /bsnyen par rdzogs</text></item>
<item><p>272a2</p><section></section><text>par mi byed na 'gal tshabs can du 'gyur ro zhes gsungs ba'i skabs kyis chos byin gyi skabs rjes su gnang ba yin no/ /'di la rab tu 'byin du gzhug pa'i rnam par gzhag pa gang zhe na/ de'i phyir mngag pa de la de'i skabs rjes su bsgrub par bya'o zhes bya ba smras te/ zhu ba dang</text></item>
<item><p>272a3</p><section></section><text>skyabs su gtang ba dang / dge bsnyen gyi sdom pa dang / rab tu dbyung ba dang / khas blangs ba la sogs pa mkhan po la sogs pas skal ba dang ldan pa'i rang bzhin can gyi rab tu dbyung ba de la bya ba gang yin pa de dag mngag pa de la rjes su bsgrub par bya ste/ mngag pa des</text></item>
<item><p>272a4</p><section></section><text>mkhan po la sogs pa las lung mnos te der song nas/ rab tu dbyung ba de la de dag bsgo bar bya ba yin te/ 'dir rnam par gzhag pa de ni de yin no/ /'di ltar mngag pa'i las kyis bslab pa sbyin pa de ni slob dpon dang 'dra bas/ de'i phyir 'dir mngag pa yang bsnyen</text></item>
<item><p>272a5</p><section></section><text>par rdzogs pas bya bar rnam par gzhag go/ /ci bye brag med par ram zhe na/ de'i phyir bud med la ni bud med dang skyes pas kyang ngo zhes bya ba smras te/ rab tu dbyung bar bya ba bud med la ni mngag pa bud med kyis kyang byar rung / skyes pas kyang byar rung ngo / /skyes pa la ni skyes pa</text></item>
<item><p>272a6</p><section></section><text>kho nas so zhes bya ba ni/ bud med kyis mi bya ste/ mthu dang ldan pa'i yul la dman pa dbang med pa'i phyir ro/ /de la mngag pas ji ltar bsgrub par bya zhe na/ de'i phyir gsol ba dang khas blang ba dag de'i ming kho nas bya'o zhes bya ba smras te/ ming 'di zhes bya ba de rab tu</text></item>
<item><p>272a7</p><section></section><text>'byung bar gsol lo/ /rab tu 'byung ba yang dag par len to zhes de ltar de'i ming gis bya'o/ /rab tu 'byung ba zhu ba yang mngag pas de'i ming kho nas dge 'dun la zhu bar bya'o/ /bsnyen par rdzogs pa man chad gong ma yang ngo zhes bya ba ni rab tu byung ba'i gong ma bsnyen par</text></item>
<item><p>272b1</p><section></section><text>rdzogs pa man chad kyang skal ba dang ldan pa'i rang bzhin can la mngag pa dang 'dra ba'i gang bya ba de mi rigs pa ma yin te rags pa kho na yin pa'o/ /'dir gong ma zhes bya ba ni sngar rab tu byung ba zhes smos pas dge tshul gyi sdom pa sbyin pa bstan pa'i gong ma dge tshul ma'i sdom pa</text></item>
<item><p>272b2</p><section></section><text>sbyin pa dang / bslab pa'i sdom pa sbyin pa dang / tshangs par spyod pa la nye bar gnas pa'i sdom pa sbyin pa dang / bsnyen par rdzogs par bya ba dag go/ /mi nod ni byin pa nyid ma yin no zhes bya ba ni/ bslab pa sbyin pa dang / bslab pa gsol ba dang / sdom pa sbyin pa dag la las byed</text></item>
<item><p>272b3</p><section></section><text>pa na de dag 'di skad ces bdag la bslab pa ma sbyin cig bdag bsnyen par rdzogs pa ma byed cig ces mi nod na sbyin par byed du zin kyang byin pa nyid du mi 'gyur ba'o/ /de la gsol ba nyams so zhes bya ba ni/ mi nod pa de la des sngar gsol ba gang yin pa de yang nyams pa</text></item>
<item><p>272b4</p><section></section><text>yin te/ de'i phyir blang ba'i 'dod pa de yang gsol bar bya ba nyid yin no/ /sngar bzhams te bsgo ba nyid cho ga yin no zhes bya ba ni/ de dag la bzhams te bsgo bar bya'o zhes gsungs pa de nyid cho ga yin par shes par bya ste/ des de ma bsgrubs na cho ga las 'das na las mi</text></item>
<item><p>272b5</p><section></section><text>'chags so zhes bstan pas bsgo bar bya ba la yang sngar bzhams te ma bsgo na las mi 'chags so/ /gnas nas dbyung ba la yang de bzhin no zhes bya ba ni/ gnas nas dbyung ba la yang sngar bzhams te bsgo ba nyid cho ga nyid yin pa ste/ des na gnas nas dbyung ba la yang bzhams</text></item>
<item><p>272b6</p><section></section><text>te bsgo ba ma byas par las mi 'chags so/ /dgongs su gsol zhes bya ba la sogs pa la ni pha rol gyi sems gtad pa nyid gtso bo yin no zhes bya ba ni/ dgongs su gsol zhes bya ba la sogs pa brjod par bya ba dag la pha rol gyis sems gtad pa nyid gtso bo yin te</text></item>
<item><p>272b7</p><section></section><text>gang gi phyir de ltar ma yin pa de'i phyir sems gtod par byed pa dag gis sems gtad na/ las byed pas dgongs su gsol zhes bya ba la sogs pa ma brjod kyang las mi 'chags par dogs par mi bya'o/ /sogs pa zhes smos pa'i sgras ni/ dge 'dun btsun pa</text></item>
<item><p>273a1</p><section></section><text>rnams gsan du gsol/ btsun pa dgongs su gsol/ tshe dang ldan pa gsan du gsol/ tshe dang ldan pa dag sems sdus shig /sems sdus shig ces bya ba sngags dag bsdu bar rig par bya'o/ /don gyi skabs dag gis go rims 'khrugs pas</text></item>
<item><p>273a2</p><section></section><text>ni mi 'chags pa ma yin no zhes bya ba ni/ gsol ba'i bdag nyid dam brjod pa'i bdag nyid kyi tshig gi go rims 'khrugs pa/ dper na ming 'di zhes bgyi ba 'di ming 'di zhes bgyi bas dge 'dun las bsnyen par rdzogs par gsol te zhes brjod par bya ba la/ dge 'dun</text></item>
<item><p>273a3</p><section></section><text>las ming 'di zhes bgyi ba 'di ming 'di zhes bgyi bas bsnyen par rdzogs par gsol te zhes bya ba lta bu'i tshig gi go rims 'khrugs pas ni las mi 'chags par mi 'gyur ro/ /de yang tshig gi phrad snga phyi 'khrugs pas go par byed pa ma yin na ni mi 'chags so/ /go bar byed</text></item>
<item><p>273a4</p><section></section><text>pa yin na ni 'chags so/ /de ni mi bya ba nyid do zhes bya ba ni/ dgongs su gsol zhes bya ba la sogs pa'i tshig med pa dang / don gyi skabs dag gi go rims 'khrugs pa de ni mi bya ba nyid de/ de ni zur chag pa yin pas de ltar byed na nyes byas su 'gyur ro/ /mtshan gzhan la</text></item>
<item><p>273a5</p><section></section><text>brten pas ni ma yin no zhes bya ba ni/ dge slong zhes brjod par bya ba la dge slong ma nyid du brjod pa dang / dge slong ma zhes brjod par bya ba la dge slong nyid du brjod pa la sogs pa ni las mi 'chags pa ma yin pa'o/ /'di skad bstan te/ mtshan gzhan brjod pas ni las mi</text></item>
<item><p>273a6</p><section></section><text>'chags par mi 'gyur te/ rjod pa la nyes byas su ni 'gyur ro/ /dge slong dang dge slong ma nyid dag gi las gzhan byed pas ma yin no zhes bya ba ni/ dge slong nyid la dge slong ma nyid kyi las byed pa mi 'chags pa ma yin la/ dge slong ma nyid la dge slong nyid kyi las byed pa</text></item>
<item><p>273a7</p><section></section><text>yang mi 'chags pa ma yin pa'o/ /de lta bas na dge slong bsnyen par rdzogs par bya ba'i las la dge slong ma rnams kyi bsnyen par rdzogs par bya ba'i las kyi cho ga gang yin pa de byed na nyams pa cung zad kyang med kyi/ dge slong ma'i dge 'dun pa sogs pa la sogs pa lhag pa dag</text></item>
<item><p>273b1</p><section></section><text>yod par zad de/ lhag pa dag gis ni ma byas pa nyid ma yin pas de'i phyir dge slong ma'i las kyis ni dge slong nyid du 'gyur bar shes par bya'o/ /'di ltar dge slong ma bsnyen par rdzogs par bya ba la ni dge slong gi dge 'dun gtso bo yin pas dge slong ma'i dge 'dun ba sogs pa ni</text></item>
<item><p>273b2</p><section></section><text>tshul dang mthun pa tsam du bya bar zad pa'i dge slong gi las kyis kyang dge slong ma nyid du 'gyur bar shes par bya'o/ /de ltar yang dge slong rnams las dge slong mas bsnyen par rdzogs pa dag dge slong ma'i dngos po btsal bar bya'o zhes gsungs pa yin no/ /'dir gzhung ni</text></item>
<item><p>273b3</p><section></section><text>sil bu dag las btsun pa re zhig dge tshul dge slong ma'i las kyis bsnyen par rdzogs par bgyid na/ bsnyen par rdzogs par brjod par bgyi'am/ nye ba 'khor bsnyen par rdzogs par brjod par bya ste/ bsnyen par rdzogs par byed pa dag la ni 'gal tshabs can du 'gyur</text></item>
<item><p>273b4</p><section></section><text>ro zhes bya ba la sogs pa gsungs pa yin no/ /las kyi gzhi zhu ba la sogs pa'i skabs so zhes bya ba de zhu ba la sogs pa'i skabs nas 'byung ba bshad zin to/ /las kyi gzhi rdzogs so zhes bya ba de bshad zin to// //bam po drug cu gcig pa/ da ni phyir bcos</text></item>
<item><p>273b5</p><section></section><text>pa'i bzhi bsdu ba'i phyir/ gzhi ma zhi bar shes nas gleng ba pos so sor shes par byas shing mngon sum du 'jog pa la nan thur gyi las bya'o zhes bya ba smras te/ nan thur gyi las kyi rgyu 'thab krol byed pa nyid la sogs pa'i gzhi de ma zhi nye bar ma zhi zhing des yongs su ma btang</text></item>
<item><p>273b6</p><section></section><text>phyir ma bcos par shes shing rnam par shes la yid ches shing mngon par yid ches par 'gyur nas/ gleng ba pos kyang rgyu 'thab krol byed pa nyid la sogs pa de legs par so sor shes par byas shing / gleng bar bya ba de yang dge 'dun gyis mngon sum du 'jog na/ de'i tshe dge</text></item>
<item><p>273b7</p><section></section><text>'dun gyis de la nan thur gyi las bya'o/ /dge 'dun thams cad kyis rang gis gleng bar ni mi bya'o/ /gang la gleng ba po ma byung ba de la ci dge 'dun gyis btang snyoms su bya'am/ 'on te gleng ba po bslang ste 'jug par bya zhe na/ de'i phyir gleng ba po rang ma byung na dge 'dun gyis</text></item>
<item><p>274a1</p><section></section><text>bslang bar bya'o zhes bya ba smras te/ 'dir lung ni bskrad par bya ba'i las las lam phyed du song la/ 'gro 'gyogs dang nab so gnyis kyi gleng ba po dge slong bsko bar bya'o zhes gsungs pa yin no/ /dge 'dun thams cad gshe ba gang yin pa de ni mi rigs</text></item>
<item><p>274a2</p><section></section><text>shing mi mdzes pas de'i phyir gleng bar bya ba rnam pa de lta bu mngon sum du gyur pa la nan thur gyi las bsdigs pa la sogs pa bdun po dag bya'o/ /nan thur zhes bya ba ni/ 'og tu bzhag cing bshud ba nyid du rnam par gzhag par zhes bya ba'i tha tshig go/ /'du ba mi ster na grags</text></item>
<item><p>274a3</p><section></section><text>pa tsam gyis so zhes bya ba ni/ gleng ba pos so sor shes par byas shing mngon sum du 'jog na zhes smos pa de gnyis kyi dmigs kyis bsal ba yin te/ 'di ltar gal te mngon sum nyid mi ster na de'i tshe so sor shes par bya ba la sogs pa byar mi nus pas de'i phyir 'thab krol byed pa</text></item>
<item><p>274a4</p><section></section><text>nyid la sogs pa rgyu grags pa tsam gyis mngon sum gyi dngos po mi bsal bar bsdigs pa la sogs pa'i las bya'o/ /ma mthong ba la ni khas len pa yan lag ma yin te/ yod pa nyid rnam par bshig pa'i phyir ro zhes bya ba ni/ gang gi tshe ltung ba ma mthong bas gnas nas dbyung</text></item>
<item><p>274a5</p><section></section><text>ba'i las byed pa'i ma mthong ba de la ni grags pa dang mngon sum gyi dngos po de gnyis yan lag yin gyi khas len pa ni yan lag ma yin te/ 'di ltar byas pa yang dag pa'i ltung ba ma mthong zhing ltung ba yang dag pa ma mthong ba de la gal te de bden yang dag ste/ bdag gis</text></item>
<item><p>274a6</p><section></section><text>ltung ba ma mthong ngo zhes len na des ltung ba mthong zhing khas blangs pa yin pas rgyu de yod pa nyid rnam par bshig pa'i phyir de la nan thur gyi las mi bya ba nyid yin pas de'i phyir de khas len pa ni yan lag ma yin no/ /skabs mi 'byed na yang mi rigs pa'i phyir ro zhes bya ba ni/</text></item>
<item><p>274a7</p><section></section><text>skabs mi 'byed na yang grags pa dang / mngon gsum gyis dngos po de gnyis yan lag yin gyi khas len pa ni yan lag ma yin no/ /de ci'i phyir zhe na/ mi rigs pa'i phyir ro/ /'dir rgyu gnyis kyis mi rigs te/ skabs mi 'byed pa'i gang zag de la gleng ba nyid kyang mi</text></item>
<item><p>274b1</p><section></section><text>bya na khas len pa lta ga la yod de/ de'i phyir rgyu gcig gis kyang mi rigs la/ gang skabs 'byed par mi byed pa de la ji ltar byas kyang skabs rnyed cing glang ba la khas blang ngo snyam du sems par mi 'gyur bas de'i phyir rgyu gnyis pa des kyang mi rigs so/ /gleng ba po rang ma langs</text></item>
<item><p>274b2</p><section></section><text>na bsko bas bslang par bya'o zhes bya ba ni/ gal te gleng ba po rang ma langs na sgro bar bya ste/ gsol ba dang gnyis kyi las kyis bsko bar bya'o/ /de'i sngags ni tshe dang ldan pa ming 'di zhes bya ba khyod re lde ri la song ste dge slong 'gro mgyogs dang na ba so la dge slong gi chos ma yin pa</text></item>
<item><p>274b3</p><section></section><text>rnam pa mang pos gleng bar spro'am/ spro'o/ /dge 'dun btsun pa rnams gsan du gsol/ dge slong gleng ba po ming 'di zhes bgyi ba 'di re lde'i ri la mchis te/ dge slong 'gro mgyogs dang nab so la dge slong gi chos ma lags pa rnams pa mang pos gleng bar sgro na zhes bya ba la sogs</text></item>
<item><p>274b4</p><section></section><text>pa gsungs pa yin no/ /rgyu gang gis nan thur gyi las bya ba de spyir bstan nas/ nan thur byas pa ji ltar gyur pa la bzod par bya ba de bstan pa'i phyir ro/ /gshe ba dang khro ba dang spyo ba nyid dang dge 'dun gyi rnyed pa med pa dang / gnas med par bya bar sems pa nyid dang bla'i grwa</text></item>
<item><p>274b5</p><section></section><text>dang 'og gzu dang nye du'i gang zag rten nyid dang / dge 'dun rten ma yin pa nyid du mi 'dzin pa dang / khyim pa dang / mu stegs can gyi rgyal mtshan 'chang ba dang / mu stegs can la brten pa dang / cho ga ma yin pa spyod pa dang / dge slong gi bslab pa dag la mi slob</text></item>
<item><p>274b6</p><section></section><text>par mi byed pa dang / skra 'greng bar gyur ba dang / skra 'phyar bar gyur pa dang / dge 'dun la spu snyol bar byed pa dang / 'byung bar bskyod pa dang / mtshungs par nye bar ston pa dang / rgyu las phyir bzlog pa bzod pa gsol ba la'o zhes bya ba smras te/ mi 'dzin pa</text></item>
<item><p>274b7</p><section></section><text>dang zhes bya ba ni/ tshig gong ma bzhi po dang so sor sbyar te/ gshe ba dang khro ba dang spyo ba nyid mi 'dzin pa dang / dge 'dun gyi rnyed pa med pa dang / gnas med par bya bar sems pa nyid mi 'dzin pa dang / bla'i grwa dang 'og gzu dang nye du'i gang zag rten nyid du mi 'dzin pa dang /</text></item>
<item><p>275a1</p><section></section><text>dge 'dun rten ma yin pa nyid du mi 'dzin pa zhes bya bar sbyar ro/ /mi byed pa zhes bya ba yang tshig gong ma gsum dang so sor sbyar te/ khyim pa dang mu stegs can gyi rgyal mtshan 'chad bar mi byed pa dang / mu stegs can la brten pa dang / cho ga ma yin pa spyod</text></item>
<item><p>275a2</p><section></section><text>par mi byed pa dang / dge slong gi bslab pa dag la mi slob par mi byed pa zhes bya bar sbyar ro/ /de la gshe ba dang khro ba dang spyo ba nyid mi 'dzin pa zhes bya ba ni/ khyim pa dang rab tu byung ba dag gis gshe ba dang / khro ba dang / spyo ba nyid mi 'dzin pa ste de dag mi 'dzin zhing bzod pa</text></item>
<item><p>275a3</p><section></section><text>yang gsol ba la dge 'dun gyis bzod pa'i las bya'o zhes bya bar sbyar ro/ /dge 'dun gyi rnyed pa med pa dang / gnas med par bya bar sems pa nyid mi 'dzin pa zhes bya ba ni ci nas kyang dge 'dun gyi rnyed pa med par bya ba dang / dge 'dun gyi gnas med par bya'o snyam du sems</text></item>
<item><p>275a4</p><section></section><text>pa nyid mi 'dzin pa ste/ 'dir dge 'dun zhes smos pa ni dpe tsam du zad de/ dge 'dun du gyur kyang rung dge 'dun du ma gyur kyang rung ba'i dge slong bsdus pa'am/ re re la de ltar sems pa nyid mi 'dzin pa ste/ de ltar mi 'dzin cing bzod pa yang gsol ba la dge 'dun</text></item>
<item><p>275a5</p><section></section><text>gyis bzod pa'i las bya'o/ /bla'i grwa dang 'og gzu dang nye du'i gang zag rten nyid du mi 'dzin pa zhes bya ba ni/ bla'i grwa yang rten nyid du mi 'dzin/ 'og gi gzu bo yang rten nyid du mi 'dzin/ nye du khyim pa dang rab tu byung ba'i gang zag kyang rten nyid du mi 'dzin pa ste/ de dag rten</text></item>
<item><p>275a6</p><section></section><text>nyid du mi 'dzin zhing bzod pa yang gsol ba la dge 'dun gyis bzod pa'i las bya'o/ /dge 'dun rten ma yin pa nyid du mi 'dzin pa zhes bya ba ni/ dge 'dun rten kho na yin par 'dzin pa ste/ de ltar 'dzin cing bzod pa yang gsol ba la dge 'dun gyis bzod pa'i las bya'o/ /</text></item>
<item><p>275a7</p><section></section><text>khyim pa dang mu stegs can gyi rgyal mtshan 'chang bar mi byed pa zhes bya ba ni/ khyim pa'i rgyal mtshan 'chang bar mi byed pa dang / mu stegs can gyi rgyal mtshan 'chang bar mi byed pa ste de 'chang bar mi byed cing bzod pa yang gsol ba la dge 'dun gyis bzod pa'i las bya'o/ /mu</text></item>
<item><p>275b1</p><section></section><text>stegs can la brten pa dang cho ga ma yin par spyod par mi byed pa zhes bya ba ni mu stegs can la rten par mi byed pa dang / spyod pa dang spyod lam gyi rnam par gzhag pa cho ga ma yin pa dag spyod par mi byed pa ste/ de dag mi byed cing bzod pa yang gsol ba la dge 'dun gyis bzod pa'i</text></item>
<item><p>275b2</p><section></section><text>las bya'o/ /dge slong gi bslab pa dag la mi slob par mi byed pa zhes bya ba ni/ sbong bas bsdus pa'i bslab pa dag la slob pa kho nar byed pa ste/ de ltar byed cing bzod pa yang gsol ba la dge 'dun gyis bzod pa'i las bya'o/ /skra 'greng bar 'gyur ba zhes bya ba ni skra dag gyen du rnam par</text></item>
<item><p>275b3</p><section></section><text>'greng bar gyur pa nyid do/ /skra 'phyar bar gyur ba zhes bya ba ni skra dag thad kar rnam par 'phyar bar gyur pa nyid do/ /de gnyis kyis ni sma bab pa nyid du bstan pa yin te 'di ltar sma bab pa ni skra 'greng bar gyur pa dang / skra 'phyar bar gyur pa yin no zhes grags pa'i phyir te/ de ltar</text></item>
<item><p>275b4</p><section></section><text>gyur cing bzod pa yang gsol ba la dge 'dun gyis bzod pa'i las bya'o/ /dge 'dun la spu snyol bar byed ba zhes bya ba ni/ dge 'dun gyi yul la spu 'khums par byed pa ste/ de ni rgyags pa med pa nyid du bstan te/ 'di ltar rgyags pa dang bcas pa ni spu dag te por shin</text></item>
<item><p>275b5</p><section></section><text>tu spungs par ston pas des na 'di ni dge 'dun la rgyags pa med pa nyid du byed pa bstan te/ de ltar byed cing bzod pa yang gsol ba la dge 'dun gyis bzod pa'i las bya'o/ /'byung bar bskyod pa zhes bya ba ni/ nan thur byas pa nyid ces bya ba rigs pa ma yin pa dag pa ma</text></item>
<item><p>275b6</p><section></section><text>yin pa smad pa zhes bya ba'i gnas skabs kyi bye brag de nas rnam par dag pa'i lam du gnas par 'byung ba ni 'byung ba zhes bya'o/ /de sgrub par byed pa ni bskyod pa zhes bya ste/ de ltar bskyod cing bzod pa yang gsol ba la dge 'dun gyis bzod pa'i las bya'o/ /mtshungs par</text></item>
<item><p>275b7</p><section></section><text>nye bar ston pa zhes bya ba la mtshungs pa zhes bya ba ni yang dag pa nyid du gyur par 'jug pa ste/ dge 'dun dang 'dre zhing dge 'dun dang lhan cig mtshungs par 'jug pa'o/ /des nye bar ston pa ni gang gis 'di bdag cag dang mtshungs par gyur to zhes bya bar shes par</text></item>
<item><p>276a1</p><section></section><text>'gyur bar lus 'dud pa dang bcas pa dang rjes dang bcas pas mnyen zhing rjes su mthun pa'i bya ba dang mdza' bar byas pa'i spyod pa dang ldan zhing gus pa dang rjes gnyis kyis bdag nyid du gyur pa'i nang du gnas shing tha dad du gyur pa las phyir ldog par</text></item>
<item><p>276a2</p><section></section><text>ston pa ste/ de ltar mtshungs par nye bar ston cing bzod pa yang gsol ba la dge 'dun gyis bzod pa'i las bya'o/ /rgyu las phyir ldog pa zhes bya ba ni/ 'thab krol byed pa nyid la sogs pa'i rgyu gang gis de la nan thur gyi las byas par gyur pa'i rgyu de las phyir ldog</text></item>
<item><p>276a3</p><section></section><text>pa ste/ de las phyir ldog cing bzod pa yang gsol ba la dge 'dun gyis bzod pa'i las bya'o/ /bzod pa gsol ba la'o zhes bya ba ni/ ji skad smos pa'i rnam pa de dag de ltar gyur du zin kyang bzod pa mi gsol na de la dge 'dun gyis bzod pa'i las mi bya'o/ /</text></item>
<item><p>276a4</p><section></section><text>'di ltar ji skad smos pa'i rnam pa de dag thams cad ltar yang gyur la/ dge 'dun la bzod pa gsol ba'i sngags lan gsum bzlas pa yang byed na/ de'i tshe dge 'dun gyis de la gsol ba dang bzhi'i las kyis bzod par bya ba'o/ /de la dge 'dun la bzod pa gsol</text></item>
<item><p>276a5</p><section></section><text>ba'i sngags lan gsum bzlas par bya ba ni/ dge 'dun btsun pa rnams gson du gsol/ bdag dge slong dmar ser can 'thab krol bgyid pa mtshang 'dru bar bgyid pa rtsod par bgyid pa 'gyed par bgyid pa rtsod pa'i gzhi 'gyed pa lags te/ dge 'dun gyis bdag</text></item>
<item><p>276a6</p><section></section><text>la bsdigs pa'i phrin las mdzad lags na zhes bya ba la sogs pa gsungs pa yin no/ /dge 'dun gyis de la gsol ba dang bzhi'i las kyis bzod pa bya ba'i sngags ni/ dge 'dun btsun pa rnams gsan du gsol/ dge slong dmar ser can 'di 'thab krol bgyid</text></item>
<item><p>276a7</p><section></section><text>pa mtshang 'dru bar bgyid pa/ rtsod par bgyid pa 'gyed par bgyid pa rtsod pa'i gzhi bgyid pa lags te/ 'thab krol bgyid pa ma btang ba 'di la dge 'dun gyis bsdigs pa'i phrin las mdzad lags te zhes bya ba la sogs pa gsungs pa yin no/ /gsol ba'i</text></item>
<item><p>276b1</p><section></section><text>zhar la gzhan brjod par bya ste/ las sbyin pa dang dbyung ba dang bsnyen par rdzogs par bya ba dang gzhag pa dang bsrang ba yang ngo zhes bya ba ni/ las kyi sbyin pa'am/ las kyi bdag nyid sbyin pa 'di lta ste/ khang pa dang gtsug lag khang bstan pa la sogs pa'i las</text></item>
<item><p>276b2</p><section></section><text>sbyin pa dang / dge 'dun lhag ma las dbyung ba dang / khyim gyi bslab pa gzhig pa dang / lhung bzed khas phub pa phyir bsrang ba dag kyang dge 'dun la gsol ba'i sngags lan gsum zlos pa la sbyin par bya ba kho na yin no/ /de'i sngags ni dge 'dun btsun</text></item>
<item><p>276b3</p><section></section><text>pa rnams gsan du gsol/ bdag dge slong lag gi bla ming 'di zhes bgyi bas khang pa'i gzhi rung ba rtsod pa ma mchis pa brtsam du rung ba zhig btsal te/ bdag dge slong lag gi bla ming 'di zhes bgyi ba dge 'dun las khang pa'i bzhi rung ba rtsod pa ma mchis pa</text></item>
<item><p>276b4</p><section></section><text>brtsam du rung ba bstan pa gsol na/ thugs brtse ba can dge 'dun btsun pa rnams kyis thugs brtse ba'i slad du/ bdag dge slong lag gi bla ming 'di zhes bgyi ba la khang pa'i bzhi rung ba rtsod pa ma mchis pa brtsam du rung ba bstan pa stsal du gsol zhes bya ba la</text></item>
<item><p>276b5</p><section></section><text>sogs pa gsungs pa yin no/ /gzhi ma zhi bar shes nas zhes bya ba la sogs pas nan thur gyi las kyi rgyu thun mong ba bstan nas/ da ni rgyu gang la nan thur gyi las gang dag bya ba de dag gi bye brag bstan par bya ste/ 'thab krol byed pa la las kyis bsdigs</text></item>
<item><p>276b6</p><section></section><text>par bya'o zhes bya ba ni/ gang zag 'thab krol byed pa la gsol ba dang bzhi'i las kyis bsdigs par bya'o/ /de'i sngags ni/ dge 'dun btsun pa rnams gsan du gsol/ dge slong dmar ser can 'di dag ni 'thab krol bgyid par mtshang 'dru bar bgyid pa rtsod</text></item>
<item><p>276b7</p><section></section><text>par bgyid pa 'gyed par bgyid pa rtsod pa'i bzhi bgyid pa lags te zhes bya ba la sogs pa gsungs pa yin no/ /dge 'dun lhag ma'i ltung ba phyir mi 'chos par rgyun du byed pa la smad pa'o zhes bya ba ni/ dge 'dun lhag ma'i ltung ba rgyun du 'byin cing snga ma phyir ma bcos par</text></item>
<item><p>277a1</p><section></section><text>yang dang yang du 'byin pa la ni gsol ba dang bzhi'i las kyis smad par bya'o/ /de'i sngags ni dge 'dun btsun pa rnams gsan du gsol/ dge slong dge ldan ltung ba rgyun du bgyid pa 'di dge 'dun lhag ma'i ltung ba rgyun du bgyid de zhes bya ba la sogs pa gsungs pa</text></item>
<item><p>277a2</p><section></section><text>yin no/ /khyim sun 'byin pa la ni bskrad pa'o zhes bya ba ni/ khyim sun 'byin pa ma btang ba la ni gsol ba dang bzhi'i las kyis bskrad par bya'o/ /de'i sngags ni dge 'dun btsun pa rnams gsan du gsol/ dge slong 'gro mgyogs dang na ba so 'di gnyis khyim sun</text></item>
<item><p>277a3</p><section></section><text>'byin pa sdig pa'i chos kun du spyod pa lags te zhes bya ba la sogs pa gsungs pa yin no/ /de'i phyir 'du ba mi sbyin pa dang / skabs mi 'byed pa dag la yang ngo zhes bya ba ni/ bskrad par bya ba de'i phyir 'du ba mi sbyin pa dang / skabs mi 'byed pa dag la yang gnas</text></item>
<item><p>277a4</p><section></section><text>nas bskrad pa'i phyir gsol ba dang bzhi'i las bya'o/ /'di skad bstan te/ gal te khyim sun 'byin par byed pa de bskrad pa'i las bya ba'i phyir/ dge 'dun gyi nang du 'dur mi btub pa'am/ skabs mi 'byed du zin kyang grags pa tsam gyis dge 'dun gyis bskrad</text></item>
<item><p>277a5</p><section></section><text>pa'i las bya ba kho na yin no/ /de mthong ngo zhes zer ba yang ngo zhes bya ba ni/ khyim sun 'byin pa de dge 'dun gyi nang du 'dus shing skabs 'byed du zin kyang ltung ba de ma mthong ngo zhes zer na/ de ltar na yang grags pa tsam gyis dge 'dun gyis bskrad pa'i las bya'o/ /</text></item>
<item><p>277a6</p><section></section><text>'di skad bstan te/ gal te khyim sun 'byin pa de bdag nyid la khyim sun 'byin pa nyid ma mthong ngo zhes zer na/ de lta na yang grags pa tsam gyis dge 'dun gyis bskrad pa'i las bya ba kho na yin te/ khyim pa la brnyas thabs byed pa la ni phyir 'gyed pa'o zhes bya ba ni/ khyim pa</text></item>
<item><p>277a7</p><section></section><text>la mtho btsams pa ni brnyas thabs byed pa ste/ gang khyim pa la brnyas thabs byed pa de ni dge sbyong gi chos las 'das pa yin pas de las phyir bzlog pa'i phyir de la ni phyir 'gyed pa'i nan thur gyi las bya'o/ /phyir 'gyed ba zhes bya ba ni khyim pa'i chad pa bsal ba'i phyir dge</text></item>
<item><p>277b1</p><section></section><text>slong de la ji srid du khyod kyis las kyi mtha' 'di ma gtong gi bar du khyod kyi yul las nged kyi mdza' gcugs kyi dngos po dang dga' ba'i dngos po phyir bsdu zhing nged phyir 'gyed par bya'o zhes gsol ba dang bzhi'i las kyis bsko ba'o/ /de'i sngags ni dge 'dun btsun pa rnams</text></item>
<item><p>277b2</p><section></section><text>gsan du gsol/ /dge slong dam pa 'di khyim pa la brnyas thabs bgyid na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong dam pa khyim pa la brnyas thabs bgyid pa la slar 'gyed pa'i phrin las</text></item>
<item><p>277b3</p><section></section><text>mdzad do zhes bya ba la sogs pa gsungs pa yin no/ /'di la bzod pa gsol ba'i las kyi gnas su de la bzod pa gsol du gzhug go zhes bya ba ni/ phyir 'gyed pa'i las 'di la bzod pa gsol ba'i las kyi gnas su khyim pa de la bzod pa gsol du gzhug pa</text></item>
<item><p>277b4</p><section></section><text>yin par blta bar bya ba'o/ /'on kyang gsol ba byas te de khyim pa la bzod pa gsol du gzhug par bya ste/ khyim pas bzod pa nyid bzod pa byas par yin par shes par bya'o/ /ltung ba grags pa phyir ma bcos pa bsdams pas phyir bcos su mi rung ba dang / ma mthong ngo zhes zer</text></item>
<item><p>277b5</p><section></section><text>zhing phyir 'chos pa rjes su bsgrub par mi 'dod pa dang sdig pa can gyi lta ba mi gtong ba la ni gnas nas dbyung ba bya'o zhes bya ba ni/ phyir mi 'chos pas gnas nas dbyung ba dang / ma mthong bas gnas nas dbyung ba dang / sdig pa can gyi lta ba'i rnam pa mi gtong bas gnas nas</text></item>
<item><p>277b6</p><section></section><text>dbyung ba gsum go rims bzhin du bstan to/ /de la ltung ba grags pa phyir ma bcos pa bsdams pas phyir bcos su mi rung ba zhes bya bas ni phyir mi 'chos pas gnas nas dbyung ba bstan te/ ltung ba grags pa zhes bya ba ni ltung ba de gnas nas 'byin par byed pas shes par gyur pa gang</text></item>
<item><p>277b7</p><section></section><text>yin pa'o/ /phyir ma bcos pa zhes bya ba ni ltung ba grags pa de zhes bya bar sbyar te/ ltung ba de phyir ma bcos shing ma bshags zhes bya ba'i tha tshig go/ /bsdams pas phyir bcos su mi rung ba zhes bya ba ni/ gal te 'di ltar ltung ba 'di bsdams pas phyir bcos su mi rung gi bshags par bya ba ma yin</text></item>
<item><p>278a1</p><section></section><text>no zhes bya bar dge 'dun gyis shes pa ste/ de ltar shes kyang ltung ba de chos bzhin du phyir mi 'chos pa la gsol ba dang bzhi'i las kyis gnas nas dbyung bar bya'o/ /de'i sngags ni/ dge 'dun btsun pa rnams gsan du gsol/ dge slong 'dun pa 'di la ltung ba</text></item>
<item><p>278a2</p><section></section><text>byung yang de chos bzhin du spar mi 'chos na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'dun pa ltung ba slar mi 'chos pa de la gnas nas dbyung ba'i phrin las mdzad do zhes bya ba la sogs pa gsungs pa yin no/ /</text></item>
<item><p>278a3</p><section></section><text>ma mthong zhes zer zhing phyir 'chos pa rjes su bsgrub par mi 'dod pa zhes bya bas ni ma mthong bas gnas nas dbyung ba bstan te/ ma mthong zhes zer zhing phyir 'chos pa rjes su bsgrub pa mi 'dod pa'i gang zag de la gsol ba dang bzhi'i las kyis gnas nas dbyung bar bya'o/ /de'i sngags ni</text></item>
<item><p>278a4</p><section></section><text>dge 'dun btsun pa rnams gsan du gsol/ dge slong 'dun pa 'di la ltung ba byung ste/ de la dge slong rnams kyis glengs shing dran par bgyis kyang ltung ba ma mthong ngo zhes mchi na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge</text></item>
<item><p>278a5</p><section></section><text>'dun gyis dge slong 'dun pa ltung ba mi mthong ba la gnas nas dbyung pa'i phrin las mdzad do zhes bya ba la sogs pa gsungs pa yin no/ /sdig pa can gyi lta ba mi gtong zhes bya bas ni sdig pa can gyi lta ba'i rnam pa mi gtong bas gnas nas dbyung ba bstan te/ sdig pa can gyi lta pa'i rnam pa</text></item>
<item><p>278a6</p><section></section><text>mi gtong ba de la gsol ba dang bzhi'i las kyis gnas nas dbyung ba bya'o/ /de'i sngags ni dge 'dun btsun pa rnams gsan du gsol/ dge slong 'chi ltas 'di la sdig pa can gyi lta ba'i rnam pa 'di lta bu 'di byung ste zhes bya ba la sogs pa gsungs pa yin no/ /'di nyid du ltung ba 'di</text></item>
<item><p>278a7</p><section></section><text>phyir bcos par gyis shig /dge 'dun 'di nyid kyis khyod bag yangs su byed par 'gyur ro zhes brjod par bya'o zhes bya ba ni/ de ltar nan thur gyi las bdun po dag las gang yang rung ba byas pa'i rjes la las byed pa'i dge 'dun gyis gang la byas pa'i gang zag de la de skad</text></item>
<item><p>278b1</p><section></section><text>bsgo bar bya'o/ /'di nyid du zhes bya ba ni gnas nyid du'o/ /ltung ba 'di phyir bcos par gyis shig ces bya ba ni/ gnas 'di nyid du ltung ba 'di phyir bcos par bya'o/ /gnas gzhan du 'chos su mi gnang par bstan pa yin no/ /dge 'dun 'di nyid kyis khyod pag yongs su byed</text></item>
<item><p>278b2</p><section></section><text>par 'gyur ro zhes bya ba ni/ dge 'dun 'di nyid la rag las pa yin gyi/ dge 'dun 'dis ma gnang na 'tshams gzhan gyi dge 'dun gyis bag yongs su byed par mi 'gyur bar bstan pa yin no/ /ltung ba bcab par mi bya'o zhes bya ba ni/ rang gi ltung ba'i dbang du byas pa yin gyi gzhan gyi</text></item>
<item><p>278b3</p><section></section><text>'chab pa'i nyes pa ni bstan zin pa'i phyir ro/ /dge 'dun lhag ma 'ba' zhig tu ma zad kyi rang gi ltung ba thams cad kyang gang zag gi mdun du lan gsum mthol shing bshags par bya ba yin no/ /de'i sngags ni tshe dang ldan pa dgongs su gsol/ bdag dge slong ming 'di zhes bgyi ba la ltung ba</text></item>
<item><p>278b4</p><section></section><text>'di lta bu 'di byung ste/ bdag dge slong ming 'di zhes bgyi ba la ltung ba de tshe dang ldan pa'i mdun du mtho lo 'chags so/ /mi 'chab po/ /mthol zhing bshags na bdag bde ba la reg par gnas par 'gyur gyi/ ma mthol ma bshags na ni mi 'gyur ro/ /lan gsum du bzlas</text></item>
<item><p>278b5</p><section></section><text>ltung ba mthong ngam/ mthong ngo / /phyin chad sdom mam/ sdom mo/ /lan gsum du bzlas/ thabs yin no/ /legs so zhes gsungs pa yin no/ /gang la mthol bar bya ba'i gang zag med na ni de srid du ma mthol ba la nyes pa med do/ /de ltar yang 'dir gzhung ni btsun pa re zhig ltung ba dang</text></item>
<item><p>278b6</p><section></section><text>bcas pa dge slong ma mchis pa'i gnas na gnas pas gang la yang ma brjod na bcabs par brjod pa bgyi'am/ nye ba 'khor mi bya'o zhes bya ba la sogs pa gsungs ba yin no/ /tha na ming go bar bya ba nyid do zhes bya ba ni/ gal te rgya cher go bar byed ma nus na tha na ltung byed</text></item>
<item><p>278b7</p><section></section><text>sde lnga po dag las gang byung ba'i ming tsam yang go bar bya ba nyid yin no/ /'dir gzhung ni bdag la pham par 'gyur ba byung ngo zhe'am/ so sor bshags par bya ba'i rigs brjod pa ma byas ba gang yin pa dang / dge slong stan de nyid la 'dug pa des tshe dang ldan pa bdag la</text></item>
<item><p>279a1</p><section></section><text>dge 'dun lhag ma'i ltung ba byung ngo zhe'am/ ltung byed kyi ltung ba byung ngo zhes brjod par bya'o zhes gsungs pa yin no/ /rgya cher go bar bya bar shin tu rigs mod kyi/ tha na ltung ba'i ming yang brjod par bya ba nyid do/ /de'i gzhung yang btsun pa bdag gis bslab pa ma</text></item>
<item><p>279a2</p><section></section><text>phul par mi tshangs par spyod pa 'khrig pa'i chos bsten to zhes bya ba la sogs pa gsungs pa yin no/ /de lta bas na tha ma'i mthar thug pa'i dbang du byas te ming tsam gyis rig par bya ba nyid du gsungs pa yin no/ /nyes byas ni gang yang rung bas so zhes bya ba ni/ nyes byas rig par bya ba</text></item>
<item><p>279a3</p><section></section><text>nyid la ni bdag la ltung ba byung ngo zhe'am/ bdag gis kha na ma tho ba byas so zhes bya ba rnam pa gang yang rung bas rig par bya ba nyid yin no/ /de dag gang la rig par bya ba nyid yin zhe na/ de'i phyir rang bzhin du gnas pa la'o zhes bya ba smras te/ dge slong rang bzhin du gnas pa la rig par bya</text></item>
<item><p>279a4</p><section></section><text>ba nyid yin no/ /'dir gzhung ni zhu ba'i gang zag gi gzhi las/ nye ba 'khor rang bzhin du gnas pa mtshams kyi nang du 'dug pa la'o zhes gsungs pa yin no/ /ci lta ba las rang gi phyogs ma yin pa yang rang bzhin du gnas pa yin nam zhe na de'i phyir/ lta ba tha mi dad pa la'o zhes bya</text></item>
<item><p>279a5</p><section></section><text>ba smras te/ gal te lta ba tha mi dad pa yin na de'i tshe de'i mdun du rig par bya ba nyid yin pa'o/ /rab tu byung zhing bsnyen par ma rdzogs pa ma bsnyil ba yang dag par sdom pa dang khyim pa yang dag par sdom pa yang rang bzhin du gnas pa nyid yin nam zhe na/ de'i phyir bsnyen par rdzogs pa dang bcas</text></item>
<item><p>279a6</p><section></section><text>pa la'o zhes bya ba smras te/ de la rig par bya ba nyid yin no/ /dge slong gis kyang dge slong ma la rig par bya ba nyid yin la/ dge slong mas kyang dge slong la rig par bya ba nyid yin nam zhe na/ de'i phyir mtshan mthun pa la'o zhes bya ba smras so/ /de ltar na 'dra ba'i phyir bsnyen par ma rdzogs</text></item>
<item><p>279a7</p><section></section><text>pas kyang / bsnyen par ma rdzogs pa la ltung ba rig par bya ba dang / bshags par bya ba'am zhe na/ de'i phyir de nyid la 'di dang 'og ma bcas te'o zhes bya ba smras te/ bsnyen par rdzogs pa dang bcas pa de nyid la dge tshul la sogs pas ltung ba rig par bya ba 'di nyid ltung ba bshags par bya</text></item>
<item><p>279b1</p><section></section><text>ba 'og nas 'byung ba dang bcas te bya'o/ /ris mthun pa'i yul la ci'i phyir mi rung zhe na/ de'i phyir rab tu byung ba bsnyen par ma rdzogs pa dag ni bsnyen par rdzogs pa'i dge 'dun gyis yangs su bzung ba tsam yin pa'i phyir ro zhes bya ba smras te/ de'i phyir dge tshul la sogs pa'i bya ba thams cad ni bsnyen par rdzogs pa nyid</text></item>
<item><p>279b2</p><section></section><text>la rag las pa kho na yin par rnam par gnas so/ /de ltar yang rab tu byung zhing bsnyen par ma rdzogs pa dag gis dge 'dun la dgag dbye bya'o zhes gsungs pa las shes so/ /chos 'di ba la de byas na byas pa nyid do zhes bya ba la/ chos 'di pa zhes smos pas ni bsnyen par rdzogs pa mtshan mi</text></item>
<item><p>279b3</p><section></section><text>mthun pa dang rab tu byung zhing bsnyen par ma rdzogs pa dang / khyim pa de bzhin gshegs pa'i chos kyi lta ba can thams cad bsdu ste/ chos 'di pa de dag la ltung ba rig par bya ba de byas na yang byas pa nyid yin te/ de la rig par byas na bcabs par mi 'gyur ro/ /'o na de lta na bsnyen par rdzogs</text></item>
<item><p>279b4</p><section></section><text>pa dang bcas pa la zhes bya ba la sogs pa nges par ci'i phyir byas she na/ sngar de ltar nges par smras pa ni dge 'dun gyis yul la ma gus pa spang ba'i phyir de mi rigs par bstan par shes par bya'o/ /'o na mdo 'di ci'i phyir byas she na/ ma brjod pa brjod par bya ba'i phyir te/ des na mtshan mi mthun</text></item>
<item><p>279b5</p><section></section><text>pa bsnyen par rdzogs pa dag la rig par byed na yang bcabs par ni mi 'gyur la/ rig par byed pa las nyes byas su ni 'gyur ro/ /bsnyen par ma rdzogs pa dag la rig par byed pa dag la ni bcabs par ni mi 'gyur la/ gnas ngan len rig par byed pa las ni ltung byed du 'gyur ro/ /gnas ngan len ma yin</text></item>
<item><p>279b6</p><section></section><text>pa brjod pa las ni nyes byas su 'gyur ro/ /bsnyen par ma rdzogs pa mtshan mthun pa dag la rig par byed pa la ni 'chab par yang mi 'gyur la ltung bar yang mi 'gyur te/ 'dir rnam par gzhag pa ni de yin no/ /'dir gzhung ni nye ba 'khor gyis zhus pa'i gang zag gi gzhi las dge slong la brjod na</text></item>
<item><p>279b7</p><section></section><text>brjod ces bgyi'am/ nye ba 'khor brjod ces bya'o/ /de bzhin du dge slob ma dang bslab ba byin pa dang / dge slong ma dang dge tshul dang dge tshul ma dang dge bsnyen dang dge bsnyen ma la brjod na brjod par bgyi'am/ nye ba 'khor brjod ces bya'o zhes gsungs pa yin no/ /mtshams gzhan na gnas pa</text></item>
<item><p>280a1</p><section></section><text>la yang ngo zhes bya ba yang rig par byas na byas pa nyid yin pa ste/ 'di ni mtshams gzhan na gnas pa ni gang gi yan lag nyid kyang ma yin no zhes bya ba de'i dmigs kyis bsal ba yin no/ /'dir gzhung ni de bzhin du dog sa la mchis pa la nam mkha' la mchis pas</text></item>
<item><p>280a2</p><section></section><text>sam/ nam mkha' la mchis pa la dog sa la mchis pas brjod na brjod ces bgyi'am/ nye ba 'khor brjod ces bya ste/ brjod pa la nyes byas su 'gyur ro zhes gsungs pa yin no/ /bsgo ba las byung ba rnams ni dge 'dun thams cad la'o zhes bya ba ni/ bsgo ba las byung ba'i ltung ba rnams ni dge</text></item>
<item><p>280a3</p><section></section><text>'dun thams cad la rig par bya ba nyid yin te/ dge 'dun lhag ma thun mong ba bzhi po dge 'dun 'byed pa dang / de'i rjes su phyogs pa dang / khyim sun 'byin pa dang / bka' blo mi bde ba mi gtong ba dang / dge 'dun lhag ma thun mong ma yin pa bzhi po dkon mchog gtong ba dang / 'thab krol byed pa</text></item>
<item><p>280a4</p><section></section><text>dang / sde zhing gnas pa dang / sde zhing gnas su 'dzud pa dag dang / ltung byed thun mong ba'i lta ba'i rnam pa mi gtong ba dag gis bsgo ba las byung ba'i ltung ba rnams kyi phyir bcos shing bshags pa dang / de dag gi rig par bya ba nyid kyang dge 'dun thams cad la bya ba yin no/ /'dir gzhung ni</text></item>
<item><p>280a5</p><section></section><text>dge slong stan de nyid la 'dug pa des tshe dang ldan pa dag bdag la dge 'dun lhag ma'i lang ba byung ngo zhes brjod par bya ste/ gal te rjod par byed na de lta na legs/ gal te mi brjod na de la nyi ma de nyid las brtsams te 'chab pa 'byung ngo / /dge slong des tshe dang ldan pa dag bdag la ltung byed byung ngo</text></item>
<item><p>280a6</p><section></section><text>zhes bya ba'i bar dang 'byung ngo zhes bya ba'i bar du gsungs pa yin no/ /so sor bshags par bya ba ni gnas der tshogs pa la'o zhes bya ba ni/ thams cad la zhes bya bar sbyar te/ gnas der dge slong gang dag tshogs pa de dag thams cad 'dir bsdu bar rig par bya'i/ dge 'dun ni ma yin no/ /de ltar yang</text></item>
<item><p>280a7</p><section></section><text>'dir gzhung ni/ gnas kyi nang du song bas dge slong gang dag mthong ba de dag gi drung du ci nas kyang gnas khang la sogs pa na 'khod pa dag la yang grags par 'gyur ba de ltar thos pa dang bcas par brjod par bya'o zhes gsungs pa yin no/ /de ltar byas na gal te kha cig la gnyid log pa dang drel ba la sogs</text></item>
<item><p>280b1</p><section></section><text>pa'i dbang gis grags par ma gyur na yang nyes pa med do/ /'dir gnas kyi gzhi smos pa ni 'du ba'i gnas kyi dpe yin te/ phyogs gang du dge slong dag 'du ba der ci nas kyang dge tshul la sogs pa thos par bya ba ma yin pa dag gis thos par mi 'gyur ba de ltar bya'o/ /'di ni dus cung zhig gnas pa la</text></item>
<item><p>280b2</p><section></section><text>yang shes par bya'o/ /der 'di ji ltar rig par bya ba nyid yin zhe na/ de'i phyir tshe dang ldan pa dag bdag la smad pa'i gnas su gyur pa mi rigs pa so sor bshags par bya ba byung gis chos de so sor 'chags so zhes bya ba smras te/ spyad pa de nges par smad pa nyid dang zas la gdu ba nyid yin pa'i phyir</text></item>
<item><p>280b3</p><section></section><text>smad pa yin te/ 'di ltar zang zing med pa'i chos bsgrub pa'i phyir zhugs pa rnams smad pa'i gnas de nyid la rgyug pa ni sgrub pa po la mi rigs pa yin no/ /'di ni smre sngags 'don pa'i rnam pa brjod pas so sor bshags par bya ba nyid du gsungs pa yin gyi bshags pa ni ma yin no/ /bshags pa ni</text></item>
<item><p>280b4</p><section></section><text>ji ltar ltung byed kyi ltung bas gcig gi mdun du bshags par bya bar gsungs pa dang 'dra'o/ /de ni sngags dang 'dra ba ma yin no zhes bya ba ni/ rig par bya ba de ni rang gi don du sngags lan gsum brjod pa dang 'dra ba ma yin te/ lan gcig brjod pas chog go/ /sngags ni dge slong gzhan la lan</text></item>
<item><p>280b5</p><section></section><text>gsum brjod par bya ba de'i mdun du tsog pur 'dug ste thal mo sbyar bar bya ba yin no/ /yid kyi de las ni bsdams pa byas na ldang ngo zhes bya ba ni/ yid kyi nyes byas bsdam par bya ba don gyi phyir gzhan shi bar 'dod pa zhes bya ba la sogs pa de las ni yang mi bya'o snyam du bsam pa las phyir bzlog pa'i</text></item>
<item><p>280b6</p><section></section><text>bsam pa byas na ltung ba las phyir ldang bar 'gyur ro/ /gzhan las ni de dang bcas pa'i bshags pa'o zhes bya ba ni/ yid kyis ltung ba de las gzhan pa bshags par bya ba'i ltung ba las ni bsdam par bya ba de dang bcas pa'i bshags pa byas na ldang ba ste dag pa dang ma dag pa dag ni bsam pa'i</text></item>
<item><p>280b7</p><section></section><text>gzhi las byung ba yin pas bsdam par bya ba med na bshags pas cir yang mi 'gyur ro/ /'dir gzhung ni phyin chad sdom mam/ sdom mo zhes gsungs pa yin no/ /tshig tu brjod pa ni sems bzlog pa sngon du btang ba yin gyi gzhan du na brdzun du smra ba kho nar 'gyur ro/ /de ltar yang bsam pas ltung</text></item>
<item><p>281a1</p><section></section><text>ba las ldang bar smra'i/ chad pa'i las kyis ni ma yin no zhes gsungs pa yin no/ /gang la bshags par bya zhe na de'i phyir/ de gcig pu lta ba tha mi dad pa la'o zhes bya ba smras te/ de zhes bya ba'i sgras ni rang bzhin du gnas pa zhes bya ba la sogs pa sngar bstan pa'i bye</text></item>
<item><p>281a2</p><section></section><text>brag dang ldan pa'i lta ba tha mi dad pa bstan to/ /gcig pu zhes smos pa'i sgras ni mang po dag bsal te/ 'di ltar gang zag gcig la bshags par bsgrub pa bstan to/ /de lta bas na rang bzhin du gnas pa bsnyen par rdzogs pa dang bcas pa dang mtshan mthun par lta ba tha mi dad pa zhes gang gsungs pa</text></item>
<item><p>281a3</p><section></section><text>de lta bu gcig la bshags par bya'o/ /ci thams cad la'am zhe na de'i phyir kha na ma tho ba mi mthun pa la'o zhes bya ba smras te/ ltung ba mi 'dra ba la zhes bya ba'i tha tshig go/ /ji ltar kha na ma tho ba mi mthun pa nyid yin zhe na de'i phyir sde tshan las so zhes bya ba smras te/ gang gi mdun du bshags par bya ba de</text></item>
<item><p>281a4</p><section></section><text>dang gal te ltung ba sde tshan las mi mthun pa yin na de la bshags su rung ngo / /'dir gzhung ni gleng gzhi dag las btsun pa ltung ba ris mthun pa zhes kyang bgyi/ ltung ba ris mi mthun pa zhes kyang bgyi na/ btsun pa ltung ba ris mthun pa ni gang lags/ ris mi mthun pa ni gang lags/ nye ba 'khor</text></item>
<item><p>281a5</p><section></section><text>pham par 'gyur ba gang yin pa de ni pham par 'gyur ba dang ris mthun pa yin la/ de las gzhan pa dang ris mi mthun pa yin no/ /dge 'dun lhag ma ni dge 'dun lhag ma dang ngo / ltung byed ni ltung byed dang ngo / /so sor bshags par bya ba ni so sor bshags par bya ba dang / nyes byas ni nyes pa dang ngo</text></item>
<item><p>281a6</p><section></section><text>zhes gsungs pa yin no/ /'dis nyes byas rang dbang can dag bsdus par rig par bya ste/ ltung ba gzhan dang 'brel ba'i nyes byas gang yin pa de ni ltung ba de bshags pa nyid kyis de yang bshags par byas par 'gyur ro/ /ci de bzla bar mi bya ba yin nam zhe na de'i phyir med na ltung ba las so zhes</text></item>
<item><p>281a7</p><section></section><text>bya ba smras te/ gang gi mdun du bshags par bya ba sde tshan las kha na ma tho ba mi mthun pa med na ltung ba las kha na tho ba mi mthun pa'i mdun du bshags par bya'o zhes bya ba'i tha tshig go/ /'dir gzhung ni sil bu dag las btsun pa ltung ba mthun pas ltung ba mthun pa'i mdun du ltung ba bshags su rung</text></item>
<item><p>281b1</p><section></section><text>ngam nye ba 'khor mi rung ngo / /rkyen de lta bu dag yod na ris mi mthun par byas te rung ngo zhes gsungs pa yin no/ /spong ba las ni spangs pa dang bral ba sngon du btang ba las so zhes bya ba ni/ spangs pa'i ltung byed las ni rdzas de spangs pa dang / spangs pa de dang zhag gcig 'bral bar bya ba de gnyis sngon du btang ste</text></item>
<item><p>281b2</p><section></section><text>bshags na ldang bar 'gyur ro/ /zhag de la chos gos gzhan byin gyis mi brlab par byin gyis brlab tu rung ba'i chos gos med par gnas par bya'o/ /chos gos gzhan byin gyis mi brlab par byin gyis brlab tu rung ba dang bral bar mi 'gyur ro/ /lhag ma dang bcas par gtogs pa'i sbom po lci ba las ni dge</text></item>
<item><p>281b3</p><section></section><text>'dun lnga la sogs pa thams cad la'o zhes bya ba ni/ lhag ma dang bcas par gtogs pa zhes bya ba ni/ 'dir phyir bcos pa'i lhag ma dang bcas pa yin pa'i phyir dge 'dun lhag ma'i ltung ba yin par shes par bya'o/ /der gtogs pa de dang 'brel pa'i sbom po lci ba las ni mtshams der gtogs pa'i dge 'dun</text></item>
<item><p>281b4</p><section></section><text>lnga la sogs pa thams cad la bshags pas ldang bar 'gyur ro/ /dge 'dun lhag mar gtogs pa'i sbom po yang ba las ni gang zag gcig la bshags pas ldang bar 'gyur ro/ /lhag ma med par gtogs pa'i sbom po lci ba las ni ma bcad pa lhag pa la'o zhes bya ba ni/ 'di la phyir bcos pa'i lhag ma med pa'i/</text></item>
<item><p>281b5</p><section></section><text>phyir lhag ma med pa ste/ pham par 'gyur ba dag yin par shes par bya'o/ /der gtogs pa de dang 'brel ba'i sbom po lci ba las ni mtshams der gtogs pa'i dge 'dun gnas kyi gzhi nas mtshams kyi phyi rol du ma bcad pa lnga las lhag pa drug gi tshogs la sogs pa thams cad la bshags pas ldang</text></item>
<item><p>281b6</p><section></section><text>bar 'gyur ro/ /des na dge slong nyung ba'i gnas su ni gnas gzhan nas dge slong gnyer te dge 'dun drug gi tshogs su tshang ba yan chad la bshags par bya'i/ der dge 'dun gzhan gzhag ste drug gi tshogs la sogs pa logs shig tu bcad pa la bshags par mi bya'o/ /yang ba de las ni bzhi la</text></item>
<item><p>281b7</p><section></section><text>sogs pa la'o zhes bya ba ni/ lhag ma med par gtogs pas sbom po yang ba de las ni mtshams der gtogs pa'i dge 'dun ma bcad pa bzhi la sogs pa thams cad la bshags pas ldang bar 'gyur ro/ /sbom po'i lci ba dang yang ba ji ltar shes par bya zhe na/ kha na ma tho ba mang ba ni lci ba yin la/ kha na ma</text></item>
<item><p>282a1</p><section></section><text>tho ba nyung ba ni yang ba yin te/ kha na ma tho ba mang ba dang nyung ba nyid ni yul dang / bsam pa shas che ba dang / shas chung ba gnyis las shes par bya ste/ dper na 'dzag snod du khu ba phyung ba ni yang ba yin la/ de bzhin du rtswa dang phub ma la sogs pa rku</text></item>
<item><p>282a2</p><section></section><text>ba yang yang ba yin/ las su mi rung ba'i yan lag gi rnam pa mnyed pa la sogs pa yang yang ba yin no/ bsten par bya ba mthu med par khu ba 'byin pa ni lci ba yin la/ de bzhin du yan lag ma tshang ba'i rdzas mang po rku ba yang lci ba yin/ las su rung ba'i yan lag gi rnam pa la rtsol ba la</text></item>
<item><p>282a3</p><section></section><text>sogs pa yang lci ba yin no/ /'dir gzhung ni 'dul byed dag las/ sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa nyes pa sbom po ji ltar bshags par bgyi/ nye ba 'khor nyes pa sbom po ni bzhi po 'di dag yin te/ pham par 'gyur bas kun nas bslang</text></item>
<item><p>282a4</p><section></section><text>ba lci ba dang / pham par 'gyur bas kun nas bslang ba yang ba dang / dge 'dun lhag mas kun nas bslang ba lci ba dang / dge 'dun lhag mas kun nas bslang ba yang ba'o/ /nye ba 'khor de la pham par 'gyur bas kun nas bslang ba'i nyes pa sbom po lci ba gang yin pa de ni mtshams kyi nang du dge 'dun</text></item>
<item><p>282a5</p><section></section><text>thams cad kyi mdun du bshags par bya'o/ /pham par 'gyur bas kun nas bslang ba'i nyes pa sbom po yang pa gang yin pa de ni mtshams kyi phyi rol du dge slong bzhi'i mdun du bshags par bya'o/ /de la dge 'dun lhag mas kun nas bslang ba'i nyes pa sbom po lci ba gang yin pa de ni mtshams kyi phyi rol du dge slong lnga'i</text></item>
<item><p>282a6</p><section></section><text>mdun du bshags par bya'o/ /dge 'dun lhag mas kun nas bslang ba'i nyes pa sbom po yang ba gang yin pa de ni mtshams kyi nang du dge slong gcig gi mdun du bshags par bya'o zhes gsungs pa yin no/ /mthar de la btsal ba rkyen ma 'byor ba nyid na las byas pa dang 'dra'o zhes bya ba la/ mthar zhes bya ba</text></item>
<item><p>282a7</p><section></section><text>ni/ 'chi ba'i srid pa'i gnas skabs kyi 'chi ba'i skad cig ma tha mar ro/ /de la zhes bya ba ni phyir bcos pa la'o/ /btsal ba zhes bya ba ni/ de'i phyir lus dang ngag dag gis btsal ba brtsams pa'o/ /rkyen ma 'byor ba nyid na zhes bya ba ni bshags pa'i rkyen ma 'byor pa nyid na ste/ de'i tshe na ni phyir bcos ba'i</text></item>
<item><p>282b1</p><section></section><text>las de byas pa dang 'dra bar rig par bya'o/ /'dir gzhung ni dge slong zhig dge 'dun lhag ma'i ltung ba byung nas de ngo tshe dang bcas pas yul gzhan du phyir bcos par bya'o snyam pa'i bsam pas/ de yul gzhan du song ba'i skabs su stag gis srog dang bral bar gyur ba na/ bcom ldan 'das kyis bka'</text></item>
<item><p>282b2</p><section></section><text>stsal pa/ dge slong dag de ni ltung ba de las langs pa yin te/ da ni bsams pas ltung ba las ldang bar smra'i/ chad ba'i las kyi ni ma yin no zhes bya ba'i bar du gsungs pa yin no/ /'di ltar dge 'dun lhag ma'i skabs su de skad gsungs mod kyi ltung ba thams cad bshags pa la yang rung ba'i phyir</text></item>
<item><p>282b3</p><section></section><text>spyir mdor byas so/ /smyos pas byas pa des phyir sangs pa 'du shes pa ni nyes byed dang 'dra ba nyid do zhes bya ba ni/ smyos pa la sogs pas rang bzhin las nyams pa'i gnas skabs su kha na ma tho ba gang byas pa ni des phyir sangs shing dran pa rnyed pa na bdag gis de lta bu zhig byas so snyam du 'du shes ba na nyes</text></item>
<item><p>282b4</p><section></section><text>byed dang 'dra ba nyid yin te/ nyes byed ces bye ba ni nyes pa byed pas nyes byed de nyes byas la bya'o/ /de dang 'dra ba nyid ces bya ba ni gang zag gcig gi mdun du bshags par bya ba'i sgo nas 'dra ba ste/ bshags pa de yang log pa bsal bar bya ba'i phyir yin gyi/ phyir bcos pa'i phyir ni ma yin te/ smyos pa dang</text></item>
<item><p>282b5</p><section></section><text>sems 'khrugs pa dang tshor bas nyen pa dag la ltung ba med pa'i phyir ro/ /ming dang rigs dang ldan par brjod na ltung ba las so zhes bya ba ni ldang ngo zhes bya bar shes par bya ste/ ming dang rigs dang ldan par brjod na ltung ba las ldang bar 'gyur ro/ /ming dang ldan pas zhes bya ba ni/ nyes pa sbom po dang dge</text></item>
<item><p>282b6</p><section></section><text>'dun lhag ma dang spang ba'i ltung byed dang ltung byed 'ba' zhig dang / so sor bshags par bya ba dang / nyes byas zhes bya ba dag go/ /rigs dang ldan pa zhes bya ba ni mi tshangs par spyod pas kun nas bslang ba la sogs pa dang / bsams bzhin du khu ba 'byin pas kun nas bslang ba la sogs pa dang /</text></item>
<item><p>282b7</p><section></section><text>'chang bas kun nas bslang ba la sogs pa dang / brdzun du smra bas kun nas bslang ba la sogs pa dang / sham thab zlum por ma bgos pas kun nas bslang ba la sogs pa dag ste/ de ltar ming dang rigs dang ldan par brjod pas ltung ba bshags par bya'o/ /bdag la brjod pa ni sngags las shes par</text></item>
<item><p>283a1</p><section></section><text>bya ste/ bdag dge slong ming 'di zhes bgyi ba la ltung byed byung ste/ brdzun du smra bas kun nas bslang ba la sogs pa dge 'dun lhag ma la ni dus 'di srid cig bcabs pa nyid dam/ ma bcabs pa nyid dang ngo zhes bya ba ni dge 'dun lhag ma</text></item>
<item><p>283a2</p><section></section><text>la ni gzhan dang ldan par brjod par bya ste/ gal te 'chab pa 'dzin par byed na ni dus ji srid 'chab par byed pa zhag gcig bcabs pa'am zhag gnyis bcabs pa la sogs pa de dang brjod par bya'o/ /gal te 'chab pa 'dzin par mi byed na ni ma bcabs pa nyid dang brjod par</text></item>
<item><p>283a3</p><section></section><text>bya'o/ /de las slong bar byed pa ni dbyung ba'o zhes bya ba ni/ dge 'dun lhag ma de las slong bar byed pas ming ni dbyung ba zhes bya ba ste/ ltung ba las dbyung ba zhes bya ba'i tha tshig go/ /dbyung ba gang zhe na/ de'i phyir dge 'dun las zhag drug mgu bar bya ba mnos te</text></item>
<item><p>283a4</p><section></section><text>spyad pa la'o zhes bya ba smras te/ ltung ba 'byin pa gang gis dge 'dun las zhag drug mgu bar bya bar mnos te spyad pa de ltung ba de las slong bar byed pa gang yin pa de ni dbyung ba yin no/ /'di skad bstan te/ ji srid du zhag drug mgu bar bya ba ma spyad pa de srid du</text></item>
<item><p>283a5</p><section></section><text>'byung ba mi srid do/ /dge slong mas ni zla ba phyed do zhes bya ba ni/ dge slong mas ni gnyi ga'i dge 'dun las zla ba phyed mgu bar bya ba mnos te spyad pa la ltung ba de las 'byin pa dbyung ba yin no/ /lci ba'i chos las 'das na yang de spyad par bya ba nyid yin no zhes</text></item>
<item><p>283a6</p><section></section><text>bya ba ni/ dge slong mas lci ba'i chos las 'das na yang gnyi ga'i dge 'dun las zla ba phyed mgu bar bya ba de mnos te/ spyad par bya ba nyid yin no/ /yid mgu bar bya ba'i dngos po ni mgu bar bya ba'o/ /'di skad bstan te/ dge slong mas ni dge 'dun lhag ma</text></item>
<item><p>283a7</p><section></section><text>'ba' zhig la gnyi ga'i dge 'dun las zla ba phyed mgu bar bya ba de mnos te/ spyad par bya bar ma zad kyi/ lci ba'i chos las 'das na yang gnyi ga'i dge 'dun las zla ba phyed mgu bar bya ba mnos te/ spyad par bya'o/ /bcabs pa'i nyes pa med na de 'chags so zhes bya ba ni/ gal te dge 'dun lhag ma'i ltung ba</text></item>
<item><p>283b1</p><section></section><text>bcabs pa'i nyes pa med na de'i tshe mgu bar bya ba de 'chags pa'o/ /spongs de med par 'gyur ro zhes bya ba ni/ spo ba zhes bya ba ni/ ji srid bcabs pa'i dus de srid du chad pa'i las kyis kun du gnas ba des bcabs pa'i nyes pa de 'byung zhing med par 'gyur ba ste/ ji srid du spo bas bcabs pa'i nyes pa med par ma</text></item>
<item><p>283b2</p><section></section><text>byas pa de srid du mgu bar bya ba mi 'chags so/ /byas na ni 'chags so/ /de'i rjes su 'brang bas ltung ba gzhan dag la yang sngar bcabs pa'i nyes pa phyir bcos par bya zhing phyis ltung ba phyir bcos par bya bar shes par bya'o/ /spo ba ji lta bu zhe na/ de'i phyir dge 'dun las dus de srid mnos te'o zhes bya ba smras te/</text></item>
<item><p>283b3</p><section></section><text>ltung ba 'byin par byed pa des dus ji srid du bcabs pa'i dus de srid du spo ba dge 'dun las mnos te'o/ /de gnyis byed pa nyid na dge 'dun lhag ma de byung na mnos te byas pa de gnyis zhig pas de'i phyir gzhi nas brtsams pa nyid sbyin no zhes bya ba ni/ dge 'dun lhag ma de'i phyir bcos pa'i phyir spo ba dang mgu bar bya ba de</text></item>
<item><p>283b4</p><section></section><text>gnyis byed pa nyid na dge 'dun lhag ma'i ltung ba ltung ba snga ma dang 'dra ba rigs mthun pa yang byung na/ spo ba la gnas pa mnos pa dang mgu bar bya ba spyad pa mnos te byas pa de gnyis nyams pa yin no/ /dge 'dun lhag ma'i ltung ba ltung ba snga ma dang mi 'dra ba byung bas ni mi nyams so/ /gang gi phyir dge 'dun lhag</text></item>
<item><p>283b5</p><section></section><text>ma'i ltung ba snga ma dang 'dra ba byung na spo ba dang mgu bar bya ba mnos shing byas pa de gnyis nyams pa de'i phyir gzhi nas brtsams pa nyid sbyin par bya ste/ dge slong de la yang gzhi nas brtsams te spo ba dang / mgu bar bya ba gnyis sbyin par bya'o zhes bya ba'i tha tshig go/ /brtsams pa ni mthar thug par bya ba dang 'dra'o</text></item>
<item><p>283b6</p><section></section><text>zhes bya ba ni/ spo ba dang gzhi nas spo ba dang yang gzhi nas bslang ste spo ba dang / mgu bar bya ba dang / gzhi nas mgu bar bya ba dang / yang gzhi nas bslang ste mgu bar bya ba brtsams pa gang la dge 'dun lhag ma'i ltung ba rigs mthun pa byung na de'i tshe spo ba la sogs pa brtsams pa de ni mthar thug par bya ba dang</text></item>
<item><p>283b7</p><section></section><text>'dra ste/ mthar phyin par bya ba dang 'dra zhing yongs su rdzogs par bya ba dang 'dra bar blta bar bya ste/ yongs su mi gtong ngo zhes bya ba'i tha tshig go/ /de'i phyir de ma 'chags na de'i tshe dang po yang tha dad par bslang bar bya ba nyid do zhes bya ba ni/ gang gi phyir brtsams pa ni mthar thug pa dang 'dra ba de'i phyir spo ba la sogs</text></item>
<item><p>284a1</p><section></section><text>pa sngar byin pa gang yin pa de dge 'dun ma tshang ba la sogs pa'i nyes pas ma 'chags shing / de ma 'chags pa'i gnas skabs su dge 'dun lhag ma'i ltung ba ltung ba snga ma dang 'dra ba rigs mthun par byung na de'i tshe dang po yang dper na ltung ba bar ma ma byung yang spo ba dang mgu bar bya bar sbyin</text></item>
<item><p>284a2</p><section></section><text>par bya dgos pas de bzhin du spo ba dang mgu bar bya ba tha dad par gzhi nas bslangs te sbyin par bya ba nyid yin no/ /ltung ba bar ma phyir bcos pa'i phyir gzhi nas spo ba nyid kyis dang po'i gzhi nas bslang ste/ spo ba dang mgu bar bya ba sbyin pa lta bur ni mi bya'o/ /'di skad bstan te/ gang gi tshe spo ba snga ma ma 'chags pa de'i tshe</text></item>
<item><p>284a3</p><section></section><text>dge 'dun lhag ma'i ltung ba rigs mthun pa byung na/ spo ba sbyin par bya'i/ gzhi nas spo ba sbyin par ni mi bya'o/ /gang gi tshe gzhi nas spo ba sbyin par ma 'chags na de'i tshe gzhi nas spo ba de nyid gzod sbyin par bya'i/ yang gzhi nas bslang ste spo ba sbyin par ni mi bya'o/ /gang gi tshe yang gzhi nas bslang ste spo ba</text></item>
<item><p>284a4</p><section></section><text>sbyin pa ma 'chags na/ de'i tshe yang gzhi nas bslang ste spo ba de nyid gzod sbyin par bya'i mgu bar bya ba sbyin par ni mi bya'o/ /de ltar na 'dir tshig gi don 'di 'byung ste/ gal te dge slong gis spo ba la sogs pa blangs pa la rkyen gzhan gang yang rung bas spo ba de ma 'chags par de'i skabs su dge 'dun lhag ma'i</text></item>
<item><p>284a5</p><section></section><text>ltung ba ltung ba snga ma dang 'dra ba yang byung na de'i tshe de la yang spo ba nyid sbyin par bya'i/ gzhi nas spo ba sbyin par ni mi bya ste/ spo ba snga ma shos ma 'chags pa'i phyir ro/ /bar ma de nyid phyir bcos par bya'o zhes bya ba ni/ spo ba snga ma shos ma 'chags pa'i skabs su dge 'dun lhag ma'i ltung ba bar ma ltung ba</text></item>
<item><p>284a6</p><section></section><text>snga ma dang 'dra bar byung ba de yal bar mi 'dor bar phyir bcos par bya ba nyid yin pa'o/ /de'i phyir de'i don du yang brten par bya ba nyid yin no zhes bya ba ni/ gang gi phyir bar ma de phyir bcos par bya ba de'i phyir gzhi nas brtsams pas gang gi tshe yongs su gnas pa la sogs pa ma chags pa len par</text></item>
<item><p>284a7</p><section></section><text>byed pa de'i tshe ltung ba phyis byung ba de phyir bcos pa de'i don du yang sngar byung ba yang slar blang bar bya ste ltung ba de dag thams cad kyi yul du gyur pa phyir bcos pa'i phyir sems bskyed de rgyud dang 'dra ba'i tshul gyis tshig gcig kho nas spo ba la sogs pa blang bar bya'o/ /dper na rgyud lan cig brkyang bas rgyu de la skad dang</text></item>
<item><p>284b1</p><section></section><text>spyad pa la sogs pa'i bya ba du ma cig car byed pa de bzhin du/ ltung ba thams cad phyir bcos pa'i phyir lan cig kho nar spo ba la sogs pa blang bar bya'o/ /'di skad bstan te/ ltung ba snga ma phyir bcos par bya ba'i phyir spo ba la sogs pa len pa gang yin pa de ni ltung ba phyi ma dag phyir bcos par bya ba nyid kyi phyir</text></item>
<item><p>284b2</p><section></section><text>yang brten par bya ba nyid yin pas ltung ba phyi ma dag gi ming yang der brjod par bya'o/ /de bcabs pa'i dus lhag pa yang der gzhug pa nyid do zhes bya ba ni/ ltung ba phyis byung ba de bcabs pa'i dus lhag pa gang yin pa de yang ltung ba snga ma bcabs pa'i dus de nyid du gzhug cing bgrang bar bya ba nyid yin no/ /</text></item>
<item><p>284b3</p><section></section><text>rnam pa gang gis gzhug par bya zhe na de'i phyir/ gzhi nas spo ba'am yang gzhi nas bslang ste yongs su gnas pa'i ji tsam len pas so/ /de la lhag pa zhes smos pas ni bcabs pa'i dus mnyam pa gang yin pa dang nyung ba gang yin pa de gnyis lhag pa'i nang du bgrang bar mi bya'o/ /des na gang la ltung</text></item>
<item><p>284b4</p><section></section><text>ba snga ma bcabs pa'i dus zla ba phyed yod la/ ltung ba phyi ma bcabs pa'i dus kyang zla ba phyed yod pa de la ni zla ba phyed kho na spo ba sbyin par bya'o/ /gang la ltung ba phyi ma bcabs pa'i dus zla ba gcig yod pa de la ni zla ba gcig kho na spo ba sbyin par bya ste/ des ltung ba snga ma zla ba phyed bcabs pa dang / ltung ba phyi ma</text></item>
<item><p>284b5</p><section></section><text>zla ba gcig bcabs pa'i nyes pa gnyi ga med par 'gyur bar shes par bya'o/ /ji ltar ltung ba phyi ma bcabs pa'i dus lhag pa srid par 'gyur ba brjod par bya ste/ spyod pa la zhugs pa la mthar thug nas ltung ba bar ma ma brjod pa dang gzhan du yang ma brjod pas so/ /rnam pa gzhan gyis kyang 'di lta ste/</text></item>
<item><p>284b6</p><section></section><text>spo ba'am gzhi nas spo bar byed pas ltung ba rigs mthun pa byung nas/ thab krol byed pa 'ong ba'i phyir spo ba la sogs pa btang ste/ yang phyir len pa des btang ba'i gnas skabs su bcabs pa'i dus ches ring du sgrub par byed pa'o/ /mnos te'o zhes smras na dge 'dun gyis spo ba dang mgu bar bya ba</text></item>
<item><p>284b7</p><section></section><text>de gnyis ji ltar sbyin par bya ba ma bstan pas de brjod par bya ste/ de gnyis las kyis sbyin no zhes bya ba ni/ dge 'dun gyis gang zag ltung ba byung ba de la yongs su gnas pa dang / mgu bar bya ba de gnyis gsol ba dang bzhi'i las kyis sbyin par bya ba'o/ /de la yongs su gnas pa sbyin pa'i sngags ni/</text></item>
<item><p>285a1</p><section></section><text>dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la/ zla ba phyed bcabs te/ dge slong 'char ka 'di che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ dge</text></item>
<item><p>285a2</p><section></section><text>'dun las zla ba phyed yongs su gnas pa gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'char ka la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su</text></item>
<item><p>285a3</p><section></section><text>gnas pa stsol to/ /'di ni gsol pa'o zhes bya ba la sogs pa gsungs pa yin no/ /mgu bar bya ba sbyin pa'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di che ge mo las</text></item>
<item><p>285a4</p><section></section><text>byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka la che ge mo las byung ba'i dge 'dun lhag ma'i ltung ba byung ba</text></item>
<item><p>285a5</p><section></section><text>de'i slad du zhag drug mgu bar bgyi bstsol to/ /'di ni gsol ba'o zhes bya ba la sogs pa gsungs pa yin no/ /gzhi nas yongs su gnas pa dang / gzhi nas mgu bar bya ba dang / yang gzhi nas bslang ste yongs su gnas pa dang / yang gzhi nas bslang ste mgu bar bya ba dag kyang gsol ba dang</text></item>
<item><p>285a6</p><section></section><text>bzhi'i las kyis sbyin par bya ste/ de la gzhi nas yongs su gnas pa sbyin pa'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung ba/ zla ba phyed bcabs pas dge slong 'char ka 'di dge 'dun gyi gan du</text></item>
<item><p>285a7</p><section></section><text>mchis te/ che ge mo las byung ba'i dge 'dun lhag ma'i ltung ba byung ba la zla ba phyed bcabs pa de'i slad du dge 'dun la zla ba phyed spo ba gsol na/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ zla ba phyed yongs su gnas</text></item>
<item><p>285b1</p><section></section><text>bstsal te/ 'di yongs su gnas pa bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la bcabs pas dge slong 'char ka 'di dge 'dun gyi gan du mchis te/ dge 'dun ltag ma'i ltung ba ltung ba snga ma dang 'dra ba yang byung la/ bcabs pa de'i slad du dge 'dun las</text></item>
<item><p>285b2</p><section></section><text>gzhi nas yongs su gnas pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka la dge 'dun lhag ma'i ltung ba ltung ba snga ma dang 'dra ba yang byung la/ bcabs pa de'i slad du gzhi nas yongs su gnas pa stsol</text></item>
<item><p>285b3</p><section></section><text>to/ /'di ni gsol ba'o zhes bya ba la sogs pa gsungs pa yin no/ /gzhi nas mgu bar bya ba sbyin pa'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/</text></item>
<item><p>285b4</p><section></section><text>che ge mo las byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol na/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal te/ 'di mgu bar bgyid bzhin pa las dge</text></item>
<item><p>285b5</p><section></section><text>'dun lhag ma'i ltung ba ltung ba snga ma dang 'dra ba yang byung la/ dge slong 'char ka 'di dge 'dun gyi gan du mchis te dge 'dun lhag ma'i ltung ba ltung ba snga ma dang 'dra ba yang byung ba de'i slad du dge 'dun las gzhi nas mgu bar bgyi ba gsol na/ gal te dge 'dun gyi dus la bab cing bzod na/ dge 'dun</text></item>
<item><p>285b6</p><section></section><text>gyis gnang bar mdzod cig dang / dge 'dun gyis dge slong 'char ka la dge 'dun lhag ma'i ltung ba ltung ba snga ma dang 'dra ba yang byung ba de'i slad du gzhi nas mgu bar bgyi ba stsal to/ /'di ni gsol ba'o zhes bya ba la sogs pa gsungs pa yin no/ /yang gzhi nas bslang ste yongs su gnas pa sbyin pa'i</text></item>
<item><p>285b7</p><section></section><text>sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du</text></item>
<item><p>286a1</p><section></section><text>dge 'dun las zla ba phyed yongs su gnas pa gsol na/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba byed bcabs pa de'i slad du zla ba phyed yongs su gnas bstsal te/ /'di yongs su gnas par bgyid</text></item>
<item><p>286a2</p><section></section><text>bzhin pa las dge 'dun lhag ma'i ltung ba ltung ba snga ma dang 'dra ba yang byung la bcabs pa'i dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du dge 'dun las gzhi nas yongs su gnas pa gsol nas dge 'dun</text></item>
<item><p>286a3</p><section></section><text>gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas yongs su gnas pa stsol te/ 'di gzhi nas yongs su gnas ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te/ byung la bcabs pas</text></item>
<item><p>286a4</p><section></section><text>dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du dge 'dun las yang gzhi nas bslang ste yongs su gnas pa gsol nas/ gal te dge 'dun gyi dus la bab cing bzod na dge 'dun gyis gnang</text></item>
<item><p>286a5</p><section></section><text>bar mdzod cig dang / dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du yang gzhi nas bslang ste yongs su gnas pa gsol to/ /'di ni gsol ba'o zhes bya ba la sogs pa gsungs pa yin no/ /yang gzhi nas bslad</text></item>
<item><p>286a6</p><section></section><text>mgu bar bya ba sbyin pa'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung ba dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la/ de'i slad du dge 'dun</text></item>
<item><p>286a7</p><section></section><text>las zhag drug mgu bar bgyi ba gsol na/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal te/ /'di mgu ba bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la/ dge slong</text></item>
<item><p>286b1</p><section></section><text>'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung ba de'i slad du dge 'dun las gzhi nas mgu bar bgyi ba gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung ba de'i slad du gzhi nas ma bu</text></item>
<item><p>286b2</p><section></section><text>bar bgyi ba stsal te/ 'di gzhi nas mgu ba bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la/ dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad du dge 'dun las yang</text></item>
<item><p>286b3</p><section></section><text>gzhi nas bslang ste/ mgu bar bgyi ba gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'char ka la dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad du yang gzhi nas bslang ste mgu bar bgyi</text></item>
<item><p>286b4</p><section></section><text>ba stsal to/ /'di ni gsol ba'o zhes bya ba la sogs pa gsungs pa yin no/ /yongs su gnas par byas pa las mgu bar byas pa sbyin pa'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed</text></item>
<item><p>286b5</p><section></section><text>bcabs pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ dge 'dun las zla ba phyed yongs su gnas pa gsol na/ dge 'dun gyis dge slong 'char ka 'di la che ge mo las byung ba'i</text></item>
<item><p>286b6</p><section></section><text>dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa bgyis lags te/ dge 'dun las zhag drug mgu</text></item>
<item><p>286b7</p><section></section><text>bar bgyi ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ zla ba phyed yongs su gnas pa bgyis pa la</text></item>
<item><p>287a1</p><section></section><text>zhag drug mgu bar bgyi ba stsal to/ /'di ni gsol ba'o zhes bya ba la sogs pa gsungs pa yin no/ /gzhi nas yongs su gnas pa la mgu bar bya ba sbyin pa'i sngags ni/ dge 'dun btsun pa rnams gsan du gsol/ /dge slong 'char ka 'di la che ge mo las</text></item>
<item><p>287a2</p><section></section><text>byung ba'i dge 'dun lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gsol na/ dge</text></item>
<item><p>287a3</p><section></section><text>'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ zla ba phyed yongs su gnas pa stsal te/ 'di yongs su gnas pa bgyid bzhin pa las dge 'dun lhag ma'i ltung ba ltung ba snga ma dang</text></item>
<item><p>287a4</p><section></section><text>'dra ba yang byung la/ bcabs pas dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du dge 'dun las gzhi nas yongs su gnas pa gsol na/ dge 'dun gyis dge slong 'char ka 'di la dge 'dun</text></item>
<item><p>287a5</p><section></section><text>lhag ma'i ltung ba ltung ba snga ma dang 'dra ba yang byung la/ bcabs pa de'i slad du gzhi nas yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis lags/ ltung ba</text></item>
<item><p>287a6</p><section></section><text>bar ma'i slad du gzhi nas yongs su gnas pa yang bgyis lags te/ dge 'dun las zhag drug mgu bar bgyi ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun</text></item>
<item><p>287a7</p><section></section><text>lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la/ bcabs pa de'i slad du gzhi nas yongs su gnas pa yang bgyis pa la zhag drug mgu bar bgyi ba stsol to/ /'di ni gsol ba'o</text></item>
<item><p>287b1</p><section></section><text>zhes bya ba la sogs pa gsungs pa yin no/ /yang gzhi nas bslang ste yongs su gnas par bya ba la mgu bar bya ba sbyin pa'i sngags ni/ dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs</text></item>
<item><p>287b2</p><section></section><text>pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ dge 'dun las zla ba phyed yongs su gnas pa gsol na/ dge 'dun gyis dge slong 'char ka 'di la che ge mo las byung ba'i dge 'dun</text></item>
<item><p>287b3</p><section></section><text>lhag ma'i ltung ba byung la zla ba phyed bcabs pa'i de'i slad du zla ba phyed yongs su gnas pa stsal te/ 'di yongs su gnas pa bgyid bzhin pa las/ dge 'dun lhag ma'i ltung ba ltung ba snga ma dang 'dra ba yang byung la bcabs pas dge slong 'char ka 'di dge 'dun gyi gan du mchis te/ dge 'dun</text></item>
<item><p>287b4</p><section></section><text>lhag ma'i ltung ba ltung ba snga ma dang 'dra ba yang byung la/ bcabs pa de'i slad du dge 'dun las gzhi nas yongs su gnas pa gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la/ bcabs pa'i de'i slad du gzhi nas</text></item>
<item><p>287b5</p><section></section><text>yongs su gnas ba stsal te/ 'di gzhi nas yongs su gnas pa bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pas dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas</text></item>
<item><p>287b6</p><section></section><text>te byung la bcabs pa de'i slad du dge 'dun las yang gzhi nas bslang ste yongs su gnas pa gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du yang gzhi nas bslang ste yongs su</text></item>
<item><p>287b7</p><section></section><text>gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis lags/ ltung ba bar ma'i slad du gzhi nas yongs su gnas pa yang bgyis lags/ ltung ba yang</text></item>
<item><p>288a1</p><section></section><text>bzlas pa'i slad du yang gzhi nas bslangs te/ yongs su gnas pa yang bgyis lags te/ dge 'dun las zhag drug mgu bar bgyi bar gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun</text></item>
<item><p>288a2</p><section></section><text>gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas yongs su gnas pa yang bgyis/ dge</text></item>
<item><p>288a3</p><section></section><text>'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du/ yang gzhi nas bslang ste yongs su gnas pa yang bgyi ba la zhag drug mgu bar bgyi ba stsol to/ /'di ni gsol ba'o zhes bya ba la sogs pa gsungs pa yin no// //bam po drug cu</text></item>
<item><p>288a4</p><section></section><text>gnyis pa/ dbyung ba yang ngo zhes bya ba yang dge 'dun gyis gsol ba dang bzhi'i las kyis sbyin no zhes bya ba'i rjes bsnyag pa'i phyir yang ngo zhes bya ba'i sgra smos so/ /de la mgu ba nyi tshe byas pa dbyung ba'i sngags ni/ dge 'dun btsun pa rnams gsan du gsol/ /dge slong 'char ka 'di la</text></item>
<item><p>288a5</p><section></section><text>che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung ba de'i slad du/ dge 'dun las zhag drug mgu bar bgyi ba gsol nas/ dge 'dun gyis dge slong 'char ka 'di la</text></item>
<item><p>288a6</p><section></section><text>che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi bstsal te/ dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyis lags te/ dge 'dun las dbyung ba gsol na/ gal te dge</text></item>
<item><p>288a7</p><section></section><text>'dun gyi dus la bab cing bzod na dge 'dun gyis gnong bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba bgyis pa dbyung bar bgyi'o/ /'di ni gsol ba'o/ /dge 'dun btsun pa rnams gsan</text></item>
<item><p>288b1</p><section></section><text>du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol na/ dge 'dun</text></item>
<item><p>288b2</p><section></section><text>gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyis lags te/ dge 'dun las dbyung</text></item>
<item><p>288b3</p><section></section><text>bar gsol na/ de'i slad du dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyis pa dbyung bar mdzad na/ tshe dang ldan pa gang dag dge slong 'char ka che ge mo las byung ba'i dge 'dun lhag ma'i ltung ba byung ba de'i slad du</text></item>
<item><p>288b4</p><section></section><text>zhag drug mgu bar bgyid pa dbyung bar bzod pa de dag ni cang ma gsung shig /gang dag mi bzod pa de dag ni gsung shig /'di ni las brjod pa dang po ste/ de bzhin du lan gnyis lan gsum du bzlas/ dge 'dun gyis bzod cing gnang nas/ dge 'dun</text></item>
<item><p>288b5</p><section></section><text>gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyis pa phyung lags te/ 'di ltar cang mi gsung bas de de bzhin du 'dzin to zhes gsungs pa yin no/ /mgu bar bya ba dang gzhi nas mgu bar bya ba byas pa dbyung ba'i sngags ni</text></item>
<item><p>288b6</p><section></section><text>dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung ba de'i slad du dge 'dun las zhag drug mgu</text></item>
<item><p>288b7</p><section></section><text>bar bgyi ba gsol nas/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal te/ 'di mgu ba bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la/ dge slong</text></item>
<item><p>289a1</p><section></section><text>'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung ba de'i slad du dge 'dun las gzhi nas mgu bar bgyi ba gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba</text></item>
<item><p>289a2</p><section></section><text>yang byung la de'i slad du gzhi nas mgu bar bgyi ba stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar yang bgyis lags/ ltung ba bar ma'i slad du gzhi nas mgu ba yang bgyis lags te/ dge 'dun las dbyung bar</text></item>
<item><p>289a3</p><section></section><text>gsol na/ gal te dge 'dun gyi dus la bab cing bzod na dge 'dun gyis gnong bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang</text></item>
<item><p>289a4</p><section></section><text>bgyis pa dbyung ba bgyi'o/ /'di ni gsol ba'o/ /dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i</text></item>
<item><p>289a5</p><section></section><text>ltung ba byung ba de'i slad du dge 'dun las zhag drug mgu bar bgyi ba gsol nas/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba bgyi ba stsal te/ 'di mgu ba bgyid bzhin pa las dge 'dun lhag ma'i ltung ba ltung</text></item>
<item><p>289a6</p><section></section><text>ba snga ma dang 'dra ba byung la/ dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung la/ de'i slad du dge 'dun las gzhi nas mgu bar bgyi ba gsol nas/ dge 'dun gyis dge slong 'char ka 'di la dge 'dun lhag ma'i ltung</text></item>
<item><p>289a7</p><section></section><text>ba ltung ba snga ma dang 'dra ba yang byung ba de'i slad du gzhi nas mgu bar bgyi ba stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis lags/ ltung ba bar ma'i slad du gzhi nas mgu ba yang bgyis lags te/ dge 'dun</text></item>
<item><p>289b1</p><section></section><text>las dbyung ba gsol na/ de'i slad du dge 'dun gyis dge slong 'char ka la che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang bgyis pa dbyung bar mdzad na/ tshe dang ldan pa gang dag dge slong</text></item>
<item><p>289b2</p><section></section><text>'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang bgyis ba dbyung bar bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po ste</text></item>
<item><p>289b3</p><section></section><text>de bzhin du lan gnyis lan gsum bzlas/ dge 'dun gyis bzod cing gnang nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang bgyis pa yang phyung lags</text></item>
<item><p>289b4</p><section></section><text>te/ 'di ltar cang mi gsung bas de de bzhin du 'dzin to zhes gsungs pa yin no/ /mgu bar bya ba dang gzhi nas mgu bar bya ba dang / yang gzhi nas bslang ste mgu bar bya ba byas pas dbyung ba'i sngags ni/ dge 'dun btsun pa rnams gsan du gsol/ /dge slong 'char ka 'di la che ge mo</text></item>
<item><p>289b5</p><section></section><text>las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol nas/ dge 'dun gyis dge slong 'char ka 'di la che ge mo</text></item>
<item><p>289b6</p><section></section><text>las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal te/ 'di mgu ba bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la/ dge slong 'char ka 'di dge 'dun gyi gan du mchis te/ dge 'dun lhag ma'i ltung ba</text></item>
<item><p>289b7</p><section></section><text>lhung ba snga ma dang 'dra ba yang byung ba de'i slad du dge 'dun las gzhi nas mgu bar bgyi ba gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung ba de'i slad du gzhi nas mgu bar bgyi ba stsal te/ 'di gzhi nas mgu bar bgyid</text></item>
<item><p>290a1</p><section></section><text>bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la/ dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad du/ dge 'dun</text></item>
<item><p>290a2</p><section></section><text>las yang gzhi nas bslang ste/ mgu bar bgyi ba gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad du yang gzhi nas bslang ste mgu bar bgyi ba stsal te/ dge slong 'char ka 'dis che ge mo las byung</text></item>
<item><p>290a3</p><section></section><text>ba'i dge 'dun lhag ma'i ltung ba byung ba de'i slad du zhag drug mgu ba yang bgyis lags/ ltung ba bar ma'i slad du gzhi nas mgu ba yang bgyi ba lags/ ltung ba yang bzlas pa'i slad du yang gzhi nas bslang ste mgu ba yang bgyis lags te/ dge 'dun las dbyung ba gsol na/ gal te</text></item>
<item><p>290a4</p><section></section><text>dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du yang gzhi nas mgu ba yang bgyis/ ltung ba</text></item>
<item><p>290a5</p><section></section><text>yang bzlas pa'i slad du yang gzhi nas bslang ste mgu ba yang bgyis pa dbyung bar bgyi'o/ /'di ni gsol ba'o/ /dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la/ dge slong 'char ka 'di dge 'dun gyi</text></item>
<item><p>290a6</p><section></section><text>gan du mchis te/ che ge mo las byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol nas/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba stsal</text></item>
<item><p>290a7</p><section></section><text>te/ 'di mgu ba bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la/ dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung ba de'i slad du/ dge 'dun las gzhi nas mgu bar bgyi ba gsol</text></item>
<item><p>290b1</p><section></section><text>nas/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la de'i slad du gzhi nas mgu bar bgyi ba stsal te/ 'di gzhi nas mgu bar bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la de'i slad du</text></item>
<item><p>290b2</p><section></section><text>gzhi nas mgu bar bgyi ba stsal te/ 'di gzhi nas mgu bar bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad</text></item>
<item><p>290b3</p><section></section><text>du dge 'dun las yang gzhi nas bzlas te mgu bar bgyi ba gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung ba de'i slad du yang gzhi nas bslang ste mgu bar bgyi ba stsal te/ dge slong 'char ka 'dis che ge mo las byung</text></item>
<item><p>290b4</p><section></section><text>ba'i dge 'dun lhag ma'i ltung ba byung ba de'i slad du zhag drug mgu ba yang bgyis lags/ ltung ba bar ma'i slad du gzhi nas mgu ba yang bgyis lags/ ltung ba yang bzlas pa'i slad du yang gzhi nas bslang ste mgu ba yang bgyis lags te/ dge 'dun las dbyung ba gsol na/ de'i slad du</text></item>
<item><p>290b5</p><section></section><text>dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu bar yang bgyis lags/ ltung ba yang bzlas pa'i slad du yang gzhi nas bslang ste mgu ba yang bgyis pa dbyung ba mdzad na/ tshe</text></item>
<item><p>290b6</p><section></section><text>dang ldan pa gang dag dge slong 'char ka che ge mo las byung ba'i dge 'dun lhag ma'i ltung ba byung ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang bgyis/ ltung ba yang bzlas pa'i slad du yang gzhi nas bslang ste/ mgu ba yang bgyis pa dbyung bar</text></item>
<item><p>290b7</p><section></section><text>bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po ste de bzhin du lan gnyis lan gsum du bzlas/ dge 'dun gyis bzod cing gnang nas dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung</text></item>
<item><p>291a1</p><section></section><text>ba de'i slad du zhag drug mgu ba yang bgyis/ ltung ba bar ma'i slad du gzhi nas mgu ba yang bgyis/ ltung ba yang bzlas pa'i slad du yang gzhi nas bslang ste mgu ba yang bgyis pa phyung lags te/ 'di ltar cang mi gsung bas de de bzhin du 'dzin to zhes gsungs pa</text></item>
<item><p>291a2</p><section></section><text>yin no/ /yongs su gnas pa dang mgu ba byas pa'i dbyung ba'i sngags ni/ dge 'dun btsun pa rnams gsan du gsol/ dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis</text></item>
<item><p>291a3</p><section></section><text>te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol nas/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba</text></item>
<item><p>291a4</p><section></section><text>phyed yongs su gnas pa stsal te/ dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa bgyis lags te/ dge 'dun las zhag drug mgu ba bgyi bar gsol na/ dge 'dun gyis dge slong 'char</text></item>
<item><p>291a5</p><section></section><text>ka che ge mo las byung ba'i dge 'dun lhag ma'i ltung ba byung ba la zla ba phyed bcabs pa de'i slad du zla ba phyed yongs su gnas pa bgyis pa 'di la zhig tu mgu bar bgyi bstsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung ba zla ba phyed bcabs pa de'i slad du zla ba</text></item>
<item><p>291a6</p><section></section><text>phyed yongs su gnas pa yang bgyis pa lags/ zhag drug mgu bar yang bgyis lags te/ dge 'dun las dbyung ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka che ge mo las byung</text></item>
<item><p>291a7</p><section></section><text>ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa yang bgyis/ zhag drug mgu bar yang bgyis pa dbyung bar bgyi'o/ /'di ni gsol ba'o/ /dge 'dun btsun pa rnams gsan du gsol/ /dge slong 'char ka 'di la che ge</text></item>
<item><p>291b1</p><section></section><text>mo las byung ba'i dge 'dun lhag ma'i ltung ba byung ba 'di la zla ba phyed bcabs pas/ dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol na/ dge 'dun</text></item>
<item><p>291b2</p><section></section><text>gyis dge slong 'char ka 'di la che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa stsal te dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs ba de'i slad du zla ba phyed yongs</text></item>
<item><p>291b3</p><section></section><text>su gnas pa bgyis lags te/ dge 'dun las zhag drug mgu bar bgyi ba gsol nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa bgyis pa 'di la zhag drug mgu bar bgyi ba stsal te/ dge slong 'char ka 'di</text></item>
<item><p>291b4</p><section></section><text>che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du/ zla ba phyed yongs su gnas pa yang bgyis lags/ zhag drug mgu ba yang bgyis lags te/ dge 'dun las dbyung ba gsol na/ de'i slad du dge 'dun gyis dge slong 'char ka che ge mo las byung ba'i</text></item>
<item><p>291b5</p><section></section><text>ba'i dge 'dun lhag ma'i ltung ba byung la/ zla ba phyed bcabs pa de'i slad du/ zla ba phyed yongs su gnas pa yang bgyis/ zhag drug mgu ba yang bgyis pa dbyung bar mdzad na/ tshe dang ldan pa gang dag dge slong 'char ka che ge mo las byung ba'i dge 'dun lhag ma'i ltung ba byung la</text></item>
<item><p>291b6</p><section></section><text>zla ba phyed bcabs pa de'i slad du zla ba phyed yongs su gnas pa yang bgyis/ zhag drug mgu ba yang bgyis lags pa dbyung bar bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po ste/ de bzhin du lan gnyis lan</text></item>
<item><p>291b7</p><section></section><text>gsum du bzlas/ dge 'dun gyis bzod cing gnang nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ zhag drug mgu ba yang bgyis pa phyung lags te/ 'di</text></item>
<item><p>292a1</p><section></section><text>ltar cang mi gsung pas/ de de bzhin du 'dzin to zhes gsungs pa yin no/ /yongs su gnas pa dang gzhi nas yongs su gnas pa dang mgu bar byas pa dbyung ba'i sngags ni/ dge 'dun btsun pa rnams gsan du gsol/ /dge slong 'char ka 'di la che ge mo</text></item>
<item><p>292a2</p><section></section><text>las byung ba'i dge 'dun lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol nas/ dge 'dun</text></item>
<item><p>292a3</p><section></section><text>gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa stsal te/ 'di yongs su gnas pa bgyid bzhin ba las dge 'dun lhag ma'i ltung ba ltung ba snga ma dang 'dra ba yang byung la bcabs pas dge slong</text></item>
<item><p>292a4</p><section></section><text>'char ka 'di dge 'dun gyi gan du mchis te/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du dge 'dun las gzhi nas yongs su gnas pa gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung</text></item>
<item><p>292a5</p><section></section><text>la bcabs pa de'i slad gzhi nas yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba ltung ba snga ma dang 'dra ba yang byung la/ zla ba phyed bcabs pa'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang</text></item>
<item><p>292a6</p><section></section><text>'dra ba yang byung la bcabs pa'i slad du gzhi nas yongs su gnas pa yang bgyis lags te/ dge 'dun las zhag drug mgu bar bgyi ba gsol nas dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su</text></item>
<item><p>292a7</p><section></section><text>gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la/ bcabs pa'i slad du gzhi nas yongs su gnas pa yang bgyis pa 'di la zhag drug mgu bar bgyi ba stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung ba la</text></item>
<item><p>292b1</p><section></section><text>zla ba phyed bcabs pa de'i slad du zla ba phyed yongs su gnas pa yang bgyis lags/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis lags/ zhag drug mgu ba yang bgyis lags te/ dge 'dun las dbyung ba gsol</text></item>
<item><p>292b2</p><section></section><text>na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag</text></item>
<item><p>292b3</p><section></section><text>ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis/ zhag drug mgu ba yang bgyis pa dbyung bar bgyi'o/ /'di ni gsol ba'o/ /dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun</text></item>
<item><p>292b4</p><section></section><text>lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol nas/ dge 'dun gyis dge slong 'char ka 'di la</text></item>
<item><p>292b5</p><section></section><text>che ge mo las byung ba'i dge 'dun lhag ma'i ltung ba byung ba la zla ba phyed bcabs pa'i slad du zla ba phyed yongs su gnas pa stsal te/ 'di yongs su gnas pa bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la bcabs pas dag slong 'char ka 'di dge 'dun gyi gan du</text></item>
<item><p>292b6</p><section></section><text>mchis te/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du dge 'dun las gzhi nas yongs su gnas pa gsol na/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas</text></item>
<item><p>292b7</p><section></section><text>yongs su gnas pa stsol te/ dge slong 'char ka 'dis che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas</text></item>
<item><p>293a1</p><section></section><text>yongs su gnas pa yang bgyis lags te/ dge 'dun las zhag drug mgu bar bgyi ba gsol nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung ba zla ba phyed bcabs pa de'i slad du zla ba phyed yongs su gnas pa yang</text></item>
<item><p>293a2</p><section></section><text>bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas yongs su gnas pa yang bgyis pa 'di la zhag drug mgu bar bgyis pa stsal te/ dge slong 'char ka 'di che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i</text></item>
<item><p>293a3</p><section></section><text>slad du zla ba phyed gnas pa yang bgyis lags/ dge 'dun lhag ma'i ltung ba ltung ba snga ma dang 'dra ba yang byung la/ bcabs pa'i slad du gzhi nas yongs su gnas pa yang bgyis lags/ zhag drug mgu bar yang bgyis lags te/ dge 'dun las dbyung bar gsol na de'i slad du dge 'dun gyis</text></item>
<item><p>293a4</p><section></section><text>dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis/ zhag</text></item>
<item><p>293a5</p><section></section><text>drug mgu ba yang bgyis pa dbyung ba mdzad na/ tshe dang ldan pa gang dag dge slong 'char ka che ge mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la/</text></item>
<item><p>293a6</p><section></section><text>bcabs pa'i slad du gzhi nas yongs su gnas pa yang bgyis/ zhag drug mgu bar yang bgyis pa dbyung bar bzod pa de dag ni cang ma gsung shig /gang dag mi bzod pa de dag ni gsungs shig /'di ni las brjod pa dang po ste/ de bzhin lan gnyis lan gsum du bzlas/ dge</text></item>
<item><p>293a7</p><section></section><text>'dun gyis bzod cing gnang nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang byung la/ bcabs</text></item>
<item><p>293b1</p><section></section><text>pa'i slad du gzhi nas yongs su gnas pa yang bgyis/ zhag drug mgu ba bgyis pa yang byung lags te/ 'di ltar cang mi gsung bas de de bzhin du 'dzin te zhes gsungs pa yin no/ /yongs su gnas pa dang gzhi nas yongs su gnas pa dang / yang gzhi nas bslang ste yongs su</text></item>
<item><p>293b2</p><section></section><text>gnas pa dang mgu ba byas pa dbyung ba'i sngags ni/ dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pas dge slong 'char ka 'di dge 'dun gyi gan du mchis te/ che ge mo las byung ba'i</text></item>
<item><p>293b3</p><section></section><text>dge 'dun lhag ma'i ltung ba byung la zla ba phyed bcabs pa de'i slad du dge 'dun la zla ba phyed yongs su gnas pa gsol nas/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa stsal te/</text></item>
<item><p>293b4</p><section></section><text>'di yongs su gnas pa bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la/ bcabs pas dge slong 'char ka 'di dge 'dun gyi gan du mchis te dge 'dun lhag ma'i ltung ba ltung ba snga ma dang 'dra ba yang byung la/ bcabs pa de'i slad du dge 'dun las gzhi nas</text></item>
<item><p>293b5</p><section></section><text>yongs su gnas pa gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la bcabs pas de'i slad du gzhi nas yongs su gnas pa stsal te/ 'di gzhi nas yongs su gnas pa bgyid bzhin pa las dge 'dun lhag ma'i ltung</text></item>
<item><p>293b6</p><section></section><text>ba ltung ba bar ma dang 'dra ba yang bzlas te byung la bcabs pas dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du dge 'dun la yang gzhi nas bslang ste/ yongs su gnas pa gsol</text></item>
<item><p>293b7</p><section></section><text>nas dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du yang gzhi nas bslang ste yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung</text></item>
<item><p>294a1</p><section></section><text>la zla ba phyed bcabs pa de'i slad du/ zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang</text></item>
<item><p>294a2</p><section></section><text>'dra ba yang bzlas te byung la/ bcabs pa'i slad du yang gzhi nas bslang ste/ yongs su gnas pa yang bgyis lags te/ dge 'dun las zhag drug mgu bar bgyi ba gsol nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs</text></item>
<item><p>294a3</p><section></section><text>pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa de'i slad du gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du</text></item>
<item><p>294a4</p><section></section><text>yang gzhi nas bslang ste yongs su gnas pa yang bgyis pa 'di la zhag drug mgu bar bgyis pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis lags/ dge 'dun</text></item>
<item><p>294a5</p><section></section><text>lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis lags/ dge 'dun lhag ma'i ltung ba ltung ba bar ma dang 'dra ba yang bzlas te byung ba bcabs pa'i slad du yang gzhi nas bslang ste yongs su gnas pa yang bgyis lags/</text></item>
<item><p>294a6</p><section></section><text>zhag drug mgu pa yang bgyis lags te dge 'dun las dbyung ba gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad</text></item>
<item><p>294a7</p><section></section><text>du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du yang gzhi</text></item>
<item><p>294b1</p><section></section><text>nas bslang ste/ yongs su gnas pa yang bgyis zhag drug mgu bar bgyis pa yang dbyung bar bgyi'o/ /'di ni gsol ba'o/ /dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la zla ba phyed bcabs</text></item>
<item><p>294b2</p><section></section><text>pas dge slong 'char ka 'di dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol nas/ dge 'dun gyis dge slong 'char ka 'di la che ge mo las byung ba'i dge</text></item>
<item><p>294b3</p><section></section><text>'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa stsal te/ 'di yongs su gnas pa bgyid bzhin pa las dge 'dun lhag ma'i ltung ba ltung ba snga ma dang 'dra ba yang byung la bcabs pas dge slong 'char ka 'di dge 'dun gyi gan du mchis</text></item>
<item><p>294b4</p><section></section><text>te/ dge 'dun lhag ma'i ltung ba ltung ba snga ma dang 'dra ba yang byung la bcabs pas de'i slad du dge 'dun las gzhi nas yongs su gnas pa gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba snga ma dang 'dra ba yang byung la/ bcabs pa de'i slad du gzhi</text></item>
<item><p>294b5</p><section></section><text>nas yongs su gnas pa stsal te/ 'di gzhi nas yongs su gnas pa bgyid bzhin pa las dge 'dun lhag ma'i ltung ba ltung ba bar ma dang 'dra ba yang bzlas te byung la bcabs bas dge slong 'char ka 'di dge 'dun gyi gan du mchis te/ dge 'dun lhag ma'i ltung ba ltung ba bar ma dang</text></item>
<item><p>294b6</p><section></section><text>'dra ba yang bzlas te byung la bcabs pa de'i slad du dge 'dun las yang gzhi nas bslang ste yongs su gnas pa gsol nas/ dge 'dun gyis dge slong 'char ka 'di la dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa de'i slad du yang gzhi nas bslad</text></item>
<item><p>294b7</p><section></section><text>ste/ yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba lhung ba snga ma dang 'dra ba yang byung la bcabs pa'i slad du gzhi</text></item>
<item><p>295a1</p><section></section><text>nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du yang gzhi nas bslang ste yongs su gnas pa yang bgyis lags te/ dge 'dun las zhag drug mgu bar bgyis pa gsol nas/</text></item>
<item><p>295a2</p><section></section><text>dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang bzlas te byung la bcabs pa'i slad du yang gzhi nas bslang ste</text></item>
<item><p>295a3</p><section></section><text>yongs su gnas pa yang bgyis lags pa 'di la zhag drug mgu bar bgyi ba stsal te/ dge slong 'char ka 'di che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis lags/ dge 'dun lhag ma'i ltung ba ltung ba</text></item>
<item><p>295a4</p><section></section><text>snga ma dang 'dra ba yang byung la bcabs pa'i slad du gzhi nas yongs su gnas pa yang bgyis lags/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du yang gzhi nas bslang ste yongs su gnas pa yang bgyid lags/ zhag drug mgu ba</text></item>
<item><p>295a5</p><section></section><text>yang bgyis lags te/ dge 'dun las dbyung ba gsol na/ de'i slad du dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis lags/ dge 'dun lhag ma'i ltung ba ltung ba</text></item>
<item><p>295a6</p><section></section><text>snga ma dang 'dra ba yang byung la bcabs pa de'i slad du gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du yang gzhi nas bslang ste yongs su gnas pa yang bgyis/ zhag drug mgu ba yang bgyis pa</text></item>
<item><p>295a7</p><section></section><text>dbyung ba mdzad na/ tshe dang ldan pa gang dag dge slong 'char ka 'di che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du</text></item>
<item><p>295b1</p><section></section><text>gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du gzhi nas bslang ste yongs su gnas pa yang bgyis zhag drug mgu ba yang bgyis pa dbyung bar bzod pa de dag ni cang ma gsung shig /gang</text></item>
<item><p>295b2</p><section></section><text>dag mi bzod pa de dag ni gsungs shig /'di ni las brjod pa dang po ste de bzhin du lan gnyis lan gsum du bzlas/ dge 'dun gyis bzod cing gnang nas/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la/ zla ba phyed bcabs</text></item>
<item><p>295b3</p><section></section><text>pa de'i slad du zla ba phyed yongs su gnas pa yang bgyis/ dge 'dun lhag ma'i ltung ba ltung ba snga ma dang 'dra ba yang byung la bcabs pa'i slad du gzhi nas yongs su gnas pa yang bgyis/ dge 'dun lhag ma'i ltung ba ltung ba bar ma dang 'dra ba yang bzlas te byung la bcabs pa'i slad du yang gzhi</text></item>
<item><p>295b4</p><section></section><text>nas bslang ste yongs su gnas pa yang bgyis/ zhag drug mgu ba yang bgyis pa phyung lags te/ 'di ltar cang mi gsung bas de de bzhin du 'dzin to zhes gsungs pa yin no/ /yongs su gnas pa dang gzhi nas yongs su gnas pa dang yang gzhi nas bslang ste/ yongs su gnas pa dang /</text></item>
<item><p>295b5</p><section></section><text>mgu ba dang gzhi nas mgu ba byas pa dang / yang gzhi nas bslang ste mgu ba yang byas pa dbyung ba'i sngags kyang de bzhin du ci rigs par brjod par bya'o/ /der bsdigs pa yang ngo zhes bya ba ni/ dbyung ba der bsdigs pa'i sngags kyang brjod par bya ste/ de'i sngags ni/ 'char ka</text></item>
<item><p>295b6</p><section></section><text>khyod nyon cig /khyod kyis legs pa ma byas so/ /legs pa shin tu ma byas so/ /bya ba gzhan yin na gzhan byas so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i chos ni 'di ltar/ 'dod chags dang bral bar bya ba'i</text></item>
<item><p>295b7</p><section></section><text>phyir sems rnam par grol ba dang shes rab rnam par grol ba'i chos ston cing / zhe sdang 'dod chags dang bral bar byas pa dang / gti mug 'dod chags dang bral bar bya ba'i phyir sems rnam par grol ba dang / shes rab rnam par grol ba'i chos ston bzhin du khyod kyis mi mdzes pa</text></item>
<item><p>296a1</p><section></section><text>'di lta bu 'di byas pa mi rigs so/ /mi gti mug can khyod kyis sbrul nag po dug myur du khyab par byed pa dug drag pa dug rno ba la lag pa gnyi gas bzung ba ni bla'i/ kun du chags pa'i sems kyis rang gi yan lag gi rnam pa la bzung ba ni de lta ma yin no/ /</text></item>
<item><p>296a2</p><section></section><text>mi gti mug can khyod lag pa gang dag gis bram ze dang khyim bdag dad pa can rnams las dad pas byin pa blang bar bya ba'i lag pa de dag nyid kyis mi mdzes pa 'di lta bu 'di bya ba mi rigs so/ /mi gti mug can khyod kyis de ltar bdag la bsnyen bkur bya ba nyams su blangs par</text></item>
<item><p>296a3</p><section></section><text>gyur to/ /'char ka gnyis po 'di dag ni chos kyi sgron ma dang / chos kyi snang ba dang / chos kyi 'od dang / chos kyi gsal ba dang / chos kyi snang gsal dang / chos kyi mar me dang / chos kyi rab gsal med par byed pa ste/ gnyis gang zhe na/ ltung ba 'byin pa gang yin pa dang /</text></item>
<item><p>296a4</p><section></section><text>ltung ba byung nas chos bzhin du phyir mi 'chos pa gang yin pa'o/ /gnyis ni sdig pa'i rtsa ba mi rko/ rgyun las bzlog pa la mi 'bad/ 'bab chu dang / 'khri shing mi skems/ bdud mi 'dul/ bdud kyi rgyal mtshan mi snyol/ chos kyi rgyal mtshan mi bsgreng / sdig pa'i rgyun mi</text></item>
<item><p>296a5</p><section></section><text>gcod/ /de bzhin gshegs pa dgra bcom pa yang dag par rdzogs pa'i sangs rgyas kyi chos kyi 'khor lo chos dang mthun par bskor ba rjes su mi bskor ba ste/ gnyis gang zhe na/ ltung ba 'byin pa gang yin pa dang / ltung ba byung nas chos bzhin du phyir mi 'chos pa gang yin pa'o/ /gnyis</text></item>
<item><p>296a6</p><section></section><text>ni kun nas nyon mongs par 'gyur ba dang / gnyis kyi zag pa 'phel bar 'gyur te/ gnyis gang zhe na/ ltung ba 'byin pa gang yin pa dang / ltung ba byung nas chos bzhin du phyir mi 'chos pa gang yin pa'o/ /'char ka khyod kyis ltung ba 'di ma bshags shing so sor ma bshags na/</text></item>
<item><p>296a7</p><section></section><text>mi rtag pa'i 'du shes dang / mi rtag pa la sdug bsngal ba'i 'du shes dang / sdug bsngal ba la bdag med pa'i 'du shes dang / zas la mi mthun pa'i 'du shes dang / 'jig rten thams cad la mngon par mi dga' ba'i 'du shes dang / nyes dmigs kyi 'du shes dang / spong ba'i 'du</text></item>
<item><p>296b1</p><section></section><text>shes dang / 'dod chags dang bral ba'i 'du shes dang / 'gog pa'i 'du shes dang / 'chi ba'i 'du shes dang / mi sdug pa'i 'du shes dang / rnam par bsngos pa'i 'du shes dang / rnam par rnags pa'i 'du shes dang / rnam par bam pa'i 'du shes dang / rnam par 'bus gzhigs</text></item>
<item><p>296b2</p><section></section><text>ba'i 'du shes dang / rnam par zos pa'i 'du shes dang / rnam par dmar ba'i 'du shes dang / rnam par 'thor ba'i 'du shes dang / rus gong gi 'du shes dang / stong pa nyid du so sor rtogs pa'i 'du shes kyi 'os ma yin/ bsam gtan dang po dang / gnyis pa dang / gsum pa dang /</text></item>
<item><p>296b3</p><section></section><text>bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes mid min skye mched dang / rgyun du zhugs pa'i 'bras bu dang /</text></item>
<item><p>296b4</p><section></section><text>lan cig phyir 'ong ba'i 'bras bu dang / phyir mi 'ong ba'i 'bras bu dang / rdzu 'phrul gyi yul dang / lha'i rna ba dang / sems kyi rnams grang dang / sngon gyi gnas dang / 'chi 'pho dang / skye ba dang / zag pa zad pa'i 'os ma yin no/ /'char ka ltung ba 'di ma bshags shing so sor ma</text></item>
<item><p>296b5</p><section></section><text>bshags na/ 'gro ba gnyis las gang yang rung ba zhig khyod kyi 'gro ba yin par shes par bya ste/ sems can dmyal ba'am dud 'gro'o/ /bcom ldan 'das kyis kyang las kyi mtha' 'chab pa'i 'gro ba ni gnyis te/ sems can dmyal ba'am dud 'gro'o/ /gang dag ngas bshad pa</text></item>
<item><p>296b6</p><section></section><text>la yid mi ches pa de dag ni 'chab par sems so zhes gsungs so zhes gsungs pa yin no/ /bsdigs pa de nam gyi tshe bya zhe na de'i phyir/ gsol ba dang las brjod pa dang po'i bar du'o zhes bya ba smras te/ gsol ba byas nas de'i rjes la bya'o zhes bya ba'i tha tshig go/ /ltung ba 'byin</text></item>
<item><p>296b7</p><section></section><text>ba gnas skabs ji ltar 'dug pa la bya zhe na de'i phyir rtswa bkram pa lta bur 'gyel ba la'o gzengs bstod pa pa'o zhes bya ba smras te/ rtswa bcad de sa la bkram pa ltar lus thams cad sa la sgyel ba la zhes bya ba'i tha tshig go/ /gzengs bstod pa yang ngo zhes bya ba ni/ de la gzengs bstod pa'i</text></item>
<item><p>297a1</p><section></section><text>sngags kyang brjod par bya ste/ de'i sngags ni/ 'char ka khyod kyis legs pa byas so legs pa shin tu byas so/ /gnyis ni mkhas pa/ gnyis ni gsal ba/ gnyis ni dge ba/ gnyis ni skyes bu dam pa ste/ gnyis gang zhe na/ ltung ba mi 'byin pa gang</text></item>
<item><p>297a2</p><section></section><text>yin pa dang / ltung ba byung nas chos bzhin du phyir 'chos pa gang yin pa'o/ /gnyis ni sdig pa'i rtsa ba rko ba/ rgyun las bzlog pa la 'bad pa/ 'bab chu dang 'khri shing skems pa dang / bdud 'dul ba/ bdud kyi rgyal mtshan snyol ba/ chos kyi rgyal mtshan sgreng ba/ sdig</text></item>
<item><p>297a3</p><section></section><text>pa'i rgyun gcod pa/ de bzhin gshegs pa dgra bcom pa yang dag par rdzogs pa'i sangs rgyas kyi chos kyi 'khor lo chos dang mthun par bskor ba rjes su bskor ba ste/ gnyis gang zhe na/ ltung ba mi 'byin pa gang yin pa dang / ltung ba byung nas chos bzhin du phyir 'chos pa gang</text></item>
<item><p>297a4</p><section></section><text>yin pa'o/ /gnyis ni rnam par byang bar 'gyur zhing kun nas nyon mongs par mi 'gyur ba dang / gnyis kyi zag pa 'phel bar mi 'gyur ba ste/ gnyis gang zhe na/ ltung ba mi 'byin pa gang yin pa dang / ltung ba byung nas chos bzhin du phyir 'chos pa gang yin pa'o/ /'char ka</text></item>
<item><p>297a5</p><section></section><text>khyod ltung ba 'di bshags shing so sor bshags pas mi rtag pa'i 'du shes dang / mi rtag pa la sdug bsngal ba'i 'du shes dang / sdug bsngal ba la bdag med pa'i 'du shes dang / zas la mi mthun pa'i 'du shes dang / 'jig rten thams cad la mngon par mi dga' ba'i 'du shes</text></item>
<item><p>297a6</p><section></section><text>dang / nyes dmigs kyi 'du shes dang / spong ba'i 'du shes dang / 'dod chags dang bral ba'i 'du shes dang / 'gog pa'i 'du shes dang / 'chi ba'i 'du shes dang / mi sdug pa'i 'du shes dang / rnam par bsngos pa'i 'du shes dang / rnam par rnags pa'i 'du shes dang /</text></item>
<item><p>297a7</p><section></section><text>rnam par bam pa'i 'du shes dang / rnam par gzhigs pa'i 'du shes dang / rnam par zos pa'i 'du shes dang / rnam par dmar ba'i 'du shes dang / rnam par 'thor ba'i 'du shes dang / rus gong gi 'du shes dang / stong pa nyid du so sor rtogs pa'i 'du shes kyi 'os su gyur pa</text></item>
<item><p>297b1</p><section></section><text>yin/ bsam gtan dang po dang / gnyis pa dang / gsum pa dang / bzhi pa dang / byams pa dang / snying rje dang / dga' ba dang / btang snyoms dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched</text></item>
<item><p>297b2</p><section></section><text>dang / rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / rdzu 'phrul gyi yul dang / lha'i rna ba dang / sems kyi rnam grangs dang / sngon gyi gnas dang / 'chi 'pho dang / skye ba dang / 'bras bu'i mchog dgra bcom pa'i</text></item>
<item><p>297b3</p><section></section><text>'os su gyur pa yin no/ /'char ka ltung ba 'di bshags shing so sor bshags pas 'gro ba gnyis po las gang yang rung ba zhig khyod kyi 'gro ba yin par shes par bya ste/ lha'am mi'o/ /bcom ldan 'das kyis kyang las kyi mtha' mi 'chab pa'i 'gro ba ni gnyis te lha'am mi'o/ /</text></item>
<item><p>297b4</p><section></section><text>gang dag ngas bshad pa la yid ches pa de dag ni 'chab par mi sems so zhes gsungs so/ /yang gsungs pa/ /bcabs pa char pa bzhin du 'bab/ /bshags pas char bzhin 'bab mi 'gyur/ /de lta bas na bshags par bya/ /de ltas char bzhin de mi 'bab/ /ce'o/ /</text></item>
<item><p>297b5</p><section></section><text>tshe dang ldan pa 'char ka khyod phyung zin gyis bag yod par sgrubs shig ces gsungs pa yin no/ /gang gi tshe gzengs bstod pa de bya zhe na de'i phyir brjod pa byas ma thag tu'o zhes bya ba smras te/ phyung lags te 'di ltar cang mi gsung pas de de bzhin du 'dzin to zhes bya ba'i tshig brjod</text></item>
<item><p>297b6</p><section></section><text>par byas ma thag tu'o zhes bya ba'i tha tshig go/ /phyir bcos pa'i gzhi gzhir gtogs pa'o zhes bya ba de 'dul ba'i gzhi'i skabs su gtogs pa bshad zin to// //da ni phyir bcos pa'i gzhi zhu ba'i skabs bsdu ba'i phyir tshul khrims 'chal ba bskrad par bya'o zhes bya ba ni</text></item>
<item><p>297b7</p><section></section><text>smras te/ 'dir tshul khrims 'chal ba zhes bya ba ni pham par gyur pa yin par shes par bya'o/ /'di la dge 'dun dbang ngo zhes bya ba ni/ tshul khrims 'chal ba bskrad pa 'di la dge 'dun dbang ba nyid de/ gtsug lag khang gi bya ba ni tshogs la rag lus pa nyid yin pa'i</text></item>
<item><p>298a1</p><section></section><text>phyir de la dge 'dun dbang ba nyid yin no/ /'dir gzhung ni bcom ldan 'das kyis dge slong tshul khrims 'chal ba bskrad par bya'o zhes bka' stsal na/ gang gis bskrad par bgyi/ dge 'dun gyis so zhes gsungs pa yin no/ /des de yal bar mi dor ro zhes bya ba ni/ dge 'dun</text></item>
<item><p>298a2</p><section></section><text>des tshul khrims 'chal ba bskrad pa de yal bar mi dor ba ste dge 'dun gyis de la 'bad par bya'o zhes bya ba'i tha tshig go/ /bsnyil ba la bzod par bya ba nyid do zhes bya ba ni/ dge tshul bsnyil ba'i las byas pa la ji ltar nan thur byas pa gzhan dag la bzod par bya ba de bzhin du de la yang</text></item>
<item><p>298a3</p><section></section><text>bzod par bya ba nyid yin no/ /'dir gzhung ni dge tshul bsnyil ba sdud pa'i ltung byed kyi zhu ba las dge 'dun gyis dge tshul bsnyil ba'i las kyis bsnyil bar gyur cing de yang 'byung bar bskyod na bzod par bgyi'am/ bzod par mi bgyi/ bzod par bya'o zhes gsungs pa yin no/ /nan</text></item>
<item><p>298a4</p><section></section><text>thur byed pa de dag gis ma bskos na nan thur byas pa la bzod pa mi 'chags so zhes bya ba ni/ nan thur byed pa'i dge slong rnams kyis nan thur byas pa'i gang zag de la bzod pa gyis shig ces ma bskos par dge slong gzhan gyis de la bzod pa len par byed pa mi 'chags pa ste/ gal te</text></item>
<item><p>298a5</p><section></section><text>dge slong gzhan dag nan thur byas pa de la bzod pa byed 'dod na ci nas kyang nan thur byed pa dag gis der bskos pa nyid du 'gyur ba de ltar bya zhing de la bzod par bya'o/ /bskrad pas sun phyung ba'i gnas su gnas par mi bya ba nyid do zhes bya ba ni/ khyim sun 'byin pa bskrad pa nyid kyi</text></item>
<item><p>298a6</p><section></section><text>gnas gang sun phyung bar gyur pa'i spyod yul gyis gnas der des gnas par mi bya ba nyid de/ des de dag ni ma dad pa yongs su spang ba'i phyir gzhan du 'gro bar bya'o/ /'dir gzhung ni rnam par 'byed pa las tshe dang ldan pa khyod gnas 'di nas song shig ces bya ba dang / dge slong bram</text></item>
<item><p>298a7</p><section></section><text>ze'i bu mos zhus pa las kyang bskrad pa zhes bya ba'i don ci lags nye ba 'khor las de'i ming yin te/ 'on kyang bskrad par bya ba ni dge slong khyim sun 'byin pa gang yin pa de la bya ste de 'dir gnas par mi bya'o zhes gsungs pa yin no/ /gnas nas phyung ba thams cad la gnas par</text></item>
<item><p>298b1</p><section></section><text>bya ba ma yin pa nyid dang longs spyod par bya ba ma yin pa nyid do zhes bya ba ni/ lhan cig gnas par bya ba nyid ma yin pa dang / lhan cig longs spyod pa ma yin pa nyid ces bya ba de gnyis ni gnas nas phyung ba thams cad la rig par bya'i/ lta ba'i rnam pa mi gtong ba nyid kyi gnas nas</text></item>
<item><p>298b2</p><section></section><text>phyung ba 'ba' zhig la de gnyis rig par bya bar ma zad do/ /de yang bskrad par bya ba yin no/ /'dir gzhung ni/ dge slong bram ze'i bu mos zhus pa las gnas nas phyung ba grogs dang bcas par brjod par bgyi'am/ grogs ma mchis par brjod par bgyi/ gnas</text></item>
<item><p>298b3</p><section></section><text>nas phyung ba thams cad gcig pu grogs med pa gnyis pa med par brjod par bya'o/ /gnas nas phyung ba longs spyod dang bcas par brjod par bgyi'am/ longs spyod ma mchis par brjod par bgyi/ gnas nas phyung ba thams cad longs spyod med par brjod par bya'o zhes gsungs pa</text></item>
<item><p>298b4</p><section></section><text>yin no/ /'di la 'du shes kyi rnam par gzhag go zhes bya ba ni/ gnas nas phyung ba spang pa 'di la 'du shes kyi rnam par gzhag pa ste/ gang gis 'di gnas nas phyung ba yin no zhes bya bar shes la de mi spong ba de la nyes pa 'dir 'gyur gyi mi shes pa la ni ma yin no/ /'dir gzhung ni/</text></item>
<item><p>298b5</p><section></section><text>gang gis gnas nas phyung bar shes pa des lhan cig gnas pa dang / lhan cig longs spyod par mi bya'i/ gang gis gnas nas phyung bar mi shes pa des lhan cig gnas pa dang lhan cig longs spyod pa dag la ni ltung ba med do zhes gsungs pa yin no/ /yongs su spang bar bya ba thams</text></item>
<item><p>298b6</p><section></section><text>cad yongs su spang ba dag la yang 'di'i rjes su 'brang ba'i rnam pa nyid rig par bya'o/ /bya ba nyid na de gnyis chos ma yin pa'i phyogs dang cig shos su yin gyi cig shos dang ni ma yin no zhes bya ba ni/ las bye ba dang / 'khor lo bye ba dag las gang yang rung ba bye ba nyid na gnas par bya ba ma</text></item>
<item><p>298b7</p><section></section><text>yin pa nyid dang longs spyad par bya ba ma yin pa nyid de gnyis chos ma yin pa'i phyogs dang cig shos chos kyi phyogs su lhan cig mi bya ba yin gyi/ chos kyi phyogs cig shos dang chos ma yin pa'i phyogs su lhan cig byar mi rung ba ni ma yin te/ chos kyi phyogs la ni nyes pa med</text></item>
<item><p>299a1</p><section></section><text>pa'i phyir ro/ /'dir gzhung ni khas blangs pa dag khas ma blangs pa dag dang lhan cig longs spyod par byed na nyes byas so/ /khas ma blangs pa dag khas blangs pa dang lhan cig longs spyod par byed pa la ni lhung ba med do zhes gsungs pa yin no/ /nan thur byas</text></item>
<item><p>299a2</p><section></section><text>pa gzhan dag la de gnyis mi bya'o zhes bya ba ni/ gnas nas phyung ba las gzhan pa'i nan thur byas pa bsdigs pa dang smad pa dang bskrad pa dang phyir 'gyed pa byas pa'i yul dag la lhan cig gnas par mi bya ba nyid dang lhan cig longs spyad par mi bya ba nyid de gnyis mi bya ba'o/ /</text></item>
<item><p>299a3</p><section></section><text>'dir gzhung ni bsdigs pa'i las bgyis pa la smad pa'i las bgyid na bgyis par brjod par bgyi'am/ bcom ldan 'das kyis bka' stsal pa/ byas par brjod par bya ste/ bsdigs pa'i las ni bag yangs su gyur to zhes bya ba la sogs pas/ gnas nas phyung ba</text></item>
<item><p>299a4</p><section></section><text>las gzhan pa'i nan thur byas pa dag la nan thur gzhan 'chags par gsungs nas gnas nas phyung ba la bsdigs pa'i las bgyid na bgyis par brjod par bgyi'am/ nye ba 'khor mi bya ste/ de ci'i phyir zhe na/ de ni longs mi spyad par bya ba'i phyir song ba yin pa'i phyir ro/ /de bzhin</text></item>
<item><p>299a5</p><section></section><text>du gnas nas phyung ba la smad pa dang bskrad pa dang phyir 'gyed pa'i las bgyid na bgyis par brjod par bgyi'am/ nye ba 'khor mi bya ste/ de ci'i phyir zhe na/ de ni longs mi spyad par bya ba'i phyir song ba yin pa'i phyir ro zhes gsungs pa yin te/ de'i phyir mdo 'di byas so/ /des 'grogs</text></item>
<item><p>299a6</p><section></section><text>bshes la brten te gnas par bya ba nyid do zhes bya ba ni/ nan thur byas pa des 'grogs bshes la brten te gnas par bya ba nyid yin pa ste/ chad pa dang bcas pa nyid la yang de ltar 'gyur ro/ /'dir gzhung ni mi gnas par 'dug par mi bya'o zhes gsungs pa de'i don ci lags/ gang</text></item>
<item><p>299a7</p><section></section><text>zag gang la la 'grogs bshes sam gus pa'am ngo tsha shes pa'am yid du 'thad pa'i sems nye bar gnas par yod pa de la gnas te 'dug par bya'o zhes gsungs pa'i gzhung gnang ba yin no/ /nan thur bya pas sam nyams pa bskrad par bya bas 'gyur ba brten na yo byad kyang phyung ste</text></item>
<item><p>299b1</p><section></section><text>dor ro zhes bya ba ni/ dge slong gang la nan thur bya ba des sam/ tshul khrims 'chal pa nyams pa la bskrad par bya ba des dom zung dang khro bo la sogs par 'gyur ba bstan na de'i tshe de'i yo byad kyang phyung ste dor bar bya'o/ /mthus bskrad par bya'o zhes bya ba ni/ sngar bstan pa'i gang zag</text></item>
<item><p>299b2</p><section></section><text>nan thur bya ba dang / tshul khrims 'chal pa de gnyis so/ /'jus pa gcad par bya'o zhes bya ba ni/ gang zag de gnyis bskrad pa na ka ba la sogs pa gang la 'jus pa de yang gcad par bya'o/ /de rdib ba'i chos ma yin na dbyung ngo zhes bya ba ni/ gang la 'jus pa gcad par bya ba de rdib</text></item>
<item><p>299b3</p><section></section><text>par 'gyur ba nyid ma yin na dbyung bar bya'o/ /'dir gzhung ni/ de la ka ba gcad par bya sgo skyes dbyung bar bya'o zhes gsungs pa yin te/ de'i phyir mdo de gnyis byas so/ /de dge 'dun gyis phyir bcos so zhes bya ba ni/ bcad pa dang phyung ba de dge 'dun gyis phyir bcos par bya'i/</text></item>
<item><p>299b4</p><section></section><text>gang gi phyir bcad pa dang phyung ba des ni ma yin no/ /ji ltar zhe na de'i phyir/ bcol te'o zhes bya ba smras te/ sbyin bdag la'o/ /ma grub na gtsug lag khang gi rdzas kyis so zhes bya ba ni/ bcol te ma grub na gtsug lag khang gi rdzas kyis phyir bcos par bya ba'o/ /'thab krol byed pa</text></item>
<item><p>299b5</p><section></section><text>bskrad pa na gzung bar mi bya'o zhes bya ba ni/ dge slong 'thab krol byed pa gtsug lag khang nas bskrad pa dang / dge slong gzhan gyis phyir gzung bar mi bya ba ste/ de ni phran tshegs dag las 'byung ngo / /'thab krol la 'bad pas ma log na nye bar zhi bar byi ba'i phyir gnas nas dbyung</text></item>
<item><p>299b6</p><section></section><text>bar bya'o zhes bya ba ni/ 'thab krol byed pa la bsdigs pas nyes par zhi bar bya ba'i phyir gnas nas dbyung bar bya'o zhes bya ba ni/ 'thab krol byed pa la bsdigs pas nye bar zhi bar bya ba brtsams shing 'bad pas 'thab krol ma log cing ma btang na nye bar zhi bar bya ba'i phyir de gnas nas</text></item>
<item><p>299b7</p><section></section><text>dbyung ba'i las bya'o/ /yang dang yang du don gzhan dang gzhan gyi phyir 'thab krol skyed par byed pa nyid la ni bsdigs pa'i las bya'o/ /mi gtong ba la ni gnas nas dbyung ba'i las bya ste/ de gnyis kyi yul gyi bye brag ni de yin no/ /'dir gzhung ni gleng gzhi dag las/ bcom</text></item>
<item><p>300a1</p><section></section><text>ldan 'das kyis bka' stsal pa/ 'thab krol byed pa dag bzlog par bya'o/ /de dag mi bzlog pa na mi 'khod nas/ bcom ldan 'das kyis bka' stsal pa/ gal te bzlog pa na mi 'khod na gnas nas dbyung bar bya'o zhes gsungs pa yin no/ /rnam par gtan</text></item>
<item><p>300a2</p><section></section><text>la 'bebs pa las gyur pa la nye bar zhi bas so zhes bya ba ni/ 'di ni 'di lta bu yin no/ /'di ni 'di lta bu ma yin no zhes bya ba la sogs pas dngos po'i rang gi ngo bo nges par 'dzin pa ni rnam par gtan la 'bebs pa ste/ de las gyur pa'i 'thab krol 'og nas 'byung ba'i rtsod pa nye bar</text></item>
<item><p>300a3</p><section></section><text>zhi bar bya bas mi ldog na nye bar zhi bar bya ba'i phyir gnas nas dbyung ba'i las bya'o/ /gnas pa la gnas kyis 'bad par bya'o zhes bya ba ni/ slob ma dang nye gnas kyi rnam par gtan la 'bebs pa las gyur pa'i 'thab mo la mkhan po dang slob dpon gyis yal bar mi 'dor bar 'bad</text></item>
<item><p>300a4</p><section></section><text>par bya ba ste/ 'di ltar des gzhan la bcol bas 'bad par bya ba'am rang gis bya bas kyang rung ngo / /'thab krol gyi rgyu nye bar sgrub pa yang gnas nas dbyung bar bya ba nyid do zhes bya ba ni/ mi gtong na zhes bya bar sbyar te/ 'dir 'thab krol gyi rgyu zhes bya ba ni/ 'thab krol bskyed pa'i gzhi</text></item>
<item><p>300a5</p><section></section><text>bden yang rung brdzun yang rung ba ste 'thab krol gyi rgyu nye bar sgrub par byed pa gang yin pa ste/ 'thab krol gyi rgyu nye bar sgrub pa las bzlog pa'i phyir 'bad pas ma log na de la yang gnas nas dbyung ba'i las bya ba nyid yin gyi 'thab krol byed pa 'ba' zhig las bya bar ma zad do/ /dge slong ma rnams</text></item>
<item><p>300a6</p><section></section><text>dang 'dre zhing gnas pa la yang gnas nas dbyung bar bya'o zhes bya ba yang mi gtong na zhes bya bar sbyar te/ 'dir 'dre zhing gnas pa zhes bya ba ni/ yang dang yang du sde zhing gnas pa ste/ dge slong gre skyes lta bu'o/ /dge slong gang dge slong ma rnams dang lhan cig 'dre zhing gnas pa la</text></item>
<item><p>300a7</p><section></section><text>'bad pas bzlog kyang mi gtong na de la yang gsol ba dang bzhi'i las kyis gnas nas dbyung bar bya'i/ gzhan dag la bya ba 'ba' zhig tu ma zad do/ /de'i sngags ni dge 'dun btsun pa rnams gsan du gsol/ tshe dang ldan pa gre skyes 'di dge slong ma rnams dang lhan cig 'dre zhing</text></item>
<item><p>300b1</p><section></section><text>gnas na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong gre skyes dge slong ma rnams dang lhan cig 'dre zhing gnas pa la gnas pas dbyung ba'i phrin las mdzad do/ /'di ni gsol ba'o zhes bya ba la sogs</text></item>
<item><p>300b2</p><section></section><text>pa gsungs pa yin no/ /'dis gnas nas phyung ba la dge slong mas phyag bya ba'i 'os ma yin pa'i sdom pa bya'o zhes bya ba ni/ dge slong ma dang 'dre zhing gnas pa'i bdag nyid kyi rgyu 'dis gnas nas phyung ba'i dge slong la dge slong ma rnams kyis kyang gsol ba dang gnyis kyi las</text></item>
<item><p>300b3</p><section></section><text>kyis phyag bya ba'i 'os ma yin pa'i sdom pa sbyin par bya'o/ /de'i sngags ni dge 'dun 'phags ma rnams bdag la gsan du gsol/ /'phags pa dge slong gre skyes dge slong ma rnams dang lhan cig 'dre zhing gnas pas dge slong gi dge 'dun gyis gnas nas dbyung ba'i 'phrin las mdzad lags</text></item>
<item><p>300b4</p><section></section><text>te/ de'i slad du dge 'dun 'phags ma rnams kyis 'phags pa dge slong gre skyes gnas nas dbyung ba'i 'phrin las mdzad lags pa la phyag bgyi ba'i 'os ma lags pa'i sdom pa gsol na/ gal te dge 'dun 'phags ma'i dus la bab cing bzod na/ dge 'dun 'phags ma rnams</text></item>
<item><p>300b5</p><section></section><text>kyis gnang bar mdzod cig dang / dge 'dun 'phags ma rnams kyis 'phags pa dge slong gre skyes gnas nas dbyung ba'i phrin las mdzad lags pa la phyag bgyi ba'i 'os ma lags pa'i sdom pa stsol to/ /'di ni gsol ba'o zhes bya ba la sogs pa gsungs pa yin no// //</text></item>
<item><p>300b6</p><section></section><text>bam po drug cu gsum pa/ nan thur gyi rgyu gzhan la de'i don du bsam pas gzhan byed pa ni 'chags so zhes bya ba ni/ nan thur gyi rgyu gzhan la zhes bya ba bsdigs pa'i nan thur gyi rgyu 'thab krol byed pa nyid gang yin pa de la'o/ /de'i don du bsam pas zhes bya ba ni/ nan thur gyi rgyu nye</text></item>
<item><p>300b7</p><section></section><text>bar gnas pa de'i bdag nyid kyi rang gi ngo bor gyur pa'i don gang yin pa de ni de'i don to/ /der bsam pa gang yin pa de ni de'i don du bsam pa ste/ nan thur gyi rgyu nye bar gnas pa de'i don du bsam pas zhes bya ba'i tha tshig go/ /gzhan byed pa zhes bya ba ni bsdigs pa'i nan thur gyi las</text></item>
<item><p>301a1</p><section></section><text>kyi rgyu 'thab krol byed pa nyid gang yin pa de la de'i don du bsam pas de'i ming dang tshig las gzhan pas sgra bskrad pa'i nan thur gyi las bya ba'i rgyu khyim sun 'byin pa nyid gang yin pa'i ming dang tshig gi sgra gang yin pa brjod pa'o/ /'chags so zhes bya ba ni/ gzhan</text></item>
<item><p>301a2</p><section></section><text>gyis ming dang tshig gi sgra brjod pa des bsdigs pa'i nan thur gyi las bya ba'i rgyu 'thab krol byed pa nyid gang yin pa de brjod pa'i las 'chags pa ste/ des bsdigs pa'i las nyid 'chags so zhes bya ba'i tha tshig go/ /'di skad bstan te/ gal te bsdigs pa'i nan thur gyi rgyu nye bar gyur</text></item>
<item><p>301a3</p><section></section><text>la/ de'i don du bsam pas bskrad pa la sogs pa'i ming gis nan thur gyi las byed na de lta na yang bsdigs pa'i nan thur gyi las nyid 'chags par 'gyur ro/ /gzhan du na mi 'chags so zhes bya ba ni/ de'i don du bsam pa med pas ni mi 'chags pa ste/ de'i ming gi don 'dod pa nyid</text></item>
<item><p>301a4</p><section></section><text>du mi sems na nan thur gyi rgyu nye bar gnas pa de'i las mi 'chags so/ /'di skad bstan te/ nan thur gyi rgyu nye bar gnas pa de'i ming dang de'i brjod pas don de la nan thur gyi las gzhan gyi ming dang don du brjod pa na snga ma nyid yin par mi sems par gzhan nyid yin par sems na ni</text></item>
<item><p>301a5</p><section></section><text>las de mi 'chags so/ /'thab krol byed pa nyid kyi rgyu la gang gi tshe nan thur gyi las byed pa de'i tshe/ gal te bsdigs pa'i sgra'i don du bsams te bskrad pa'i las byed na des ni bsdigs pa'i las 'chags so/ /ji ste 'thab grol byed pa nyid kyi rgyu la bskrad pa'i don nyid du</text></item>
<item><p>301a6</p><section></section><text>bsams te/ bskrad pa'i las byed na des ni bsdigs pa'i las mi 'chags so/ /de ltar yang nye ba 'khor bsdigs pa yang gzhan la smad pa yang gzhan bskrad pa yang gzhan phyir 'gyed pa yang gzhan kho na yin te/ de dag gi rgyu ni tha dad pa nyid do zhes gsungs pa yin no/ /</text></item>
<item><p>301a7</p><section></section><text>gzhan la nyams so zhes bya ba ni/ nan thur gzhan byas pa la snga ma nyams pa yin te/ gzhan mi 'chags pa ni ma yin no/ /'di skad bstan te/ nan thur gzhan byas na nan thur sngar byas pa nyams so/ /'dir gzhung ni dge slong bram ze'i bu mos zhus pa las btsun pa re</text></item>
<item><p>301b1</p><section></section><text>zhig bsdigs pa'i las bgyis pa la smad pa'i las bgyid na bgyis par brjod par bgyi'am/ bcom ldan 'das kyis bka' stsal pa/ byas par brjod par bya ste/ bsdigs pa'i las ni bag yangs su gyur to/ /btsun pa gnas nas phyung ba la bsdigs pa'i las bgyid na</text></item>
<item><p>301b2</p><section></section><text>bgyis par brjod par bgyi'am/ nye ba 'khor mi bya ste/ de ci'i phyir zhe na/ de ni longs mi spyod pa'i phyir song ba'i phyir ro zhes gsungs pa yin no/ /gnas nas phyung ba la ni mi 'chags so zhes bya ba ni/ gnas nas dbyung ba'i bdag nyid kyi nan thur byas pa la ni bsdigs pa</text></item>
<item><p>301b3</p><section></section><text>la sogs pa'i nan thur gyi las gzhan mi 'chags pa'o/ /snga ma nyams par yang mi 'gyur te/ de longs spyod pa'i phyir song ba nyid yin pa'i phyir ro/ /shes pa dang bsod nams chen po dang mdo sde dang 'dul ba dang ma mo 'dzin pa dang thos pa mang ba dang phyogs mang ba dang 'khor</text></item>
<item><p>301b4</p><section></section><text>mang ba dag la ni sbom po'o zhes bya ba ni/ shes pa dang bsod nams che ba dang mdo sde 'dzin pa dang 'dul ba 'dzin pa dang ma mo 'dzin pa dang thos pa mang ba dang phyogs mang ba dang / 'khor mang ba dang chos kyis gnas nas 'byin na dbyen gyi skabs su gtogs pa'i nyes pa sbom por</text></item>
<item><p>301b5</p><section></section><text>'gyur ro/ /thos pa mang ba zhes smos pas ni rtog ge dang sgra dang dpyod pa la sogs pa dag kyang bsdus pa yin no/ /gal te dbye bar 'dod pas gnas nas 'byin na ni sbom po'o/ /dbye bar mi 'dod pas gnas nas 'byin na ni sbyor ba las byung ba'i nyes byas so/ /khyim pa ni dpe'o</text></item>
<item><p>301b6</p><section></section><text>zhes bya ba ni/ khyim pa la brnyas thabs byed pa la phyir 'gyed pa'i las bya'o zhes gsungs pa'i skabs su khyim pa zhes smos pa ni dge slong la sogs pa lnga bo dag ni dpe yin no/ /dge slong la sogs pa lnga po dag la brnyas thabs byed pa la yang phyir 'gyed par bya'o zhes bya ba ni/ khyim</text></item>
<item><p>301b7</p><section></section><text>pa la brnyas thabs byed pa la phyir 'gyed pa'i las bya'o zhes gang gsungs pa de ni dpe tsam du zad de/ dge slong dang dge slong ma dang dge slob ma dang dge tshul ma dag la brnyas thabs byed pa dag la yang phyir 'gyed pa'i las bya ba kho na yin no/ /'dir gzhung ni btsun</text></item>
<item><p>302a1</p><section></section><text>pa bcom ldan 'das kyis dge slong khyim pa la brnyas thabs bgyid pa la phyir 'gyed pa'i las bya'o zhes gsungs na/ btsun pa dge slong la brnyas thabs bgyid par gyur na de la yang phyir 'gyed pa'i las bgyi'am/ nye ba 'khor bya'o zhes bya ba la sogs</text></item>
<item><p>302a2</p><section></section><text>pa gsungs pa yin no/ /khro ba ni brnyas thabs ma yin pa ma yin no zhes bya ba ni/ khro ba ni brnyas thabs byed pa yin pas de la yang phyir 'gyed pa'i las bya ba nyid yin no/ /nan thur gyi las dag la thun mong ma yin pa dogs par mi bya'o zhes bya ba ni/ nan thur gyi las dag la</text></item>
<item><p>302a3</p><section></section><text>dge slong dang dge slong ma thun mong ma yin par dogs par mi bya ste/ dge slong ma rnams la yang na thur gyi las dag bya ba nyid yin no/ /rab tu byung zhing bsnyen par rdzogs pa la yang de dag bya ba nyid yin no zhes bya ba ni/ rab tu byung zhing bsnyen par rdzogs pa la yang nan thur gyi las</text></item>
<item><p>302a4</p><section></section><text>dag bya ba nyid yin pa'o/ /khyim pa la mi bya'o zhes bya ba ni/ khyim pa la nan thur gyi las dag mi bya ba ste/ de la dge 'dun mi dbang ba'i phyir ro/ /dge slong la pham par 'gyur ba yang dag pa ma yin pas skur pa dang gshe ba dang spyo ba la lhung bzed khas dbub par bya'o zhes bya ba ni/</text></item>
<item><p>302a5</p><section></section><text>gsol ba 'ba' zhig gi las kyis lhung bzed khas dbub par bya'o zhes bya bar sbyar ro/ /su la khas dbub par bya zhe na/ de'i phyir dge slong la pham par 'gyur ba yang dag pa ma yin pas skur pa'i khyim pa la'o zhes bya bar sbyar ro/ /'dir dge slong zhes smos pa ni chos 'di pa'i rab tu byung</text></item>
<item><p>302a6</p><section></section><text>ba'i dpe yin no/ /pham par 'gyur ba zhes smos pa yang dpe yin te/ tshul khrims lhur bya ba yin gyi ltung ba lhur bya ba ni ma yin no/ /des na rab tu byung zhing bsnyen par ma rdzogs pa la skur pa 'debs pa la yang lhung bzed khas dbub par bya'o/ /yang dag pa ma yin pas skur ba zhes bya ba</text></item>
<item><p>302a7</p><section></section><text>ni/ brdzun gyis skur pa 'debs pa ste de la'o/ /gshe ba dang spyo ba la zhes bya ba ni/ rab tu byung ba 'di pa la yang dag pa yang rung yang dag pa ma yin pa yang rung bas gshe ba dang spyo bar byed pas khyim pa la yang lhung bzed khas dbub par bya ba'o/ /'dir gzhung ni chos gnyis dang ldan pa'i</text></item>
<item><p>302b1</p><section></section><text>khyim pa dag la lhung bzed las dbub par bya ste/ gnyis gang zhe na/ dge slong dag la gshe ba dang spyo bar byed pa dang / dge slong dag pa la gzhi med par pham par 'gyur ba'i chos kyis skur pa 'debs pa la'o zhes gsungs pa yin no/ /ci khas bub tu gzhag pas khas</text></item>
<item><p>302b2</p><section></section><text>dbub par bya'am/ 'on te gzhan gyis she na de'i phyir rnam par gzhag par bya bas so zhes bya ba smras te/ 'dir lhung bzed bzed par mi bya'o zhes khrims su bca' ba rnam par gzhag par bya bas yin gyi/ lhung bzed kyi dbyibs kyis ni ma yin no/ /rnam pa gang gis de rnam par gzhag</text></item>
<item><p>302b3</p><section></section><text>par bya zhe na de'i phyir gsol bas so zhes bya ba smras te/ gsol ba 'ba' zhig gi las kyis so/ /de'i sngags ni/ dge 'dun btsun pa rnams gsan du gsol/ /lits+tsha bI chen pos tshe dang ldan pa gyad bu nor la yang dag pa ma lags pas skur na/ gal te dge 'dun gyi dus la bab</text></item>
<item><p>302b4</p><section></section><text>cing bzod na dge 'dun gyis gnang bar mdzod cig dang / dge 'dun gyis lits+tsha bI chen po la lhung bzed khas dbub par bgyi'o/ /'di ni gsol ba'o zhes gsungs pa yin no/ /gang gi phyir de khas phub pa de'i don brjod par bya ste/ lhung bzed khas phub pa'i khyim du 'gro bar mi bya'o/ /</text></item>
<item><p>302b5</p><section></section><text>stan la 'dug par mi bya'o/ /sbyin par bya ba'i chos bshams pa la yongs su longs spyod par mi bya'o/ /bsod snyoms blang bar mi bya'o/ /chos bstan par mi bya'o zhes bya ba smras te/ sbyin par bya ba'i chos bshams pa la yongs su longs spyad par mi bya'o zhes smos pas ni gtsug</text></item>
<item><p>302b6</p><section></section><text>lag khang yang spang bar byas par rig par bya'o/ /de ltar yang 'dir gzhung ni/ sbyin par bya ba'i chos sngar bshams pa dag la yongs su longs spyad par mi bya'o zhes gsungs pa yin no/ /gang du las bya ba der gtogs pa dag la khas phub pa nyid yin no zhes bya ba ni/ gnas kyi</text></item>
<item><p>302b7</p><section></section><text>gzhi gang du las bya ba der gtogs pa'i khyim bdag rnams la lhung bzed khas phub pa nyid yin no/ /'dir gzhung ni/ dge slong gis khyim bdag bzhi'i gnas bzhi po dag tu lhung bzed bzhi khas dbub par 'gyur ba mchis sam/ bka' stsal pa yod de/ khri'am khri'u'am/</text></item>
<item><p>303a1</p><section></section><text>shing ngam re ldes gnas bzhi po dag gi mtshams dag mnan te khas dbub par byed na'o zhes gsungs pa yin no/ /tha na gnas nas phyung ba phan chad rang gi phyogs dang mthun pa ma yin pa'i khyim du de mi 'chags so zhes bya ba ni/ tha na gnas nas phyung</text></item>
<item><p>303a2</p><section></section><text>ba phan chad nas rang gi phyogs dang mthun pa ma yin pa tshun chad kyi dge slong gis yon bdag gi khyim du lhung bzed khas dbub pa de mi 'chags so/ /'dir gzhung ni dge slong khas blangs pa dag gis khas ma blangs pa dag gi khyim bdag rnams kyi khyim dag tu lhung bzed khas dbub</text></item>
<item><p>303a3</p><section></section><text>par byed na khas ma phub par brjod par bya'o/ /de bzhin du gnas nas phyung ba dag gis rang bzhin du gnas pa dag gi khyim bdag rnams kyi khyim dag tu lhung bzed khas dbub pa byed na khas ma phub par brjod par bya'o/ /de bzhin du gnas par mi bya ba dag gis khyim pa dag rnams kyi</text></item>
<item><p>303a4</p><section></section><text>khyim dag tu lhung bzed khas dbub par byed na khas ma phub par brjod par bya'o zhes gsungs pa yin no/ /de 'ga' zhig gis go bar bya'o zhes bya ba ni/ lhung bzed khas phub pa de dge slong 'ga' zhig gis khyim bdag de la dge 'dun gyis khyod la lhung bzed khas phub po zhes go bar</text></item>
<item><p>303a5</p><section></section><text>bya'o/ /bzed par gsol ba dang ldan na gsal bas bzlog par bya'o zhes bya ba ni/ khyim bdag des dge slong gang la skur ba'am gshe ba dang spyo ba byas pa'i dge slong de la bzod pa gsol zin pa dang ldan zhing dge 'dun la lhung bzed phyir bzlog par gsol ba'i sngags lan gsum</text></item>
<item><p>303a6</p><section></section><text>yang brjod na de la dge 'dun gyis gsol ba 'ba' zhig gi las kyis lhung bzed phyir bzlog par bya ba'o/ /de la gsol ba'i sngags lan gsum bzlas pa ni dge 'dun btsun pa rnams gsan du gsol/ /bdag lits+tsha bI chen po mi dge ba'i grogs pos bslus pas 'phags pa gyad</text></item>
<item><p>303a7</p><section></section><text>bu nor la yang dag pa ma lags pas skur pas dge 'dun gyis bdag la lhung bzed khas dbub pa mdzad de/ bdag lhung bzed khas phub pa dge 'dun las lhung bzed slar bzlog par gsol na/ thugs brtse ba can dge 'dun btsun pa rnams kyis thugs brtse ba nye bar bzung ste lhung</text></item>
<item><p>303b1</p><section></section><text>bzed slar bzlog tu gsol/ /lan gsum du bzlas zhes gsungs pa yin no/ /gsol ba 'ba' zhig gi sngags ni/ dge 'dun btsun pa rnams gsan du gsol/ /lits+tsha bI chen po mi dge ba'i grogs pos bslus pa 'dis/ tshe dang ldan pa gyad bu nor la yang dag par ma lags</text></item>
<item><p>303b2</p><section></section><text>pas skur te/ dge 'dun gyis de la lhung bzed khas dbub pa mdzad pa las/ lits+tsha bI chen po lhung bzed khas phub pa de/ dge 'dun las lhung bzed slar bzlog pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun</text></item>
<item><p>303b3</p><section></section><text>gyis lits+tsha bI chen po la lhung bzed slar bzlog par mdzad do/ /'di ni gsol ba'o zhes gsungs pa yin no/ /bcabs pa'i sems ma skyes na mtha' las ldang bar 'gyur ro zhes bya ba ni/ gang la bcab pa'i sems gcig kyang ma skyes na de pham par 'gyur ba'i ltung ba las ldang bar</text></item>
<item><p>303b4</p><section></section><text>'gyur ba'o/ /thabs gang gis ldang bar 'gyur zhe na de'i phyir bslab pa spyod pas so zhes bya ba smras so/ /bslab pa spyod pa de gang gis bsgrub par bya zhe na/ de'i phyir de thob pas so zhes bya ba smras te/ bslab pa la spyod pa thob pas bsgrub par bya'i ma thob pas ma yin no/ /su las</text></item>
<item><p>303b5</p><section></section><text>thob pa zhe na de'i phyir/ dge 'dun las so zhes bya ba smras te/ dge 'dun las ji srid 'tsho'i bar du bslab pa sbyin par lan gsum gsol te/ thob pas ldang bar 'gyur ro/ /gsol ba'i sngags lan gsum bzlas pa ni/ dge 'dun btsun pa rnams gsan du gsol/ bdag</text></item>
<item><p>303b6</p><section></section><text>dge slong dga' byed kyis bslab pa ma phul bar mi tshangs par spyod pa 'khrig pa'i chos bsten kyang bcab pa'i sems gcig tsam gyis kyang bcabs par ma bgyis te bdag dge slong dga' byed dge 'dun las ji srid 'tsho'i bar du bslab pa gsol na/ thugs brtse ba can dge 'dun btsun pa</text></item>
<item><p>303b7</p><section></section><text>rnams kyis thugs brtse ba'i slad du/ bdag dge slong dga' byed la ji srid 'tsho'i bar du bslab pa stsal du gsol/ /lan gsum du bzlas zhes gsungs pa yin no/ /dge 'dun gyis de la ji ltar sbyin par bya zhe na/ de'i phyir las kyis sbyin no zhes bya ba smras te/ gsol ba dang bzhi'i</text></item>
<item><p>304a1</p><section></section><text>las kyis sbyin no/ /de'i sngags ni dge 'dun btsun pa rnams gsan du gsol/ /dge slong dga' byed 'dis bslab pa ma phul bar mi tshangs par spyod pa 'khrig pa'i chos bsten kyang bcabs pa'i sems gcig tsam gyis kyang bcabs par ma bgyis te/ dge</text></item>
<item><p>304a2</p><section></section><text>slong dga' byed 'di dge 'dun las ji srid 'tsho'i bar du bslab pa gsol na/ gal te dge 'dun gyi dus la bab cing bzod na dge 'dun gyis gnang ba mdzod cig dang / dge 'dun gyis dge slong dga' byed la ji srid 'tsho'i bar du bslab pa stsol to/ /'di ni gsol ba'o zhes bya</text></item>
<item><p>304a3</p><section></section><text>ba la sogs pa gsungs pa yin no/ /dus ji srid du zhe na/ de'i phyir ji srid 'tsho'i bar du'o zhes bya ba smras so/ /'dir gzhung ni phran tshegs dag las/ dge slong dag dge slong dga' byed 'di la ji srid 'tsho'i bar du bslab pa phyin cig ces bya ba la sogs pa gsungs pa yin no/ /gang gi tshe</text></item>
<item><p>304a4</p><section></section><text>dgra bcom pa nyid thob pa de'i tshe na ni bslab pa byin pa zhes mi bya ste/ 'khrul pa'i rgyu 'dod chags la sogs pa thams cad spangs pa'i phyir ro/ /ngo tsha dang ldan pa dang mdo sde 'dzin pa dang 'dul ba 'dzin pa dang ma mo 'dzin pa dang / shes pas ni gcig gi mdun du bshags pas</text></item>
<item><p>304a5</p><section></section><text>dge 'dun lhag ma dag go zhes bya ba ni/ de dag gis ni gang zag gcig gi mdun du bshags pas chog gi / yongs su gnas pa dang mgu ba dag spyad par bya mi dgos pa nyid do/ /bsam pas ltung ba las ldang gi chad pa'i las kyis ni ma yin no zhes bya ba ni/ bsam pa'i khyad</text></item>
<item><p>304a6</p><section></section><text>par bskyed pa'i phyir chad pa'i las bya ba yin gyi/ gal te chad pa'i las med par bsam pa'i khyad par skye na chad pa'i las mi dgos so/ /'dir gzhung ni/ sil bu dag las de lta bas na gang dag rnam pa de lta bur rang bzhin gyis ngo tsha shes pa dang ldan pa de dag gis ni gcig gi</text></item>
<item><p>304a7</p><section></section><text>mdun du bshags par rjes su gnang ngo zhes bya ba la sogs pa gsungs pa yin no/ /ltung ba ming dang rigs dang ldan par brjod par bya'o zhes gang gsungs pa de la 'dir ming ni rnam pa ji lta bu zhig yin/ rigs ni rnam pa ji lta bu zhig yin par shes par bya zhe na/ de'i phyir</text></item>
<item><p>304b1</p><section></section><text>'dir ming ni ltung byed kyi sde tshan las ming ngo / /byung ba ni rigs so zhes bya ba smras te/ sde tshan la brten nas ltung ba rnams kyi ming du grags pa gang yin pa de ni ming yin par shes par bya'o/ /byung ba gang yin pa de ni rigs yin par shes par bya'o/ /des na pham par 'gyur ba</text></item>
<item><p>304b2</p><section></section><text>dang / dge 'dun lhag ma dang / ltung byed dang / so sor bshags par bya ba dang / nyes byas zhes bya ba ltung byed kyi sde tshan lnga po dag ni ming ngo / /mi gsod pa la sogs pa'i pham par 'gyur ba 'byung ba dang / bsams bzhin du khu ba 'byin pa la sogs pa'i dge 'dun</text></item>
<item><p>304b3</p><section></section><text>lhag ma byung ba dang / sra brkyang phyung nas zhag bcu las 'das par gos rnam par ma brtags pa 'chang ba la sogs pa'i spang ba'i ltung byed dang / shes bzhin du brdzun du smra ba la sogs pa'i ltung byed byung ba dang / nye du ma yin pa'i dge slong ma'i lag nas bza' ba dang bca'</text></item>
<item><p>304b4</p><section></section><text>ba len pa la sogs pa'i so sor bshags pa byung ba dang / sham thabs zlum por ma bgos pa la sogs pa'i nyes byas byung ba ni rigs yin no/ /'dir gzhung ni btsun pa ltung ba rnams kyi ming zhes kyang bgyi/ rigs zhes kyang bgyi na/ btsun pa ming ni gang lags/</text></item>
<item><p>304b5</p><section></section><text>rigs ni gang lags/ nye ba 'khor pham par 'gyur ba zhes bya ba ni ming ngo / /byung ba ni rigs so/ /dge 'dun lhag ma zhes bya ba ni ming ngo / /byung ba ni rigs so/ /ltung byed dang so sor bshags par bya ba dang nyes byas zhes bya ba ni ming ngo / /byung ba ni rigs so zhes gsungs pa yin no/ /</text></item>
<item><p>304b6</p><section></section><text>kau shAm+bI pa dang dmar ser can gyi gzhi gnyis la phyir bcos pa'i gzhi zhes bya ba'i ming gzhan du byas te phyir bcos par bya ba'i gang zag gi bye brag thams cad bstan pa'i phyir ro/ /'thab krol byed pa la sogs pa'i gang zag gang ji snyed phyir bcos par bya ba de dag thams</text></item>
<item><p>304b7</p><section></section><text>cad de gnyis kyis phyir bcos par gsungs pas/ de'i phyir don dang mthun pa'i ming bstan par bya ba'i phyir de gnyis la phyir bcos pa'i gzhi zhes bya ba'i ming gzhan du byas te/ des na ming brjod pa kho nas brda phrad pa sla bar 'gyur ro/ /phyir bcos</text></item>
<item><p>305a1</p><section></section><text>pa'i gzhi zhu ba la sogs pa'i skabs so zhes bya ba de zhu ba la sogs pa'i skabs nas 'byung ba bshad zin to/ /phyir bcos pa'i gzhi rdzogs so zhes bya ba kau shAm+bI pa dang dmar ser can gyi gzhi bshad zin to// //da ni dus dang dus ma yin par bsdus pa</text></item>
<item><p>305a2</p><section></section><text>'byung ba'i gzhi bsdu ba'i phyir 'di la dge 'dun lhag ma mi shes pa nyid dang bcabs pa'i sems ma bzhag pas brjod pa dang byas sam ma byas ji zhig ji lta bu zhig ces dran par mi nus pa nyid dang / bsnyen par rdzogs pa nyid dang / gnas nas phyung ba nyid la 'chab pa mi 'byung ngo zhes</text></item>
<item><p>305a3</p><section></section><text>bya ba smras te/ de dag la dge 'dun lhag ma'i ltung ba 'chab pa'i nyes pa mi 'byung ngo zhes bya bar sbyar ro/ /'di la dge 'dun lhag ma mi shes pa nyid ces bya ba la/ 'di la zhes bya ba ni bsgrub pa 'di la'o/ /dge 'dun lhag ma mi shes pa nyid ces bya ba ni/ dge 'dun lhag mar</text></item>
<item><p>305a4</p><section></section><text>'gyur ro zhes bya bar mi shes par nyid de/ shes te sbas na ni 'chab par 'gyur bas de ltar mi shes pa nyid yin na de la 'chab pa mi 'byung ngo / /bcabs pa'i sems ma bzhag pas brjed pa zhes bya ba ni/ dge slong gang gis bcabs pa'i sems snga nas ma gzhag pas dge 'dun</text></item>
<item><p>305a5</p><section></section><text>lhag ma byung nas sngar shes pa'i don de nyid dogs pa med par brjod pa ste/ gang gis bcabs pa'i sems gzhag pas ni phyis brjed par gyur du zin kyang 'chab pa'i nyes pa kho nar 'gyur bas de'i phyir bcabs pa'i sems ma bzhag pa zhes bye brag tu byas te/ de ltar bcabs</text></item>
<item><p>305a6</p><section></section><text>pa'i sems ma bzhag pas brjed pa de la yang 'chab pa mi 'byung ngo / /byas sam ma byas ji zhig ji lta bu zhig ces dran par mi nus pa nyid ces bya ba la/ byas sam ma byas zhes bya bas ni ci bdag gis deng las shig byas sam 'on te ma byas snyam du las kyi 'jug pa'i skabs la</text></item>
<item><p>305a7</p><section></section><text>dogs pa bstan to/ /ci zhig ces bya ba ni bdag nyid deng bdag las shig byas so zhes de ltar las byas pa nyid du yid la snang bas na bdag gis las de'i ngo bo nyid ci zhig byas/ ci bdag gis khu ba 'byin pa'i ngo bo nyid dam lus kyis reg pa'i ngo bo nyid la sogs pa'am ci zhig byas</text></item>
<item><p>305b1</p><section></section><text>zhes ngo bo nyid kyi yul la dogs pa bstan to/ /ji lta bu zhig ces bya bas ni bdag gis deng khu ba 'byin pa'am lus kyis rig pa la sogs pa'i ngo bo nyid kyi las byas na/ ci de bsams bzhin du byas sam 'on te/ bsams bzhin du ma byas sam ci bar du gcod pa dang bcas</text></item>
<item><p>305b2</p><section></section><text>par byas sam 'on te bar du chod pa med par byas/ ci gnyid log pas byas sam/ 'on te gnyid ma log pas byas zhes de ltar las kyi ngo bo nyid spyir yid la snang bas yul la spyod pa'i skabs kyi dogs pa bstan te/ de ltar byas sam ma byas ji zhig ji lta bu zhig ces dran par</text></item>
<item><p>305b3</p><section></section><text>mi nus pa nyid de la yang 'chab pa mi 'byung ngo / /bsnyen par ma rdzogs pa nyid la ni dge 'dun lhag ma med pas de las yang 'chab pa mi 'byung ngo / /gnas nas phyung ba nyid ni tha dad par gyur pa yin pas phyir bcos pa'i grogs med pa'i phyir de la yang 'chab pa mi 'byung ngo / /</text></item>
<item><p>305b4</p><section></section><text>tha snyad du rung ba'i 'du shes nyams pa nyid la ni pham par 'gyur ba man chad kyi ltung ba yang mi 'byung ngo zhes bya ba ni/ smyos pa dang sems 'khrugs pa la sogs pa tha snyad du rung ba'i 'du shes nyams pa nyid la ni pham par 'gyur ba man chad kyi ltung ba yang mi 'byung ba'o/ /man</text></item>
<item><p>305b5</p><section></section><text>chad ces smos pas ni ltung ba thams cad mi 'byung bar bstan to/ /yang zhes bya ba'i sgra ni 'chab pa yang mi 'byung ngo zhes bya bar bstan to/ /ma bcabs pa nyid la yang ngo zhes bya ba ni/ de la pham par 'gyur ba man chad kyi ltung ba yang mi 'byung ngo zhes bya ba'i rjes snyag pa'i phyir</text></item>
<item><p>305b6</p><section></section><text>yang ngo zhes bya ba'i sgra smos so/ /'dir gzhung ni las dang po pa la ltung ba med do zhes gsungs pa yin no/ /mi shes pa nyid la ni ma yin no zhes bya ba ni/ 'di ltung ba yin no zhes bya bar mi shes pa nyid la ni ltung ba mi 'byung ba ma yin te 'byung ba kho na yin pa'o/ /'dir gzhung</text></item>
<item><p>305b7</p><section></section><text>ni tshe dang ldan pa de mi shes pas ni mi 'grol te/ de la nyes pa gang byung ba de chos bzhin du byed du gzhug gi steng du zhes gsungs pa yin no/ /mngon par yid mi ches pa nyid la yang ngo zhes bya ba yang mi 'byung ba ma yin no zhes bya bar sbyar te/ 'don pa dang brjod pa dag thos pa</text></item>
<item><p>306a1</p><section></section><text>na 'di ltung ba yin no zhes bya bar mngon par yid mi ches pa nyid la yang ltung ba 'byung ba kho nar 'gyur ro/ /mngon par mi shes pa nyid du 'du shes pa la yang ngo zhes bya ba yang mi 'byung ba ma yin no zhes bya bar sbyar te/ 'don pa byed pa dang rjod par byed pa</text></item>
<item><p>306a2</p><section></section><text>la 'di byis pa yin pas chung zad kyang smra ba ma yin no zhes de'i tshig dag la mi gus shing mngon par mi shes pa nyid du 'du shes pas ltung ba la yang mngon par yid mi ches pa nyid la yang ltung ba 'byung ba kho nar 'gyur te/ de dag ni ltung ba mi 'byung ba'i rgyu ma yin no zhes bya ba'i</text></item>
<item><p>306a3</p><section></section><text>tha tshig go/ /'dir gzhung ni kun shes par 'dod pa'i dge slong gis kyang bslab pa 'di la bslab par bya'o zhes gsungs pa yin no/ /sa gzhan na gnas pa nyid la ni snga ma yang ngo zhes bya ba ni/ bsdigs pa dang smad pa dang bskrad pa dang / phyir 'gyed pa dang bslab pa byin</text></item>
<item><p>306a4</p><section></section><text>pas gzhan na gnas pa nyid la ni snga ma zhes bya ba ltung ba 'byung ba kho na'o zhes bstan pa dag ni snga ma 'chab pa zhes bya ba yang mi 'byung ba ma yin te 'byung ba kho na yin pa'o/ /yang ngo zhes bya ba'i sgras ni ltung ba yang mi 'byung ba ma yin te 'byung ba kho na'o zhes bya ba ston te/ de</text></item>
<item><p>306a5</p><section></section><text>la 'chab pa dang ltung ba gnyis ka 'byung ngo zhes bya ba'i tha tshig go/ /'chab pa la dge 'dun lhag ma nyid la yid gnyis za ba ni shes pa dang 'dra'o zhes bya ba ni/ yid gnyis ni 'du shes dang 'dra bar zhes bya bar sbyar te/ 'chab pa'i yul la dge 'dun lhag ma la yid</text></item>
<item><p>306a6</p><section></section><text>gnyis za bzhin du bcabs na dge 'dun lhag mar shes bzhin du bcabs pa dang 'dra ste/ 'chab pa'i nyes par 'gyur ro zhes bya ba'i tha tshig go/ /sa gang la 'chab pa mi 'byung ba de la spyad pa yang ngo zhes bya ba ni/ bsnyen par ma rdzogs pa dang gnas nas phyung ba dang / tha</text></item>
<item><p>306a7</p><section></section><text>snyad du byar rung ba'i 'du shes nyams pa zhes smos pa de dag ni 'dir yang zhes bya ba'i sgrar brjod de/ de dag ji ltar 'chab pa 'byung ba'i zhing ma yin pa de bzhin du yongs su gnas pa la sogs pa'i spyad pa'i zhing ma yin no/ /ma gus pas spyod pa gtong na nyes byas so zhes</text></item>
<item><p>306b1</p><section></section><text>bya ba ni/ yongs su gnas pa dang mgu ba spyod pa ma gus pas gtong na nyes byas su 'gyur ba'o/ /'thab krol byed pa 'ong bas gtong ba la ni nyes pa med do/ /de la de'i sde pa lhag par spyod pa yang ngo zhes bya ba ni/ yongs su gnas pa dang mgu ba spyod pa'i gnas skabs de la de'i</text></item>
<item><p>306b2</p><section></section><text>sde pa zhes bya ba dge 'dun lhag ma'i sde tshan du gtogs pa'i dngos gzhi'am nyes pa sbom po'am nyes byas lhag par spyod na yang nyes byas su 'gyur ba'o/ /yod la phyir mi 'chos na yang ngo zhes bya ba ni/ len par byed pa yod pa la sogs pas phyir 'chos pa'i thabs yod</text></item>
<item><p>306b3</p><section></section><text>pa ltung ba phyir mi 'chos na skya rengs re re zhing nyes byas re rer 'gyur ba'o/ /mi spyod pa'i sa nas phyir 'ongs pa ni de'i gnas skabs nyid yin no zhes bya ba ni/ yongs su gnas pa dang mgu ba spyod pa'i gnas skabs bsnyen par rdzogs pa dang gnas nas phyung ba dang tha snyad rung</text></item>
<item><p>306b4</p><section></section><text>ba'i 'du shes nyams pa yongs su gnas pa dang mgu ba mi spyod pa'i sar song nas/ mi spyod pa'i sa de nas phyir 'ongs nas yongs su gnas pa dang mgu ba spyod pa'i gnas skabs nyid yin pa ste/ ltung ba dang bcas pa'i gnas skabs nyid yin no zhes bya ba'i tha tshig go/ /</text></item>
<item><p>306b5</p><section></section><text>sbyang ba'i gzhi la lhag ma rjes su bsgrub po zhes bya ba ni/ bdag la ltung ba'i ming ni 'di byung / rigs ni 'di byung / dus ni 'di srid du bcabs pa'i mi bcabs pa de'i phyir bdag gis spyad pa 'di blangs te 'di srid ni spyad zin to/ /lhag ma ni 'di srid cig lus so zhes spyad pa</text></item>
<item><p>306b6</p><section></section><text>gang la kun du spyad pa de brten par bya ba'i dge 'dun la brjod cing sbyangs pa'i gzhi la lhag ma ma spyad pa ji snyed yod pa bsgrub par bya ba ste/ de la lhag ma gang yod pa de spyad par bya ba'o/ /'dir gzhung ni/ yongs su gnas par byed pa'i gang zag gis gzhi ji tsam sbyangs nas rnam</text></item>
<item><p>306b7</p><section></section><text>par 'khyams te yang phyir 'ongs nas bsnyen par rdzogs na 'dul ba dang 'gal ba'i bcas pa'i kha na ma tho ba'i nyes byas bshags te/ spo ba la yongs su gnas par gyur na/ spo ba la yongs su gnas par 'gyur ro zhes gsungs pa yin no/ /bcabs pa'i dus nges par mi</text></item>
<item><p>307a1</p><section></section><text>shes na nyung ba nyid du mi 'gyur ba la brten par bya'o zhes bya ba ni/ ltung ba gang la bcabs pa'i dus nges pa nyid du mi shes te bdag gis ltung ba de dus 'di srid du bcabs so zhes bya bar bcabs pa'i dus nges par mi shes pa de la ji nas kyang nyung ba nyid du mi 'gyur</text></item>
<item><p>307a2</p><section></section><text>ba'i dus de srid cig la brten par bya ba ste/ ji nas kyang bcabs pa'i dus pas nyung ba nyid du mi 'gyur ba'i dus de srid cig la brten te/ yongs su gnas par spyad par bya'o zhes bya ba'i tha tshig go/ /yul gang la nyung ba nyid du mi 'gyur ba'i dus de la brten par bya/ dus de ni ji 'dra ba</text></item>
<item><p>307a3</p><section></section><text>zhig ce na de'i phyir/ spyad par bya ba nyid la dag pa'i mtha' can nyid kyi bye brag gi'o zhes bya ba smras te/ yul gang la zhe na spyad par bya ba nyid la'o/ /dus de ji 'dra ba zhig ce na/ dag pa'i mtha' can nyid kyi bye brag gi dus te yul de la nyung ba nyid du mi 'gyur ba'i dus de lta bu brten par</text></item>
<item><p>307a4</p><section></section><text>bya'o zhes bya bar sbyar ro/ /'dir dus de don gnyis la brten te bcabs pa dang / spyad par bya ba nyid la'o/ /de la bcabs pa zhes bya ba ni dus 'di srid bcabs pa zhes bya'o/ /spyad par bya ba nyid ces bya ba ni dus 'di srid du yongs su gnas par bya'o zhes bya ba'o/ /de la bcabs pa la ni</text></item>
<item><p>307a5</p><section></section><text>yongs su gnas pa dang mgu bar bya ba gnyi ga'i dus la brten to/ /spyad par bya ba nyid la ni yongs su gnas pa'i dus 'ba' zhig la brten gyi/ mgu bar bya ba'i dus la ni mi brten te/ 'di ltar mgu ba'i dus ni zhag drug kho nar nges pa nyid yin pa'i phyir ro/ /de bas na 'dir</text></item>
<item><p>307a6</p><section></section><text>bcabs pa'i dus nges par mi shes pas spyad par bya ba nyid kyi yul la brten par bya ste/ yongs su gnas pa spyad par bya ba nyid kyi yul la'o/ /yul de la dus ji lta bu la brten par bya zhe na/ de'i phyir dag pa'i mtha' can nyid kyi bye brag gi dus la ste/ dag pa zhes bya ba ni dri ma</text></item>
<item><p>307a7</p><section></section><text>med pa bcabs pa'i nyes pas ma gos pa'i dus te/ sngon dge 'dun lhag ma'i ltung ba ma byung zhing ma bcabs pa nyid kyi dus so/ /de'i mtha' zhes bya ba ni dag pa yang de nyid yin la mtha' yang de nyid yin te/ dge 'dun lhag ma'i ltung ba ma byung zhing ma bcabs pa'i dus de'i mtha' dge</text></item>
<item><p>307b1</p><section></section><text>'dun lhag ma'i ltung ba byung zhing bcabs pa de'i snga rol kho na'i gnas skabs kyi dus so/ /mtha' can zhes bya ba ni yongs su gnas pa'i dus gang la dag pa'i mtha'i dus de yod pa de ni dag pa'i mtha' can te/ bcabs pa'i dus des par mi shes pas yongs su gnas pa spyad par bya</text></item>
<item><p>307b2</p><section></section><text>ba nyid brtsams pa de'i dang po'i khongs na sngon dge 'dun lhag ma ma byung gi bcabs pa'i nyes pas ma gos pa'i dus dag pa de'i mtha' yang yod pa la bya'o/ /de'i bye brag gi zhes bya ba ni yongs su gnas par spyad pa'i dus kyi dang po dag pa'i mtha' can de'i bye brag gi dus te/ dag pa'i</text></item>
<item><p>307b3</p><section></section><text>dus kyi mtha' dang bcas pa de tshun chad nas bzung ste/ nam dge 'dun lhag ma byung ba bcabs par dran zhing mthol ba'i bar gyi dus zla ba bzhi la sogs pa ji srid du yongs su gnas pa spyad par bya ba nyid kyi dus la bya'o/ /'di skad bstan te bcabs ba'i dus nges par mi shes</text></item>
<item><p>307b4</p><section></section><text>pas yongs su gnas pa spyad par bya ba'i dus ni sngon yongs su dag pa'i dus kyi mtha' dang bcas pa nas bzung ste nam mthol ba'i bar gyi dus kyi bye brag de srid kyi bar du spyad par bya'o/ /yongs su gnas pa spyad pa'i dus gang la dag pa'i dus kyi mtha' dang bcabs pa'i dus kyi bye</text></item>
<item><p>307b5</p><section></section><text>brag zla ba bzhi la sogs pa yod pa de ni dag pa'i mtha' can nyid kyi bye brag gis dus zhes bya ste/ bcabs pa'i dus nges par mi shes pas yongs su gnas par spyad par bya ba nyid kyi yul la dus de lta bu la brten par bya'o/ /ji ltar nyung ba nyid du mi 'gyur ba dag pa'i mtha' can nyid kyi</text></item>
<item><p>307b6</p><section></section><text>bye brag gi dus la brten par bya zhe na de'i phyir/ dag pa'i mtha' can zla ba bzhi pa'o zhes bya ba smras te/ sngar bye brag ces smos pa de gang yin zhe na/ zla ba bzhi zhes bya ba 'di dang sbyar te/ dag pa'i mtha' can nyid kyi bye brag gi dus zla ba bzhi la brten par bya ba'o/ /zla ba bzhi zhes smos</text></item>
<item><p>307b7</p><section></section><text>pas ni dpe ste nyung ba nyid du mi 'gyur ba dag pa'i mtha' can nyid kyi bye brag gi dus zla ba gsum mam lnga la sogs pa la brten par bya'o/ /dus de tsam zhig spyod na nges pa kho nar bcabs pa'i dus las nyung ba nyid du mi 'gyur bar bsams nas dag pa'i mtha' can gyi bye brag zla ba</text></item>
<item><p>308a1</p><section></section><text>bzhi la sogs pa smos kyi/ spyad par bya ba'i dus de kho nar nges pa nyid du bsams pa ni ma yin no/ /lhag pa la ni nyes pa med pas de'i phyir dag pa'i mtha' dang bcas te/ bzung nas zla ba bzhi la sogs pa la brten par byas so/ /'o na bcabs pa'i dus nges par</text></item>
<item><p>308a2</p><section></section><text>mi shes pas nyung ba nyid du mi 'gyur ba'i dus la brten par gang gsungs pa de la ci nyung ba nyid du mi 'gyur ba'i dus yongs su chad pa zhig la brten par bya'am zhe na ma yin te/ de'i phyir bcabs pa ni dpag tu med pa la'o zhes bya ba smras te/ brten par bya'o zhes bya bar sbyar ro/ /bcabs</text></item>
<item><p>308a3</p><section></section><text>pa'i dus nges par mi shes na bcabs pa'i phyir ni dus dpag tu med pa la brten par bya'o/ /ji ltar zhe na de'i phyir/ bsams bzhin du khu ba phyung ba las byung ba dpag tu med par zhes so zhes bya ba smras te/ bsams bzhin du khu ba phyung ba las byung ba'i dge 'dun lhag ma'i ltung ba byung</text></item>
<item><p>308a4</p><section></section><text>la dus dpag tu med par bcabs pa zhes bya bar sbyar ro/ /sngags brjod pa'i skabs su bsams bzhin du khu ba phyung ba las byung ba'i dge 'dun lhag ma'i ltung ba byung la dus dpag tu med par bcabs pas zhes brjod par bya'o/ /ci'i phyir 'dir yang zla ba bzhi bcabs pas zhes mi brjod</text></item>
<item><p>308a5</p><section></section><text>ce na/ de skad brjod pa na bden par brjod par mi 'gyur te/ nges pa med pa la nges pa nyid du brjod pa'i phyir te/ de bas na 'di skad mi brjod do/ /de ltar na ji skad bstan pa'i mdo rnam pa lnga po de dag las tshig gi don 'di 'byung ste/ yongs su gnas pa gsol ba'am/ gzhi nas yongs</text></item>
<item><p>308a6</p><section></section><text>su gnas pa gsol ba'am yang gzhi nas bslang ste yongs su gnas pa gsol ba'am/ mgu bar bya ba gsol ba'am/ gzhi nas mgu bar bya ba gsol ba'am/ yang gzhi nas bslang ste mgu bar bya ba gsol ba'am/ yongs su gnas par sbyin pa'am/ gzhi nas yongs su</text></item>
<item><p>308a7</p><section></section><text>gnas ba sbyin pa'am/ yang gzhi nas bslang ste yongs su gnas pa sbyin pa'am mgu bar bya ba sbyin pa'am/ gzhi nas mgu bar bya ba sbyin pa'am/ yang gzhi nas bslang ste mgu bar bya ba sbyin pa'am/ yongs su gnas pa gtong ba'am/ gzhi nas yongs su gnas pa gtong</text></item>
<item><p>308b1</p><section></section><text>ba'am/ yang gzhi nas bslang ste/ yongs su gnas pa gtong ba'am/ mgu bar bya ba gtong ba'am/ gzhi nas mgu bar bya ba gtong ba'am/ yang gzhi nas bslang ste mgu bar bya ba gtong ba'am yongs su gnas pa brjod pa'am gzhi nas yongs su gnas pa brjod pa'am</text></item>
<item><p>308b2</p><section></section><text>yang gzhi nas bslang ste yongs su gnas pa brjod pa'am/ mgu bar bya ba brjod pa'am/ gzhi nas mgu bar bya ba brjod pa'am/ yang gzhi nas bslang ste mgu bar bya ba brjod pa na/ gang gi tshe bcab pa rjod par byed pa de'i tshe ni sngags kyi tshig dus nyung ba nyid du mi 'gyur ba dpag</text></item>
<item><p>308b3</p><section></section><text>tu med pa bcabs pas zhes bya ba la brten par bya'o/ /gang gi tshe yongs su gnas pa la sogs par spyad par bya ba nyid rjod par byed pa de'i tshe ni sngags kyi tshig dus nyung ba nyid du mi 'gyur ba dag pa'i mtha' can zla ba bzhi yongs su gnas pa zhes bya ba la brten par bya'o/ /gang gi tshe mgu bar</text></item>
<item><p>308b4</p><section></section><text>bya ba la sogs pa spyad par bya ba nyid rjod par byed pa de'i tshe ni sngags kyi tshig dus zhag drug kho na la brten par bya'o/ /de dag gis sngags kyi tshig 'di ltar sbyar bar bya ste/ dge 'dun btsun pa rnams gsan du gsol/ bdag dge slong 'char ka la che ge mo las byung ba'i dge</text></item>
<item><p>308b5</p><section></section><text>'dun lhag ma'i ltung ba byung na/ dpag tu ma mchis pa bcabs pas bdag dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dge 'dun las dag pa'i mtha' can zla ba bzhi yongs su gnas pa gsol na/ thugs</text></item>
<item><p>308b6</p><section></section><text>brtse ba can dge 'dun btsun pa rnams kyis thugs brtse ba'i slad du/ bdag dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa stsal</text></item>
<item><p>308b7</p><section></section><text>du gsol/ lan gsum du bzlas/ gzhi nas yongs su gnas pa gsol ba dang / /yang gzhi nas bslang ste yongs su gnas pa gsol ba'i sngags la yang de bzhin du sbyar ro/ /dge 'dun btsun pa rnams gsan du gsol/ /dge slong 'char ka 'di la che ge mo las</text></item>
<item><p>309a1</p><section></section><text>byung ba'i dge 'dun lhag ma'i ltung ba byung la dpag tu ma mchis pa bcabs pas dge slong 'char ka 'di la che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dge 'dun las dag pa'i mtha' can zla ba bzhi yongs su</text></item>
<item><p>309a2</p><section></section><text>gnas pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka la che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi</text></item>
<item><p>309a3</p><section></section><text>yongs su gnas pa stsol to/ /'di ni gsol ba'o/ /las brjod pa gsum yang de bzhin du bya'o/ /gzhi nas yongs su gnas pa sbyin pa dang / yang gzhi nas bslang ste yongs su gnas pa'i sbyin pa'i sngags la yang de bzhin du sbyar ro/ /dge 'dun btsun pa rnams gsan du</text></item>
<item><p>309a4</p><section></section><text>gsol/ bdag dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pas bdag dge slong 'char ka 'di dge 'dun gyi gan du mchis te che ge mo las byung ba'i dge 'dun lhag ma'i ltung ba byung la dpag tu ma mchis pa bcabs</text></item>
<item><p>309a5</p><section></section><text>bas de'i slad du dge 'dun las dag pa'i mtha' can zla ba bzhi yongs su gnas pa gsol na/ dge 'dun gyis bdag dge slong 'char ka la che ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pas de'i slad du dag pa'i mtha' can zla ba bzhi</text></item>
<item><p>309a6</p><section></section><text>yongs su gnas pa stsal te/ bdag dge slong 'char kas che ge mo las byung ba'i dge 'dun lhag ma'i ltung ba byung la dpag tu ma mchis pa bcabs bas de'i slad du dag pa'i mtha' can zla ba bzhi yongs su gnas pa bgyis lags te/ dge 'dun las zhag drug mgu ba bgyi ba gsol</text></item>
<item><p>309a7</p><section></section><text>na thugs brtse ba can dge 'dun btsun pa rnams kyis thugs brtse ba nye bar bzung ste/ bdag dge slong 'char ka che ge mo las byung ba'i dge 'dun lhag ma'i ltung ba byung na dpag tu ma mchis pa bcabs pa de'i slad du dag pa'i mtha' can zla ba bzhi yongs su dag pa bgyis lags pa</text></item>
<item><p>309b1</p><section></section><text>la zhag drug mgu ba bgyi bar stsal du gsol/ lan gsum du bzlas/ gzhi nas mgu bar bya ba gsol ba dang / yang gzhi nas bslang ste mgu bar bya ba gsol ba'i sngags la yang de bzhin du sbyar ro/ /dge 'dun btsun pa rnams gsan du gsol/ dge slong 'char ka 'di la che</text></item>
<item><p>309b2</p><section></section><text>ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pas dge slong 'char ka 'di la che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dge 'dun las dag pa'i mtha' can zla ba bzhi yongs su</text></item>
<item><p>309b3</p><section></section><text>gnas pa gsol na/ dge 'dun gyis dge slong 'char ka 'di la che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa stsal te/ dge slong 'char ka 'di che ge mo las byung ba'i dge 'dun lhag</text></item>
<item><p>309b4</p><section></section><text>ma'i ltung ba byung ba la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa bgyis lags te/ dge 'dun las zhag drug mgu bar bgyi ba gsol na/ gal te dge 'dun gyi dus la bab cing bzod na/ dge slong gis gnang bar mdzod</text></item>
<item><p>309b5</p><section></section><text>cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa bgyis pa la zhag drug mgu bar bgyi ba stsol to/ /'di ni gsol ba'o/ /las</text></item>
<item><p>309b6</p><section></section><text>brjod pa gsum yang de bzhin du bya'o/ /gzhi nas mgu bar bya ba sbyin pa dang / yang gzhi nas bslang ste mgu bar bya ba sbyin pa'i sngags la yang de bzhin du sbyar ro/ /dge 'dun btsun pa rnams gsan du gsol/ /bdag dge slong 'char ka la che ge mo las byung ba'i dge 'dun lhag ma'i</text></item>
<item><p>309b7</p><section></section><text>ltung ba byung la/ dpag tu ma mchis pa bcabs pas/ bdag dge slong 'char ka dge 'dun gyi gan du mchis te/ che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dge 'dun las dag pa'i mtha' can zla ba bzhi yongs su</text></item>
<item><p>310a1</p><section></section><text>gnas pa gsol na/ dge 'dun gyis bdag dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa stsal te/ bdag dge slong 'char</text></item>
<item><p>310a2</p><section></section><text>ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa bgyis lags te dge 'dun la zhag drug mgu ba bgyi ba gsol nas dge 'dun gyis bdag dge slong 'char ka che ge mo las byung</text></item>
<item><p>310a3</p><section></section><text>ba'i dge 'dun lhag ma'i ltung ba byung la dpag tu ma mchis pa bcabs pa de'i slad du dag pa'i mtha' can zla ba bzhi yongs su dag pa bgyi pa la zhag drug mgu bar bgyi ba stsal te/ bdag dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa</text></item>
<item><p>310a4</p><section></section><text>bcabs pa de'i slad du dag pa'i mtha' can zla ba bzhi yongs su gnas pa yang bgyis lags zhag drug mgu bar yang bgyis te/ dge 'dun las dbyung ba gsol na/ thugs brtse ba can dge 'dun btsun pa rnams kyis thugs brtse ba nye bar bzung ste/ bdag dge slong 'char ka</text></item>
<item><p>310a5</p><section></section><text>che ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa yang bgyis/ zhag drug mgu ba yang bgyis pa la dbyung ba stsal du gsol/ /lan gsum du bzlas/ gzhi nas yongs su gnas pa byas pas</text></item>
<item><p>310a6</p><section></section><text>mgu ba byas pa dang / yang gzhi nas bslang ste/ yongs su gnas pa byas pas mgu ba byas pa dbyung bar gsol ba'i sngags la yang de bzhin du sbyar ro/ /dge 'dun btsun pa rnams gsan du gsol/ /dge slong 'char ka 'di la che ge mo las byung ba'i dge 'dun lhag ma'i ltung ba byung la dpag tu ma</text></item>
<item><p>310a7</p><section></section><text>mchis pa bcabs pa'i dge slong 'char ka 'di dge 'dun gyi gan du mchis te che ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pa de'i slad du dge 'dun las dag pa'i mtha' can zla ba bzhi yongs su gnas pa gsol na/ dge 'dun gyis dge slong 'char</text></item>
<item><p>310b1</p><section></section><text>ka 'di la che ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la dpag tu ma mchis pa</text></item>
<item><p>310b2</p><section></section><text>bcabs pa de'i slad du dag pa'i mtha' can zla ba bzhi yongs su gnas pa bgyis lags te/ dge 'dun las zhag drug mgu bar bgyi ba gsol na/ dge 'dun gyis dge slong 'char ka che ge mo las byung ba'i dge 'dun lhag ma'i ltung ba byung la dpag tu ma mchis pa bcabs pa de'i</text></item>
<item><p>310b3</p><section></section><text>slad du dag pa'i mtha' can zla ba bzhi yongs su gnas pa bgyis pa 'di la zhag drug mgu bar bgyi ba stsal te/ dge slong 'char ka 'dis che ge mo las byung ba'i dge 'dun lhag ma'i ltung ba byung la/ dpag tu ma mchis pa bcabs pa de'i slad du dag pa'i mtha' can zla ba bzhi yongs su</text></item>
<item><p>310b4</p><section></section><text>gnas pa yang bgyis lags/ zhag drug mgu ba yang bgyis lags te/ dge 'dun las dbyung ba gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong 'char ka che ge mo las byung ba'i dge 'dun lhag ma'i ltung</text></item>
<item><p>310b5</p><section></section><text>ba byung la/ dpag tu ma mchis pa bcabs pa de'i slad du dag pa'i mtha' can zla ba bzhi yongs su gnas pa yang bgyis/ zhag drug mgu ba yang bgyis pa dbyung bar bgyi'o/ /'di ni gsol ba'o/ /las brjod pa gsum yang de bzhin du bya'o/ /gzhi nas yongs su gnas pa byas</text></item>
<item><p>310b6</p><section></section><text>pas mgu ba byas pa dang / yang gzhi nas bslang ste yongs su gnas pa byas pas mgu ba byas pa dbyung ba'i sngags la yang de bzhin du sbyar ro/ /'di la ji snyed la sems pa de snyed du gtogs pa nyid rjes su bsgrub po zhes bya ba ni/ yongs su gnas pa dang mgu bar bya ba 'di la ltung</text></item>
<item><p>310b7</p><section></section><text>ba ji snyed pa la phyir bcos par sems pa de snyed du gtogs pa nyid rjes su bsgrub par bya ste/ ltung ba mang po dag la yang spo ba dang / mgu bar bya ba gcig rjes su bsgrub par bya ba nyid kyis chog go zhes bya ba'i tha tshig go/ /tshad ni rnam pa gnyis te mtshan mo'i tshad dang ltung ba'i tshad</text></item>
<item><p>311a1</p><section></section><text>do/ /de la mtshan mo'i tshad nges par mi shes pa'i cho ga ni bstan zin to/ /ltung ba'i tshad nges par mi shes pa'i cho ga bshad par bya ste/ nges par mi shes na de dpag tu med pa la brten par bya'o zhes bya ba ni/ ltung ba'i tshad nges par mi shes na ltung ba de dpag tu med</text></item>
<item><p>311a2</p><section></section><text>pa byung ngo zhes bya ba de la brten par bya ste/ phyir bcos pa dang 'dra ba'i phyir de ltar shes par bya'o/ /de'i skabs su sngags kyi tshig 'di ltar sbyar bar bya ste/ dge 'dun btsun pa rnams gsan du gsol/ /bdag dge slong 'char ka la che ge mo las byung ba'i dge 'dun lhag ma'i</text></item>
<item><p>311a3</p><section></section><text>ltung ba dpag tu ma mchis pa byung la/ zla ba phyed dam dpag tu ma mchis pa bcabs pas bdag dge slong 'char ka che ge mo las byung ba'i dge 'dun lhag ma'i ltung ba dpag tu ma mchis pa byung la/ zla ba phyed dam dpag tu ma mchis pa bcabs pa de'i slad du dge 'dun las zla ba phyed dam</text></item>
<item><p>311a4</p><section></section><text>dag pa'i mtha' can zla ba bzhi yongs su gnas pa gsol na/ /thugs brtse ba can dge 'dun btsun pa rnams kyis thugs brtse ba nye bar gzung ste/ bdag dge slong 'char ka la che ge mo las byung ba'i dge 'dun lhag ma'i ltung ba dpag tu ma mchis pa byung la/ zla ba phyed dam dpag tu</text></item>
<item><p>311a5</p><section></section><text>ma mchis pa bcabs pa de'i slad du zla ba phyed dam dag pa'i mtha' can zla ba bzhi yongs su gnas pa stsal du gsol/ lan gsum du bzlas/ yongs su gnas pa sbyin pa la sogs pa lhag ma rnams la yang de bzhin du sbyar bar bya'o/ /mang po nyid la ni tshad shin tu mang po dang ldan</text></item>
<item><p>311a6</p><section></section><text>pa zhes so zhes bya ba ni/ ltung ba dag mang po nyid yin na che ge mo las byung ba'i dge 'dun lhag ma'i ltung ba tshad shin tu mang po dang ldan pa byung la zhes bya ba la brten par bya'o zhes bya ba'i tha tshig go/ /de'i skabs su sngags kyi tshig 'di ltar sbyar bar bya ste/ dge 'dun btsun pa rnams</text></item>
<item><p>311a7</p><section></section><text>gsan du gsol/ bdag dge slong 'char ka che ge mo las byung ba'i dge 'dun lhag ma'i ltung ba tshad shin tu mang po dang ldan pa byung la/ zla ba phyed dam dpag tu ma mchis pa bcabs pas/ bdag dge slong 'char ka che ge mo las byung ba'i dge 'dun lhag ma'i ltung ba tshad shin tu</text></item>
<item><p>311b1</p><section></section><text>mang po dang ldan pa byung la zla ba phyed dam dpag tu ma mchis pa bcabs pas de'i slad du dge 'dun las zla ba phyed dam dag pa'i mtha' can zla ba bzhi yongs su gnas pa gsol na/ thugs brtse ba can dge 'dun btsun pa rnams kyis thugs brtse ba nye bar gzung ste/ bdag</text></item>
<item><p>311b2</p><section></section><text>dge slong 'char ka la che ge mo las byung ba'i dge 'dun lhag ma'i ltung ba tshad shin tu mang po dang ldan pa byung la zla ba phyed dam dpag tu ma mchis pa bcabs pa de'i slad du zla ba phyed dam dag pa'i mtha' can zla ba bzhi yongs su gnas pa stsal du gsol/ lan gsum du bzlas/ yongs su</text></item>
<item><p>311b3</p><section></section><text>gnas pa sbyin pa la sogs pa lhag ma rnams pa yang de bzhin du sbyar ro// //bam po drug cu bzhi pa/ dus rnams ni lhag pas so zhes bya ba ni/ ltung ba bcabs pa'i dus tha dad pa rnams ni de dag gi nang nas ltung ba gang gis bcabs pa'i dus yun ring zhing lhag pa de la brten</text></item>
<item><p>311b4</p><section></section><text>par bya'o/ /'di skad bstan te/ ltung ba du ma dang bcabs pa'i dus tha dad pa rnams la gang gi tshe yongs su gnas pa dang / mgu bar bya ba sbyin pa de'i tshe na ltung ba de dag gi nang nas gang gis bcabs pa'i dus yun ring ba'i ltung ba gcig gis dus kyi ltung ba gzhan dag gi dus kyang</text></item>
<item><p>311b5</p><section></section><text>brjod par bya ba 'grub par 'gyur ro/ /ming dag la ni sogs pa dang ldan pa nyid du'o zhes bya ba ni/ bsams bzhin du khu ba phyung ba la sogs pa ni 'dir ming du gsungs par rig par bya ste/ sde tshan gyis ming la tha dad pa med pa'i phyir ro/ /gang gi phyir dge 'dun lhag ma zhes bya ba</text></item>
<item><p>311b6</p><section></section><text>de la dbye ba 'ga' yang med pa de'i phyir bsams bzhin du khu ba phyung ba la sogs pa'i ming de dag la ni sogs pa dang ldan pa nyid du brten pa'o/ /de'i don du ltung ba rnams kyi ming so sor brjod par bya ste/ che ge mo la sogs pa zhes bya ba'i don gyis ltung ba gzhan dag gi ming brjod pa la brten</text></item>
<item><p>311b7</p><section></section><text>par bya'o zhes bya ba'i tha tshig go/ /de'i skabs su sngags kyi tshig 'di ltar sbyar bar bya ste/ dge 'dun btsun pa rnams gsan du gsol/ bdag dge slong 'char ka la bsams bzhin du khu ba phyung ba la sogs pa'i dge 'dun lhag ma'i ltung ba byung ba la sogs pa/ lus kyi reg pa las byung ba'i</text></item>
<item><p>312a1</p><section></section><text>dge 'dun lhag ma'i ltung ba dang / 'khrig pa dang ldan pa smra ba las byung ba'i dge 'dun lhag ma'i ltung ba dang / bsnyen bkur bsngags pa las byung ba'i dge 'dun lhag ma'i ltung ba dang / smyan bgyis pa las byung ba'i dge 'dun lhag ma'i ltung ba byung la/ zla ba phyed</text></item>
<item><p>312a2</p><section></section><text>dam dpag tu ma mchis pa bcabs pa de'i zhes bya ba la sogs par sbyar ro/ /ci bye brag med par dang po gang yin pa nyid la brten par bya'am zhe na/ de'i phyir/ lci ba nyid dang bsam pa drag pos byas pa nyid dag gis dang po nyid du'o zhes bya ba smras te/ 'dir lci ba nyid ces bya ba ni/ gzhi las</text></item>
<item><p>312a3</p><section></section><text>ltung ba gang la ltung ba du ma 'byung ba de ni lci ba nyid do/ /bsam pa drag pos byas pa nyid ni ltung ba gang 'dod chags sam zhe sdang ngam gti mug gi bsam pa drag pos kun nas bslang ba ste/ ltung ba phyir bcos pa'i skabs 'dir lci ba nyid dang bsam pa drag pos byas pa nyid gang yin pa'i</text></item>
<item><p>312a4</p><section></section><text>ming dang por brjod par bya'i/ sngar ltung ba gang byung ba de'i ming dang por ni smos par ni mi bya'o/ /'dir gzhung ni sangs rgyas bcom ldan 'das la tshe dang ldan pa nye ba 'khor gyis zhus pa/ btsun pa dge slong la dge 'dun lhag ma'i ltung ba byung zhing bsam bzhin du khu ba phyung ba las byung ba ni</text></item>
<item><p>312a5</p><section></section><text>dgung gcig bcabs la/ 'dzin pa las byung ba ni dgung gnyis bcabs pa nas/ bka' blo mi bde ba las byung ba dgung bcu gsum bcabs pa'i bar du byung na/ btsun pa ltung ba de dag dus gcig dang skad cig gcig la las bgyid pa gcig gis yongs su gnas pa dang / gzhi nas</text></item>
<item><p>312a6</p><section></section><text>yongs su gnas pa dang / mgu bar bgyi ba dang / gzhi nas mgu bar bgyi ba stsal zhing dbyung bar bgyi ba dang / las de dag kyang bgyid par brjod pa dang des dge 'dun la yang 'gal tshabs can du mi 'gyur bar rung ngam/ nye ba 'khor rung ste/ bsams bzhin du khu ba phyung ba las byung ba</text></item>
<item><p>312a7</p><section></section><text>zhag gcig bcabs pa'i ltung ba gang yin pa nas bka' blo mi bde ba las byung ba zhag bcu gsum bcabs pa'i bar gyi ltung ba gang yin pa de dag las/ dam pa dang rab tu dam pa dang / lci ba dang zhag mang du bcabs pa gang yin pa de'i phyir yongs su gnas pa dang gzhi nas yongs su</text></item>
<item><p>312b1</p><section></section><text>gnas pa dang / mgu bar bya ba dang gzhi nas mgu bar bya ba sbyin zhing dbyung bar bya ste/ las de dag kyang byas par brjod par bya la/ des dge 'dun la yang 'gal tshabs can du mi 'gyur ro zhes gsungs pa yin no/ /'dir mngon par zhen pas byas pas ni dam pa yin la/ mngon par zhen</text></item>
<item><p>312b2</p><section></section><text>pa shas chen pos byas pa ni rab tu dam pa yin par rig par bya'o/ /spyod pa la sngon byung ba gzhan phyir gso bar 'dod pa skyes na tha dad par sbyin zhing cig car spyod do zhes bya ba ni/ yongs su gnas pa dang mgu bar bya ba spyod pa'i gang zag la sngon ltung ba byung ba gzhan phyir gso bar 'dod pa skyes</text></item>
<item><p>312b3</p><section></section><text>na/ de la ltung ba de'i yongs su gnas pa dang mgu bar bya ba sbyin pa ni tha dad par sbyin par bya zhing spyad pa ni cig car spyad du rung ba ste/ 'di la ltung ba gzhan yin pas spyad pa yang tha dad par spyad pa'i cho ga yin no snyam du bsam par mi bya'o/ /de bcabs pa nyid yin na mgu bar bya ba la mi srid do</text></item>
<item><p>312b4</p><section></section><text>zhes bya ba ni/ cig car spyad pa de bcabs pa'i rgyu las yongs su gnas pa byed pa nyid yin na/ mgu bar spyod pa dang yongs su gnas pa de cig car spyad pa de mi srid pa ste/ mgu bar bya ba ni sems mgu bar bya ba'i phyir yin la/ yongs su gnas pa bcabs pa ni kha na ma</text></item>
<item><p>312b5</p><section></section><text>tho ba gzhom pa'i phyir yin pa'i phyir ro/ /de bas na de gnyis cig car spyad pa ni mi srid do/ /dge slong dag khyed kyis gang zag de la ltung ba gnyi ga'i rgyud las snga ma la ni ji ltar bcabs pa'i spo ba byin cig /phyi ma la ni zhag drug mgu bar bya ba byin cig ces bya ba la sogs pa</text></item>
<item><p>312b6</p><section></section><text>gsungs pa gang yin pa des ni mgu bar spyod pa'i gnas skabs su yongs su gnas pa yang spyad pa de ltar bstan par shes par mi bya ste/ de ni phyir bcos pa tsam bstan pa yin pas der ni sngar bcabs pa'i phyir yongs su gnas pa byed du bcug la de'i 'og tu dbyung ba'i phyir mgu ba</text></item>
<item><p>312b7</p><section></section><text>byed du chug shig ces gsungs pa yin gyi/ mgu ba dang yongs su gnas pa gnyis cig car spyod du gzhug pa ni ma yin no/ /ci'i phyir gang zag gi gzhi la dus dang dus ma yin par bsdus pa 'byung ba'i gzhi zhes ming gzhan du byas she na/ don dang ldan par bstan pa'i phyir te/ dus dang dus</text></item>
<item><p>313a1</p><section></section><text>ma yin par zhes bya ba ni/ 'di ni ltung ba bcabs pa spyad pa rnams kyi ldang ba'i dus so/ /'di ni dus ma yin no zhes bya bar sbyar ro/ /bsdus pa 'byung ba zhes bya ba ni/ ltung ba rnams kyi cho ga mdor bsdus pa 'dis cig car don gcig tu 'byung ba'o/ /dus dang dus ma</text></item>
<item><p>313a2</p><section></section><text>yin par bsdus pa 'byung ba'i gzhi'o zhes bya ba gang zag gi gzhi 'dul ba'i gzhi'i skabs su gtogs pa bshad zin to / /da ni dus dang dus ma yin par bsdus pa 'byung ba'i gzhi zhu ba'i skabs su brjod par bya ste/ nyin mtshan gyi tha ma'i cha ma yin pa la 'chab pa mi 'byung ngo zhes bya ba ni/</text></item>
<item><p>313a3</p><section></section><text>nyin mtshan gyi tha ma'i cha ma yin pa zhes bya ba skya rengs 'char ba'i skad cig gi mdun rol tshun chad de/ de la 'chab pa 'byung bar mi 'gyur ro/ /skya rengs shar na ni 'chab pa 'byung ba kho nar 'gyur ro/ /brjod pa'i yan lag med na de'i sems ma yin pa nyid 'chab pa ma yin no zhes bya ba ni/</text></item>
<item><p>313a4</p><section></section><text>brjod pa'i yan lag tu gyur pa rang bzhin du gnas pa dang / lta ba tha mi dad pa dang / bsnyen par rdzogs pa dang bcas pa dang / mtshan tha mi dad pa dang / mtshams kyi nang na gnas pa zhes bya ba la sogs pa'i gang zag gang yin pa de med na/ nyin mtshan gyi mtha' ma'i cha de la yang</text></item>
<item><p>313a5</p><section></section><text>de'i sems ma yin pa nyid ces bya ba brjod pa de'i sems ma yin pa nyid yod kyang de la 'chab pa ma yin no/ /brjod pa'i yan lag yod la gal te mi brjod do snyam du mi brjod pa'i bsam pa skyed na/ de'i tshe 'chab pa kho nar 'gyur ro/ /bgrod du med dam song ba'i dbang ni med pa dang</text></item>
<item><p>313a6</p><section></section><text>'dra ba nyid do zhes bya ba ni/ brjod pa'i yan lag yod du zin kyang gal te rkyen 'ga' zhig gis brjod du 'gro ba'i go skabs med dam bdag nyid gnas de nas gzhan du song bar gyur na de'i dbang gis yan lag de med pa ni de'i brjod pa'i yan lag de med pa dang 'dra ba nyid yin no/ /'di skad</text></item>
<item><p>313a7</p><section></section><text>bstan te/ brjod pa'i yan lag nye bar gnas su zin kyang rkyen 'ga' zhig gis bdag nyid der brjod du 'gro ba'i skabs med dam/ bdag nyid gnas de nas gzhan du song bar gyur ba'i dbang dag gis brjod pa'i yan lag med pa na mi brjod pa'i sems gang yin pa de ni 'chab pa ma</text></item>
<item><p>313b1</p><section></section><text>yin no/ /bgrod du med pa dang song ba dang gnyis kyi brjod pa ma grub pa 'ba' zhig med pa dang 'dra ba nyid yin par ma zad kyi 'di ltar de'i don gyi dbang gis byas pa yang ngo zhes bya ba yang med pa dang 'dra ba nyid yin te/ de'i don gyi dbang gis zhes bya ba ni/ 'chab par 'gyur du dogs</text></item>
<item><p>313b2</p><section></section><text>pa'i don gyi dbang gis te/ brjod pa'i yan lag tu gyur pa'i gang zag nye bar gnas pa na ltung ba byung ba de 'di snyam du gal te de'i gan du song la ma brjod na 'chab pa'i nyes par 'gyur du dogs pas de'i dbang gis der mi 'gro'am/ gzhan du song bas brjod pa ma byas na de ltar na yang bcabs</text></item>
<item><p>313b3</p><section></section><text>par mi 'gyur ba kho na yin no/ /'di skad bstan te song ste ma brjod na bdag la bcabs pa'i nyes par 'gyur ro snyam du dogs pa'i bsam pas gal te brjod pa'i yan lag gi drung du mi 'gro'am/ gal te gnas de nas gzhan du song bar gyur na/ de ltar na yang brjod pa'i yan lag med pa</text></item>
<item><p>313b4</p><section></section><text>dang 'dra ba nyid du rig par bya ste/ de'i tshe yang 'chab pa mi 'byung ngo / /'dir gzhung ni/ btsun pa re zhig dge slong ltung ba dang bcas pa/ dge slong mi gnas pa'i gnas na mchis shing gang la yang brjod par mi bgyid na/ bcabs par brjod par bgyi'am nye ba 'khor mi bya'o/ /btsun pa re zhig</text></item>
<item><p>313b5</p><section></section><text>dge slong ltung ba dang bcas pa dge slong rnams dang lhan cig gdugs yol bar bgyis nas mtshan mo dge slong mi gnas pa'i gnas na mchis shing gang la yang brjod par mi bgyid na bcabs par brjod par bgyi'am/ nye ba 'khor mi bya'o zhes gsungs pa yin no/ /don med pa ni nyes byas</text></item>
<item><p>313b6</p><section></section><text>so zhes bya ba ni/ don chung zad la yang mi ltos par mi 'gro'am/ gzhan du song bas ni nyes byas su 'gyur ba'o/ /mtha'i mdun rol du yang ngo zhes bya ba ni/ nyin mtshan gyi mtha'i mdun rol du bcabs pa yang nyes byas su 'gyur ba'o/ /'chab pa'i sems ma btang ba nyid ni de'i sems nyid</text></item>
<item><p>313b7</p><section></section><text>yin no zhes bya ba ni 'chab pa kun du spyod pa kho na nyin mtshan gyi mthar 'chab pa'i sems yin zhing / 'chab pa bslang bar 'gyur ba 'ba' zhig tu ma zad kyi/ 'di ltar 'chab pa'i sems kun du mi spyod kyang sems ma btang zhing yongs su ma spangs pa nyid kyang 'chab pa de'i sems nyid</text></item>
<item><p>314a1</p><section></section><text>yin par rig par bya'o/ /'dir gzhung ni gang gi mdun du 'chab pa 'byung bar 'gyur/ rang bzhin du gnas pa dang mtshams kyi nang na gnas pa la gal te mi brjod na de phyin chad 'chab pa 'byung bar 'gyur ro zhes gsungs pa yin no/ /'dir brjod pa rjes su sgrub par</text></item>
<item><p>314a2</p><section></section><text>mi byed pa tsam gang yin pa khas blang bar bya'i/ 'chab pa la phyogs pa nyid ni ma yin pas/ de'i phyir mdo 'di byas so/ /dge slong pham par gyur pas ltung ba phyir ma bcos pa la ni nyes pa med do zhes bya ba ni/ dge slong pham par gyur pas ltung ba phyir ma bcos pa la ni nyes pa med pa'o/ /'di</text></item>
<item><p>314a3</p><section></section><text>ni yod la phyir mi 'chos pa yang nyes byas so zhes sngar smras pa de'i dmigs kyis bsal ba yin te/ de'i sdom pa ni dgos pa med pa nyid du gyur pa'i phyir de la nyes pa med pa nyid du rig par bya'o/ /dus dang dus ma yin par bsdus pa byung ba'i gzhi zhu ba'i skabs so zhes bya ba de zhu</text></item>
<item><p>314a4</p><section></section><text>ba'i skabs nas byung ba bshad zin to/ /dus dang dus ma yin par bsdus pa 'byung ba'i gzhi rdzogs so zhes bya ba gang zag gi gzhi bshad zin to// //da ni sa gzhan na gnas pa'i spyod pa'i gzhi bsdu ba'i phyir yongs su gnas pa dang mgu bar bya ba spyod pa dag gis/ dge slong rang bzhin</text></item>
<item><p>314a5</p><section></section><text>du gnas pa las mngon par smra ba dang phyag dang mngon du ldang ba dang thal mo sbyar ba dang gus pa'i las dag bdag gir mi bya'o zhes bya ba smras te/ yongs su gnas pa dang mgu bar bya ba spyod pa dag gis zhes smos pas ni gzhi nas spo ba dang / yang gzhi nas bslang ste yongs su gnas pa dang /</text></item>
<item><p>314a6</p><section></section><text>gzhi nas mgu bar bya ba dang / yang gzhi nas bslang ste mgu bar bya ba spyod pa dag kyang bsdus pa yin no/ /mngon par smra ba zhes bya ba ni/ phyag 'tshal lo zhes zer bste/ mngon par zhes bya ba ni/ brjod pa'i tshig yin la/ smras pa zhes bya ba ni/ phyag 'tshal lo zhes bya ba'i tshig</text></item>
<item><p>314a7</p><section></section><text>yin par sbyar ro/ /phyag ces bya ba ni lus 'dud pa'o/ /mngon du ldang ba zhes bya ba ni/ mig sngar bab na stan las ldang ba'o/ /thal mo sbyar ba zhes bya ba ni/ thal mo sbyar zhing 'dud pa'o/ /gus pa'i las dag ces bya ba ni lag pa rkyong ba dang bstsu ba la sogs pa mchod pa'i las</text></item>
<item><p>314b1</p><section></section><text>gzhan dag bsdu'o/ /de gnyis kyis mi bya ba gang yin pa de'i skabs gzhan dag gis kyang de dag la'o zhes bya ba la/ de gnyis kyis zhes bya ba ni yongs su gnas pa dang mgu bar bya ba spyod pa de gnyis kyis so/ /mi bya ba gang yin pa de'i skabs zhes bya ba ni/ dge slong rang bzhin</text></item>
<item><p>314b2</p><section></section><text>du gnas pa las mngon par smra ba dang / phyag dang mngon du ldang ba dang thal mo sbyar ba dang / gus pa'i las dag bdag gir mi bya'o zhes ji skad bstan pa dag go/ /gzhan dag gis kyang ngo zhes bya ba ni/ rang bzhin du gnas pa dag gis kyang ngo / /de dag la'o zhes bya ba ni/ gro</text></item>
<item><p>314b3</p><section></section><text>ba dang mgu bar bya ba spyod pa de dag la mngon par smra ba la sogs pa de dag mi bya ba'o/ /'di skad bstan te/ rang bzhin du gnas pa dag gis yongs su gnas pa dang / mgu bar bya ba spyod pa de gnyis la mngon par smra ba la sogs pa de dag mi bya'o/ /de dang lhan cig tu gom pa</text></item>
<item><p>314b4</p><section></section><text>bsri ba nyid las gzhan pas bcag par mi bya'o zhes bya ba ni/ de gnyis kyis dge slong rang bzhin du gnas pa de dang lhan cig tu gom pa bsri ba nyid ma gtogs par gom pa mnyam du 'dor ba dang / gom pa mdun du thal bar 'dor ba dag gis bcag par mi bya ba'o/ /stan ches</text></item>
<item><p>314b5</p><section></section><text>dma' ba nyid las gzhan pas 'dug par yang ngo zhes bya ba ni/ yongs su gnas pa dang mgu bar bya ba der spyod pa de gnyis kyis dge slong rang bzhin du gnas pa'i drung du stan ches dma' ba nyid las gzhan pa mnyam pa'am mtho bas 'dug par yang mi bya na/ stan gcig la lta smos kyang</text></item>
<item><p>314b6</p><section></section><text>ci dgos zhes bya ba'i tha tshig go/ /'di skad bstan te/ de gnyis 'dug pas dge slong rang bzhin du gnas pa dang lhan cig tu stan ches dma' ba la 'dug par bya'i/ mnyam pa'am mthon po la 'dug par mi bya'o/ /phyi bzhin 'brang ba'i dge sbyong gis bdag nyid las gzhan pas khyim</text></item>
<item><p>314b7</p><section></section><text>dag tu 'gro ba yang ngo zhes bya ba ni/ yongs su gnas pa dang mgu bar bya ba spyod pa de gnyis kyi dge slong rang bzhin du gnas pa dang lhan cig khyim dag tu de'i phyi bzhin 'brang ba'i dge sbyong gis bdag nyid las gzhan pa de'i grogs sam de'i bla ma'i bdag nyid kyis 'gro bar yang mi bya</text></item>
<item><p>315a1</p><section></section><text>ba'o/ /'di skad bstan te/ de gnyis grong du 'gro bas rang bzhin du gnas pa'i dge slong gis phyi bzhin 'brang ba'i dge slong gi chos kyis 'gro bar bya'i/ mdun du 'gro ba'i dge sbyong gi chos kyis mi bya'o/ /g.yogs ma gcig tu mal bsham par mi bya'o zhes</text></item>
<item><p>315a2</p><section></section><text>bya ba ni/ spo ba dang mgu bar bya ba spyod pa de gnyis kyis dge slong rang bzhin du gnas pa dang lhan cig tu ngos dang steng g.yogs gcig pa'i gnas kyi nang la mal bca' bar mi bya ba'o/ /rab tu dbyung ba dang bsnyen par rdzogs pa dang gnas sbyin pa dang dge tshul nye bar gzhag pa dag mi bya'o</text></item>
<item><p>315a3</p><section></section><text>zhes bya ba ni/ de gnyis kyis rab tu dbyung bar mi bya/ bsnyen par rdzogs par mi bya/ gnas sbyin par mi bya/ dge tshul nye bar gzhag par mi bya'o/ /gsol ba dang brjod pa dag khas mi blang ngo zhes bya ba ni/ de gnyis kyis dge 'dun gyi gsol ba dang brjod pa'i las dag byed du</text></item>
<item><p>315a4</p><section></section><text>bcug pa khas blang bar mi bya ba'o/ /'di skad bstan te/ de gnyis kyis tshogs kyi kha skong ba nyid kyi yan lag kyang mi bya'o/ /las byed pa dang dge slong ma'i ston pa dang dge 'dun gyis yid brtan par bsko ba yang ngo zhes bya ba yang khas mi blang ngo zhes bya bar sbyar te/ de gnyis kyi</text></item>
<item><p>315a5</p><section></section><text>las byed par bsko ba dang / dge slong ma'i ston par bsko ba dang / dge 'dun gyis yid brtan par bsko ba khas blang par mi bya'o/ /dge 'dun gyis yid brtan pa zhes bya ba ni/ gnas khang bsko ba la sogs pa'o/ /sngar bskos pas kyang mi bya'o zhes bya ba ni/ de gnyis las byed pa la</text></item>
<item><p>315a6</p><section></section><text>sogs pa dag tu sngar bskos na yang mi bya'o/ /dge slong ma rnams la brten par mi bya ba'o zhes bya ba yang / sngar bskos na zhes bya ba'i rjes bsnyags pa'i phyir yang ngo zhes bya ba'i sgra smos so/ /'don pa gzhan yod na gso sbyong la so sor thar pa gdon par mi bya'o zhes bya ba ni/ 'don par</text></item>
<item><p>315a7</p><section></section><text>byed pa'i dge slong gzhan yod na de gnyis kyis gso sbyong la so sor thar pa'i mdo gdon par mi bya ba'o/ /dge slong la nyams pas gleng bar mi bya'o zhes bya ba ni/ de gnyis kyis dge slong la tshul khrims nyams pa dang lta ba nyams pa dang cho ga nyams pa dang 'tsho ba nyams pas gleng bar mi bya'o/ /</text></item>
<item><p>315b1</p><section></section><text>ci thams cad la gleng bar mi bya'am zhe na de'i phyir dge 'dun las ma bkar ba la'o zhes bya ba smras te/ rang bzhin du gnas pa'i dge slong la gleng bar mi bya'o/ /dge 'dun las bkar ba dang rang bzhin du gnas pa ma yin pa dag la ni bkag pa med do/ /'dir gzhung ni dge slong tha dad par</text></item>
<item><p>315b2</p><section></section><text>gnas pas dge slong rang bzhin du gnas pa'i gdams ngag gzhag bar mi bya/ gso sbyong gzhag par mi bya/ dgag dbye gzhag par mi bya zhing / rang bzhin du gnas pa'i dge slong la gleng bar mi bya dran par mi bya'o zhes bya ba la sogs pa gsungs pa yin no/ /brjod pa dang bcas pa nyid</text></item>
<item><p>315b3</p><section></section><text>dang phur pa dang bcas pa nyid dag mi bya'o zhes bya ba ni/ de gnyis kyis dge slong rang bzhin du gnas pa dge 'dun las ma bkar ba la brjod pa dang bcas pa nyid dang / phur pa dang bcas pa nyid dag mi bya ba'o/ /gdams ngag dang gso sbyong dang dgag dbye dang gsol ba dang brjod pa dag</text></item>
<item><p>315b4</p><section></section><text>gzhag par mi bya'o zhes bya ba ni/ de gnyis kyis dge slong rang bzhin du gnas pa dge 'dun las ma bkar ba'i gdams ngag gzhag par mi bya/ gso sbyong gzhag par mi bya/ dgag dbye gzhag par mi bya/ gsol ba gzhag par mi bya/ las brjod pa gzhag par mi bya ba'o/ /de</text></item>
<item><p>315b5</p><section></section><text>dang bsten par mi bya'o zhes bya ba ni/ de gnyis kyis dge slong rang bzhin du gnas pa de dang bsten par mi bya/ bsdong bar mi bya ste/ mjing bsgril bar mi bya'o zhes bya ba'i tha tshig go/ /chad pa de'i rgyu byas pa spang ngo zhes bya ba ni/ de gnyis kyis yongs su gnas pa dang / mgu ba spyad pa la</text></item>
<item><p>315b6</p><section></section><text>thug pa'i chad pa de'i rgyu dge 'dun lhag ma'i ltung ba byung ba dang bcabs pa byas pa gang yin pa de lta bu gzhan dag spang bar bya ba ste/ mi spong na kha na ma tho ba gzhan du 'gyur ro/ /nyes pa gzhan yang ngo zhes bya ba ni/ chad pa'i las kyi rgyur gyur pa las gzhan gyi nyes pa yang spang bar bya</text></item>
<item><p>315b7</p><section></section><text>ba'o/ /'dir gzhung ni dge 'dun gyis dbyung ba'i las byas pa des ltung ba dbyung bar mi bya zhing de dang 'dra ba gzhan yang mi bya'o zhes gsungs pa yin no/ /tshangs pa mtshungs par spyod pa rnams la nyes pa dang mthun pa nyid mi bya'o zhes bya ba ni/ de gnyis kyis tshangs pa mtshungs par spyod</text></item>
<item><p>316a1</p><section></section><text>pa rnams kyi yul la ma gus pa dang brnyas thabs la sogs pa mi bya ba'o/ /brtul zhugs snying po med par 'gyur ro snyam du yid la bya'o zhes bya ba ni/ de gnyis kyis 'di snyam du bdag cag gis tshangs par mtshungs par spyod pa rnams kyi yul la gus pa dang bcas</text></item>
<item><p>316a2</p><section></section><text>pas gnas par bya ba la sogs pa sngar ji skad bstan pa de dag ma byas na spo ba dang mgu ba bya ba spyad pa la sogs pa'i brtul zhugs la snying po med cing gsog tu 'gyur ro snyam du de ltar yid la nges par brtag par bya ba ste/ gus par bskyed par bya ba'i phyir de skad bstan to/ /nang par sngar</text></item>
<item><p>316a3</p><section></section><text>langs te sgo dbye ba dang / mar me'i kong bu bstsal bar bya'o zhes bya ba ni/ de gnyis kyis nang par sngar ldang bar bya/ gtsug lag khang gi sgo dag dbye bar bya/ mar me'i kong bu bstsal bar bya ba'o/ /gtsug lag khang du chag chag dang phyag dar dang lci ba 'jam po'i byug pas bsku ba dag</text></item>
<item><p>316a4</p><section></section><text>kyang ngo zhes bya ba yang de gnyis kyis bya ba'o/ /bshang ba dang gci ba'i skyabs dag sbyang ngo zhes bya ba ni/ de gnyis kyis dge 'dun gyi bshang ba dang gci ba'i chab khung sa dag kyang byi dor bya ba'o/ /sa phyags pa dang dus dang mthun pa'i chu dag gzhag par bya'o zhes bya ba ni/ bshang ba dang</text></item>
<item><p>316a5</p><section></section><text>gci ba'i skyabs de gnyis kyis sa phyags pa dang / de dag tu dgun ni chu dron mo gzhag par bya/ tsha ba'i dus su ni chu grang mo gzhag par bya ba'o/ /wa'i kha dag bstsal lo zhes bya ba ni/ de gnyis kyis gtsug lag khang gi wa'i kha dag bstsal bar bya ba'o/ /stan bsham mo zhes bya ba ni</text></item>
<item><p>316a6</p><section></section><text>de gnyis kyis dge 'dun gyi khri'u la sogs pa'i stan dag bsham par bya ba'o/ /dus shes par bya ste bdug spos dang de'i pog phor dag nye bar gzhag go zhes bya ba ni/ de gnyis kyis mchod pa'i dus shes par bya ste/ bdug spos dang pog phor dag sta gon bya ba'o/ /gal te nus pa</text></item>
<item><p>316a7</p><section></section><text>nyid yin na ston pa'i yon tan yang dag par bsgrag go zhes bya ba ni/ gal te nus na de gnyis kyis ston pa sangs rgyas bcom ldan 'das kyi yon tan yang dag par bsgrag par bya ba'o/ /gal te mi nus na smra ba po gzhan la bcol lo zhes bya ba ni/ gal te de gnyis kyis ston pa'i yon tan</text></item>
<item><p>316b1</p><section></section><text>yang dag par sgrog mi nus na smra ba po gzhan la bcol bar bya ba'o/ /spyi bungs bsham ban gaN+DI brdung ngo zhes bya ba ni/ 'bras chan la sogs pa'i spyi bungs 'ongs shing bshams zin pa ni de gnyis kyis gaN+DI brdung bar bya ba'o/ /gal te dge slong rnams tsha na bsil yab bya'o zhes bya ba ni/ gal</text></item>
<item><p>316b2</p><section></section><text>te dge slong rnams tsha bar gyur na de gnyis kyis bsil yab kyis g.yab par bya ba'o/ /de dag gis 'dug pa la sogs pa ni bsnyen par rdzogs pa thams cad kyi mtha' nyid do zhes bya ba ni/ de gnyis kyis 'dug pa la sogs pa ni bsnyen par rdzogs pa thams cad kyi mtha' nyid</text></item>
<item><p>316b3</p><section></section><text>yin pa ste/ de ni gral rims bstan pa'i phyir ro/ /dge slong gi gral der thams cad kyi tha mar 'dug pa dang 'gro ba la sogs pa bya'o/ /zas kyi bya ba byas nas gdan cha dben par brtul lo zhes bya ba ni/ dge slong rnams kyis zas kyi bya ba byas zin nas dge 'dun gyi gdan cha dbyam po</text></item>
<item><p>316b4</p><section></section><text>dang gor bu dang bar tang la sogs pa dag dben pa'i gnas su bsdu bar bya ba'o/ /lhung bzed kyi gzhi dor ro zhes bya ba ni/ /lhung bzed kyi gzhi rtswa la sogs pa de dag nyid kyis phyi rol du dor bar bya ba'o/ /dus shes par bya ste mchod rten gyi phyag dar bya'o zhes bya ba ni/ mchod pa'i dus shes</text></item>
<item><p>316b5</p><section></section><text>par byas te'o/ /lci ba 'jam po'i byug pas bsku'o zhes bya ba ni mchod rten dag la'o/ /'du ba'i dus su bsham pa la sogs pa nas yon tan gyi skabs kyi bar dag go zhes bya ba ni/ dge 'dun 'du ba'i dus su yang stan bsham pa nas ston pa'i yon tan yang dag par bsgrag pa'i bar dag</text></item>
<item><p>316b6</p><section></section><text>bya ba ste/ sngar stan bsham mo/ /dus shes par bya ste/ bdug spos dang de'i pog phor dag nye bar gzhag go/ /gal te nus pa nyid yin na ston pa'i yon tan yang dag par bsgrag go/ /gal te mi nus na smra ba po la bcol lo zhes ji skad bstan pa de dag bya'o zhes bya ba'i tha tshig go/ /</text></item>
<item><p>316b7</p><section></section><text>gal te nus pa nyid yin na nyi ma brjod pa yang ngo zhes bya ba ni/ gal te nus pa nyid yin na de gnyis kyis nyi ma brjod pa yang bya ba'o/ /gal te mi nus na dge slong gzhan la bcol lo zhes bya ba ni/ gal te nyi ma brjod par mi nus na de gnyis kyis dge slong gzhan la bcol bar bya ba'o/ /dgongs</text></item>
<item><p>317a1</p><section></section><text>kar dus dang mthun pa'i chus dge slong rnams kyi rkang pa bkru'o zhes bya ba ni/ mtshan mo dus dang mthun pa'i chu zhes bya ba grang ba'i dus su ni dro ba/ tsha ba'i dus su ni bsil ba'i dge slong rnams kyi rkang pa dag par bkru pa'o/ /rkang pa dag bsku'o zhes bya ba ni/</text></item>
<item><p>317a2</p><section></section><text>dgongs kar dge slong rnams kyi'o/ /mi 'dod na snum dbul lo zhes bya ba ni/ dge slong dag rkang pa bsku bar mi 'dod na snum dbul bar bya ba'o/ /de ni gtsug lag khang tha mar 'os pa nyid yin no zhes bya ba ni/ spang dang mgu bar bya ba spyod pa de'i gnas khang la sogs pa gtsug</text></item>
<item><p>317a3</p><section></section><text>lag khang bsnyen par rdzogs pa thams cad kyi tha mar bsko bar bya ba nyid yin pa'o/ /spo ba byed pa la sogs pa nang ni che rim gyis bsko ste/ mgu bar bya ba spyod pa dag pas spo ba tha ma nyid yin no/ /spo ba dag pas bslab pa byin pa tha ma nyid yin te/ ltung ba byung ba ches dman ba yin</text></item>
<item><p>317a4</p><section></section><text>pa'i phyir ro/ /thams cad pas gnas nas phyung ba dag tha ma nyid yin te spangs pa'i phyir ro/ /thams cad du rnyed pa dbang ba nyid yin no zhes bya ba ni/ gnas nas phyung ba ma gtogs pas gzhan na gnas na de dag go/ /dge ba'i phyogs la mi g.yel bar bya'o zhes bya ba ni/ de</text></item>
<item><p>317a5</p><section></section><text>dag dge ba'i phyogs kyi dus ma yin par shes par mi bya ste/ 'di ltar de de'i dus na rtogs pa'i skal ba can ma yin du zin kyang de lta mod kyi tshogs rjes su bsgrub pa'i phyir dge ba'i phyogs la mi g.yel bar bya'o/ /nam zhig na rtogs pa'i skal ba can du yang 'gyur te/ 'di ltar bcom</text></item>
<item><p>317a6</p><section></section><text>ldan 'das kyis bsam pas ltung ba las ldang bar smra'i/ chad pa'i las kyis ni ma yin no zhes gsungs pa'i phyir ro/ /bslab pa byin pa la yang rtogs pa grag pas des na dgra bcom pa nyid thob pa na spo ba dang mgu bar bya ba spyod pa de gnyis kyang bslab pa byin pa dang 'dra bar rang bzhin</text></item>
<item><p>317a7</p><section></section><text>thob cing chad pa'i las lhag ma spyod par bya mi dgos pa nyid yin te/ dbyung ba la sogs pa bya mi dgos so/ /'di ni de'i ngo bo nyid tshol ba byin pa dang bslab pa byin pa dag kyang de dang 'dra'o zhes bya ba ni/ dge slong rang bzhin du gnas pa las mngon par smra ba la sogs pa dag bdag</text></item>
<item><p>317b1</p><section></section><text>gir mi bya'o zhes ji skad bstan pa'i spyod pa 'di la de'i ngo bo nyid tshol ba byin pa dang bslab pa byin pa dag kyang spo ba dang mgu bar bya ba spyod pa de dang 'dra ste de gnyis kyi spyod pa yang 'di dag nyid yin no/ /gdon par mi bya'o zhes bya ba ni/ de'i ngo bo nyid tshol ba byin pa dang bslab pa byin pa de</text></item>
<item><p>317b2</p><section></section><text>gnyis kyis 'don pa gzhan med na yang gso sbyong la so sor thar pa gdon par mi bya ba'o/ /snga ma ni bzod pa gsol bas rang bzhin 'thob po zhes bya ba ni/ de'i ngo bo nyid tshol ba byin pa dang bslab pa byin pa zhes bya ba gnyis smos pa'i snga ma ste/ de'i ngo bo nyid tshol ba byin pa ni rang gis</text></item>
<item><p>317b3</p><section></section><text>dge 'dun la bzod pa gsol zhing dge 'dun gyis gsol ba dang bzhi'i las kyis bzod pa byas na rang bzhin du gnas pa nyid 'thob bo/ /rang gi bzod pa gsol ba'i sngags ni/ dge 'dun btsun pa rnams gsan du gsol/ /bdag dge slong 'char ka de'i ngo bo nyid tshol du</text></item>
<item><p>317b4</p><section></section><text>stsal ba la/ skra 'greng bar gyur/ skra 'phyar bar gyur cing dge 'dun la spu snyol bar bgyid/ 'byung bar bskyod/ mtshungs par nye bar ston cing mtshams kyi nang du mchis te/ bzod pa gsol zhing gzhi gang las sma dbab pa'i phrin las mdzad pa'i gzhi de las slar ldog na/ thugs brtse</text></item>
<item><p>317b5</p><section></section><text>ba can dge 'dun btsun pa rnams kyis thugs brtse ba nye bar bzung ste/ bdag dge slong 'char ka de'i ngo bo nyid tshol du stsal ba la bzod pa mdzad du gsol/ /lan gsum bzlas zhes gsungs pa yin no/ /dge 'dun gyis gsol ba dang bzhi'i las kyis bzod pa bya ba'i sngags</text></item>
<item><p>317b6</p><section></section><text>ni/ dge 'dun btsun pa rnams gsan du gsol/ /dge slong 'char ka de'i ngo bo nyid tshol du stsal ba 'di skra 'greng bar gyur/ skra 'phyar bar gyur cing dge 'dun la spu snyol bar bgyid/ 'byung bar bskyod/ mtshungs pas nye bar ston cing mtshams kyi nang du mchis te bzod pa</text></item>
<item><p>317b7</p><section></section><text>gsol zhing gzhi gang las sma dbab pa'i phrin las mdzad pa'i gzhi de las slar ldog na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong 'char ka de'i ngo bo nyid du tshol du stsal ba la bzod pa mdzad do/ /'di</text></item>
<item><p>318a1</p><section></section><text>ni gsol ba'o zhes bya ba la sogs pa gsungs pa yin no/ /'og ma ni dgra bcom pa nyid kyis so zhes bya ba ni/ bslab pa byin pa zhes bya ba ni/ bzod pas rang bzhin mi 'thob kyi dgra bcom pa nyid thob pas rang bzhin du gnas pa nyid thob par 'gyur ba'o/ /sgo</text></item>
<item><p>318a2</p><section></section><text>dbye ba yan chad dang gtsug lag khang la sogs pa la yongs su gnas pa dang ldan pa dang spyod pa dang ldan pa dang gnyis kyang ngo zhes bya ba ni/ de dang 'dra'o zhes bya bar sbyar te/ sgo dbye ba yan chad dang gtsug lag khang la sogs pa'i spyod pa de gnyis la yongs su gnas pa dang ldan pa dang spyad pa dang</text></item>
<item><p>318a3</p><section></section><text>ldan pa de gnyis yongs su gnas pa dang mgu bar bya ba spyod pa de dang 'dra'o zhes bya ba'i tha tshig go/ /sgo dbye ba yan chad ces bya ba ni/ sngar mdo las nang par sngar langs te sgo dbye ba dang mar me'i kong bu bstsal bar bya'o zhes bstan pa'i skabs su sgo dbye ba zhes smos pa ste de yan chad nas</text></item>
<item><p>318a4</p><section></section><text>yongs su gnas pa dang mgu bar bya ba spyod pa dag gis dge slong rang bzhin du gnas pa las mngon par smra ba dang phyag dang mngon du ldang ba dang thal mo sbyar ba dang / gus pa'i las dag bdag gir mi bya'o zhes mgor smos pa man chad kyi bar gyi mdo thams cad dang spyir sbyar ro/ /gtsug lag</text></item>
<item><p>318a5</p><section></section><text>khang la sogs pa zhes bya ba ni/ sngar mdo las de'i gtsug lag khang tha mar 'os pa nyid yin no zhes bstan pa'i skabs su/ gtsug lag khang zhes smos pa ste de ni gtsug lag khang zhes bya ba'i sgras 'phangs pa yin te nye ba'i phyir ro/ /stsogs pa zhes bya ba'i sgras ni de'i 'og gi mdo</text></item>
<item><p>318a6</p><section></section><text>las thams cad du rnyed pa dbang ba nyid yin no zhes bya ba dang / dge ba'i phyogs la mi g.yel bar bya'o zhes bstan pa'i mdo de gnyis 'phangs pa yin gyi gzhan ni ma yin te/ yul tha dad pa yin no zhes bya bar shes par bya'o/ /de ltar na sgo dbye ba yan chad kyi mdo thams cad dang / de'i gtsug lag</text></item>
<item><p>318a7</p><section></section><text>khang tha mar 'os pa nyid yin no zhes bya ba dang / thams cad du rnyed pa dbang ba nyid yin no zhes bya ba dang / dge ba'i phyogs la mi g.yel bar bya'o zhes bya ba'i mdo gsum po de dag gi spyod pa la ni/ spo ba dang ldan pa zhes bya ba spo ba byas zin la/ mgu bar bya ba ma blangs pa dang / spyad pa dang ldan pa zhes bya</text></item>
<item><p>318b1</p><section></section><text>ba mgu bar bya ba spyad zin la/ da dung ma phyung ba'i gang zag de gnyis kyang spo ba dang / mgu bar bya ba spyod pa de dang 'dra bar rig par bya ste/ de gnyis ni rang bzhin du gnas pa nyid ma yin pa'i phyir dang / las byas pa nyid yin pa'i phyir de ltar rnam par gzhag go/ /'di skad bstan te yongs</text></item>
<item><p>318b2</p><section></section><text>su gnas pa byas la mgu bar bya ba ma sbyin gyi bar du ni re zhig cho ga 'di yin la/ mgu bar bya ba byin pa la ni sgo dbye ba la sogs pa sngar bstan pa'i mdo cho ga thams cad bya dgos par shes par bya'o/ /mgu bar bya ba spyad zin la/ dbyung bar mi byed pa'i bar du ni re zhig cho ga 'di yin la/</text></item>
<item><p>318b3</p><section></section><text>dbyung ba byas zin pa la ni sgo dbye ba la sogs pa sngar bstan pa'i cho ga thams cad bya mi dgos te rang bzhin du gnas par gyur zin pa'i phyir ro zhes bya bar shes par bya'o/ /bsdigs pa dang smad pa dang bskrad pa dang phyir 'gyed pa dang gnas nas phyung ba dag kyang de bzhin no zhes bya ba ni/ de dag kyang</text></item>
<item><p>318b4</p><section></section><text>sgo dbye ba yan chad dang gtsug lag khang la sogs pa la yongs su gnas pa dang mgu bar bya ba spyod pa dang 'dra bar rig par bya ba'o/ /de dag la ha cang thal bar 'gyur ba dmigs kyis bsal ba'i phyir gdon pa ni mi bya ba nyid do zhes bya ba smras te/ 'don pa gzhan med na yang de dag gis gso</text></item>
<item><p>318b5</p><section></section><text>sbyong la so sor thar pa gdon pa mi bya ba nyid yin pa'o/ /gzhan dag gis gnas nas phyung ba spang bar bya ba kho na'o zhes bya ba ni/ rang bzhin du gnas pa gzhan gyis gnas nas byung ba ni spang bar bya ba kho na yin te/ de dang lhan cig tu bcag pa dang 'dug pa dang 'gro ba ji skad bstan pa dag kyang</text></item>
<item><p>318b6</p><section></section><text>mi bya zhing 'don pa gzhan med pa na des so sor thar pa'i mdo gdon pa yang nyams su myong par mi bya'o/ /gzhan yang de la lus sam ngag gi 'dre bar gyur pa chud zad kyang spyad par mi bya'o/ /de'i dus nyid kyi rgyu las byung ba'i rnyed pa yang mi dbang ba nyid yin no zhes bya ba ni/ de gnas nas</text></item>
<item><p>318b7</p><section></section><text>phyung ba'i dus nyid kyi tshe na dge 'dun la rnyed pa byung ba gang yin pa de yang gnas nas phyung ba de mi dbang ba nyid yin pa'o/ /'di skad bstan te/ de gnas nas phyung ba'i gnas skabs su dge 'dun la rnyed pa byung ba'i de'i shas gnas nas phyung ba de mi dbang ba nyid yin no/ /gnas nas</text></item>
<item><p>319a1</p><section></section><text>ma phyung ba'i mdun rol du dbyar gnas pa la sogs pa'i rgyu las byung ba'i rnyed pa gang yin pa de ni de yang dbang ba nyid yin te/ de'i tshe na de rang bzhin du gnas pa nyid yin pa'i phyir ro/ /ci mi dbang ba nyid de gtan du'am zhe na/ de'i phyir bya ba bzhin no zhes bya ba</text></item>
<item><p>319a2</p><section></section><text>smras te/ ji ltar dge 'dun bye ba na chos dang mthun pa'i phyogs kyi rnyed pa chos ma yin pa'i phyogs dang mthun pa'i gang zag mi dbang ba la des chos dang mthun pa'i phyogs phyir khas blangs pa na rnyed pa dbang ba de bzhin du gnas nas phyung ba 'di yang ji srid du gnas nas phyung ba de srid du rang bzhin</text></item>
<item><p>319a3</p><section></section><text>du gnas pa'i dge 'dun gyi rnyed pa mi dbang la nam bzod pa gsol to/ /gnas su chud pa'i dus na rnyed pa dbang ngo / /bye ba'i rnyed pa de yang 'og gi mdo las rig par bya'o/ /bye ba dag na chos ma yin pa'i phyogs dang mthun pa yang de dang 'dra'o zhes bya ba ni/ dge 'dun bye ba na chos ma</text></item>
<item><p>319a4</p><section></section><text>yin pa'i phyogs dang mthun pa yang gnas nas phyung ba de dang 'dra ba ste gnas nas phyung ba la gang du spyod pa ci bstan pa de dag thams cad chos ma yin pa'i phyogs dang mthun pa la yang blta bar bya ba'o/ /de na sgo dbye ba yan chad dang gtsug lag khang la sogs pa la yang chos ma yin pa'i</text></item>
<item><p>319a5</p><section></section><text>phyogs dang mthun pa de gnas nas phyung ba dang 'dra la gdon pa ni mi bya ba nyid do zhes bya ba la yang chos ma yin pa'i phyogs dang mthun pa de gnas nas phyung ba dang 'dra ba dang / gzhan dag gis gnas nas phyung ba spang bar bya ba kho na'o zhes bya ba la yang chos ma yin pa'i phyogs dang mthun</text></item>
<item><p>319a6</p><section></section><text>pa de gnas nas phyung ba dang 'dra ba dang de'i don nyid kyi rgyu las byung ba'i rnyed pa yang mi dbang ba nyid yin no zhes bya ba la yang chos ma yin pa'i phyogs dang mthun pa de gnas nas phyung ba dang 'dra bar bstan par shes par bya'o/ /rang bzhin du gnas pa ma yin pa dag la spo ba dang mgu</text></item>
<item><p>319a7</p><section></section><text>bar bya ba dang bslab pa byin pa dag mi 'chags so zhes bya ba ni/ rang bzhin du gnas pa ma yin pa zhes bya bas gzhan na gnas pa dag la gang zag spo ba dang mgu bar bya ba spyod pa dang bslab pa byin pa dag gi spo ba dang / mgu bar bya ba dang / bslab pa spyod pa dag byed na mi 'chags te/</text></item>
<item><p>319b1</p><section></section><text>yun ring por spyad kyang dus chung zad ma spyad pa nyid dang 'dra bar 'gyur ro/ /de ltar yang 'dir gzhung ni spo ba gsum dang rang bzhin du gnas pa gcig gam spo ba gnyis dang rang bzhin du gnas pa gnyis sam/ spo ba gcig dang rang bzhin du gnas pa gsum la spo ba dang mgu ba bya ba dang /</text></item>
<item><p>319b2</p><section></section><text>bslab pa spyad par mi bya'o zhes gsungs pa yin no/ /de'i phyir 'dir rang bzhin du gnas pa ma yin pa dag la zhes smos pa ni sa gzhan na gnas pa dag yin par gsungs pa yin te/ de bas na rang bzhin du gnas pa ma yin pa dag la spo ba la sogs pa dag spyad pa de ni ma spyad pa kho na yin te/ 'di</text></item>
<item><p>319b3</p><section></section><text>ltar de dag la de mi 'chags pa'i phyir ro/ /dge 'dun ma yin pa la yang ngo zhes bya ba ni/ spo ba la sogs pa la mi 'chags pa ste/ dge 'dun du ma gyur pa'i gang zag gcig gam gnyis sam gsum dag la spo ba dang mgu bar bya ba dang / bslab pa spyod pa yang mi 'chags so/ /</text></item>
<item><p>319b4</p><section></section><text>gnas de na 'khod pa dag las yongs su bcad pa dag la yang ngo zhes bya ba yang mi 'chags so zhes bya bar sbyar te/ gnas gang du spo ba la sogs pa de dag spyad par bya ba'i gnas de na 'khod pa'i dge slong dag las dge slong gcig gam gnyis sam gsum mam dge 'dun du gyur pa</text></item>
<item><p>319b5</p><section></section><text>yang rung ste/ logs shig tu yongs su spyad cing dkar ba dag la spo ba la sogs pa spyod pa mi 'chags so/ /mang po nyid yongs su spang bar mi bya'o zhes bya ba ni/ gnas de na dge slong mang po dag 'khod la/ 'dir spyad pa dka' 'o snyam pa'i blo mang ba nyid kyis nyes pas spang bar mi</text></item>
<item><p>319b6</p><section></section><text>bya'i zhes bya ba'i tha tshig go/ /gnas brtan dang so sor thar pa dang bcas pa nyid du 'bad par bya'o zhes bya ba ni/ gnas gang na gnas brtan dang bcas so sor thar pa dang bcas pa'i dge 'dun yod pa'i gnas der ji ltar spyad par 'gyur zhig gu snyam du de'i don du 'bad par bya'o/ /ma</text></item>
<item><p>319b7</p><section></section><text>grub na gzhan du na yang spyad par bya ba'o/ /gang na gzhan gsum la sogs pa de dag gi ming rnam pa thams cad spyod pa der de spyad par mi bya'o zhes bya ba ni/ gnas gang na gang zag gzhan gsum la sogs pa spo ba dang gzhi nas spo ba dang / yang gzhi nas bslang ste spo ba dang /</text></item>
<item><p>320a1</p><section></section><text>mgu par bya ba dang / gzhi nas mgu bar bya ba dang / yang gzhi nas bslang ste mgu bar bya ba de dag gis ming rnam pa thams cad spyod pa'i gnas der spo ba la sogs pa de spyad par mi bya ste/ tshogs kyis tshogs kyi las byar mi rung ba'i phyir ro/ /de bas na</text></item>
<item><p>320a2</p><section></section><text>gtsug lag khang na gzhan gsum la sogs pa de dag gi ming rnam pa thams cad spyod pa dag 'khod pa der gang yang spyad par mi bya ba'o/ /gang na gzhan gsum la sogs pa yongs su gnas pa spyad pa der spo ba spyad par mi bya'o/ /gang na gzhan gsum la sogs pa gzhi nas</text></item>
<item><p>320a3</p><section></section><text>spo ba spyod pa der gzhi nas yongs su gnas ba spyad par mi bya'o/ /gang na gzhan gsum la sogs pa yang gzhi nas bslang ste spo ba spyod pa der yang gzhi nas bslang ste spo ba spyad par mi bya'o/ /de bzhin du gang na gzhan gsum la sogs pa mgu bar bya ba spyod pa der mgu bar bya ba spyad</text></item>
<item><p>320a4</p><section></section><text>par mi bya'o/ /gang na gzhan gsum la sogs pa gzhi nas mgu bar bya ba spyad pa der gzhi nas mgu bar bya ba spyad par mi bya'o/ /gang na gzhan gsum la sogs pa yang gzhi nas bslang ste mgu bar bya ba spyod pa der/ yang gzhi nas bslang ste mgu bar bya ba spyad par mi bya'o/ /de bzhin du</text></item>
<item><p>320a5</p><section></section><text>gang na gzhan gsum la sogs pa bslab pa spyod pa der bslab pa spyad par mi bya'o/ /'dir gzhung ni/ gtsug lag khang gcig tu yongs su gnas pa byed pa bzhis yongs su gnas pa spyad par mi bya'o/ /gzhi nas yongs su gnas pa byed pa bzhis gzhi nas yongs su gnas</text></item>
<item><p>320a6</p><section></section><text>pa spyad par mi bya'o/ /mgu bar bya ba spyod pa bzhis mgu bar bya ba spyad par mi bya'o/ /gzhi nas mgu bar bya ba spyod pa bzhis gzhi nas mgu bar bya ba spyad par mi bya'o/ /gtsug lag khang gcig tu bslab pa byin pa bzhis bslab pa la bslab par mi bya'o zhes gsungs pa yin no/ /dang po gnyis</text></item>
<item><p>320a7</p><section></section><text>kyis gzhan du skya rengs 'char bar mi bya'o zhes bya ba ni/ spo ba spyod pa dang mgu bar bya ba spyod pa dang / bslab pa la spyod pa zhes bya ba gsum smos pa'i dang po gnyis te/ spo ba spyod pa dang mgu bar bya ba spyod pa gnyis kyis gnas gang du spyad par bya ba yang dag par blangs pa'i gnas de las</text></item>
<item><p>320b1</p><section></section><text>gzhan pa'i mtshams su skya rengs 'char bar mi bya ba'o/ /bslab pa byin pa la ni cho ga 'di med de/ de ni tshe gcig pa yin pas tshe gcig tu gnas gcig tu nges pa med pa'i phyir ro/ /'dus pa'i dge 'dun la 'das pa dang 'byung bar 'gyur ba brjod par bya ba nyid do zhes bya ba</text></item>
<item><p>320b2</p><section></section><text>ni/ spo ba dang mgu bar bya ba spyod pa des gnas gang du gaN+DI brdungs pa na mtshams der gtogs pa'i dge slong gnas der ji snyed 'dus pa de snyed kyi dge 'dun la rang gis yongs su gnas pa la sogs pa'am mgu bar bya ba la sogs pa gang blangs pa de'i sngar 'das ba'i zhag grangs dang</text></item>
<item><p>320b3</p><section></section><text>phyis 'byung bar 'gyur ba'i zhag grangs sngags kyis brjod par bya ba nyid yin pa'o/ /'dus pa'i zhes smos pas ni 'dir las bzhin du thams cad ma tshogs pa na brjod pa mi 'chags pa ma yin te/ thams cad ma 'dus kyang ji snyed 'dus pa la brjod par bya ba bstan to/ /</text></item>
<item><p>320b4</p><section></section><text>dge 'dun la zhes smos pas ni gang zag la brjod du mi rung ste bzhi yan chad kyi tshogs la brjod par bya ba bstan to/ /de'i sngags ni/ dge 'dun btsun pa rnams gsan du gsol/ /bdag dge slong ming 'di zhes bgyi ba la che ge mo las byung ba'i dge 'dun lhag ma'i ltung ba</text></item>
<item><p>320b5</p><section></section><text>byung ba la/ zla ba phyed bcabs pas bdag dge slong ming 'di zhes bgyi ba che ge mo las byung ba'i dge 'dun lhag ma'i ltung ba byung la zla ba phyed bcabs pa de'i slad du dge 'dun las zla ba phyed yongs su gnas pa gsol te/ dge 'dun gyis bdag dge slong ming 'di zhes bgyi ba la che ge</text></item>
<item><p>320b6</p><section></section><text>mo las byung ba'i dge 'dun lhag ma'i ltung ba byung la/ zla ba phyed bcabs pa de'i slad du zla ba phyed spo ba stsal bas zhag 'di snyed cig ni bgyis lags/ bgyi ba ni zhag 'di snyed cig mchis te/ dge 'dun btsun pa rnams kyis bdag spo ba bgyid par gzung du gsol/ lan gsum du</text></item>
<item><p>320b7</p><section></section><text>bzlas zhes gsungs pa yin no/ /mgu bar spyad pa'i skabs su ni/ dge 'dun btsun pa rnams gsan du gsol/ /bdag dge slong ming 'di zhes bgyi ba la che ge mo las byung ba'i dge 'dun lhag ma'i ltung ba byung la/ bdag dge slong ming 'di zhes bgyi ba che ge mo las</text></item>
<item><p>321a1</p><section></section><text>byung ba'i dge 'dun lhag ma'i ltung ba byung ba de'i slad du dge 'dun las zhag drug mgu bar bgyi ba gsol to/ /dge 'dun gyis bdag dge slong ming 'di zhes bgyi ba la che ge mo las byung ba'i dge 'dun lhag ma'i ltung ba byung ba de'i slad du zhag drug mgu bar bgyi ba</text></item>
<item><p>321a2</p><section></section><text>stsal bas/ /zhag 'di snyed cig ni bgyis lags/ bgyi ba ni zhag 'di snyed cig mchis te/ dge 'dun btsun pa rnams kyis bdag mgu bar bgyi ba spyad par gzung du gsol/ /lan gsum du bzlas zhes gsungs pa yin no/ /dus dpag tu med pa bcabs pas dag pa'i</text></item>
<item><p>321a3</p><section></section><text>mtha' can zla ba bzhi spo ba gsol ba dang / ltung ba tshad shin tu mang po dang ldan pa byung la zla ba phyed dam dpag tu med pa bcabs pas zla ba phyed dam dag pa'i mtha' can zla ba bzhi yongs su gnas pa gsol ba dang / gzhi nas yongs su gnas pa la sogs pa gsol ba dang / gzhi nas</text></item>
<item><p>321a4</p><section></section><text>mgu bar bya ba la sogs pa gsol ba'i sngags brjod pa yang de bzhin du ci rigs par sbyar ro/ /dus ji tsam zhig brjod par bya zhe na de'i phyir/ gal te yun ring du spyad par bya ba nyid ma yin na nyin re zhing ngo zhes bya ba smras te/ gal te spo ba yun ring du spyad par bya ba nyid ma yin na</text></item>
<item><p>321a5</p><section></section><text>nyin re lan re brjod par bya ba nyid yin no/ /zla ba phyed las lhag pa ni yun ring ba nyid yin par shes par bya ste/ gso sbyong gi dus gzhan gyis mchod pa'i phyir ro/ /'di la ni gsum mam bzhi zhing ngo zhes bya ba ni/ yun ring du spyad par bya ba nyid 'di la ni nyi ma gsum mam bzhi zhing</text></item>
<item><p>321a6</p><section></section><text>lan re brjod par bya ba nyid yin no/ /de gnyis la don des brnyas thabs mi bya'o zhes bya ba ni/ spo ba dang mgu bar bya ba spyod pa de gnyis la dge 'dun lhag ma la sogs pa kun du spyod pa'i don des gzhan dag gis brnyas thabs mi bya ba ste/ ltung ba byung nas chos bzhin du phyir 'chos</text></item>
<item><p>321a7</p><section></section><text>pa ni mkhas pa gsal ba dge ba skyes bu dam pa yin pa'i phyir ro// //bam po drug cu lnga pa/ 'thab krol byed pa 'ong bar thos shing gal te des 'jigs na dge 'dun tshogs pa'am gang zag la phyir gtang bar bya ba nyid yin no zhes bya ba ni/ gang zag thams cad la 'thab</text></item>
<item><p>321b1</p><section></section><text>krol byed cing phyir rgol ba'am de dang mi mdza' ba nyid du gnas pa'i gang zag 'thab krol byed pa gcig gam du ma 'ong bar thos shing gal te de dag gis gzhi des gleng ba dang 'dra bar byed pas 'jigs na de'i tshe spo ba dang mgu bar bya ba dang spyod pa des dge 'dun tshogs pa yang rung / gang zag</text></item>
<item><p>321b2</p><section></section><text>la yang rung ste/ spo ba dang mgu bar bya ba spyod pa de sngags kyis phyir gtang bar bya zhing bdag nyid rang bzhin du gnas pa nyid du gzhag par bya ba'o/ /dge 'dun la phyir gtang ba'i sngags ni/ dge 'dun btsun pa rnams gsan du gsol/ /bdag dge slong ming 'di zhes bgyi ba spo ba</text></item>
<item><p>321b3</p><section></section><text>bgyid pas dge slong 'thab krol bgyid pa mtshang 'dru bar bgyid pa 'thab mo bgyid pa/ 'gyed par bgyid pa/ rtsod par bgyid ba dag mchi zhes thos te/ de dag gis bdag la gzhi 'di gleng bar 'gyur/ dran par bgyid par 'gyur bas bdag gis tshe dang ldan pa dag gi mdun du spo ba slar</text></item>
<item><p>321b4</p><section></section><text>gtang bar bgyi'o/ /phyir rgol ba mi mdza' ba de dag slar mchis nas yang spo ba blang bar bgyi'o/ /dge 'dun btsun pa rnams kyis bdag rang bzhin du gnas par gzung du gsol/ /lan gsum du bzlas zhes gsungs pa yin no/ /gzhi nas spo ba la sogs pa dang mgu bar</text></item>
<item><p>321b5</p><section></section><text>bya ba la sogs pa spyod pa phyir gtang ba'i sngags kyang de bzhin du ci rigs par sbyor ro/ /gang zag la phyir gtang ba'i sngags kyi gzhung ni zhu ba las/ btsun pa bcom ldan 'das kyis gal te yongs su gnas pa byed pa'i dgra bo 'ongs na des spo ba'i spyod pa bag yangs su bya'o zhes</text></item>
<item><p>321b6</p><section></section><text>bka' stsal na/ des de ji ltar bag yangs su bgyi/ nye ba 'khor dge slong des chos gos phrag pa gcig tu byas te/ mchil lham dag phud nas dge slong gi dge 'dun du tsog pur 'dug ste 'di skad ces brjod par bya'o/ /bdag dge slong yongs su gnas pa bgyis pa'i dgra bo dge</text></item>
<item><p>321b7</p><section></section><text>slong mchis te/ bdag ming 'di zhes bgyi ba spo ba'i spyod pa bag yongs su bgyid cing slar yang len bar bgyi'o/ /yang blangs te spyod par bgyid na tshe dang ldan pa dag gis bdag ngo tsha ma mchis par mi gzung du gsol/ /de bzhin du lan gnyis lan gsum du bzlas/ thabs yin</text></item>
<item><p>322a1</p><section></section><text>no legs so zhes gsungs pa yin no/ /dgra bo song nas phyir yang de bzhin du blang bar bya ste/ de ni spo ba dang mgu bar bya ba spyod pa gnyi ga'i spyod pa yin no/ /'jigs pa dang bral na de nyid du phyir blang bar bya'o zhes bya ba ni/ gang zag 'thab krol can de song</text></item>
<item><p>322a2</p><section></section><text>zhing 'jigs pa dang bral na gtsug lag khang de nyid du spo ba dang mgu bar bya ba spyad pa de dge 'dun tshogs pa'am gang zag gi mdun du sngags kyi yang phyir blang bar bya ba'o/ /de'i sngags ni dge 'dun btsun pa rnams gsan du gsol/ /bdag dge slong ming 'di zhes bgyi pa spo ba</text></item>
<item><p>322a3</p><section></section><text>bgyid pas/ dge slong 'thab krol bgyid pa mtshang 'dru bar bgyid pa 'thab mo bgyid pa/ 'gyed par bgyid pa/ rtsod par bgyid pa dag mchi zhes thos te/ de dag gis bdag la gzhi 'dis gleng bar 'gyur dran par bgyid par 'gyur bas/ bdag gis de skad thos nas dge slong</text></item>
<item><p>322a4</p><section></section><text>rnams kyi mdun du spo ba slar btang ba phyir rgol ba mi mdza' ba de dag slar mchis lags pas bdag spo ba yang slar len to/ /spo ba zhag ma 'khor ba rnams bgyi'o/ /dge 'dun btsun pa rnams kyis bdag yongs su gnas par bgyid par gzung du gsol/ /lan gsum du bzlas zhes</text></item>
<item><p>322a5</p><section></section><text>gsungs pa yin no/ /gzhi nas spo ba la sogs pa dang mgu bar bya ba la sogs pa spyod pa phyir blang ba'i sngags kyang de bzhin du ci rigs par sbyar ro/ /sa gzhan na gnas pa'i spyod pa'i gzhi'o zhes bya ba de 'dul ba'i gzhir gtogs pa bshad zin to/ /da ni sa gzhan du</text></item>
<item><p>322a6</p><section></section><text>gnas pa'i spyod pa'i gzhi zhu ba'i skabs bsdu ba'i phyir/ spo ba dang mgu bar bya ba spyod pa rang bzhin du gnas pa dang lhan cig tu g.yogs ma gcig par nyal na nyin mtshan de bcad do zhes bya ba smras te/ yongs su gnas pa dang mgu bar bya ba spyod pa rang bzhin du gnas pa dang lhan cig tu</text></item>
<item><p>322a7</p><section></section><text>g.yogs ma gcig pa'i gnas su nyal na ji srid nyal ba'i nyin mtshan de spo bar bya ba dang / mgu ba spyod par bya ba'i zhag tu bgrang bar mi bya zhing gcad par bya ba'o/ /'dir gzhung ni spo ba byed pas rang bzhin du gnas pa dang lhan cig tu g.yogs ma gcig par nyal na de'i nyin mtshan</text></item>
<item><p>322b1</p><section></section><text>de spo ba dang mgu bar bya ba spyod par mi bgrang bar nyin mtshan de bcad de bgrang bar bya'o/ /mgu bar bya ba spyod pa la yang de bzhin no zhes gsungs pa yin no/ /mtshams kyi phyi rol du yang ngo zhes bya ba yang / nyal na nyin mtshan de bcad do zhes bya ba'i rjes snyags pa'i phyir yang ngo</text></item>
<item><p>322b2</p><section></section><text>zhes bya ba'i sgra smos so/ /ma brjod na yang ngo zhes bya ba yang / yongs su gnas par dang mgu bar bya ba spyod pa'i zhag 'das pa dang / 'byung bar 'gyur ba ma brjod na yang nyin mtshan de gcad par bya ba'o/ /thos par bya ba dag mtshams de na nye bar mi 'khod na de mi 'byung ngo zhes bya ba ni/</text></item>
<item><p>322b3</p><section></section><text>mtshams gang du de spyad par bya ba'i mtshams de na gang la brjod cing thos par bya ba'i dge slong dag nye bar mi gnas na ma brjod pa de mi 'byung ba'o/ /nyi ma de nyid la phyir 'ong na mtshams gzhan du 'gro ba la nyes pa med do zhes bya ba ni/ gal te nyi ma de nyid la phyir 'ong na mtshams gzhan du 'gro ba la</text></item>
<item><p>322b4</p><section></section><text>nyes pa med pa'o/ /spo ba byed pas spo ba byed pa dang lhan cig g.yogs ma gcig par nyal bar mi bya'o zhes bya ba ni/ spo ba dang mgu bar bya ba spyod pas de spyod pa gzhan dang lhan cig tu g.yogs ma gcig pa'i gnas su zhag lon par nyal bar mi bya ba ste/ nyin mtshan bcad par ni</text></item>
<item><p>322b5</p><section></section><text>mi 'gyur mod kyi/ 'on kyang nyin mtshan gyi mthar nyes byas yongs su rdzogs par 'gyur la/ de'i mdun rol du ni sbyor ba las byung ba'i nyes byas su 'gyur ro/ /rang bzhin du gnas pa dang lhan cig nyal ba la yang kha na ma tho ba de gnyis su 'gyur ba'i steng du de'i nyin mtshan bcad</text></item>
<item><p>322b6</p><section></section><text>pa yang 'gyur ro/ /de dang mu stegs can spo ba la gnas pa dang der lhan cig pa la ni nyes pa med do zhes bya ba ni/ spo ba dang mgu bar bya ba spyod pa de dang mu stegs can zla ba bzhi'i bar du mkhan pos sbyar ba'i gos kyis spo ba la gnas pa dang lhan cig g.yogs ma gcig pa'i gnas der</text></item>
<item><p>322b7</p><section></section><text>nyal ba la nyes pa med pa'o/ /ci'i phyir spo ba'i gzhi la sa gzhan na gnas pa'i spyod pa'i gzhi zhes ming gzhan du byas she na/ sa gzhan na gnas pa thams cad kyi yul bstan par bya ba'i phyir spo ba'i phyir gzhi 'di'i ming sa gzhan na gnas pa'i spyod pa'i gzhi zhes ming gzhan du byas so/ /mgu</text></item>
<item><p>323a1</p><section></section><text>bar bya ba spyod pa dang bslab pa byin pa la sogs pa sa gzhan na gnas pa gang ji snyed pa de dag thams cad gzhi 'dis spyod par bstan gyi/ spo ba byed pas 'ba' zhig tu ma zad pas de'i phyir don de bstan pa'i phyir/ sa gzhan na gnas pa'i spyod pa'i gzhi zhes</text></item>
<item><p>323a2</p><section></section><text>ming gzhan du byas so/ /sa gzhan na gnas pa'i spyod pa'i gzhi zhu ba'i skabs so zhes bya ba de zhu ba'i skabs nas 'byung ba bshad zin to/ /sa gzhan na gnas pa'i spyod pa'i gzhi rdzogs so zhes bya ba spo ba'i gzhi bshad zin to// //da ni yongs su spyad pa'i gzhi bsdu bar bya ba</text></item>
<item><p>323a3</p><section></section><text>ste/ 'dir gzhi dang bcas pas gleng ba la sogs pa ni 'chags la gzhi med pas gleng ba la sogs pa ni mi 'chags so zhes 'og nas 'byung bas gzhi dang bcas pa ni gang yin/ gzhi med pa ni gang yin zhe na de'i phyir/ ma grags pa ni gzhi nyid ma yin no zhes bya ba smras te/</text></item>
<item><p>323a4</p><section></section><text>ma grags pa zhes bya ba mi'i chos las bla mar gyur pa tha snyad du bya ba ma yin pa'i mthong ba dang thos pa dang dogs pa ni gzhi nyid ma yin te/ gzhi des gleng ba la sogs pa mi bya'o zhes bya ba'i tha tshig go/ /ma grags pa des ci'i phyir gleng bar mi bya zhe na/ kha cig mi'i chos las bla ma</text></item>
<item><p>323a5</p><section></section><text>dang ldan pas zhes glengs pa na de'i chos la skur pa 'debs par 'gyur ba dang / kha cig de dang mi ldan bzhin du bdag nyid de dang ldan par sgro 'dogs shing / gzhan la skur pa 'debs pa'i nyes pa spang ba'i phyir ro/ /'dir gzhung ni dge slong dag lha'i mig ni tha snyad du bya ba ma yin te/ de</text></item>
<item><p>323a6</p><section></section><text>bas na dge slong gis lha'i mig gis mthong bas gleng bar mi bya'o zhes bya ba nas/ de bzhin du lha'i rna bas gleng bar mi bya'o zhes bya ba la sogs pa'i bar du gsungs pa yin no/ /dgag dbye brjod pa rdzogs na dgag dbye gzhag pa mi 'chags so zhes bya ba ni/ gang zag gang gis dbyar</text></item>
<item><p>323a7</p><section></section><text>gnas pa'i dge 'dun la/ tshe dang ldan pa dgongs su gsol/ /deng ni dge 'dun gyi dgag dbye bco lnga pa lags te/ bdag dge slong ming 'di zhes bgyi ba'i dgag dbye yang bco lnga pa lags te/ bdag dge slong ming 'di zhes bgyi ba bdag la mthong ba dang thos pa dang dogs</text></item>
<item><p>323b1</p><section></section><text>pa'i gnas gsum gyis dbyar gnas pa'i dge 'dun la dgag dbye bgyid kyi tshe dang ldan pa rnams kyis bdag la gdams su gsol/ tshe dang ldan pa rnams kyis bdag la rjes su bstan du gsol/ tshe dang ldan pa rnams kyis bdag la rjes su gzung du gsol/ thugs</text></item>
<item><p>323b2</p><section></section><text>brtse ba can tshe dang ldan pa rnams kyis thugs brtse ba'i slad du nye bar bzung ste bdag la thugs brtse bar mdzad du gsol/ ltung ba shes shing mthong na chos bzhin du slar bgyi'o/ /lan gsum du bzlas/ thabs yin no/ /legs so zhes bya ba'i sngags kyis dgag dbye brjod pa</text></item>
<item><p>323b3</p><section></section><text>rdzogs par byas nas/ de la khyod phyis bdag la mthong ba dang thos pa dang dogs pa'i gnas gsum gyis dgag dbye ma byed cig ces dgag dbye 'jog par mi 'chags pa'o/ /dgag dbye brjod pa ma rdzogs pa dgag dbye 'jog par byed na ni 'chags so/ /dgag dbye'i</text></item>
<item><p>323b4</p><section></section><text>sngags lan gcig brjod pa la ni de'i mthar phyin pa nyid rdzogs pa yin no/ /lan gnyis brjod pa la ni gnyis pa'i mthar phyin pa nyid rdzogs pa yin no/ /lan gsum brjod pa la yang gsum pa'i mthar phyin pa nyid rdzogs pa yin no/ /byed pa po nad pa dang ldan pa nyid la yang</text></item>
<item><p>323b5</p><section></section><text>de bzhin no zhes bya ba ni/ dgag dbye 'jog pa gang gi byed pa po nad pa yin pa de ni byed pa po nad pa dang ldan pa ste de'i dngos po ni de nyid do/ /des dgag dbye 'jog tu 'jud pa yang snga ma bzhin du mi 'chags pa nyid yin no/ /'di skad bstan te/ nad pas dge slong gzhan gyi dgag</text></item>
<item><p>323b6</p><section></section><text>dbye 'jog tu 'jud cing khyod gnas gsum gyis dbyar gnas pa'i dge 'dun la dgag dbye ma byed cig ces zer na de mi 'chags so/ /ci des mngon sum du 'jog pa mi 'chags par ma zad dam zhe na/ de'i phyir mngags pas kyang ngo zhes bya ba smras te/ nad pas de mngags pas</text></item>
<item><p>323b7</p><section></section><text>dgag dbye 'jog tu 'jud pa yang mi 'chags so/ /kyang ngo zhes bya ba'i sgras ni/ rang gis 'jog tu 'jud na yang mi 'chags so zhes bya ba'i tha tshig go/ /nad pa nyid la yang ngo zhes bya ba ni/ gal te gzhan gyis nad pa'i dgag dbye 'jog par byed na des kyang nad pa'i dgag</text></item>
<item><p>324a1</p><section></section><text>dbye gzhag pa mi 'chags pa'o/ /'dir dgag dbye zhes smos pa ni gso sbyong dang gdams ngag gzhag pa'i dpe yin no/ /de mnod par mi bya'o zhes bya ba ni/ dgag dbye gzhag pa mi 'chags par bstan pa gang yin pa de dge 'dun gyis kyang mnod par mi</text></item>
<item><p>324a2</p><section></section><text>bya ba'o/ /nad bas rang ngam mngags pas gzhan gyi dgag dbye 'jog tu 'jud pa dang gzhan gyis rang ngam mngags pas nad pa'i dgag dbye 'jog tu 'jud pa de dag dge 'dun gyis ji ltar gnod par mi bya zhe na/ de'i phyir/ tshe dang ldan pa nad pa ni sbyor mi bzod pa yin gyi khyod sdod</text></item>
<item><p>324a3</p><section></section><text>cig ce'am tshe dang ldan pa pho nya nad pa de la ni brgal zhing brtags pa ma yin no zhes lan gdab par bya'o zhes bya ba smos te/ gal te nad pa rang gis gzhan gyi dgag dbye 'jog tu 'jud na de'i tshe dge 'dun gyis nad pa de la tshe dang ldan pa nad pa ni sbyor mi bzod pa yin gyi khyod sdod cig</text></item>
<item><p>324a4</p><section></section><text>ces lan gdab par bya'o/ /gal te nad pas mngags pas gzhan gyi dgag dbye 'jog tu 'jud na/ de'i tshe dge 'dun gyis mngags pa de la tshe dang ldan pa pho nya nad pa de la ni brgal zhing brtag par bya ba ma yin no zhes lan gdab par bya'o/ /gal te gzhan gyis rang gi nad pa'i</text></item>
<item><p>324a5</p><section></section><text>dgag dbye 'jog tu 'jud na de'i tshe dge 'dun gyis gzhan de la tshe dang ldan pa nad pa la ni sbyor mi bzod pa yin gyis khyod sdod cig ces lan gdab par bya'o/ /gal te gzhan gyis mngags pas nad pa'i dgag dbye 'jog tu 'jud na de'i tshe dge 'dun gyis mngags pa de la tshe dang ldan pa pho</text></item>
<item><p>324a6</p><section></section><text>nya nad pa de la ni brgal zhing brtag par bya ba ma yin no zhes lan gdab par bya'o/ /byas pa dang byed pa'i rang gi ngo bo ma rtogs pa nyid na yang gleng ba mi 'chags so zhes bya ba la byas pa'i rang gi ngo bo ma rtogs pa nyid ces bya ba ni/ 'phags pa che ge mos nyes pa byas zhes ni thos kyi nyes pa 'di</text></item>
<item><p>324a7</p><section></section><text>dang 'di lta bu byas zhes ni ma thos so zhes zer ba'o/ /byed pa'i rang gi ngo bo ma rtogs pa nyid ces bya ba ni/ 'phags pas nyes pa 'di dang 'di lta bu byas zhes ni thos kyi/ che ge mo zhig gis zhes ni ma thos so zhes zer ba ste/ de ltar byas pa dang byed pa'i rang gi ngo bo ma rtogs pa</text></item>
<item><p>324b1</p><section></section><text>nyid yin na yang gleng ba mi 'chags so/ /lhag mas kyang dus ma yin par 'jug par mi bya'o zhes bya ba la/ lhag mas kyang zhes bya ba ni/ byed pa po nad pa la sogs pas gleng ba de las gzhan pas kyang dus ma yin par gleng ba la 'jug par mi bya'i dus su 'jug par bya ba'o/ /</text></item>
<item><p>324b2</p><section></section><text>dran pa dang shes bzhin nye bar mi gzhag par mi bya'o zhes bya ba ni/ dran pa dang shes bzhin mngon du ma byas par yang gleng ba la 'jug par mi bya ba'o/ /mtha' ma yin par mi bya'o zhes bya ni/ gnas gang du gleng par bya ba'i gang zag de'i bsrung bar bya ba mkhan po'am slob dpon</text></item>
<item><p>324b3</p><section></section><text>nam dge 'dun nam zhe 'gras pa la sogs pa spang bar bya ba dag gi mdun du glengs na des bdag la brnyas par 'gyur ro snyam pa'i blo skye bar 'gyur ba'i gnas de las gzhan pa'i mtha' dben pa der gleng bar bya ba la gleng bar bya'i/ des bsrung bar bya ba dag gi dbus su gleng bar mi bya ba'o/ /</text></item>
<item><p>324b4</p><section></section><text>lcags kyi gsal shing can nyid ni dam pa rnams kyis smad par bya ba nyid yin pa'i phyir te/ gang lcags las byas pa'i gsal shing gis 'dzugs par byed pa de ni lcags kyi gsal shing can te/ mang po dag gi mdun du gnad du phog par byed pa gang yin pa'o/ /de'i dngos po</text></item>
<item><p>324b5</p><section></section><text>ni de nyid de'i gnad du phog par byed pa de nyid do/ /de ni dam pa rnams kyis smad par bya ba nyid yin pas de'i phyir mtha' ma yin par gleng ba la 'jug par mi bya'o/ /skabs 'byed du ma bcug par mi bya'o zhes bya ba ni/ gang du gang zag gang la skabs 'byed du ma bcug par gleng ba la</text></item>
<item><p>324b6</p><section></section><text>'jug par mi bya ba ste/ de ni rab tu 'khrug pa spang ba'i phyir ro/ /dgag dbye ni de nyid yin no zhes bya ba ni/ gang gis dgag dbye'i tshe dge 'dun la dgag dbye byas pa de ni skabs phye ba nyid yin pas de'i phyir dgag dbye byed na gleng ba la 'jug pa la ni nyes pa med do/ /mi dran na</text></item>
<item><p>324b7</p><section></section><text>dran par bya ba'o zhes bya ba ni/ glengs pa ni mi dran na/ dran par bya'o/ /dran par bya ba ni gleng ba'i 'khor yin pas de'i phyir ji ltar gleng ba la dus ma yin par 'jug par mi bya ba dang dran pa dang shes bzhin nye bar ma bzhag par mi bya ba dang / mtha' ma yin par mi bya ba dang / skabs</text></item>
<item><p>325a1</p><section></section><text>'byed du ma bcug par de mi bya ba'o zhes ji skad smos pa de dag dran par bya ba'i skabs 'dir yang grub pa yin no/ /de mi byed na de la brjod pa dang bcas pa nyid bya'o zhes bya ba ni/ skabs 'byed pa de mi byed na gleng par bya ba de la brjod pa dang bcas pa nyid bya'o/ /</text></item>
<item><p>325a2</p><section></section><text>ji ltar brjod pa dang bcas pa nyid bya zhe na de'i phyir/ tshe dang ldan pa khyod la brjod pa dang bcas pa nyid byas khyod kyis gnas 'di nas ma zhus par 'gro bar mi bya'o/ /kho bo la tshe dang ldan pa la brjod pa'i phyir bsdogs pa yod do zhes bya ba smras te/ brjod par bya ba nyid du nges</text></item>
<item><p>325a3</p><section></section><text>pa ni bsngogs pa zhes bya'o/ /des 'dul bar mi 'gyur na mi gdams pa nyid du'o zhes bya ba smras te/ de ltar brjod pa dang bcas pa nyid byas kyang gal te 'dul bar mi 'gyur na de'i tshe gleng bar bya ba de la mi gdams pa nyid du bya ba'o/ /de la gtam 'dre ba la sogs pa yang bzlog</text></item>
<item><p>325a4</p><section></section><text>par bya'o zhes bya ba ni/ mi gdams pa nyid du byas pa de la gdams shing rjes su bstan par bya ba nyid kyis phan gdags pa bzlog par bya ba 'ba' zhig tu ma zad kyi gtam 'dre ba dang phebs par smra bar dang so sor kun dga' bar bya ba'i tha snyad kyi tshig sbyin pa yang mi bya'o/ /de ltar</text></item>
<item><p>325a5</p><section></section><text>na yang gso sbyong gzhag go zhes bya ba ni/ de ltar smra bar mi bya ba nyid du rnam par gzhag cing mi gdams par byas kyang 'dul bar mi 'gyur zhing skabs mi 'byed na de'i tshe gsol ba dang bzhi'i las kyis de'i gso sbyong gzhag par bya ba'o/ /de'i sngags ni/ dge 'dun btsun</text></item>
<item><p>325a6</p><section></section><text>pa rnams gsan du gsol/ /dge slong ming 'di zhes bgyi ba 'di glengs shing dran par bgyid kyang skabs 'byed du mi btub ste/ 'di dge slong rnams kyis smra bar mi bgyid pa nyid du rnam par bzhag cing mi gdams par bgyis kyang skabs mi 'byed na/ gal te dge 'dun</text></item>
<item><p>325a7</p><section></section><text>gyi dus la bab cing bzod na dge 'dun gyis gnang bar mdzod cig dang / dge 'dun gyi dge slong ming 'di zhes bgyi ba'i gso sbyong gzhag par bgyi'o/ /'di ni gsol ba'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di glengs</text></item>
<item><p>325b1</p><section></section><text>shing dran par bgyis kyang skabs 'byed du mi btub ste/ 'di dge slong rnams kyis smra bar mi bgyi ba nyid du rnam par gzhag cing mi gdams par bgyis kyang skabs mi 'byed de de'i slad du dge 'dun gyis dge slong ming 'di zhes bgyi ba'i gso sbyong gzhag par bgyid na/ tshe dang</text></item>
<item><p>325b2</p><section></section><text>ldan pa gang dag dge slong ming 'di zhes bgyi ba'i gso sbyong gzhag par bzod pa de dag ni cang ma gsung shig /gang dag mi bzod pa de dag ni gsungs shig /lan gsum du bzlas/ dge 'dun gyis bzod cing gnang nas dge 'dun gyi dge slong ming 'di zhes bgyi ba'i gso</text></item>
<item><p>325b3</p><section></section><text>sbyong gzhag lags te/ 'di ltar cang mi gsung pas de de bzhin du 'dzin to zhes gsungs pa yin no/ /des kyang na dgag dbye bya'o zhes bya ba ni/ de ltar gso sbyong gzhag pa des kyang 'dul bar mi 'gyur zhing skabs mi 'byed na de'i tshe gsol ba dang / bzhi'i las kyis de'i dgag</text></item>
<item><p>325b4</p><section></section><text>dbye gzhag par bya'o/ /de'i sngags ni/ dge 'dun btsun pa rnams gsan du gsol/ /dge slong ming 'di zhes bgyi ba 'di glengs shing dran par bgyis kyang skabs 'byed du mi btu ba ste/ 'di dge slong rnams kyis smra bar mi bgyi ba nyid du rnam par gzhag cing mi gdams par</text></item>
<item><p>325b5</p><section></section><text>bgyis kyang skabs mi 'byed na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyi dge slong ming 'di zhes bgyi ba'i dgag dbye gzhag par bgyi'o/ /'di ni gsol ba'o/ /dge 'dun btsun pa rnams gsan du</text></item>
<item><p>325b6</p><section></section><text>gsol/ /dge slong ming 'di zhes bgyid pa 'di glengs shing dran par bgyis kyang skabs 'byed du mi btub ste/ 'di dge slong rnams kyis smra bar mi bgyi ba nyid du rnam par gzhag cing mi gdams par bgyis kyang skabs mi 'byed de de'i slad du dge 'dun gyis dge slong ming 'di</text></item>
<item><p>325b7</p><section></section><text>zhes bgyis pa'i dgag dbye gzhag par bgyi na/ tshe dang ldan pa gang dag dge slong ming 'di zhes bgyi ba'i dgag dbye gzhag par bzod pa de dag ni cang ma gsung shig /gang dag mi bzod pa de dag ni gsungs shig /lan gsum du bzlas/ dge 'dun gyis bzod cing</text></item>
<item><p>326a1</p><section></section><text>gnang nas/ dge 'dun gyis dge slong ming 'di zhes bgyi ba'i dgag dbye gzhag lags te/ 'di ltar cang mi gsung bas de de bzhin du 'dzin to zhes gsungs pa yin no/ /gso sbyong dang dgag dbye gzhag pa zhes bya ba ni/ gang zag 'di 'dug pa</text></item>
<item><p>326a2</p><section></section><text>dang lhan cig dge slong rnams kyis gso sbyong dang dgag dbye mi bya'o zhes bya bar rig par bya'o/ /'jog par byed pa dag gis gzhag pa de dang lhan cig tu bya ba yang 'dir bzod pa yin no zhes bya ba ni/ 'jog par byed pa'i dge slong gang dag gis gso sbyong dang dgag dbye gzhag</text></item>
<item><p>326a3</p><section></section><text>pa gang yin pa de gang zag de dang lhan cig bya ba gang yin pa de yang skabs 'dir de la bzod pa bya ba yin gyi/ tshig 'ba' zhig gis bzod par bya zhing bag yongs su bya bar ma zad do zhes bya ba'i tha tshig go/ /'dir gzhung ni/ drug sde dag gis dran thor can gyi bsam pas dge</text></item>
<item><p>326a4</p><section></section><text>slong gi gso sbyong gzhag pa dang / dge slong rang bzhin du gnas pa thams cad kyis kyang khyod kyi gso sbyong drug sde dag gis gzhag go zhes gso sbyong las zlog par byed nas/ yang drug sde dag gis gso sbyong bya'o zhes bya ba smras pa nas/ bcom ldan 'das kyis bka'</text></item>
<item><p>326a5</p><section></section><text>stsal pa/ gal te dge slong gang dag gis gso sbyong gzhag pa de dag nyid kyis gso sbyong byas na bzod pa byas par brjod par bya'o zhes bya ba'i bar du gsungs pa yin no/ /skabs phye ba nyid na gal te mnyan pa nyid ma yin na phur pa dang bcas pa bya'o zhes bya ba ni/ gleng bar</text></item>
<item><p>326a6</p><section></section><text>bya ba des skabs phye ba nyid na gal te de mnyan pa nyid du mi 'gyur na/ de'i tshe de la phur pa dang bcas pa nyid du bya ba ste phur pa dang bcas pa'i skabs 'di ni ma mo las 'byung ngo / /ji ltar phur pa dang bcas par bya zhe na/ de'i phyir gnas 'di'am gzhan du'am gzhi</text></item>
<item><p>326a7</p><section></section><text>'di'am gang rung ba la 'dod pa smra bar bya'o zhes bya ba dang / ltung ba bkal zhing nyes pa bstan te btang bas so zhes bya ba smras te/ gang yang rung ba la zhes bya ba ni/ gnas sam gzhi la'o/ /nyes pa bstan te zhes bya ba ni/ ltung ba bkal zhing zhes bya ba'i rnam</text></item>
<item><p>326b1</p><section></section><text>grangs gzhan bstan to/ /rta dmu rgod phur pa dang bcas pa dang 'dra bar de yang dri ma dang bcas par btang ba yin pas de'i phyir phur pa dang bcas pa zhes bya'o/ /tshul khrims dang lta ba dang cho ga dang 'tsho ba nyams pas gleng ba la sogs pa de dag thams cad byed pa ni gzhi dang bcas</text></item>
<item><p>326b2</p><section></section><text>pa 'chags so zhes bya ba ni/ mthong ba dang thos pa dang dogs pa dag gis gzhi dang bcas pa tshul khrims dang lta ba dang cho ga dang 'tsho ba nyams pas gleng ba la sogs pa de dag thams cad byed na 'chags pa'o/ /stsogs pa zhes bya ba'i sgras ni/ dran par bya ba dang skabs 'byed</text></item>
<item><p>326b3</p><section></section><text>du gzhug pa dang / brjod pa dang bcas pa nyid dang / mi gdams pa nyid dang / gso sbyong gzhag pa dang / dgag dbye gzhag pa dang / phur pa dang bcas pa bya ba dag bsdu ste/ de dag bya ba yang gzhi yod na 'chags kyi/ gzhi med par tshul khrims la sogs pa nyams</text></item>
<item><p>326b4</p><section></section><text>pas gleng ba la sogs pa byed na ni mi 'chags so/ /gzhi legs pa ma yin pas mi bya'o zhes bya ba ni/ gleng ba la sogs pa de dag legs par ma mthong ba dang legs par ma thos pa dang / legs par mi dogs pas mi bya ba de mi gsal bar mthong ba ni legs par ma mthong ba'o/ /</text></item>
<item><p>326b5</p><section></section><text>mi gsal bar thos pa ni legs par ma thos pa'o/ /snying tha dad cing dad pa zhan pa'i yongs su rtogs pa ni legs par mi dogs pa'o/ /'di la dngos po las bden pa nyid kyi rgyu ma yin no zhes bya ba ni/ gzhi 'di la dngos po las bden pa nyid kyi rgyu ma yin gyi/ 'du shes las</text></item>
<item><p>326b6</p><section></section><text>bden pa nyid kyi rgyu nyid du rnam par gzhag pa ste/ dngos po bden pa nyid yin yang gal te mthong ba la sogs pa'i 'du shes med pas gleng bar byed na gzhi med pa kho nas gleng ba la sogs par 'gyur la/ dngos po mi bden pa nyid yin yang gal te mthong ba la sogs pa'i 'du shes</text></item>
<item><p>326b7</p><section></section><text>kyis gleng bar byed na gzhi dang bcas pa kho nas gleng ba la sogs par 'gyur ro zhes bstan pa yin no/ /thos pa ni rnam pa gsum ste bya ba'i mtshan ma dang gzhan phebs par smra ba dang rang gis rjes su thos pa'o zhes bya ba la/ bya ba'i mtshan ma zhes bya ba ni/ bya ba de sgra gang dag</text></item>
<item><p>327a1</p><section></section><text>gis 'jug pa'i sgra de dag der bya ba de dang lhan cig 'byung ba'i rang bzhin can gang yin pa de ni bya ba'i mtshan ma'i sgra ste mi tshangs par spyod pa dang 'dzin pa la sogs pa'i bya ba gang byed pa de la sgra shub shub po dang / khu tshur gyis brdegs pa dang lag pas brdegs</text></item>
<item><p>327a2</p><section></section><text>pa la sogs pa'i sgra grags pa gang yin pa de ni bya ba'i mtshan ma'i sgra thos ba yin no/ /gzhan phebs par smra ba zhes bya ba ni/ gzhan dag mi tshangs par spyod pa dang 'dzin pa la sogs pa gang byed pa de gzhan phebs par smra ba las thos pa gang yin pa'o/ /rang gi rjes su thos</text></item>
<item><p>327a3</p><section></section><text>pa zhes bya ba ni/ che ge mo zhig gis 'di lta bu byas so zhes gzhan dag ni logs shig na gtam zer ba rang gis logs shig nas rjes su thos pa gang yin pa'o/ /'dir gzhung ni/ 'di la dge slong dag gis rnam pa gang dag dang / rtags gang dag dang / /mtshan ma</text></item>
<item><p>327a4</p><section></section><text>gang dag gis pham par 'gyur ba mtha'i ltung ba'i byin pa'i rnam pa de dag dang / rtags de dag dang / mtshan ma de dag gis pham par 'gyur ba mtha'i ltung ba 'byin pa de thos pa dang gtam de yang de las byung zhing de'i rang bzhin gyis nye par gnas pa yin pa dang / de</text></item>
<item><p>327a5</p><section></section><text>bzhin du des dge slong de pham par 'gyur ba mtha'i ltung ba byung ngo zhes/ yid ches pa'i tshig las thos par gyur na gzhi des gnas de'am gzhan du de'i gso sbyong 'jog par byed na/ chos bzhin du gso sbyong 'jog par byed pa yin no zhes gsungs pa yin te/ der ji skad</text></item>
<item><p>327a6</p><section></section><text>gsungs pa de dag go rims bzhin du 'dir bsdus pa yin no/ /yid ma ches pa ni gzhi ma yin no zhes bya ba ni/ thos kyang yid ma ches pa gang yin pa de ni gzhi ma yin par rig par bya'o/ /'dir gzhung ni/ des yid ches pa'i tshig las thos pa ma yin na zhes gsungs pa yin</text></item>
<item><p>327a7</p><section></section><text>no/ /yongs su sbyang ba'i gzhi'o zhes bya ba de 'dul ba gzhi'i skabs su gtogs pa bshad zin to// //da ni yongs su skyang ba'i gzhi zhu ba'i skabs bsdu ba'i phyir shes pa du ma nyid yin na gleng ba la sogs pa la 'dod pas so zhes bya ba smras te/ gal te gleng bar bya ba de'i ltung pa</text></item>
<item><p>327b1</p><section></section><text>shes pa'i dge slong du ma nyid yin na de la gleng ba dang dran par bya ba dang / skabs 'byed du gzhug pa la sogs pa de dag rgan rims kyis 'jug par bya bar ma nges kyi gang gleng bar 'dod pas ci dgar 'jug par bya ba'o/ /'dir gzhung ni brdzun du smra ba'i ltung byed kyi zhu ba las btsun</text></item>
<item><p>327b2</p><section></section><text>pa dge slong dge 'dun gyi dbus su bslab pa las 'da' bar bgyid na sus gleng bar bgyi/ gang 'dod pas so zhes gsungs pa yin no/ /dgag dbye ma yin par de gzhag par mi bya'o zhes bya ba ni/ dgag dbye'i las kyi dus ma yin pa gzhan du dgag dbye de gzhag par</text></item>
<item><p>327b3</p><section></section><text>mi bya ba'o/ /gso sbyong ma yin par de mi bya'o zhes bya ba ni/ gso sbyong gi las kyi dus ma yin pa gzhan du gso sbyong de gzhag par mi bya ba'o/ /'jog par byed pa bud med kyis gzhan skyes pa'i gzhag pa nyid byed dam byas pa nyid na gzhag pa nyid ma yin no zhes bya ba ni/ gso</text></item>
<item><p>327b4</p><section></section><text>sbyong dang dgag dbye 'jog par byed pas de dag 'jog par byed pa nyid na'am/ gzhag par byas pa nyid kyi 'og tu gal te mtshan gyur tam dang po nyid nas bud med du gyur pa nyid kyis 'jog par byed pa bud med yin par gyur la/ gzhag par bya ba gzhan skyes pa yin par gyur na/</text></item>
<item><p>327b5</p><section></section><text>de ni 'jog par byed pa bud med nyid kyis gzhan skyes pa'i gso sbyong dang dgag dbye gzhag pa nyid byed dam byas pa nyid ni gzhag pa nyid ma yin te/ bud med rnams ni skyes pa'i yul la dbang med pa'i phyir gzhag pa mi 'byung ba kho na yin no/ /skyes pas bud med kyi 'jog pa ni</text></item>
<item><p>327b6</p><section></section><text>'byung ba kho na yin no/ /'o na gang gi tshe 'jog par byed pa bud med kyis 'jog tu bcug nas skyes pa nyid du gyur na ji ltar brjod par bya zhe na/ 'jog par byed pa bud med nyid la gzhag pa dang po nas mi 'byung bas phyis skyes pa nyid du gyur kyang rjes su 'jug pa med do/ /de lta bas na bud</text></item>
<item><p>327b7</p><section></section><text>med kyis 'jog tu bcug nas skyes pa nyid du gyur kyang gzhag pa nyid med do/ /'dir gzhung ni/ dgag dbye'i gzhi'i zhu ba las btsun pa re zhig dge slong gis dge slong gi dgag dbye 'jog par bgyid cing / gang gi 'jog bar bgyid pa de'i mtshan gyur te dge slong mar gyur na gzhag</text></item>
<item><p>328a1</p><section></section><text>par brjod par bgyi'am/ nye ba 'khor gzhag par brjod par bya'o/ /'jog par bgyid pa gang lags pa de mtshan gyur te de dge slong mar gyur na gzhag par brjod par bgyi'am nye bar 'khor gzhag par brjod par mi bya'o/ /btsun pa re zhig dge slong mas dge</text></item>
<item><p>328a2</p><section></section><text>slong ma'i dgag dbye 'jog par bgyid cing gang gis 'jog par bgyid pa de mtshan gyur te dge slong du gyur na gzhag par brjod par bgyi'am/ nye ba 'khor gzhag par brjod par mi bya'o/ /'jog par bgyid pa gang lags pa de mtshan gyur te dge slong du gyur na gzhag par brjod par</text></item>
<item><p>328a3</p><section></section><text>bgyi'am/ nye ba 'khor gzhag par brjod par mi bya'o/ /de bzhin du dge slong dang dge slong mas dgag dbye byed pa yang brjod par bya'o zhes gsungs pa yin no/ /de bzhin du nyams pas kyang ma yin no zhes bya ba ni/ smyon pa la sogs pas gzhag pa nyid kyang gzhag pa nyid ma yin</text></item>
<item><p>328a4</p><section></section><text>pa'o/ /tshul khrims med pa dang gcig pa nyid ma yin pas kyang ma yin no zhes bya ba ni/ nyams pa'am dang po nas sdom pa ma thob pas tshul khrims med pa nyid do/ /chos dang chos ma yin pa'i phyogs su gyur pa phan tshun blo gcig pa nyid ma yin pa de gnyis kyis gzhag pa nyid kyang</text></item>
<item><p>328a5</p><section></section><text>gzhag pa nyid ma yin no/ /gcig pa nyid ma yin pa'i gzhung ni dgag dbye'i gzhi'i zhu ba las btsun pa re zhig khas blangs pa dag gis khas ma blangs pa dag gi dgag dbye 'jog par bgyid na gzhag par brjod par bgyi'am/ nye ba 'khor gzhag par brjod par mi bya'o/ /</text></item>
<item><p>328a6</p><section></section><text>btsun pa re zhig khas ma blangs pa dag gis khas blangs pa dag gi dgag dbye 'jog par bgyid na/ gzhag par brjod par bgyi'am/ nye ba 'khor gzhag par brjod par mi bya'o zhes gsungs pa yin no/ /de gnyis kyi yang ma yin no zhes bya ba ni/ rang bzhin nyams pa</text></item>
<item><p>328a7</p><section></section><text>zhes bya ba de dang / tshul khrims med pa dang gcig pa nyid ma yin pa zhes smos pa'i tshoms de gnyis kyis gso spyod dang dgag dbye gzhan gyis gzhag pa nyid kyang gzhag pa nyid ma yin pa'o/ /ci'i phyir gso sbyong gzhag pa'i gzhi 'di'i ming yongs su sbyang ba'i gzhi zhes gzhan du byas she na</text></item>
<item><p>328b1</p><section></section><text>gzhi 'dis dgag dbye gzhag pa dang gdams ngag gzhag pa dang / brjod pa dang bcas pa dang / phur pa dang bcas pa la sogs pas yongs su sbyang bar bya ba thams cad bsdus pa yin gyi/ gso sbyong gzhag pa 'ba' zhig tu ma zad kyi/ de dag thams cad bstan pa'i phyir/ gso sbyong gzhag</text></item>
<item><p>328b2</p><section></section><text>pa'i gzhi 'di'i ming yongs su sbyang ba'i gzhi zhes ming gzhan du byas so/ /yongs su sbyang ba'i gzhi zhu ba'i skabs so zhes bya ba de zhu ba'i skabs nas 'byung ba bshad zin to yongs su sbyang ba'i gzhi rdzogs so zhes bya ba gso sbyang gzhag pa'i gzhi bshad zin to// //da ni las byed pa'i gzhi smra</text></item>
<item><p>328b3</p><section></section><text>bar 'dod nas dge 'dun tha dad pa nyid du nus pa la mi 'dod par gleng ba dang gleng bar byed pa na log par mi bya'o zhes bya ba smras te/ gang zag gang gis dge 'dun tha dad pa nyid du dbye bar nus pa de la de mi 'dod bzhin du phar gleng bar mi bya la/ des tshur glengs pa na yang log thabs mi bya</text></item>
<item><p>328b4</p><section></section><text>ba ste/ de ni des dge 'dun 'byed par 'gyur ba spang ba'i phyir ro/ /'da' bar bya ba gang na mi mthun pa yod pa de dang lhan cig tu 'khod par mi bya'o zhes bya ba ni/ gnas gang du 'da' bar byed cing ngal bso bar byed pa'i gnas de ni 'da' bar bya ba zhes bya ste/ dben pa zhes bya</text></item>
<item><p>328b5</p><section></section><text>ba'i tha tshig go/ /'da' bar bya ba'i gnas gang na mi mthun pa zhes bya bar dgra bo yod pa der de dang lhan cig tu 'khod pa zhes bya ba 'dug pa dang / 'greng bar mi bya ba ste 'thab krol gyi skabs bcad pa'i phyir 'di bca' ba mdzad do/ /gzhan du ni go gnyis sam gsum gyi bar du</text></item>
<item><p>328b6</p><section></section><text>bcad de'o zhes bya ba ni/ 'da' bar bya ba'i gnas dben pa sngar bstan pa de las gzhan pa'i gnas gang na gang zag mi mthun pa yod pa de dang lhan cig tu mi 'khod du mi rung na go gnyis sam gsum gyi bar du bcad de 'khod par bya'o/ /'di ni lus kyis pha rol gnod pa dang</text></item>
<item><p>328b7</p><section></section><text>reg pa spang ba'i phyir ro/ /des cig shos dang yang de bzhin no zhes bya ba ni/ mi mthun pa'i yul gang la 'da' bar bya ba gang na mi mthun pa yod pa de dang lhan cig tu 'khod par mi bya ba dang / gzhan du ni go gnyis sam gsum gyis bcad de 'khod par bya'o zhes bstan pa</text></item>
<item><p>329a1</p><section></section><text>gang yin pa de mi mthun par des kyang mi mthun pa'i yul cig shos dang de bzhin du bya ba'o/ /de gnyis kyi gtsug lag khang bar du chod pa sbyin par bya ba nyid dang mnod par bya ba nyid do zhes bya ba ni/ gang zag mi mthun pa de gnyis kyi gtsug lag khang zhes bya ba</text></item>
<item><p>329a2</p><section></section><text>gnas pa'i gzhi g.yogs pa'am ma g.yogs pa gang yang rung ba/ bar du gzhan gyi gnas khang gis chod pa gnas khang bsgo bas kyang sbyin par bya ba nyid yin la/ rang gis kyang mnod par bya ba nyid yin no/ /bsko bas de las gzhan du bskos na yang nyes byas su 'gyur la/ nod</text></item>
<item><p>329a3</p><section></section><text>pas de mnos na yang nyes byas su 'gyur ro/ /dge 'dun thams cad kyis grogs byas sam las su stsal te/ der gnas khang sbyin par byed na yang thams cad la nyes byas su 'gyur ro/ /'di ni mi mthun pa de gnyis mi 'phrad par bya ba'i phyir ro/ /chos dang 'dul ba la gal te de dang ldan</text></item>
<item><p>329a4</p><section></section><text>par shes nas chos ma yin pa la mngon par zhen pa la dge 'dun mthun pa med do zhes bya ba ni/ dngos po dang 'brel ba'i rnam pa'i 'dul ba la gal te de dang ldan pa nyid du shes na zhes bya ba chos dang 'dul ba la gal te mi mthun pa de dang ldan par shes nas chos ma yin pa la mngon</text></item>
<item><p>329a5</p><section></section><text>par zhen pa la zhes bya ba de ltar chos dang 'dul ba'i rnam pa la mi mthun pa nyid dang ldan par shes nas de'i 'og tu chos ma yin pa la mngon par zhen pa la de la dge 'dun mthun pa med do/ /gang gi phyir chos dang 'dul ba'i phyir dge 'dun mthun pa yin gyi don gzhan gyi phyir ma yin</text></item>
<item><p>329a6</p><section></section><text>pa de'i phyir mi mthun pa la ni dge 'dun mthun pa 'bye bar mi 'gyur ro/ /de'i phyir de las gzhan pa dag dang tshogs te las byas na yang mi 'chags pa la phan tshun mi mthun pa nyid du yang mi 'gyur ro zhes bya ba ni/ gang gi phyir ji skad bstan pa de la dge 'dun mthun pa med pa de'i phyir</text></item>
<item><p>329a7</p><section></section><text>chos ma yin pa la mngon par zhen pa de dag dang / de las gzhan pa'i chos kyi phyogs dang mthun pa dag tshogs te las brgya rtsa gcig po dag byas na yang mi 'chags la/ ma tshogs par so sor byed na yang phan tshun mi mthun pa nyid du mi 'gyur te/ phyogs so so'i las</text></item>
<item><p>329b1</p><section></section><text>'chags par 'gyur ba'o/ /de dag de'i mi mthun pa'i phyogs dang 'thab par 'gyur ba nyid ni chos 'di pa dag pa'i phyag mi bya ba nyid yin no zhes bya ba ni/ chos ma yin pa la mngon par zhen pa de dag de'i mi mthun pa'i phyogs chos dang mthun pa'i phyogs su gtogs pa dang /</text></item>
<item><p>329b2</p><section></section><text>lhan cig 'thab par 'gyur ba nyid na de dag la chos 'di la dge slong dang dge slong ma dang dge tshul dang / dge tshul ma dang / dge slob ma dang / dge bsnyen dang dge bsnyen ma dag gis phyag mi bya ba nyid yin pa'o/ /mngon du ldang ba dang stan la bod pa dang gtam 'dre ba dang /</text></item>
<item><p>329b3</p><section></section><text>phebs par smra ba dang / kun dga' bar 'gyur ba dang / rnam par blta ba dang / cung zad blta ba dag kyang mi bya'o zhes bya ba ni/ ji skad smos pa de dag thams cad kyang chos ma yin pa la mngon par zhen pa spang ba'i phyir ro/ /gtam 'dre ba zhes bya ba ni/ tshig gi lan la sogs pa kun</text></item>
<item><p>329b4</p><section></section><text>du smra ba sbyin pa'o/ /phebs par smra ba zhes bya ba ni/ yid gcugs pa'i gtam bya ba'o/ /kun dga' bar 'gyur ba zhes bya ba ni/ gtam dri ba la sogs pa'i tha snyad bya ba'o/ /rnam par blta ba zhes bya ba ni/ mig gis rgyun dang ldan par blta ba'o/ /cung zad blta ba zhes bya ba ni/</text></item>
<item><p>329b5</p><section></section><text>rgyun dang ldan pa ma yin par blta ba'o/ /log pa'i tha snyad kyis gnas mal ngan pa rjes su sbyin no zhes bya ba ni/ chos ma yin pa la mngon par zhen pa de dag nye bar 'ongs na'o/ /kha cig las ni tshig gis thos pa dang bcas par gzhan la'o zhes bya ba ni/ gzhung kha cig</text></item>
<item><p>329b6</p><section></section><text>las ni chos ma yin pa la mngon par zhen pa de dag 'ongs na tshig gis ci nas kyang de dag gis thos pa dang bcas par gang zag gzhan la brten te de dag 'di tsam 'thob bo zhes bya ba'i tshig gis gnas mal ngan pa rjes su sbyin par bya'o zhes 'byung ngo / /gtsug lag khang mjug</text></item>
<item><p>329b7</p><section></section><text>tu'o zhes bya ba ni/ sbyin no zhes bya bar sbyar te mjug tu zhes bya bar ni tha mar ro/ /kho bo cag rgan no zhes zer na khyed kyang bdag cag shAkya'i sras kyi dge slong dag yin no snyam du bdag nyid khas 'che'am khyed cag gang dag gi spyod tshul 'di lta bu dang gtam 'di lta bu 'di la yang mi</text></item>
<item><p>330a1</p><section></section><text>'thob pa yin na/ khyod kyi ston pa thugs rje dang ldan pas des na 'di rjes su gnang ngo zhes gzhan la lan gdab par bya'o zhes bya ba ni/ chos ma yin pa la mngon par zhen pa de dag gnas mal ngan pa dag tha mar byin pa na/ gal te 'di skad ces kho bo cag</text></item>
<item><p>330a2</p><section></section><text>rgan rabs yin na ci'i phyir gnas mal 'di lta bu ngan pa mjug tu sbyin zhes zer na de dag la dngos su lan mi gdab par gang zag gzhan la brten te lan 'di skad gdab par bya'o zhes bya bar sbyar ro/ /khyed cag kyang bdag cag shAkya'i sras kyi dge sbyong dag yin no snyam du bdag</text></item>
<item><p>330a3</p><section></section><text>nyid khas 'che'am zhes bya ba ni/ khyed cag de ma yin no zhes bya ba'i zur yin no/ /spyod tshul 'di lta bu zhes bya ba ni/ khyed cag gis spyod pa'i spyod pa la sogs pa dang gso sbyong dang dgag dbye nyams pa gang yin pa de dag brjod par bya'o/ /gtam 'di lta bu la zhes bya ba ni</text></item>
<item><p>330a4</p><section></section><text>spyod tshul de la nyes dmigs gang byung ba ste ston par gud du gshegs pa la sogs pa gang yin pa de dag brjod par bya'o/ /'di yang mi thob pa yin no zhes bya ba ni/ gnas mal ngan pa mjug tu byin pa 'di yang khyed la mi 'os pa yin no zhes bya ba'i tha tshig go/ /khyed kyi ston pa thugs</text></item>
<item><p>330a5</p><section></section><text>rje dang ldan pa zhes bya ba ni/ de dag kyang da dung de bzhin gshegs pa'i nyan thos yin pas ston pa'i che ba nyid brjod par bya'o/ /des na zhes bya ba ni/ ston pa thugs rje dang ldan pa'i rgyu des na'o/ /'di rjes su gnang ngo zhes bya ba ni/ gnas mal ngan pa mjug tu sbyin pa zhes bya ba 'di</text></item>
<item><p>330a6</p><section></section><text>rjes su gnang ngo zhes so/ /gzhan la lan gdab par bya'o zhes bya ba ni/ de dag la dngos su lan mi gdab par gang zag gzhan la brten te lan de skad lan gdab par bya ba'o/ /dge slong mas stan las ldang ba la dbri bar mi bya'o zhes bya ba ni/ dge slong 'thab krol byed pa de dag la</text></item>
<item><p>330a7</p><section></section><text>dge slong mas ni stan las ldang ba gzhan gyi lugs las dbri bar mi bya ba'o/ /'di skad bstan te/ dge slong mas ni 'thab krol byed pa dag mthong na de ltar yang stan las ldang bar bya'o/ /dge bsnyen gyis bsod snyoms dbul bar bya'o zhes bya ba ni 'thab krol can de dag la'o/ /</text></item>
<item><p>330b1</p><section></section><text>bzod pa byas pa de dag la mthun pa thob pa med par mthun par mi 'byung ngo zhes bya ba ni/ chos ma yin pa la mngon par zhen pa de dag gis dge 'dun la bzod pa gsol te/ dge 'dun gyis gsol ba dang bzhi'i las kyis bzod pa byas su zin kyang de dag rang gis dge 'dun la bzod pa</text></item>
<item><p>330b2</p><section></section><text>gsol te/ dge 'dun gyis gsol ba dang bzhi'i las kyis mthun pa sbyin pa thob pa med par dge 'dun dang mthun pa mi 'byung ba'o/ /de dag gis dge 'dun la bzod pa gsol ba'i sngags ni/ dge 'dun btsun pa rnams gsan du gsol/ /bdag dge slong kau shAm+bI ba'i dge</text></item>
<item><p>330b3</p><section></section><text>slong nang par snga zhig tu mdo sde dang 'dul ba dang ma mo'i lung rnam par rtog rtog na 'di snyam bgyid de gang las bdag cag la 'thabs dang mtshang 'dru ba dang / rtsod pa dang 'gyed pa 'byung ba'i gzhi ni 'di lta ste/ ltung ba byung ngam ma byung ba dang gnas nas phyung ngam ma phyung ba lags na/ bdag</text></item>
<item><p>330b4</p><section></section><text>cag la ltung ba byung gi ltung ba ma byung ba ma lags gnas nas phyung ba lags kyi/ gnas nas ma byung ba ma lags te/ gang gnas nas phyung ba ni chos dang mthun pa'i las ma 'khrugs gzhag par mi 'os pas bgyis so snyam bgyid nas bdag grong khyer yangs pa can gyi dge slong dang</text></item>
<item><p>330b5</p><section></section><text>sdums bgyi zhing mthun par bgyi'o snyam du ste/ bdag kau shAm+bI pa'i dge slong skra 'greng bar gyur skra 'phyar bar gyur cing dge 'dun la su snyol bar bgyid/ 'byung bar skyod mtshungs pa nye bar ston la mtshams kyi nang du mchis te bzod pa gsol zhing bzhi gang las gnas nas dbyung</text></item>
<item><p>330b6</p><section></section><text>ba'i phrin las mdzad pa'i gzhi de las slar ldog par bgyid na thugs brtse ba can dge 'dun btsun pa rnams kyis thugs brtse ba'i slad du bdag gnas nas dbyung ba'i phrin las mdzad lags pa la bzod pa mdzad du gsol/ lan gsum du bzlas zhes gsungs pa yin no/ /dge 'dun</text></item>
<item><p>330b7</p><section></section><text>gyis gsol pa dang bzhi'i las kyis bzod pa bya ba'i sngags ni/ dge 'dun btsun pa rnams gsan du gsol/ /kau shAm+bI pa'i dge slong gnas nas dbyung ba'i phrin las mdzad lags pa 'di skra 'greng bar gyur/ skra 'phyar bar gyur cing / dge 'dun las spu snyol bar bgyid na/</text></item>
<item><p>331a1</p><section></section><text>'byung ba skyod/ mtshungs par nye bar ston la mtshams kyi nang du mchis te/ bzod pa gsol zhing gzhi gang las gnas nas dbyung ba'i phrin las mdzad pa'i gzhi de las slar ldog par bgyid na/ gal te dge 'dun gyis dus la bab cing bzod na/ dge 'dun</text></item>
<item><p>331a2</p><section></section><text>gyis gnang bar mdzod cig dang / dge 'dun gyis kau shAm+bI pa'i dge slong gnas nas dbyung ba'i phrin las mdzad lags pa la bzod pa mdzad do/ /'di ni gsol ba'o zhes bya ba la sogs pa gsungs pa yin no/ /mthun pa gsol ba dang mthun pa sbyin pa'i sngags ni 'og nas 'byung</text></item>
<item><p>331a3</p><section></section><text>ngo / /gso sbyong med par rang bzhin du gnas pa nyid mi 'thob po zhes bya ba ni/ mthun pa gsol te mthun pa thob tu zin kyang ji srid du dge 'dun las mthun pa'i gso sbyong gsol zhing mthun pa'i gso sbyong ma thob kyi bar du rang bzhin du gnas pa nyid mi 'thob ste/ chos dang zang zing</text></item>
<item><p>331a4</p><section></section><text>gi longs spyod gnyis kyi 'os nyid ma yin no zhes bya ba'i tha tshig go/ /mthun pa'i gso sbyong zhes bya ba ni/ don dang mthun par brjod pa yin te/ mthun par sgrub pa'i phyir gso sbyong bya ba zhes bya ba'i tha tshig go/ /de byin nas bya'o zhes bya ba ni/ mthun pa'i gso sbyong de de bzhin</text></item>
<item><p>331a5</p><section></section><text>du mi bya bar byin nas gzod bya ba'o/ /de ni las kyis so zhes bya ba ni/ mthun pa'i gso sbyong sbyin pa de ni de dag gis gsol nas dge 'dun gyis gsol ba dang bzhi'i las kyis sbyin pa'o/ /de dag gis gsol ba'i sngags ni/ dge 'dun btsun pa rnams gsan du gsol/ /</text></item>
<item><p>331a6</p><section></section><text>bdag kau shAm+bI pa'i dge slong la dge 'dun gyis gnas nas dbyung ba'i phrin las mdzad lags pas bdag dge 'dun gyi gan du mchis te/ bzod pa gsol na dge 'dun gyis bdag la bzod pa'i phrin las mdzad lags te/ bdag bzod pa'i phrin las mdzad lags pa 'khor dang</text></item>
<item><p>331a7</p><section></section><text>bcas pa dge 'dun gyi gan du mchis nas mthun pa gsol na/ dge 'dun gyis bdag 'khor dang bcas pa la mthun pa stsal lags pas bdag kau shAm+bI pa'i dge slong 'khor dang bcas pa mthun pa stsal ba mthun pa'i gso sbyong du gsol na thugs brtse ba can dge 'dun btsun pa rnams</text></item>
<item><p>331b1</p><section></section><text>kyis thugs brtse ba'i slad du bdag kau shAm+bI pa'i dge slong 'khor dang bcas pa mthun pa stsal pa las mthun pa'i gso sbyong byed du gsol/ /lan gsum du bzlas zhes gsungs pa yin no/ /dge 'dun gyis gsol ba dang bzhi'i las kyis mthun pa'i gso sbyong sbyin pa'i sngags ni/</text></item>
<item><p>331b2</p><section></section><text>dge 'dun btsun pa rnams gsan du gsol/ /kau shAm+bI pa'i dge slong 'di la dge 'dun gyis gnas nas dbyung ba'i phrin las mdzad lags pas 'di dge 'dun gyi gan du mchis te/ bzod pa gsol na dge 'dun gyis 'di la bzod pa'i phrin las mdzad lags te/ bzod pa'i phrin</text></item>
<item><p>331b3</p><section></section><text>las mdzod lags pa 'khor dang bcas pa 'di dge 'dun gyi gan du mchis nas mthun pa gsol te/ dge 'dun gyis kau shAm+bI pa'i dge slong 'khor dang bcas pa 'di la mthun pa stsal lags pas/ kau shAm+bI pa'i dge slong 'khor dang bcas pa mthun pa stsal ba 'di mthun pa'i gso</text></item>
<item><p>331b4</p><section></section><text>sbyong gsol na gal te/ dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis kau shAm+bI pa'i dge slong 'khor dang bcas pa mthun pa stsal ba la mthun pa'i gso sbyong gsol to/ /'di ni gsol ba'o zhes bya ba la sogs pa gsungs pa</text></item>
<item><p>331b5</p><section></section><text>yin no/ /snga ma yang ngo zhes bya ba ni/ mthun pa sbyin pa zhes sngar bstan pa de yang de dag gis gsol nas dge 'dun gyis gsol ba dang bzhi'i las kyis sbyin pa'o/ /de dag gis gsol ba'i sngags ni/ dge 'dun btsun pa rnams gsan du gsol/ /bdag kau shAm+bI pa'i dge</text></item>
<item><p>331b6</p><section></section><text>slong la dge 'dun gyis gnas nas dbyung ba'i phrin las mdzad lags pas bdag dge 'dun gyi gan du mchis te bzod pa gsol na/ dge 'dun gyis bdag la bzod pa mdzad lags te/ bdag kau shAm+bI pa'i dge slong bzod pa'i phrin las mdzod lags pa 'khor dang bcas pa</text></item>
<item><p>331b7</p><section></section><text>mthun pa gsol na/ thugs brtse ba can dge 'dun btsun pa rnams kyis thugs brtse ba'i slad du bdag kau shAm+bI pa'i dge slong bzod pa'i phrin las mdzad lags pa 'khor dang bcas pa la mthun pa stsal du gsol/ /lan gsum bzlas zhes gsungs pa yin no/ /dge 'dun gyis</text></item>
<item><p>332a1</p><section></section><text>gsol ba dang bzhi'i las kyis mthun pa sbyin pa'i sngags ni/ dge 'dun btsun pa rnams gsan du gsol/ /kau shAm+bI pa'i dge slong 'di la dge 'dun gyis gnas nas dbyung ba'i phrin las mdzad lags pas 'di dge 'dun gyi gan du mchis te/ bzod pa</text></item>
<item><p>332a2</p><section></section><text>gsol nas dge 'dun gyis 'di la bzod pa mdzad lags te/ kau shAm+bI pa'i dge slong bzod pa'i phrin las mdzad lags pa 'khor dang bcas pa 'di mthun pa gsol na/ gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis</text></item>
<item><p>332a3</p><section></section><text>kau shAm+bI pa'i dge slong bzod pa'i phrin las mdzad lags pa 'khor dang bcas pa 'di la mthun pa stsol to/ /'di ni gsol ba'o zhes bya ba la sogs pa gsungs pa yin no// //bam po drug cu drug pa/ mthun pa dang bkra shis dang gnod par byung ba'i don du gso</text></item>
<item><p>332a4</p><section></section><text>sbyong byar rung ngo zhes bya ba la/ mthun pa'i don du gso sbyong byar rung ba ni/ bye ba rnams kyi mthun pa sgrub pa'i phyir mthun pa'i gso sbyong byar rung ba'i skabs 'dir ji skad bstan pa nyid yin no/ /bkra shis kyi don du gso sbyong byar rung ba ni/ chos dang 'dul ba'i skabs su chos ma</text></item>
<item><p>332a5</p><section></section><text>yin pa dang 'dul ba ma yin pa'i don sgro 'dogs pa bkra mi shis pa dang / dge 'dun bde ba'i skabs su dge 'dun la mi bde ba yams kyi nad dang / ser ba dang bye ba dang chom rkun dang dmag dang rlung la sogs pa phyi rol gyi bkra mi shis pa 'byung ba dag mthong na bkra shis par</text></item>
<item><p>332a6</p><section></section><text>sgrub pa'i phyir gso sbyong byar rung ba'o/ /gnod pa byung ba'i don du gso sbyong byar rung ba ni/ rims nyin bzhi pa la sogs pa'i gnod pa byung ba na/ de dag nye bar zhi bar bya ba'i don du gso sbyong byar rung ba'o/ /grong khyer yangs pa can du yang dag par sdud par byed pa na/ gso sbyong byas</text></item>
<item><p>332a7</p><section></section><text>pa gang yin pa de ni mi rung ba'i gzhi bcu byung ba de dag nye bar zhi bar bya ba'i phyir te/ de yang chos dang 'dul ba'i skabs su chos ma yin pa dang / 'dul ba ma yin pa'i don sgro 'dogs pa bkra mi shis pa mthong nas/ bkra shis par sgrub pa'i phyir bkra shis kyi gso sbyong bya ba yin no/ /mi</text></item>
<item><p>332b1</p><section></section><text>rung ba'i gzhi bcu gang zhe na/ sdom la/ /hu lu hu lu yi rang dang / /kun spyad gnod dang lan tshwa dang / /lam dang sor gnyis dkrugs dang gding / /gser gyi rung ba byas pa ni/ /'di la rung min gzhi bcu yin/ /de la hu lu hu lu'i rung ba zhes bya ba ni/ yangs pa can pa dag</text></item>
<item><p>332b2</p><section></section><text>chos ma yin pa dang mi mthun pas las dag byed cing / 'jug tu thal mo brdabs te/ hu lu hu lu zhes bya ba'i sgra phyung nas las 'di grub bo zhes zer ba gang yin pa'o/ /yi rang ba'i rung ba zhes bya ba ni/ yangs pa can pa dag chos ma yin pa dang mi mthun pas las dag byas nas/</text></item>
<item><p>332b3</p><section></section><text>dge slong lhag ma rnams rjes su yi rang ba byed du bcug pa gang yin pa'o/ /kun du spyad pa'i rung ba zhes bya ba ni/ de dag gis grags pa'i dbang gis sa brkos pa dang / rkor bcug pa gang yin pa'o/ /gnod pa'i rung ba zhes bya ba ni/ de dag na bar gyur nas chang 'thungs pa gang yin</text></item>
<item><p>332b4</p><section></section><text>pa'o/ /lan tshwa'i rung ba zhes bya ba ni/ de dag gis 'tsho ba'i bar du bcang bar byin gyis brlabs pa'i lan tsha dus su rung ba dang / lhan cig tu mi na bar yang zos pa gang yin pa'o/ lam gyi rung ba zhes bya ba ni de dag gis rgyang grags phyed du yang song ste/ 'dus shing za ba byas pa</text></item>
<item><p>332b5</p><section></section><text>gang yin pa'o/ /sor gnyis kyi rung ba zhes bya ba ni/ de dag gi spangs pa na lhag por byed du ma bcug par sor mo gnyis kyis reg par byas te bzod pa gang yin pa'o/ /dkrugs pa'i rung ba zhes bya ba ni/ de dag gis zho dang 'o ma dag dkrugs te dus ma yin par yang 'thungs</text></item>
<item><p>332b6</p><section></section><text>pa gang yin pa'o/ /gding ba'i rung ba zhes bya ba ni/ de dag gis gding ba sar pa la gding ba rnying pa bde bar gshegs pa'i mtho gang 'khor bas ma glan par spyad pa gang yin pa'o/ /gser gyi rung ba zhes bya ba ni/ de dag gis lhung bzed khri'u gor bu can gyi steng du bzhag ste/ dge</text></item>
<item><p>332b7</p><section></section><text>tshul gyi mgo'am phrag par bkal te/ bsngags pa brjod cing bram ze dang khyim bdag dag las dbyig dang gser la sogs pa bslangs te sbyang pa gang yin pa ste/ de ni de dag gis rang gi ngo bo yin par blta bar bya'o/ /mthun pa'i gso sbyong la sogs pa de dag gang gi tshe bya zhe na/</text></item>
<item><p>333a1</p><section></section><text>de'i phyir 'di la dus de kho na'i rgyu nyid du'o zhes bya ba smras te/ gso sbyong bya ba 'di la de dag tshes bcu bzhi'am bco lnga'i dus de kho na'i rgyu nyid du bya bar ma nges kyi mthun pa la sogs pa de dag gi dus de kho na'i rgyu nyid du bya ba yin no/ /'dir gzhung ni nye</text></item>
<item><p>333a2</p><section></section><text>ba 'khor gso sbyong ni lnga po 'di dag yin te/ bcu bzhi pa dang bco lnga pa dang / bkra shis kyi gso sbyong dang / gnod pa byung ba'i gso sbyong dang / mthun pa'i gso sbyong ngo / /dge slong gis gso sbyong ma yin par gso sbyong mi bya'o/ /byed na 'gal tshabs can du 'gyur ro/ /</text></item>
<item><p>333a3</p><section></section><text>bkra shis kyi gso sbyong dang / gnod pa byung ba'i gso sbyong dang / mthun pa'i gso sbyong ni ma gtogs so zhes bya ba gsungs pa yin no/ /las byed pa'i gzhi'o zhes bya ba de 'dul ba'i gzhi'i skabs su gtogs pa bshad zin to// //da ni las bye ba'i gzhi zhu ba dang / bram</text></item>
<item><p>333a4</p><section></section><text>ze'i bu mo'i skabs bsdu ba'i phyir/ chos ma yin pa smra ba dag gis dbye ba'i sems kyis mtshams kyi nang du las tha dad par byas na de dbye ba yin no zhes bya ba smras te/ chos ma yin pa smra ba dag gis chos smra ba 'di dag bdag cag gi nang du zhugs pas ci byas/ de dag bdag</text></item>
<item><p>333a5</p><section></section><text>cag las tha dad par gyur cig snyam du dbye ba'i mtshams kyi nang du chos smra ba dag las/ las tha dad par byas na las de bye ba yin no zhes bya ba'i tha tshig go/ /chos smra ba dag gis mtshams kyi nang du chos ma yin pa smra ba dag las tha dad par byas pa de ni/ las de bye bar mi 'gyur</text></item>
<item><p>333a6</p><section></section><text>te/ de dag gis las de chos las rnam par ma g.yos pa kho nar bye ba'i phyir ro/ /'dir gzhung ni su dag gis kau shAm+bI pa'i dge 'dun phye bar gyur/ chos ma yin pa smra ba dag gis mtshams kyi nang du gnas gcig tu gso sbyong ma 'dres par byas pas so zhes gsungs pa yin no/ /</text></item>
<item><p>333a7</p><section></section><text>'di la so so'i rang gi las ni 'chags so zhes bya ba ni/ las bye ba'i bdag nyid kyi dge 'dun gyi bye ba 'di la phyogs so so'i las tha dad par byas pa ni tha dad par 'chags so/ /rang gi phyogs dang mthun pa ma yin pa la ni mi 'chags so zhes bya ba ni/ rang gi phyogs dang mthun</text></item>
<item><p>333b1</p><section></section><text>pa ma yin pa'i gang zag la bsdigs pa dang smad pa dang bskrad pa dang / phyir 'gyed pa dang gnas nas dbyung ba'i las byed pa ni mi 'chags so/ /'dir gzhung ni dge 'dun bye bar gnas pa na/ phan tshun gyi phyogs gnas nas 'byin par bgyid na/ gnas nas byung bar brjod</text></item>
<item><p>333b2</p><section></section><text>par bgyi 'am bka' stsal ba/ gnas nas ma phyung bar brjod par bya'o zhes gsungs pa yin no/ /dge 'dun gyi ni chos smra bas byas pa nyid ni byas pa nyid yin no zhes bya ba ni/ dge 'dun gyi mtshams bcad pa la sogs pa'i las gang yin pa de ni chos smra ba dag gis byas pa nyid</text></item>
<item><p>333b3</p><section></section><text>na byas pa nyid yin gyi chos ma yin pa smra ba dag gis byas pa nyid na ni byas pa nyid ma yin no/ /'dir gzhung ni dge 'dun bye ba na gcig gam cig shos kyi mtshams 'grol bar bgyid na/ mtshams bkrol bar brjod par bgyi'am/ gal te chos smra bas 'grol bar byed na bkrol bar</text></item>
<item><p>333b4</p><section></section><text>bar brjod par bya'o zhes gsungs pa yin no/ /'di la gal te gzu bo dag yod na dge slong ma rnams la bstan par bya ba nyid yin no zhes bya ba ni/ dge 'dun bye ba 'di la gal te dge slong gzu bo dag yod na de dag gis dge slong ma rnams la bstan par bya ba nyid yin no/ /gal te de dag</text></item>
<item><p>333b5</p><section></section><text>med na chos smra ba dag nyid kyis so/ /'dir gzhung ni zhu ba las btsun pa re zhig kau shAm+bI pa'i dge slong phyogs gnyis su 'dus shing mchis par gyur na/ de gnyis gang gis dge slong ma rnams la bstan par bgyi/ nye ba 'khor gzu bo dag gis mtshams kyi phyi rol du</text></item>
<item><p>333b6</p><section></section><text>song ste bstan par bya ba'o zhes gsungs pa dang / bram ze'i bu mos zhus pa las kyang gal te gzu bo dag med na/ chos smra ba dag kho nas so zhes gsungs pa yin no/ /de dag gi ni chos kyi phyogs dang mthun pa dag gis mi mthun pa nyid do zhes bya ba ni/ gzu bo de dag gi</text></item>
<item><p>333b7</p><section></section><text>las ni chos kyi phyogs dang mthun pa dag gis mi mthun pa nyid du 'gyur ba ste/ de dag ni dge 'dun gyi khongs su gtogs pa'i phyir dang / dge 'dun las tha mi dad pa'i phyir ro/ /chos ma yin pa'i phyogs dang mthun pa dag gis ni mi mthun pa nyid du mi 'gyur ba de dag ni</text></item>
<item><p>334a1</p><section></section><text>dge 'dun gyi khongs su ma gtogs pa'i phyir dang dge 'dun las tha dad pa'i phyir ro/ /de bas na gzu bo'i dge slong dag gis las la chos smra ba dag dang mi mthun pa nyid spang bar bya zhing de dag dang lhan cig las byas na yang 'chags so/ /chos ma yin par smra</text></item>
<item><p>334a2</p><section></section><text>ba dag dang mi mthun pa nyid du spang bar bya mi dgos te/ de dag dang lhan cig las byas na yang mi 'chags so/ /rjes su zhugs na de nyid nyams so zhes bya ba ni/ gzu bo rnams chos smra ba'am/ chos ma yin pa smra ba gang yang rung ba'i phyogs kyi rjes su zhugs na/ gzu bo nyid</text></item>
<item><p>334a3</p><section></section><text>nyams te gzu bor mi rung ngo zhes bya ba'i tha tshig go/ /gzu bo zhes bya ba ni/ skam la gnas pa ste/ dbus na gnas pa dang zhal ce ba nyid yin pas 'di ltar de dag ni 'thab krol gyi ljan ljin gyi 'dam rdzab spangs pa'i skam sa'i dbus na gnas pa yin pas gzu bo dang dbus na</text></item>
<item><p>334a4</p><section></section><text>gnas pa dang zhal ce ba yin par rig par bya'o/ /phyogs de gnyis las phyogs gang yang rung ba cig shos su yang ma lhung la cig shos su yang ma lhung ba nyid kyis skam la gnas pa ni gzu bo zhes bya'o/ /de ltar yang 'dir gzhung ni zhu ba las/ yangs pa can gyi dge slong</text></item>
<item><p>334a5</p><section></section><text>dag gi sa gzhi bcu phyung ba na/ dge slong gnas brtan gang dag phyogs cig shos su yang ma gtogs la phyogs gnyis par yang ma gtogs pa de dag ci lags par brjod par bgyi/ skam sa la gnas pa gzu bo yin par brjod par bya'o zhes gsungs pa yin no/ /de mi bya'o zhes bya ba</text></item>
<item><p>334a6</p><section></section><text>ni/ gzu bo nyid nyams pa de mi bya'o/ /'dir gzhung ni/ dge 'dun bye bar rnam par gnas pa na/ gzu bo rnams kyis ji ltar bsgrub par bgyi/ phyogs cig shos su rang 'gro bar yang mi bya/ mngag pa gtang bar yang mi bya zhing / phyogs gnyis par yang rang 'gro bar</text></item>
<item><p>334a7</p><section></section><text>yang mi bya/ mngag pa gtang bar yang mi bya bar lus kyis kyang bsdam par bya/ ngag gis kyang bsdam par bya zhing mtshams kyi phyi rol du song ste gso sbyong bya'o zhes gsungs pa yin no/ /dge slong ma'i dge 'dun phyogs dang gzhan gyi phyogs su rnam par gnas pa la gdams par bya</text></item>
<item><p>334b1</p><section></section><text>ba nyid yin no zhes bya ba ni/ dge slong ma'i dge 'dun las dang 'khor lo ma bye ba dge slong gi dge 'dun las dang 'khor lo bye ba'i phyogs dang gzhan gyi phyogs kyi 'gab la brten cing rnam par gnas pa dag la ni dge slong gi dge 'dun gyi phyogs bzung ba med par ci nas kyang de dag</text></item>
<item><p>334b2</p><section></section><text>bye bar mi 'gyur bar bya ba'i phyir gdams shing rjes su bstan par bya ba nyid yin no/ /'dir gzhung ni dge slong ma'i dge 'dun phyogs dang phyogs la rnam par gnas pa la dgung zla phyed phyed cing gdams ngag dang rjes su bstan pa stsal bar bgyi'am/ bka' stsal pa/ dge slong ma'i</text></item>
<item><p>334b3</p><section></section><text>dge 'dun bye bar mi 'gyur bar bya ba'i phyir sbyin par bya'o zhes gsungs pa yin no/ /bye ba la ni de lta ma yin no zhes bya ba ni/ dge slong ma'i dge 'dun las dang 'khor lo bye ba phyogs dang gzhan gyi phyogs su rnam par gnas pa la ni snga ma ltar gdams par mi bya ba nyid yin pa'o/ /</text></item>
<item><p>334b4</p><section></section><text>gsol ba na mthun pa nyid la nges par sbyar bar bya ba nyid yin no zhes bya ba ni/ dge slong ma bye ba phyogs dang gzhan gyi phyogs su rnam par gnas pa de dag gdams ngag gsol ba na/ sring mo dag je mthun par gyis shig ces mthun pa nyid la nges par sbyar bar bya'o/ /dbyar gyi rnyed</text></item>
<item><p>334b5</p><section></section><text>pa ni chos smra ba dbang ba nyid do zhes bya ba ni/ dge 'dun bye ba na dbyar gnas pa'i rgyu las byung ba'i rnyed pa ni chos smra ba dag dbang ba nyid yin gyi/ chos ma yin pa smra ba dag mi dbang ba'o/ /gnyi ga 'dus pa la bye brag tu ma byas par bgo bsha' bya ba dge 'dun la phul ba</text></item>
<item><p>334b6</p><section></section><text>yang ngo zhes bya ba ni/ chos dang chos ma yin pa smra ba'i phyogs gnyi ga 'dus pa la bye brag tu ma byas par dge 'dun tsam las phul ba'i bgo bsha' bya ba chos gos la sogs pa dge 'dun la phul ba yang chos smra ba rnams dbang ba'o/ /'di skad bstan te/ dbyar gnas pa</text></item>
<item><p>334b7</p><section></section><text>pa'i rgyu la brten te/ dge 'dun tsam la 'bul bar byed pa'i rnyed pa gang yin pa de yang chos smra ba dag kho na dbang ba yin gyi/ chos ma yin pa smra ba dag ni mi dbang ngo / /ci thams cad la de ltar rnam par gzhag gam zhe na de'i phyir/ de la gal te dge 'dun gyi tshad nyid yin na</text></item>
<item><p>335a1</p><section></section><text>de dag go zhes bya ba smras te/ rnyed pa dbang ba de la gal te chos smra ba dag bzhi yan chad yin na rnyed pa de de dag dbang bar rnam par gzhag go/ /de dag nyung ba nyid yin na ji ltar bsgrub par bya zhe na de'i phyir/ gal te nyung ba nyid yin la cig shos ni de nyid</text></item>
<item><p>335a2</p><section></section><text>yin na gang gis phang par phul ba'o zhes bya ba smras te/ gal te de na chos smra ba dag ni dge 'dun gyi tshad pas nyung ba nyid yin la/ chos ma yin pa smra ba cig shos ni dge 'dun gyi tshad de nyid yin na/ phyogs de gnyis kyi gang zag gis phang bar rnyed pa de phul ba'i phyogs de rnyed pa</text></item>
<item><p>335a3</p><section></section><text>de dbang ngo / /phang ba zhes smos pa ni lag pa dang rkang pa'i drung dag gi dpe yin no/ /gal te gnyi ga'i na gnyi ga'o zhes bya ba ni/ gal te phyogs gnyi ga'i dge slong gi phang ba la sogs par phul na phyogs gnyi ga dbang ba'o/ /de la phyogs gnyi gas ji ltar bgo par bya zhe na de'i phyir/</text></item>
<item><p>335a4</p><section></section><text>de la gang zag las cha nyid yin gyi dge 'dun las ma yin no zhes bya ba smras te/ phyogs gnyi ga dbang ba'i rnyed pa de la phyogs gnyi ga'i gang zag ji snyed yod pa de snyed kyi cha nyid du bgo par bya'i/ chos dang chos ma yin pa smra ba'i dge 'dun gyi phyogs gnyis las phyed phyed du bgo ba</text></item>
<item><p>335a5</p><section></section><text>ni ma yin no/ /las bye ba'i gzhi zhu ba dang / bram ze'i bu mo'i skabs so zhes bya ba de de gnyis kyi skabs nas 'byung ba bshad zin to/ /las bye ba'i gzhi rdzogs so zhes bya ba de bshad zin to// //da ni 'khor lo bye ba'i gzhi smra par 'dod nas/ de bsdu ba'i phyir dge 'dun</text></item>
<item><p>335a6</p><section></section><text>gyi dbyen ni chos las tha dad pa'i dngos por gsol bas sam don des tshul shing len du 'jug pas so zhes bya ba smras te/ dge 'dun gyi dbyen ni rgyu gnyis kyis 'gyur te/ chos las tha dad pa'i dngos por gsol bas dbyen byed pa dang don des tshul shing len du 'jug pas</text></item>
<item><p>335a7</p><section></section><text>dbyen byed pa'o/ /de la chos las tha dad pa'i dngos por gsol bas dbyen byed pa zhes bya ba la 'dir zhes bya ba ni/ thar ba'i lam yang dag pa nyid du gyur pa ste/ de las tha dad pa'i dngos por bya ba'i phyir 'gyed par byed pa'i gang zag gis chos ma yin pa'i phyogs dang mthun pa'i</text></item>
<item><p>335b1</p><section></section><text>dge 'dun la gsol bas/ dge 'dun 'byed par byed pa'o/ /de'i sngags ni tshe dang ldan pa dag dge sbyong gau ta ma ni sha za ste/ bdag cag gis sha bza' bar mi bya'o/ /de ci'i phyir zhe na/ gzhi de las srog chags gsod par 'gyur ba'i phyir ro/ /dge sbyong gau ta ma ni 'o ma</text></item>
<item><p>335b2</p><section></section><text>'thungs te/ bdag cag gis btung bar mi bya'o/ /de ci'i phyir zhe na/ gzhi de las be'u la gnod pa'i phyir ro/ /dge sbyong gau ta ma ni lan tshwa za ste/ bdag cag gis bza' bar mi bya'o/ /de ci'i phyir zhe na/ khu ba las gyur pa'i phyir ro/ /dge sbyong go ta ma ni gos</text></item>
<item><p>335b3</p><section></section><text>dras pa gyon te bdag cag gis bgo bar mi bya'o/ /de ci'i phyir zhe na/ gzhi de las dad pas sbyin par bya ba chud zos par 'gyur ba'i phyir ro/ /dge sbyong gau ta ma ni dgon pa na gnas par byed do/ /bdag cag ni grong du gnas par bya'o/ /de ci'i phyir zhe na/ gzhi de</text></item>
<item><p>335b4</p><section></section><text>las dad pas sbyin par bya ba yongs su ma spyad par 'gyur ba'i phyir ro/ /tshe dang ldan pa dag khyed cag las gang brtul zhugs kyi gnas lnga po 'di dag gis dag pa dang grol ba dang nges par 'byung bar 'dod pa dang / bzod pa dang / legs par 'dzin pa des dge sbyong</text></item>
<item><p>335b5</p><section></section><text>gau ta ma las ring du gyis shig /so sor gyis shig /tha dad du gyis shig /rgyang srings shig /thag srings shig /logs shig na 'dug shig ces zer ba yin no/ /don des tshul shing len du 'jug pas dbyen byed pa zhes bya ba la 'dir don des zhes bya ba ni/</text></item>
<item><p>335b6</p><section></section><text>chos las tha dad pa'i dngos por zhes sngar smos pa'i don de nyid kyis te/ de las tha dad pa'i dngos por bya ba'i phyir 'byed par byed pa'i gang zag gis chos ma yin pa'i phyogs dang mthun pa'i dge 'dun la tshul shing len du 'jug pas dge 'dun 'byed par byed pa'o/ /de'i sngags</text></item>
<item><p>335b7</p><section></section><text>ni tshe dang ldan pa dag /dge sbyong gau ta ma ni sha za ste/ bdag cag gis sha bza' bar mi bya'o/ /de ci'i phyir zhe na/ gzhi de las srog gcod par 'gyur ba'i phyir ro/ /dge sbyong gau ta ma ni 'o ma 'thungs te/ bdag cag gis btung bar mi bya'o/ /de ci'i phyir zhe na/</text></item>
<item><p>336a1</p><section></section><text>gzhi de las be+e'u la gnod pa'i phyir ro/ /dge sbyong gau ta ma ni lan tshwa za ste/ bdag cag gis bza' bar mi bya'o/ /de ci'i phyir zhe na/ khu ba las gyur pa'i phyir ro/ /dge sbyong gau ta ma ni gos dras pa gyon te/ bdag cag gis bgo bar mi bya'o/ /de</text></item>
<item><p>336a2</p><section></section><text>ci'i phyir zhe na/ gzhi de las dad pas sbyin par bya ba chud zos par 'gyur ba'i phyir ro/ /dge sbyong go ta ma ni dgon pa na gnas par byed de/ bdag cag gis grong du gnas par bya'o/ /de ci'i phyir zhe na/ gzhi de las dad pas sbyin par bya ba yongs su ma spyad par 'gyur</text></item>
<item><p>336a3</p><section></section><text>ba'i phyir ro/ /tshe dang ldan pa dag khyed cag las gang brtul zhugs kyi gnas lnga po 'di dag gis dag pa dang grol ba dang / nges par 'gyur bar 'dod pa dang / bzod pa dang legs par 'dzin pa des tshul shing longs shig ces zer ba yin no/ /dbye bar bya ba dge 'dun gyi</text></item>
<item><p>336a4</p><section></section><text>tshad nyid ma yin pa dang mtshams kyi nang na gzhan dge 'dun gyi tshad dag kyang med pa nyid yin na de mi 'chags so zhes bya ba ni/ gal te phyogs gnyi ga la so so na dge 'dun gyi tshad du med pa nyid yin na 'byed par byed pa des dge 'dun dbye ba de mi 'chags so/ /'dir dge</text></item>
<item><p>336a5</p><section></section><text>'dun gyi tshad ni bzhi yan chad do/ /'byed par byed pa nyid kyis chos ma yin pa'i phyogs kyi dge 'dun gyi kha bskang du yang mi rung ngo / /ci 'byed pa thams cad la mtshams med par 'gyur ram zhe na/ de'i phyir/ chos dang chos ma yin pa gnyi ga de bzhin nyid du shes na mtshams</text></item>
<item><p>336a6</p><section></section><text>med pa'o zhes bya ba smras te/ chos kyang chos nyid du shes la chos ma yin pa yang chos ma yin pa nyid du shes bzhin du dge 'dun 'byed par byed na de la mtshams med pa'i kha na ma tho bar 'gyur ro/ /chos la chos ma yin par 'du shes pa dang / chos ma yin pa la chos su 'du shes</text></item>
<item><p>336a7</p><section></section><text>pa la ni mtshams med par mi 'gyur te/ de la bsam pas log par bsgrub pa med pa'i phyir ro/ /dbyen la chos su 'du shes pas kyang ngo zhes bya ba yang / mtshams med pa nyid du 'gyur ro zhes bya bar sbyar te/ phung po'i lhag ma med pa'i chud za ba de las bzlog cing dbyen byed pa/</text></item>
<item><p>336b1</p><section></section><text>'gro ba rnams thar pa las bzlog pa gang yin pa de ni 'dod pa'i khams kyi dbang phyug la phan pa chen po byed pa yin no zhes bya ba la sogs pa'i rnam pas dbyen la chos su 'du shes pas dge 'dun gyi dbyen byed na des kyang chos dang chos ma yin pa dag de bzhin nyid du shes pa yin</text></item>
<item><p>336b2</p><section></section><text>pas mtshams med par 'gyur ro/ /yid gnyis ni 'du shes dang 'dra bas de'i phyir 'di la yid gnyis za na yang de mtshams med pa nyid du 'gyur bar rig par bya'o/ /'khor lo byed pa'i gzhi'o zhes bya ba de bshad zin to// //da ni rtsod pa'i gzhi smra bar 'dod nas/ rtsod pa ni rnam</text></item>
<item><p>336b3</p><section></section><text>pa bzhi ste/ 'gyed pa'i phyir rtsod pa dang / ma gdams pa'i phyir rtsod pa dang / ltung ba'i phyir rtsod pa dang / bye ba'i phyir rtsod pa ste de la 'gyed pa'i phyir rgyu las rtsod pa ni 'gyed pa'i phyir rtsod pa'o/ /lhag ma rnams kyang de bzhin du brjod par bya'o zhes gsungs pa la rtsod pa bzhi po gang dag yin</text></item>
<item><p>336b4</p><section></section><text>pa de dag gi rang gi ngo bo nges par gzung ba'i phyir/ 'khrug long gi rgyu bzhi'o zhes bya ba smras te/ tshig gi phyir sems gzhol ba gang yin pa de ni 'dir 'khrug long zhes bya'i khro ba ni ma yin no/ /tshig ces bya ba ni/ dgra bos mi mthun par smras pa gang yin pa dgongs kyi</text></item>
<item><p>336b5</p><section></section><text>tshig tsam ni ma yin te/ de'i phyir de la 'khrug long nyid du nye bar gdags so/ /gal te tshig gi phyir sems gzhol ba 'khrug long yin la de nyid rtsod pa yin na/ 'o na ji ltar gtsug lag las de la brten te 'thab pa dang mtshang 'dru ba dang / rtsod pa dang / 'gyed pa</text></item>
<item><p>336b6</p><section></section><text>gang yin pa de 'gyed pa'i phyir rtsod pa zhes bya'o zhes gsungs she na/ 'di ltar 'thab pa la sogs pa ni tshig gi phyir gzhal ba'i 'khrug long 'di'i 'khor yin te de dang 'brel pa las 'byung ba'i phyir ro/ /yang dag par na 'khrug long nyid rtsod pa yin te/ 'di ltar rtsod</text></item>
<item><p>336b7</p><section></section><text>pa'i gzhi yin pas gzhir gyur pa'i dngos po ni 'gyed pa'i phyir rtsod pa yin par rig pa'i phyir ro/ /'khrug long gi rgyu bzhi po de dag gang zhe na de'i phyir dngos po'i de bzhin nyid la log par bsgrub pa dang spong ba dang ltung ba dang bcas pa nyid dang / las la mthun pa mi sbyin</text></item>
<item><p>337a1</p><section></section><text>pa'o zhes bya ba smras te/ dngos po'i de bzhin nyid ces bya ba ni/ de'i rang bzhin nyid de rang gi ngo bo zhes bya ba'i tha tshig go/ /de la log par bsgrub pa zhes bya ba ni/ ma nges pa nyid de chos yin no zhe'am/ chos ma yin no zhes bya ba la sogs pa lta bur</text></item>
<item><p>337a2</p><section></section><text>gnyis su 'dren pa'o/ /de ltar dngos pa'i de bzhin nyid la log par bsgrub pa de ni 'khrug long gi rgyu dang po yin no/ /ji ltar na dngos po'i de bzhin nyid la log par bsgrub pa de 'ba' zhig 'khrug long dang po'i rgyur bzhag ste/ de ltar dngos po'i rnam pa 'di lta bu la spyod pa las</text></item>
<item><p>337a3</p><section></section><text>kyang 'gyed pa 'byung ba'i phyir te/ de ci'i phyir khyod kyis 'di blangs she'am byin zhe'am lus su bskos pa 'di ma byas zhes 'gyed pa gang yin pa de yang dngos po'i de bzhin nyid ma yin pa ma yin te/ 'di ni bya ba'o zhe'am bya ba ma yin no zhes zhugs pa'i phyir ro zhe na/ 'di ltar</text></item>
<item><p>337a4</p><section></section><text>'dir de lta bu dang mthun pa dag ma bsdus par shes par mi bya ste/ des na dngos po'i rang gi ngo bo kho na la 'gyed pa 'di 'byung bas de'i phyir/ dngos po'i de bzhin nyid la log par bsgrub pa las 'gyed pa'i phyir rtsod pa 'di 'byung bar shes par bya'o/ /spong ba zhes bya ba</text></item>
<item><p>337a5</p><section></section><text>ni/ gdams ngag la sogs pa 'jog par 'gyur bas gzhan spong ba ste/ 'di ni 'khrug long gi rgyu gnyis pa yin no/ /rgyu de las mi gdams pa'i phyir rtsod pa 'byung bar shes par bya'o/ /ltung ba dang bcas pa nyid ces bya ba ni/ 'khrug long gi rgyu gsum pa yin te/</text></item>
<item><p>337a6</p><section></section><text>de la ltung ba'i phyir rtsod pa 'byung ngo / /las la mthun pa mi sbyin pa zhes bya ba ni/ gsol ba la sogs pa'i las la mthun pa mi sbyin pa ste de ni 'khrug long gi rgyu bzhi pa yin te/ de las bya ba'i phyir rtsod pa 'byung ngo / /'khrug long gi rgyu bzhi po de dag gis bskyed pa'i</text></item>
<item><p>337a7</p><section></section><text>'khrug long bzhi po de dag ji ltar nye bar zhi bar 'gyur zhe na de'i phyir/ rgyu dang po las byung ba ni rgyud gcig tu bya bas nye bar zhi'o zhes bya ba smras te/ rgyu dang po zhes bya ba dngos po'i de bzhin nyid la log par bsgrub pa zhes bya ba las byung ba'i 'khrug long 'gyed pa'i phyir rtsod pa zhes</text></item>
<item><p>337b1</p><section></section><text>bya ba de ni rgyud gcig tu bya bas nye bar zhi bar 'gyur te/ mngon sum gyis 'dul bar 'gyur ba zhes bya ba yang de yin no/ /rgyud ces bya ba ni nges par rtogs pa ste/ dngos po gang la nges par rtogs pa gcig yod pa'i dngos po de ni rgyud gcig ces bya ste gcig tu rnam par</text></item>
<item><p>337b2</p><section></section><text>gzhag par bya ba'o/ /nges pa bskyed pa mtha' gcig tu bya ba des shes pa'i tha tshig go/ /'di ltar dngos po'i rang gi ngo bo la log par bsgrub pa ni the tshom zhes bya ste/ the tshom ni nges pa bskyed pa ldog pas des na rgyud gcig tu bya bas log par bsgrub par nye bar zhi bar</text></item>
<item><p>337b3</p><section></section><text>'gyur te mtha' gcig tu byed pa'i phyir ro/ /rgyu gnyis pa las byung ba ni 'di dang dag pa sbyin pas so zhes bya ba ni/ rgyu gnyis pa zhes bya ba spong ba zhes bya ba las byung ba'i 'khrug long mi gdams pa'i phyir rtsod pa zhes bya ba ni rgyu gcig tu zhes bya ba zhes smos pa 'di dang dag pa sbyin pas nye bar</text></item>
<item><p>337b4</p><section></section><text>zhi bar 'gyur te/ dran pas 'dul ba dang ma myos pas 'dul ba zhes bya ba yang de bzhin no/ /'di ltar gleng bar bya ba de dang 'brel ba'i dran pa gang yin pa des 'di 'dul ba la ni dran pas 'dul ba'i rtsod pa nye bar zhi ba yin la/ gleng bar bya ba de nyid myos pa'i phyir phyis nges</text></item>
<item><p>337b5</p><section></section><text>pa skyes shing 'du shes ma nyams pa'i bdag nyid du gyur pa gang yin pa de ni 'dir ma myos pa zhes bya ste/ des 'dul ba ni 'dir ma myos pas 'dul ba'i rtsod pa nye bar zhi ba yin no/ /spong ba zhes bya ba ni rgyu dang bcas pa yang yod la/ rgyu med pa yang yod de/ de la rgyu dang</text></item>
<item><p>337b6</p><section></section><text>bcas pa nyid yin na ni rgyud gcig tu bya bas de las byung ba'i rtsod pa nye bar zhi ba nyid du 'gyur te spong bar 'os pa nyid nges par gyur pa'i phyir ro/ /rgyu med pa nyid yin na ni/ dag pa sbyin pas nye bar zhi bar 'gyur te/ spong ba'i rgyu med na dag pa rnam par gnas pa'i phyir ro/ /de</text></item>
<item><p>337b7</p><section></section><text>ltar na rgyu gnyis kyis spang ba'i rgyu las byung ba'i rtsod pa nye bar zhi bar bstan to/ /rgyu gsum pa las byung ba ni phyir bcos pa dang nges par 'dzin pa la sbyar ba nyid sbyin pas so zhes bya ba ni/ rgyu gsum pa zhes bya ba ltung ba dang bcas pa nyid ces bya ba las byung ba'i 'khrug long</text></item>
<item><p>338a1</p><section></section><text>ltung ba'i phyir rtsod pa zhes bya ba de ni phyir bcos pa zhes bya ba bshags pas nye bar zhi bar bya ba dang nges par 'dzin pa la sbyar ba nyid sbyin pa zhes bya ba de'i ngo bo nyid du tshol du gzhug pas nye bar zhi bar bya'o/ /ltung ba dang bcas pa nyid ni rnam pa gnyis te/ rnam par</text></item>
<item><p>338a2</p><section></section><text>shes pas na rang gi ngo bo'i nyes pa dang / rnam par mi shes pa na rang gi ngo bo'i nyes pas so/ /de la rnam par shes pa na rang gi ngo bo'i nyes pas ltung ba dang bcas pa nyid la ni phyir bcos pas bsal ba byas na de las byung ba'i rtsod pa nye bar zhi bar 'gyur ro/ /rnam par mi</text></item>
<item><p>338a3</p><section></section><text>shes pa na rang gi ngo bo'i nyes pas ltung ba dang bcas pa nyid la ni rang gi ngo bo nyid btsal nas bsal bar nus pas de la ni nges par 'dzin pa la sbyar ba nyid sbyin pas de las byung ba'i rtsod pa nye bar zhi bar 'gyur ro/ /de ltar na rgyu gnyis kyis ltung ba dang bcas pa nyid kyi rgyu las byung ba'i</text></item>
<item><p>338a4</p><section></section><text>rtsod pa nye bar zhi bar bstan to/ /tha ma ni sbyin du gzhug pas so zhes bya ba ni/ tha ma zhes bya ba las la mthun pa mi sbyin pa zhes bya ba'i rgyu las byung ba'i 'khrug long bya ba'i phyir rtsod pa zhes bya ba de ni las la mthun pa sbyin du gzhug pas nye bar zhi bar bya ste/ mthun pa nyid du gyur na bya ba'i</text></item>
<item><p>338a5</p><section></section><text>phyir rtsod pa nye bar zhi ba nyid yin no/ /'o na rgyud gcig tu bya bas nye bar zhi bar bya'o zhes gang bstan pa de ji ltar rgyud gcig tu bya zhe na de'i phyir/ 'gyed pa gnyis rang gis ma nus na chogs par dbyung ba ngag gis legs par bsgrub po zhes bya ba smras te/ gal te 'gyed par byed</text></item>
<item><p>338a6</p><section></section><text>pa'i gang zag de gnyis rang gis rtsod pa de nye bar zhi bar byed mi nus na tshogs par dbyung ba dag gis don de legs par bsgrub cing mtha' gcig tu bya'o/ /'o na 'gyed pa mang po dag 'byung na ci'i phyir 'gyed pa gnyis zhes gnyis kyi tshig tu byas she na/ bden mod kyi de</text></item>
<item><p>338a7</p><section></section><text>ni phyogs gnyis su rnam par gnas pas de la gnyis nyid du gyur pa nyid yin pa'i phyir ro/ /tshogs par dbyung ba ji lta bu dag gis she na/ de'i phyir dge slong dag gis so zhes bya ba smras so/ /dge slong ji lta bu dag gis she na de'i phyir 'dra ba dag gis so zhes bya ba smras</text></item>
<item><p>338b1</p><section></section><text>so/ /su 'dra ba dag gis she na de'i phyir de gnyis so zhes bya ba smras te 'gyed pa de gnyis so/ /ji snyed dag gis she na de'i phyir gcig yan chad kyis so zhes bya ba smras so/ /gcig yan chad du'ang rung ba zhes bya ba'i tha tshig go/ /dge slong gcig gam du ma ji lta bu la de</text></item>
<item><p>338b2</p><section></section><text>gnyis kyis 'dra bar bya zhe na de'i phyir/ gzu bo dag las 'dra bar bya'o zhes bya ba smras te/ phyogs gnyi ga'i dbus na gnas pa la brtan pa ni gzu bo yin par rig par bya'o/ /de ltar yang 'dir gzhung ni so sor thar pa'i skabs kyi rtsod pa zhi bar bya ba zhu ba'i gzhung kha cig</text></item>
<item><p>338b3</p><section></section><text>las dge slong gzu bo gang zhe na/ phyogs cig shos su yang ma song la gnyis par yang ma song ba gang yin pa'o zhes gsungs pa yin no/ /de dag dge 'dun gyis gtan du bsko'o zhes bya ba ni/ gzu bo de dag dge 'dun gyi gnas der gtan du dge 'dun gyi rtsod pa byung ngo</text></item>
<item><p>338b4</p><section></section><text>cog rnam par zhi bar bya ba'i phyir bsko bar bya'i/ rtsod pa gcig gi phyir 'phral la bsko bar bya ba ni ma yin no/ /de yang dge 'dun gyis spro bar byas nas gsol ba dang gnyis kyi las kyis bsko'o/ /de'i sngags ni ming 'di zhes bya ba khyod dge 'dun la rtsod pa byung ba byung ba</text></item>
<item><p>338b5</p><section></section><text>rnams mngon sum gyis 'dul bas rnam par zhi bar byed par spro'am/ spro'o/ /dge 'dun btsun pa rnams gsan du gsol/ /gzu bo ming 'di zhes bgyi ba 'di dge 'dun la rtsod pa byung ba byung ba rnams mngon sum gyis 'dul bas rnam par zhi bar bgyid pa spro na/ gal te/</text></item>
<item><p>338b6</p><section></section><text>dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis gzu bo ming 'di zhes bgyi ba 'di rtsod pa rnam par zhi bar bgyid pa bsko bar bgyi ste/ gzu bo ming 'di zhes bgyi ba 'di dge 'dun la rtsod pa byung ba byung ba rnams mngon</text></item>
<item><p>338b7</p><section></section><text>sum gyis 'dul bas rtsod pa rnam par zhi bar bgyid do/ /'di ni gsol ba'o zhes bya ba la sogs pa gsungs pa yin no/ /'dir 'thab mo mi skyed pa bsko bar bya ba nyid do zhes bya ba ni/ gzu bo bsko ba 'dir gang zag de lta bu bsko bar bya ba nyid yin no/ /ngo tsha shes shing</text></item>
<item><p>339a1</p><section></section><text>bslab pa 'dod pa'o zhes bya ba ni/ gzu bor bsko bar bya ba nyid do zhes bya bar sbyar te/ 'dir ngo tsha shes pa zhes bya ba ni/ bslab pa'i gzhi yang dag par blangs pa thams cad la bag rkyong ba zhum par byed pa yin gyi pham par 'gyur ba tsam nyi tsher ma zad do/ /</text></item>
<item><p>339a2</p><section></section><text>ma mo las 'di skad du gsungs te/ dge slong chos nyi shu rtsa gnyis dang ldan pa btsal bar bya ste/ nyi shu rtsa gnyis gang zhe na/ ci tshe dang ldan pa de tshul khrims dang ldan zhing dang po nas phun sum tshogs pa dang / ngo tsha shes shing 'gyod pa dang ldan la bsdams pa dang / bslab</text></item>
<item><p>339a3</p><section></section><text>pa 'dod pa dang / 'dul ba la shin tu rnam par nges shing thos pa 'dzin pa thos pa bsags pa dang / lung thon pa dang / rtsod pa la mkhas pa dang / rtsod pa kun nas slong ba la mkhas pa dang / rtsod pa'i bye brag la mkhas pa dang / rtsod pa 'gog pa la mkhas pa dang / rtsod</text></item>
<item><p>339a4</p><section></section><text>pa 'gags nas phyis mi 'byung ba la mkhas pa dang / bstan bcos la mkhas pa dang / gzhi lhag par spyod pa la mkhas shing nyes rtsom med par smra ba dang / nyes rtsom byed du mi 'jug pa dang / lus dang ngag gis mi 'jug pa dang / smra bar byed cing smras pa brda phrad par byed</text></item>
<item><p>339a5</p><section></section><text>pa dang / go bar byed cing bsgo ba brda phrad par byed pa dang / rnam par rig par byed cing rnam par rig par byas pa brda phrad par byed pa dang / nges par rtogs par byed cing nges par brtags pa brda phrad par byed pa dang / 'dun pas 'gro ba ma yin pa dang / zhe sdang gis</text></item>
<item><p>339a6</p><section></section><text>'gro ba ma yin pa dang / gti mug gis 'gro ba ma yin pa dang / 'jigs pas 'gro ba ma yin pa ste/ gzu bo chos nyi shu rtsa gnyis po de dag dang ldan pa ni chos kyi longs spyod dam zang zing gi longs spyod kyis phyogs gnyi ga la mi brten pa yin no zhes gsungs pa/ de dag</text></item>
<item><p>339a7</p><section></section><text>'dir ci rigs par bsdus par shes par bya'o/ /'dul ba la shin tu rnam par nges pa'o zhes bya ba ni/ ltung ba dang ltung ba ma yin pa la mkhas pa zhes bya ba'i tha tshig go/ /rtsod pa byung ba'i spyod pa la mkhas pa'o zhes bya ba ni/ rtsod pa la mkhas pa dang / rtsod pa kun nas slong</text></item>
<item><p>339b1</p><section></section><text>ba la mkhas pa dang / rtsod pa'i bye brag la mkhas pa dang / rtsod pa 'gog pa la mkhas pa dang / rtsod pa 'gags nas phyis mi 'byung ba la mkhas pa'o/ /rnam par zhen pa'o zhes bya ba ni don rnam par nges pas mi 'gyur ba ste/ des ni bstan bcos la mkhas pa bsdus so/ /</text></item>
<item><p>339b2</p><section></section><text>brtan zhing nyes rtsom med par 'jug pa'o zhes bya ba la/ brtan pa zhes bya bas ni lus dang ngag gis mi 'jug pa bsdus so/ /nyes rtsom med par 'jug pa zhes bya bas ni gzhi lhag par spyod pa la mkhas shing nyes rtsom med par smra ba dang nyes rtsom byed du mi 'jug pa bsdus so/ /snyoms</text></item>
<item><p>339b3</p><section></section><text>pa'o zhes bya ba ni/ 'dun pa dang zhe sdang dang 'jigs pas mi 'gro ba bstan to/ /brda phrad pa'o zhes bya ba ni/ gzhan gyis bsgo ba brda phrad par byed pa gang yin pa de ni/ /brda phrad pa ste des ni smras pa brda phrad par byed pa dang bsgo ba brda phrad par byed pa dang / rnam par rig par byas</text></item>
<item><p>339b4</p><section></section><text>pa brda phrad par byed pa dang / nges par brtags pa brda phrad pa zhes bya ba'i tshig 'og ma bzhi bsdus so/ /brda sprod par byed pa'o zhes bya ba ni/ gzhan la go bar byed nus pa gang yin pa de ni brda sprod par byed pa ste/ des ni smra bar byed pa dang go bar byed pa dang / rnam par</text></item>
<item><p>339b5</p><section></section><text>rig par byed pa dang / nges par rtogs par byed pa zhes bya ba'i tshig gong ma bzhi bsdus so/ /mkhas pa'o zhes bya ba ni rmongs pa med cing mkhas pa ste/ des ni gti mug gis 'gro ba ma yin pa zhes bya ba yan chad bsdus te/ de bas na 'di tsam gyis thams cad bsdus par rig</text></item>
<item><p>339b6</p><section></section><text>par bya'o/ /de dag gis nye bar ma zhi na dge 'dun la dbul lo zhes bya ba ni/ gzu bo de dag gis rtsod pa de nye bar ma zhi na dge 'dun la dbul bar bya'o/ /des ma nus na gsal ba dag bsko'o zhes bya ba ni/ dge 'dun des rtsod pa de nye bar zhi bar byed ma nus na dge slong gsal ba</text></item>
<item><p>339b7</p><section></section><text>dag bsko bar bya'o/ /gsal ba du dag bsko bar bya zhe na de'i phyir/ dge 'dun gyi tshad las mi nyung ba dag go zhes bya ba smras te/ mtshams kyi phyi rol du song na dge 'dun du tshang ba dag bsko'o zhes bya ba'i tha tshig go/ /de yang dge 'dun gyis spro bar byas nas/ gsol ba dang</text></item>
<item><p>340a1</p><section></section><text>gnyis kyi las kyis bsko'o/ /de'i sngags ni ming 'di zhes bya ba khyod dge 'dun la rtsod pa byung ba rnam par zhi bar byed pa spro'am/ spro'o/ /dge 'dun btsun pa rnams gsan du gsol/ /dge slong gsal ba ming 'di zhes bgyi ba 'di dge 'dun la rtsod</text></item>
<item><p>340a2</p><section></section><text>pa byung ba rnam par zhi bar bgyid par spro na gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis ming 'di zhes bgyi ba 'di gsal bar bsko bar bgyi ste/ gsal ba ming 'di zhes bgyi ba 'di dge 'dun la rtsod pa byung ba rnam par zhi</text></item>
<item><p>340a3</p><section></section><text>bar bgyid do/ /'di ni gsol ba'o zhes bya ba la sogs pa gsungs pa yin no/ /sde tshan des ma nus na rang gi gsal ba dag bsko ba nyid do zhes bya ba ni/ gzu bo'i sde tshan nam gsal ba'i sde tshan nam gsal ba'i yang gsal ba'i sde tshan gang yang rung bas rtsod pa de nye bar zhi bar ma</text></item>
<item><p>340a4</p><section></section><text>nus na sde tshan de dag gis gsol ba dag bsko bar rig pa nyid yin te/ dge 'dun gyi tshad las mi nyung ba dag go zhes sngar smos pa'i dgos pa ni de yin par shes par bya'o/ /'dir gzhung ni kha cig las/ gzu bo rnams kyis gsal ba dag bsko bar gsungs te/ gal te</text></item>
<item><p>340a5</p><section></section><text>dge slong gzu bo dag gis rtsod pa de nye bar zhi bar byed ma nus na/ dge slong gzu bo rnams kyis dge slong gsal ba dag bsko bar bya'o zhes gsungs pa dang / kha cig las dge 'dun gyis gsal ba dag bsko bar gsungs te/ gal te dge 'dun gyi rtsod pa de nye bar zhi bar byed ma nus</text></item>
<item><p>340a6</p><section></section><text>na/ gal te dge 'dun gyis dge slong gsal ba dag bsko bar bya'o zhes gsungs pa yin te 'dir de gnyi ga yang rung ngo / /mi nus shing gzhan mi byed na gang las blangs pa de la dbul lo zhes bya ba ni/ gsal ba dang gsal ba'i yang gsal ba gang yin pa de dag gis rtsod pa de nye bar</text></item>
<item><p>340a7</p><section></section><text>zhi bar byed ma nus shing / rang gi sde tshan las sde tshan gzhan bsko bar yang mi byed na/ de'i tshe dang po rtsod pa de gang las blangs pa de nyid la phyir dbul bar bya ba ste/ gsal ba'i yang gsal ba dag gis ni gsal ba dag la'o/ /gsal ba dag gis ni gzu bo dag la'am/ dge</text></item>
<item><p>340b1</p><section></section><text>'dun dag la'o/ /gzu bo dag gis ni rgol ba dang phyir rgol ba dag la'o/ /gnas brtan dag gis ni rtsod pa sbed pa la'o/ /des ni dge 'dun dag la'o/ /phyir 'ongs na dge 'dun bzhi pos rtsod pa sbed pa bsko'o zhes bya ba ni/ gsal ba dag las rtsod pa de phyir 'ongs na/</text></item>
<item><p>340b2</p><section></section><text>dge 'dun bzhi pos rtsod pa sped pa bsko bar bya ste/ de yang dge 'dun gyis spro bar byas nas gsol ba dang gnyis kyi las kyis bsko bar bya'o/ /de'i sngags ni ming 'di zhes bya ba khyod dge 'dun gyi rtsod pa sbed par spro'am/ spro'o/ /dge 'dun btsun pa rnams gsan du gsol/</text></item>
<item><p>340b3</p><section></section><text>dge slong ming 'di zhes bgyi ba 'di dge 'dun gyi rtsod pa sbed par spro na/ gal te dge 'dun gyi dus la bab cing bzod na/ dge 'dun gyi gnang bar mdzod cig dang / dge 'dun gyis ming 'di zhes bgyi ba 'di rtsod pa sbed par bsko bar bgyi ste/ rtsod pa sbed pa ming 'di zhes</text></item>
<item><p>340b4</p><section></section><text>bgyi ba 'di dge 'dun la rtsod pa sbed de/ /'di ni gsol ba'o zhes bya ba la sogs pa gsungs pa yin no/ /des gnas brtan dang bcas so sor thar pa dang bcas pa'i dge 'dun gzhan la dbul lo zhes bya ba ni/ rtsod pa sbed pa des rtsod pa de gnas brtan dang bcas/ so sor thar</text></item>
<item><p>340b5</p><section></section><text>par bcas pa'i dge 'dun gzhan la dbul bar bya'o/ /sngar byung ba brjod de dus zla ba gsum du dbul lo zhes bya ba ni/ rtsod pa sbed pa des gnas brtan dang bcas/ so sor thar pa dang bcas pa'i dge 'dun gzhan la byung ba'i mtha' sngar brjod de/ dus zla ba gsum du rtsod</text></item>
<item><p>340b6</p><section></section><text>pa de dbul bar bya ba'o/ /de'i sngags ni dge 'dun btsun pa rnams gsan du gsol/ rtsod pa 'di gnas che ge mo zhes bgyi bar/ gang zag che ge mo zhes bgyi ba dang / ming 'di zhes bgyi ba las/ gzhi 'di'i slad du byung na yun 'di srid cig lags te/ rtsod pa 'di</text></item>
<item><p>340b7</p><section></section><text>gzu bo rnams la phul na/ gzu bo rnams kyis kyang rnam par zhi bar bgyid rngo ma thogs te/ de dag gis dge 'dun la phul nas/ dge 'dun gyis kyang rnam par zhi bar bgyid rngo ma thogs te/ dge 'dun gyis dge slong gsal ba dag bskos na/ dge slong gsal ba rnams</text></item>
<item><p>341a1</p><section></section><text>kyis kyang rnam par zhi bar bgyid rngo ma thogs te/ de dag gis dge slong gsal ba'i yang gsal ba dag bskos na/ dge slong gsal ba'i yang gsal ba de dag gis kyang rnam par zhi bar bgyid rngo ma thogs te/ de dag gis gsal ba rnams la phul ba las</text></item>
<item><p>341a2</p><section></section><text>gsal ba rnams kyis dge 'dun la phul nas/ dge 'dun gyis bdag dge slong ming 'di zhes bgyi ba rtsod pa sbed par bskos te/ bdag rtsod pa sbed pa dge slong ming 'di zhes bgyi bas rtsod pa 'di gnas brtan dang bcas/ so sor thar ba dang bcas pa'i dge 'dun la dbul</text></item>
<item><p>341a3</p><section></section><text>lo/ /dge 'dun btsun pa rnams kyis rtsod pa 'di zla ba gsum gyi mtha' tshun chad kyis rnam par zhi bar mdzad du gsol zhes gsungs pa yin no/ /de ni de'o zhes bya ba ni/ dbul ba'i bdag nyid kyi las de ni rtsod pa sbed pa de yin pa ste/ de dbul ba thams cad bsdu ba'i phyir</text></item>
<item><p>341a4</p><section></section><text>mdo 'di byas so/ /phyir phul ba na des mdo sde dang 'dul ba dang ma mo 'dzin pa dag la'o zhes bya ba ni/ gnas brtan dang bcas/ so sor thar ba dang bcas pa'i dge 'dun gyis rtsod pa de nye bar zhi bar byed ma nus te/ rtsod pa sbed pa'i dge slong de nyid la phyir phul ba na/ rtsod pa</text></item>
<item><p>341a5</p><section></section><text>sbed pa'i dge slong des rtsod pa de mdo sde la sogs pa 'dzin pa dag la dbul bar bya'o/ /zla ba drug tu'o zhes bya ba ni/ sngar byung ba brjod de dus zla ba drug tu dbul lo zhes bya bar sbyar ro/ /de'i sngags ni tshe dang ldan pa mdo sde 'dzin pa dang 'dul ba 'dzin pa dang ma mo 'dzin</text></item>
<item><p>341a6</p><section></section><text>pa dag gsan du gsol/ rtsod pa 'di gnas che ge mo zhes bgyi bar gang zag che ge mo dang / ming che ge mo zhes bgyi ba las gzhi 'di'i slad du byung nas/ yun 'di srid cig lags te/ rtsod pa 'di gzu bo rnams la phul na/ gzu bo rnams kyis kyang rnam par zhi bar bgyid</text></item>
<item><p>341a7</p><section></section><text>rngo ma thogs te/ de dag gis dge 'dun la phul nas/ dge 'dun gyis kyang rnam par zhi bar bgyid rngo ma thogs te/ dge 'dun gyis dge slong gsal ba dag bskos na/ dge slong gsal ba rnams kyis kyang rnam par zhi bar bgyid rngo ma thogs te/ de dag gis dge slong</text></item>
<item><p>341b1</p><section></section><text>gsal ba'i yang gsal ba dag bskos na/ dge slong gsal ba'i yang gsal ba de dag gis kyang rnam par zhi bar bgyid rngo ma thogs te/ de dag gis gsal ba rnams la phul ba las gsal ba rnams kyis dge slong la phul nas/ dge 'dun gyis bdag dge slong ming 'di zhes bgyi ba</text></item>
<item><p>341b2</p><section></section><text>rtsod pa sbed par bskos te/ bdag rtsod pa sbed pa dge slong ming 'di zhes bgyi bas rtsod pa 'di gnas brtan dang bcas so sor thar ba dang bcas pa'i dge 'dun la zla ba gsum gyi mtha' tshun chad du phul na/ gnas brtan dang bcas so sor thar ba dang bcas pa'i dge 'dun gyis kyang rnam par zhi</text></item>
<item><p>341b3</p><section></section><text>bar bgyid rngo ma thogs te/ des kyang bdag rtsod pa sbed pa ming 'di zhes bgyi ba la stsal nas/ bdag rtsod pa sbed pa ming 'di zhes bgyi bas rtsod pa 'di mdo sde 'dzin pa dang 'dul ba 'dzin pa dang / ma mo 'dzin pa rnams la dbul lo/ /mdo sde 'dzin pa dang 'dul ba 'dzin</text></item>
<item><p>341b4</p><section></section><text>pa dang ma mo 'dzin pa rnams kyis rtsod pa 'di zla ba drug gi mtha' tshun chad kyis rnam par zhi bar mdzad du gsol zhes gsungs pa yin no/ /de dag gis gnas brtan mthu dang ldan pa la'o zhes bya ba ni/ mdo sde 'dzin pa dang 'dul ba 'dzin pa dang / ma mo 'dzin pa de dag gis rtsod</text></item>
<item><p>341b5</p><section></section><text>pa phyir phul ba de gnas brtan grags pa bas kyang ches grags pa/ gtso bo pas kyang ches gtso bo de la dbul bar bya ba'o/ /thug pa med par ro zhes bya ba ni sngar byung ba brjod de/ dus thug pa med par dbul lo zhes bya bar sbyar te/ gnas gzhan med pa'i phyir 'dir dus</text></item>
<item><p>341b6</p><section></section><text>dpag tu med pa la brten pa mdzad do/ /'di'i sngags ni gnas brtan gsan du gsol/ rtsod pa 'di gnas che ge mo zhes bgyi bar gang zag che ge mo zhes bgyi ba dang / ming che ge mo zhes bgyi ba las gzhi 'di'i slad du byung nas yun 'di srid cig lags te/ rtsod pa</text></item>
<item><p>341b7</p><section></section><text>'di gzu bo rnams la phul na gzu bo rnams kyis kyang rnam par zhi bar bgyid rngo ma thogs te/ de dag gis dge 'dun la phul nas/ dge 'dun gyis kyang rnam par zhi bar bgyid rngo ma thogs te/ dge 'dun gyis dge slong gsal ba dag bskos na/ dge slong gsal ba rnams</text></item>
<item><p>342a1</p><section></section><text>kyis kyang rnam par zhi bar bgyid rngo ma thogs te/ de dag gis dge slong gsal ba'i yang gsal ba dag bskos na/ dge slong gsal ba'i yang gsal ba de dag gis kyang rnam par zhi bar bgyid rngo ma thogs te/ de dag gis gsal ba rnams la</text></item>
<item><p>342a2</p><section></section><text>du la ba las gsal ba rnams kyis dge 'dun la phul nas/ dge 'dun gyis 'dag dge slong ming 'di zhes bgyi ba rtsod pa sbed par bskos te/ bdag rtsod pa sbed pa dge slong ming 'di zhes bgyi bas rtsod pa 'di gnas brtan dang bcas so sor thar ba dang bcas pa'i dge 'dun</text></item>
<item><p>342a3</p><section></section><text>la zla ba gsum gyi mtha' tshun chad du phul na des kyang rnam par zhi bar bgyid rngo ma thogs te/ des bdag rtsod pa sbed pa ming 'di zhes bgyi ba la stsal na/ bdag rtsod pa sbed pa ming 'di zhes bgyi bas/ rtsod pa 'di mdo sde 'dzin pa dang / 'dul ba 'dzin pa dang / ma mo</text></item>
<item><p>342a4</p><section></section><text>'dzin pa rnams la zla ba drug gi mtha' tshun chad du phul na/ de dag gis kyang rnam par zhi bar bgyid rngo ma thogs nas/ de dag gis bdag rtsod pa sbed pa ming 'di zhes bgyi ba la stsal te/ bdag rtsod pa sbed pa ming 'di zhes bgyi bas/ rtsod pa 'di gnas brtan la dbul lo/ /gnas</text></item>
<item><p>342a5</p><section></section><text>brtan gyis rtsod pa 'di thug pa ma mchis ba tshun chad kyi rnam par zhi bar mdzad du gsol zhes gsungs pa yin no/ /gnas brtan des gdul bar bya ba de gnyis la ji ltar bsgrub par bya zhe na de'i phyir/ des de gnyis las bdag gir bya ba tha na 'dag rdzas dang so shing yan</text></item>
<item><p>342a6</p><section></section><text>chad cung zad kyang spang bar bya'o zhes bya ba smras te/ gnas brtan des gdul bar bya ba de gnyis las so/ /lhan cig 'greng ba dang 'dug pa dang lhan cig 'chag sar 'chags pa dang / gtam 'dre ba dang phebs par smra ba yang ngo zhes bya ba yang / des de gnyis las</text></item>
<item><p>342a7</p><section></section><text>spang bar bya'o zhes bya bar sbyar ro/ /rjes su 'brangs na de dag la 'di skad ces tshe dang ldan pa dag khyid cag legs par gsungs pa'i chos 'dul ba la rab tu byung nas 'thab par gyur/ mtshang 'dru bar gyur/ rtsod par gyur/ 'gyed par gyur cing gnas pa ni ma rnyed de rnyed</text></item>
<item><p>342b1</p><section></section><text>pa ma yin no/ /nyes pa rnyed kyi legs pa rnyed pa ma yin gyi tshe dang ldan pa dag ma 'thab shig /mtshang ma 'dru shig /ma rtsod cig /ma 'gyed cig /'gyed pas gnyi ga rgyal ba med do/ /rgyug pas gnyi ga rgyal ba med de gcig rgyal gcig pham du 'gyur ro zhes brjod</text></item>
<item><p>342b2</p><section></section><text>par bya'o zhes bya ba ni/ rgol ba dang phyir rgol ba'i dge slong de dag gnas brtan de'i rjes su 'brang ba na des de dag la de skad ces brjod par bya'o/ /ches mang ba'i blos legs par gzhag pa ni legs par bsgrub pa'i rnam pa gzhan yin no zhes bya ba ni/ tshogs par dbyung</text></item>
<item><p>342b3</p><section></section><text>ba dag gis rgyud gcig tu bya'o zhes bya ba la sogs pa ji skad bstan pa'i rnam pa dag gis 'gyed pa'i phyir rtsod pa nye bar zhi bar bya ba'i rnam pa ji skad bstan pa de dag la 'di lta ste/ ches mang ba'i blos legs par gzhag pa zhes bya ba 'di ni legs par bsgrub pa'i rnam pa gzhan</text></item>
<item><p>342b4</p><section></section><text>yin par shes par bya'o// //bam po drug cu bdun pa/ 'di ni chos rnam par gtan la dbab pa la srid kyi tshul khrims rnam par gtan la dbab pa la mi srid do zhes bya ba ni/ ches mang ba'i blos legs par gzhag pa 'di ni zhes bya bar sbyar ro/ /</text></item>
<item><p>342b5</p><section></section><text>chos rnam par gtan la dbab pa zhes bya ba ni/ dngos po'i de bzhin nyid la log par bsgrub pa bsal ba ste/ de la ni ches mang ba'i bros legs par gzhag pa zhes bya ba 'di srid de/ ci 'di chos yin nam 'on te chos ma yin/ 'dul ba yin nam 'on te 'dul ba</text></item>
<item><p>342b6</p><section></section><text>ma yin zhes bya ba la sogs pa chos rnam par gtan la dbab pa la ni ches mang ba dag gi blos legs par gzhag tu rung ba'i phyir ro/ /tshul khrims rnam par gtan la dbab pa zhes bya ba ni ltung ba dang bcas pa nyid bsal ba ste/ de la ni ches mang ba'i blos legs</text></item>
<item><p>342b7</p><section></section><text>par gzhag pa zhes bya ba 'di mi srid de/ ci 'dis gzhi 'di byas sam 'on te ma byas zhes bya ba la sogs pas ltung ba dang bcas pa yin nam/ ltung ba med pa yin pa rnam par dpyad pa la ni gleng ba po dang / gleng bar bya ba gnyis kyi blos legs par gzhag par zad kyi/</text></item>
<item><p>343a1</p><section></section><text>ches mang po dag gi blos legs par gzhag tu med pa'i phyir ro/ /de ci'i phyir zhe na/ de'i phyir de'i skabs kyi shes pa ni 'gyed pa gnyis dang 'brel ba yin pa'i phyir ro zhes bya ba smras te/ de'i skabs kyi shes pa zhes bya ba tshul khrims rnam par</text></item>
<item><p>343a2</p><section></section><text>gtan la dbab pa'i yul gyi skabs kyi shes pa ni/ 'gyed pa gnyis zhes bya ba gleng ba po dang gleng bar bya ba gnyis kyi rgyud dang 'brel ba yin pa'i phyir te/ 'dul ba rnam par gtan la dbab pa ni 'dis gzhi 'di byas sam/ 'on te ma byas zhes gtan la 'bebs pa yin</text></item>
<item><p>343a3</p><section></section><text>pas/ de ni 'gyed pa gnyis las gzhan pa dag gis shes pa'i yul ma yin pas de'i phyir 'dul ba rnam par gtan la dbab pa la ni ches med ba'i blos legs par gzhag pa de mi srid do/ /ci 'di la de bzhin du brtan par bya'am zhe na de'i phyir/ rgol ba dang phyir</text></item>
<item><p>343a4</p><section></section><text>rgol ba dag gis de gces par gzung ba nyid dang rab tu dam pa nyid dang mi bzad pa nyid yin zhing de dag dbye bar dogs pa nyid kyis de la brtan par bya'o zhes bya ba smras te/ gal te rgol ba dang phyir rgol ba dag gis mngon par zhen pa rnon pos gcod pa de gces par gzung ba nyid</text></item>
<item><p>343a5</p><section></section><text>dang / mngon par zhen pa mi phyed pas rab tu dam pa nyid dang / mdo sde dang 'dul ba dang ma mo 'dzin pa nyid dang / rnam par gnon pa nyid kyis de mi bzad pa nyid kyang yin zhing / gal te rtsod pa de yal bar bor na de dag 'bye bar dogs pa nyid kyang yod na de'i tshe dge 'dun</text></item>
<item><p>343a6</p><section></section><text>'bye bar gyur na mi rung ngo snyam pa'i bsam pas ches mang ba'i blos legs par gzhag pa zhes bya ba legs par bsgrub pa'i rnam pa gzhan 'di la brtan par bya'i gzhan du na mi bya'o/ /bsdam par bya ba nyid ma yin pa'i don la'o zhes bya ba ni/ 'di ltung ba yin na ma ma</text></item>
<item><p>343a7</p><section></section><text>yin zhes rnam par gtan la dbab pa'i don te/ gal te ltung ba las bsdam par bya ba'i bdag nyid ma yin gyi/ bshags par bya ba'i bdag nyid yin na/ des kyang don de la ches mang ba'i blos legs par gzhag pa zhes bya ba'i legs par bsgrub pa'i rnam pa gzhan 'di</text></item>
<item><p>343b1</p><section></section><text>la brten par bya'i bsdam par bya ba'i don yin na de la ni rnam pa 'di la brtan par mi bya ste phran tshigs tsam du zad pa'i phyir ro/ /ci dang po nyid nas 'di la brten par bya'am zhe na/ de'i phyir gnas brtan gyi mthar thug pa dag yongs su nyon mongs par gyur ba dag la'o zhes</text></item>
<item><p>343b2</p><section></section><text>bya ba smras te/ dge 'dun bzhi po dang gsal ba la sogs pa'i rim gyis gnas brtan gyi mthar thug pa'i bar dag gis yongs su nyon mongs par brtsal kyang nye bar ma zhi bar gyur ba nyid yin na/ de'i tshe gzod legs par bsgrub pa'i rnam pa gzhan 'di la brten</text></item>
<item><p>343b3</p><section></section><text>par bya'o/ /gang gis 'di la brten par bya zhe na de'i phyir/ dge 'dun bzhi pos so zhes bya ba smras so/ /don 'di la ches mang po dag la 'drang bar ji ltar shes par bya zhe na de'i phyir/ 'di la tshul shing brim pas blo gzung bar bya ba nyid yin no zhes bya ba smras te/ ches</text></item>
<item><p>343b4</p><section></section><text>mang po'i blos legs par gzhag pa 'di la tshul shing brim pas rgol ba dang phyir rgol ba dag gis blo bzung zhing 'drang bar bya ba nyid yin na/ tshul shing brim pa bsko bar bya'o zhes bya ba ni/ dge 'dun gyis tshul shing brim pa'i dge slong spro bar byas nas/ gsol ba dang</text></item>
<item><p>343b5</p><section></section><text>gnyis kyi las kyis bsngo ba'o/ /'di'i sngags ni/ ming 'di zhes bya ba khyod dge 'dun la tshul shing brim par spro'am spro'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di dge 'dun la tshul shing 'drim par spro na/ gal te</text></item>
<item><p>343b6</p><section></section><text>dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong ming 'di zhes bya ba 'di tshul shing brim par bsko bar bgyi ste/ dge slong tshul shing 'drim pa ming 'di zhes bgyi ba 'di tshul shing 'dri ma mo/ /'di ni gsol ba'o</text></item>
<item><p>343b7</p><section></section><text>zhes bya ba la sogs pa gsungs pa yin no/ /des tshul shing rnam pa gnyis dag nye bar gzhag go zhes bya ba ni/ dge slong tshul shing brim pa des chos dang chos ma yin pa'i phyogs kyi tshul shing rnam pa gnyis dag nye bar gzhag par bya ba'o/ /chos kyi tshul shing dag</text></item>
<item><p>344a1</p><section></section><text>ni ya yo med pa dang khyar khyor med pa dang chas chus med pa dang kha dog bzang ba dang dri zhim pa dang reg pa 'jam pa nyid dag yin la cig shos kyi ni bzlog pa'o zhes bya ba la/ cig shos zhes bya ba ni chos ma yin pa ste/ de'i tshul shing</text></item>
<item><p>344a2</p><section></section><text>dag ni ya yo can dang khyar khyor can dang chas chus can dang kha dog dan pa dang dri ngan pa dang dri ngan pa dang reg pa rtsub pa nyid dag yin no/ /dge 'dun la 'du bar gsol lo zhes bya ba ni tshul shing 'dri ma pa des so/ /ji skad du zhe na de'i phyir/ tshul shing 'dri ma par 'gyur gyi thams cad</text></item>
<item><p>344a3</p><section></section><text>kyis 'du bar bya'o zhes so zhes bya ba smras so/ /gal te de ltar 'du ba sbyin pas tshogs pa na chos ma yin pa'i tshul shing lhag par 'gyur bar sems na brim par mi bya'o zhes bya ba ni/ gal te de ltar 'du ba rjes su sbyin pa'i rnam pas tshogs pa na tshul shing brim par bya ba'i tshe/ 'drim</text></item>
<item><p>344a4</p><section></section><text>par byed pas chos ma yin pa'i tshul shing lhag par 'gyur bar sems na de'i tshe brim par mi bya'o/ /chos kyi tshul shing dag lhag par sems na ni des na brim par bya'o/ /'dri ma pa'i tshe na lag pa g.yas pas chos kyi tshul shing dag pa zung shing g.yon pas cig shos dag</text></item>
<item><p>344a5</p><section></section><text>go zhes bya ba ni/ tshul shing 'dri ma pa'i tshe na lag pa g.yas pas chos kyi tshul shing dag bzung shing / lag pa g.yon pas cig shos chos ma yin pa'i tshul shing dag gzung par bya'o/ /de dag g.yogs te snga ma dag snang bar byas nas brjod par bya'o zhes bya ba ni/</text></item>
<item><p>344a6</p><section></section><text>chos ma yin pa'i tshul shing de dag g.yogs te/ chos kyi tshul shing snga ma dag snang bar byas nas dge 'dun la brjod par bya ba'o/ /ji ltar brjod par bya zhe na de'i phyir/ gnas brtan 'di dag ni chos kyi tshul shing ya yo med pa khyar khyor med</text></item>
<item><p>344a7</p><section></section><text>pa chas chus med pa kha dog bzang ba dri zhim pa reg pa 'jam pa dag yin gyi long shig ces so zhes bya ba smras te de skad brjod par bya'o/ /cig shos chol na tshig gnyis kyi bar du mi dbul lo zhes bya ba ni/ gal te cig shos ma yin pa'i tshul shing tshol na tshig gnyis</text></item>
<item><p>344b1</p><section></section><text>kyi rab du mi dbul lo/ /g.yogs phye ste gang gis chos kyi mang bar 'gyur ba de ltar brim par bya'o zhes bya ba ni/ gal te g.yogs te brim na chos kyi tshul shing mang par 'gyur ba lta na yang g.yogs te brim par bya'o/ /ji ste phye ste brim na/ chos kyi tshul shing</text></item>
<item><p>344b2</p><section></section><text>mang bar 'gyur ba lta na yang phye ste brim par bya'o/ /chos kyi tshul shing blangs pa dag gi slob ma la sogs pa dag chos ma yin pa'i tshul shing len par rtsol ba lta na de'i tshe tshul shing 'dri ma pas de dag la ji ltar bsgrub par bya zhe na de'i phyir/ tshe dang ldan pa khyod kyi mkhan po dang</text></item>
<item><p>344b3</p><section></section><text>slob dpon dang / mkhan po gcig pa dang slob dpon gcig pa dang / gtam 'dres pa dang / phebs par smra ba dang / smos 'drin dang / 'grogs bshes kyis chos kyi tshul shing blangs kyi khyod kyis kyang chos kyi tshul shing long shig khyod de dag dang lhan cig rtsod par</text></item>
<item><p>344b4</p><section></section><text>gyur na ma legs so zhes rna drung du gshub po zhes bya ba smras te/ brda phrad pa'i phyir rna drung du gshub cing de skad yang dang yang du brjod par bya'o/ /chos ma yin pa'i tshul shing blang bar mi bya'o zhes bya ba ni/ len na 'dul ba dang 'gal ba nyes byas kyi ltung ba bshags</text></item>
<item><p>344b5</p><section></section><text>par bya'o zhes bya ba'i tha tshig go/ /mdo sde dang 'dul ba dang ma mo 'dzin pa dag la ma dris par mi bya'o zhes bya ba ni/ tshul shing blang bar zhes bya bar sbyar te/ mdo sde 'dzin pa dag la sogs pa la dri ba ni chos yongs su shes par bya ba'i phyir ro/ /dbyen du 'gyur ba'i</text></item>
<item><p>344b6</p><section></section><text>bzod pas mi bya'o zhes bya ba ni/ e ma'o bye bar gyur na dzi ma rung snyam pa'i mngon par 'dod pas kyang tshul shing blang bar mi bya'o/ /chos ma yin pas mi bya'o zhes bya ba ni/ e ma'o chos ma yin pa byung bar gyur na ci ma rung snyam bas tshul shing blang bar mi bya ba ste/ chos ma yin pa byung</text></item>
<item><p>344b7</p><section></section><text>bar 'dod bas blang bar mi bya'o/ /de gnyis 'byung bar 'gyur ba nyid du shes na mi bya'o zhes bya ba ni/ 'di ltar e ma'o/ /bye bar gyur na ci ma rung snyam pa dang / e ma'o chos ma yin pa byung bar gyur na ci ma rung snyam pa med du zin kyang de gnyis 'byung bar 'gyur ba nyid du shes te/</text></item>
<item><p>345a1</p><section></section><text>don 'di lta bu dang 'di na dge slong gang dag dbyen la mngon par zhen par byed pa de lta bu dag yod pas ston pa nyid kyang 'ga' zhig 'byung bar 'gyur ro snyam du shes na/ de lta na yang tshul shing dag blang bar mi bya ba'o/ /mnyam pa nyid na nyan thos chen po'i</text></item>
<item><p>345a2</p><section></section><text>phyir chos kyi tshul shing gcig blang ngo zhes bya ba ni/ chos dang chos ma yin pa'i tshul shing dag grangs mnyam pa nyid yin na/ nyan thos chen po btsun pa kun shes kauN+Di n+ya la bsngos te chos kyi tshul shing gcig blang bar bya ba ste/ de ltar na rtsod pa de chos kyis nye bar zhi bar gyur pa</text></item>
<item><p>345a3</p><section></section><text>yin no/ /chos ma yin pa'i tshul shing lhag na ni rtsod pa de chos ma yin pas nye bar zhi bar gyur pa yin no/ /chos ma yin pas nye bar zhi ba la skyo sngogs mi bya'o zhes bya ba ni/ chos kyi nye bar zhi ba la skyo sngogs byed pa ni ltung byed du 'gyur bas 'di ni nyes byas su gsungs</text></item>
<item><p>345a4</p><section></section><text>so/ /'gyed pa'i phyir rtsod pa nye bar zhi ba bshad zin to// //mi gdams pa'i phyir rtsod pa ni rgyud gcig tu bya ba dang dag pa sbyin pa zhes bya ba gnyis kyis nye bar zhi bar bstan pa de la rgyud gcig tu bya ba ni bstan zin pas dag pa sbyin pa brjod par bya ste/ de'i phyir/ gleng ba'i kha na ma tho</text></item>
<item><p>345a5</p><section></section><text>ba med pa la ni dag pa sbyin no zhes bya ba smras te/ gal te dge slong de la ltung ba gang gis gleng bar bya ba'i ltung ba de'i kha na ma tho ba med par gyur na de'i phyir de la dran pas 'dul ba dang ma smyos pas 'dul ba'i bdag nyid kyi dag pa sbyin par bya'o/ /gleng ba de ni rnam pa bzhi ste</text></item>
<item><p>345a6</p><section></section><text>gzhi med pa dang / gzhan rjes su bsgrub pa'i dbang gis dang phyir bcos pa la mi ltos pa'i phyir dang smyon pas byas pas so zhes bya ba ni/ gleng ba'i kha na ma tho ba med pa de ni rnam pa bzhi ste/ gzhi med pa ni ltung ba ma byung ba nyid la gleng ba gang yin pa'o/ /gzhan rjes su</text></item>
<item><p>345a7</p><section></section><text>bsgrub pa'i dbang gis ni des gzhan rjes su bsgrub la/ gzhan gyi ma gleng bar byed pa ste/ ltung byed la dge 'dun lhag ma la sogs pas gleng ba'o/ /phyir bcos pa la mi ltos pa'i phyir ni 'di la ltung ba byung bar 'gyur ro zhes bya ba de des chos bzhin du phyir bcos ba nyid ni</text></item>
<item><p>345b1</p><section></section><text>phyir bcos pa nyid la mi ltos par gleng ba'o/ /smyon pas byas pa ni smyos pa'i gnas skabs su des rung ba ma yin pa kun du spyad pa des gleng bar byed pa'o/ /dang po gsum la ni dran pas 'dul ba sbyin no zhes bya ba ni/ bzhi med pa dang gzhan rjes su bsgrub pa'i dbang gis dang</text></item>
<item><p>345b2</p><section></section><text>phyir bcos pa la mi ltos pa'i phyir zhes bya ba gsum gyis gleng bar bya ba de dag la ni dge 'dun gyis dran pas 'dul ba sbyin par bya ste de byin na dge slong de la dge slong dag gis dran pa dang ldan par 'dzin gyi ltung ba dang bcas par mi 'dzin te/ gang gi phyir 'di ni dran pa dang ldan pa</text></item>
<item><p>345b3</p><section></section><text>yin pas 'dis ltung ba brjod pas de mi dran na/ de'i phyir 'di la ltung ba med do zhes de nyid kyis 'di la rtsod pa nye bar zhi ba yin no/ /de yang rang gis dge 'dun la gsol nas/ dge 'dun gyis gsol ba dang bzhi'i las kyis sbyin par bya'o/ /de'i sngags ni/ dge 'dun btsun</text></item>
<item><p>345b4</p><section></section><text>pa rnams gsan du gsol/ bdag dge slong gyad bu nor la dge slong ma mdza' mos yang dag pa ma lags pa gsob gsog brdzun gyis skur te/ bdag la dge slong dag gis gzhi des gleng bas/ bdag dge slong gyad bu nor dge 'dun las dran pas 'dul ba gsol na/ thugs</text></item>
<item><p>345b5</p><section></section><text>brtse ba can dge 'dun btsun pa rnams kyis thugs brtse ba'i slad du/ bdag dge slong gyad bu nor la dran pas 'dul ba stsal du gsol/ /lan gsum du bzlas/ dge 'dun btsun pa rnams gsan du gsol/ /dge slong gyad bu nor 'di la dge slong ma mdza' mos yang dag pa</text></item>
<item><p>345b6</p><section></section><text>ma lags pa/ gsob gsog brdzun gyis skur te/ 'di la dge slong dag gis gzhi des gleng bas dge slong gyad bu nor 'di dge 'dun gyis dran pas 'dul ba gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge</text></item>
<item><p>345b7</p><section></section><text>'dun gyis dge slong gyad bu nor 'di la dran pas 'dul ba stsal to/ /'di ni gsol ba'o zhes bya ba la sogs pa gsungs pa yin no/ /tha ma la ni ma smyos pas 'dul ba'o zhes bya ba ni smyon pas byas pas gleng ba la ni dge 'dun gyis ma mos pas 'dul ba sbyin par bya ba ste/ de byin na dge slong</text></item>
<item><p>346a1</p><section></section><text>de la dge slong de dag gis rang bzhin du gnas pa nyid du 'dzin gyi ltung ba dang bcas par mi 'dzin te/ gang gi phyir smyos pa'i gnas skabs dang lhan cig tha snyad 'ga' yang med pa de'i phyir smyos pa'i gnas skabs su lhag par spyod pa byas pas gleng ba yang med pa</text></item>
<item><p>346a2</p><section></section><text>kho nar 'gyur bas/ rtsod pa nye bar zhi bar 'gyur ro/ /de yang rang gis dge 'dun la gsol nas/ dge 'dun gyis gsol ba dang bzhi'i las kyis sbyin par bya'o/ /de'i sngags ni dge 'dun btsun pa rnams gsan du gsol/ /bdag dge slong bye ma skyes smyos pa</text></item>
<item><p>346a3</p><section></section><text>sems 'khrugs pa sdug bsngal gyi tshor bas gzir bas/ dge slong gi tshul ma lags pa rjes su mthun pa ma lags pa rung ba ma lags pa tshul dang mthun pa ma lags pa mang du spyad cing smras te brtsal nas mig gyur/ kha chu zags/ bzhin bsgyur/ sa la 'dres ldog</text></item>
<item><p>346a4</p><section></section><text>gnyid kyis ma log kyang gnyid kyis log pa ltar bcos/ /ma myos kyang myos pa ltar bcos/ smra bar ma bsams kyang smras te/ bdag gis dran pa rnyed na bdag la dge slong rnams kyis gzhi des gleng bas bdag dge slong bye ma skyes dge 'dun las ma myos pas 'dul ba</text></item>
<item><p>346a5</p><section></section><text>gsol na/ thugs brtse ba can dge 'dun btsun pa rnams kyis thugs brtse ba'i slad du/ bdag dge slong bye ma skyes la ma myos pas 'dul ba stsal du gsol/ lan gsum du bzlas/ dge 'dun btsun pa rnams gsan du gsol/ bdag dge slong bye ma skyes smyos pas</text></item>
<item><p>346a6</p><section></section><text>sems 'khrugs pa sdug bsngal gyi tshor bas gzir ba 'dis/ dge slong gi tshul ma lags pa rjes su mthun pa ma lags pa/ rung ba ma lags pa tshul dang mthun pa ma lags pa/ mang du spyad cing smras te brtsal nas mig gyur/ kha chu zags/ bzhin bsgyur/ sa la</text></item>
<item><p>346a7</p><section></section><text>'dris ldog /gnyid kyis ma log kyang gnyid kyis log pa ltar bcos/ ma myos kyang myos pa ltar bcos/ smra bar ma bsams kyang smras te/ 'dis dran pa rnyed na 'di la dge slong rnams kyis gzhi des gleng bas/ dge slong bye ma skyes 'di dge 'dun las ma myos pas 'dul</text></item>
<item><p>346b1</p><section></section><text>ba gsol na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong bye ma skyes la ma myos pas 'dul ba stsol to/ /'di ni gsol ba'o zhes bya ba la sogs pa gsungs pa yin no/ /mi gdams pa las</text></item>
<item><p>346b2</p><section></section><text>rtsod pa nye bar zhi bar bya ba'i cho ga bshad zin to// //ltung ba'i phyir rtsod pa ni phyir bcos pas nye bar zhi bar bya'o zhes bstan pa de'i rab tu dbye ba bstan pa'i phyir/ ltung ba dang bcas pa nyid kyi phyir 'khrug long rnam pa gsum ste/ 'phros pa med pa dang / 'phros pa dang bcas</text></item>
<item><p>346b3</p><section></section><text>pa rnam pa gnyis pa nyi tshe ba dang / dge 'dun mtha' dag dang 'brel pa'o zhes bya ba smras te/ de la phyir 'phros pa med pa ni phyogs dang gzhan gyi phyogs su rnam par gnas pa dang bral ba ste 'di skad bstan te/ gang la gleng bar bya ba dang / gleng ba po gnyis 'ba' zhig kho na la</text></item>
<item><p>346b4</p><section></section><text>'khrug long yod kyi gzhan gang la yang 'khrug long med pa de ni 'phros pa med pa'i 'khrug long yin no/ /nyi tshe ba zhes bya ba ni gang la gleng bar bya ba dang gleng ba po gnyis 'ba' zhig kho nar ma zad kyi dge 'dun gyi khongs su gtogs pa kha cig la yang 'khrug long byung ba'o/ /dge 'dun</text></item>
<item><p>346b5</p><section></section><text>mtha' dag dang 'brel pa zhes bya ba ni/ gang la dge slong gi tshoms gcig kyang ma lus par dge slong mtha' dag phyogs dang gzhan gyi phyogs su rnam par gnas pas 'khrug long du gyur pa'o/ /dang po las ni khas blangs pa'i bya bas phyir bcos so zhes bya ba ni/ 'phros pa med pas</text></item>
<item><p>346b6</p><section></section><text>'khrug long du gyur pa'i 'og tu ltung ba'i phyir bcos pa ni khas blang pa'i bya bas ltung ba phyir bcos par bya ste/ khas blangs pa tsam gyi dbang gis de'i phyir bcos par bya ba'i phyir ro/ /de'i ming ci'i phyir de skad ces bya bar rnam par gzhag ce na/ smras pa/ rtsod pa zhi bar bya ba gang</text></item>
<item><p>346b7</p><section></section><text>la tshe dang ldan pa khyod la ltung ba byung gi chos bzhin du phyir gyis shig ces gleng ba pos tshul de lta bur byas pa/ 'khrug long med pa la khas blang ba 'ba' zhig gi phyir bcos par bya ba de ni khas blangs pa'i bya bas rtsod pa zhi bar bya ba zhes bya ba ste/ de'i phyir de'i ming de skad ces bya'o/ /</text></item>
<item><p>347a1</p><section></section><text>bya ba zhes bya ba ni phyir bcos par bya ba'o/ /gnyis pa las ni mngon sum gyis 'dul bas so zhes bya ba ni/ 'phros pa dang bcas pa nyi tshe bas 'khrug long du gyur pa'i 'og tu ni mngon sum gyis 'dul bas phyir bcos so/ /'di skad bstan te/ gnyis pa las</text></item>
<item><p>347a2</p><section></section><text>'khrug long du gyur pa'i 'og tu lhung ba phyir 'chos par byed pa gang yin pa de ni mngon sum gyis 'dul bas rtsod pa zhi bar byed pa yin no/ /ci'i phyir de'i ming de skad byas she na/ gleng bar bya ba dang gleng ba po dang de dag gi rjes su 'brang ba rnams kyis rgol ba dang lan mngon sum du byung ba gang</text></item>
<item><p>347a3</p><section></section><text>yin pa de ni sngon du btang ba yin pa'i phyir ming de skad ces byas so/ /de ltar na 'dir tshig gi don 'di 'byung ste/ 'di la rgol ba dang lan gyi tshig dag mngon sum du byung ba dag gis 'dul zhing zhi ba yin gyi/ gleng ba pos dam bcas pa tsam gyis 'di la rnam par nges par sbyin pa ma yin</text></item>
<item><p>347a4</p><section></section><text>par rig par bya'o/ /gsum pa la ni rtswa bkram pa lta bus so zhes bya ba ni/ gsum pa las 'khrug long byung ba'i 'og tu ltung ba phyir 'chos par byed pa gang yin pa de ni rtswa bkram pa lta bu zhes bya ba'i rtsod pa zhi bar byed pa yin no/ /ci'i phyir de'i ming de skad byas she na/ dper na rtswa bkram</text></item>
<item><p>347a5</p><section></section><text>pa na rtswa thams cad phan tshun nas rtse sprad du nyal ba dang 'dra bar phyogs dang gzhan gyi phyogs su rnam par gnas pa'i dge 'dun du gyur pa'i dge slong thams cad 'di la 'khrug long nye bar zhi ba'i phyir phan tshun nas 'dud par 'gyur bas de'i phyir de'i ming de skad ces bya bar gzhag go/ /'di</text></item>
<item><p>347a6</p><section></section><text>la mang po dag gi don du dge 'dun ma yin pa la bshags par bya ba dag ni/ gcig gis phyir bcos par bya'o zhes bya ba ni/ nyes pa sbom po dang dge 'dun lhag ma dang dge 'dun lhag mar gtogs pa'i nyes pa sbom po lci ba dge 'dun la bshags par bya ba de dag las gzhan</text></item>
<item><p>347a7</p><section></section><text>pa'i ltung ba dge 'dun ma yin pa la bshags par bya ba dag ni 'dir gang zag mang po dag gi don du gang zag gcig gis rtswa bkram pa lta bus phyir bcos pa byar rung ba'o/ /'di skad bstan to/ mang po dag gi don du gcig gis phyir 'chos par byed na de'i tshe yang ltung ba'i phyir rtsod pa</text></item>
<item><p>347b1</p><section></section><text>nye bar zhi bar 'gyur ro/ /du ma dag cig car du yang ngo zhes bya ba ni/ 'dir mang po dag gi don du ltung ba du ma dag cig car du phyir bcos su yang rung ba'o/ /gang yin pa'o zhes smos pa dang shes pa snang bar bya bas so zhes bya ba ni/ gzhi 'di las khyod la</text></item>
<item><p>347b2</p><section></section><text>ltung ba byung ba gang yin pa dang / kho bo la ltung ba byung ba gang yin pa de dag tshe dang ldan pa dag gi mdun du bshags pa dang mi bcabs par kho bo spro'o zhes bya ba la sogs pa'i sngags smos pa dang ltung ba'i ming dang rigs las gzhan ltung ba'i ngo bo nyid shes pa snang bar bya zhing</text></item>
<item><p>347b3</p><section></section><text>go bar bya bas phyir bcos par bya'o zhes bya ba'i tha tshig go/ /de'i sngags ni tshe dang ldan pa dag bdag cag legs par gsungs pa'i chos 'dul ba la rab tu byung ba nas/ 'thab par gyur/ mtshang 'dru bar gyur/ rtsod par gyur/ 'gyed par gyur cing gnas te phyogs dang gzhan gyi</text></item>
<item><p>347b4</p><section></section><text>phyogs su rnam par gnas pa ni bdag cag gis ma rnyed de rnyed pa ma yin no/ /nyes pa rnyed kyi legs pa rnyed pa ma yin no/ /kha na ma tho ba sbom po dang / khyim na gnas pa la brten pa ma gtogs par gzhi 'di las khyod la ltung ba byung ba gang yin pa dang / kho bo la ltung ba</text></item>
<item><p>347b5</p><section></section><text>byung ba gang yin pa de dag tshe dang ldan pa dag gi mdun du bshags pa dang / mi bcabs par kho bo spro'o/ /tshe dang ldan pa gang dag bdag cag legs par gsungs pa'i chos 'dul ba la rab tu byung bas 'thab par gyur/ mtshang 'dru bar gyur/ rtsod par gyur/ 'gyed</text></item>
<item><p>347b6</p><section></section><text>par gyur cing gnas te/ phyogs dang gzhan gyi phyogs su rnam par gnas pa ni bdag cag gis ma rnyed de rnyed pa ma yin no/ /nyes pa rnyed kyi legs pa rnyed pa ma yin no/ /kha na ma tho ba sbom po dang / khyim na gnas pa la brten pa ma gtogs par gzhi 'di las de dag</text></item>
<item><p>347b7</p><section></section><text>la ltung ba byung ba gang yin pa dang / kho bo la ltung ba byung ba gang yin pa de dag tshe dang ldan pa dag gi mdun du kho bo 'chags so/ /mi 'chab po/ /mthol zhing bshags na bdag bde ba la reg par 'gyur ro/ /ma mthol ma bshags na ni mi 'gyur ro/ /ltung ba mthong ngam/ mthong ngo / /</text></item>
<item><p>348a1</p><section></section><text>phyin chad sdom mam/ sdom mo zhes gsungs pa yin no/ /phyogs gzhan gyis kyang mthun pa de dag la'o zhes bya ba ni/ phyogs gzhan gyis kyang blo gcig tu gyur pa de dag la de phyir bcos par bya'i/ gzhan gang la yang ma yin no/ /khas mi len pa dang don med pa la ni</text></item>
<item><p>348a2</p><section></section><text>bshags pa mi 'chags so zhes bya ba ni/ kha na ma tho ba khas mi len pa dang / kha na ma tho ba med pa bzhin du 'chags pa gang yin pa de la ni bshags pa mi 'chags pa ste/ ltung ba byung la bdag la ltung ba ma byung ngo zhes khas mi len pa dang / ltung ba ma byung ba la bdag la ltung ba byung ngo zhes</text></item>
<item><p>348a3</p><section></section><text>khas len par byed pa ni chos ma yin pa'o zhes gsungs pa de bsdus pa yin no/ /'dir lung ni 'di ltar dge slong pham par 'gyur ba'i ltung ba byung la ma byung ngo zhes khas 'che bar byed pa de la/ dge 'dun gyis khas 'che bar byed du 'jud pa de ni ches ma yin pas dam 'char</text></item>
<item><p>348a4</p><section></section><text>gzhug pa yin no zhes gsungs pa yin no/ /lhan cig gis dngos pos gleng ba nyid du rung ngo zhes bya ba ni/ gang zag gis gang zag la gleng bar byed pa dang / gang zag gis gang zag gnyis la dang / gang zag gis gang zag mang po la dang / gang zag gis dge 'dun la</text></item>
<item><p>348a5</p><section></section><text>dang / gang zag gnyis kyis gang zag la dang / gang zag gnyis kyis gang zag gnyis la dang / gang zag gnyis kyis gang zag mang po la dang / gang zag gnyis kyis dge 'dun la dang / gang zag mang pos gang zag la dang / gang zag mang pos gang zag gnyis la</text></item>
<item><p>348a6</p><section></section><text>dang / gang zag mang pos gang zag mang po la dang / gang zag mang pos dge 'dun la dang / dge 'dun gyis gang zag la dang / dge 'dun gyis gang zag gnyis la dang / dge 'dun gyis gang zag mang po la dang / dge 'dun gyis dge 'dun la gleng bar byed na zhes gleng bar bya ba dang / gleng bar byed pa'i skabs</text></item>
<item><p>348a7</p><section></section><text>lhan cig gis dngos por bstan pa de dag bsdu'o/ /gleng ba po nyid kyang de bzhin no zhes bya ba ni/ lhan cig gis dngos pos rung ba'o/ /'di la grangs kyi bye brag ni nges pa med do zhes bya ba ni/ gleng bar bya ba dang gleng ba po nyid 'di la gleng bar bya ba ji snyed pa de snyed kho na'i gleng ba po dag</text></item>
<item><p>348b1</p><section></section><text>gis bya bar ma nges pa'o/ /gleng ba po lus dang ngag dag gis bsdams pa nyid dang / sde snod dag shes pa nyid dang / dge 'dun gyi nang du bsams bzhin du chos dang 'dul ba log pa dang / de las bzlog pa dag mi ston pa nyid ces bya ba gsum dang ldan pa la gus par bya'o</text></item>
<item><p>348b2</p><section></section><text>zhes bya ba ni/ gleng ba po yon tan gsum dang ldan pa la gus par bya ste gsum gang zhe na/ lus dang ngag dag gis bsdams pa nyid dang / sde snod dag shes pa nyid dang / dge 'dun gyi nang du bsams bzhin du shes bya rnam par gzhag pa'i chos dang / tshul khrims</text></item>
<item><p>348b3</p><section></section><text>rnam par gzhag pa'i 'dul ba chos ma yin pa dang / 'dul ba ma yin par log par mi ston cing / de las bzlog pa chos ma yin pa dang 'dul ba ma yin pa chos dang 'dul bar mi ston pa nyid do/ /tshul khrims 'chal ba dang log par ston pa la mthun par mi bya'o zhes bya</text></item>
<item><p>348b4</p><section></section><text>ba ni/ gleng ba po tshul khrims 'chal pa dang / chos dang 'dul ba chos ma yin pa dang 'dul ba ma yin par log par ston pa la ni mthun par mi bya ste/ mi bgrang zhing smad pa dang de'i tshig gis cung zad kyang bsgrub par mi bya'o/ /rnam pa de lta bu ma yin pa sde snod dag 'dzin</text></item>
<item><p>348b5</p><section></section><text>cing mi shes pa la ni blon gdab par bya'o zhes bya ba ni/ gleng ba po tshul khrims 'chal ba dang / log par ston pa'i rnam pa de lta bu ma yin pa lus dang ngag dag gis bsdams pa dang / chos dang 'dul ba bzhin du ston pa sde snod dag tshig gi sgo nas 'dzin cing / don gyi sgo</text></item>
<item><p>348b6</p><section></section><text>nas mi shes pas/ gleng bar byed pa la ni dge 'dun gyis blon gdab par bya ste/ tshig 'jam po snyan pa'i rnam pas bzlog par bya ba ni blon gdab pa'o/ /'o na gleng ba po yon tan gsum dang ldan pa la gus par bya'o zhes ji skad bstan pa de la brtag pa tsam yang mi bya'am zhe na de'i</text></item>
<item><p>348b7</p><section></section><text>phyir/ de la bsam pa rtogs par bya ba'i phyir brgal zhing brtag par bya'o zhes bya ba smras te/ gleng ba po yon tan gsum dang ldan pa smad par bya ba ma yin pa de la bsam par shes par bya ba'i phyir brgal zhing brtag par bya'o zhes bya ba'i tha tshig go/ /sems kyi spyod pa ni g.yo ba</text></item>
<item><p>349a1</p><section></section><text>yin pas sngar sdig pa la ma zhugs su zin kyang / phyis 'jug par 'gyur srid pas de'i phyir sems kyi spyod pa bag ma pa'i phyir brgal zhing brtag par bya'o/ /ji ltar brgal zhing brtag par bya zhe na/ de'i phyir gnas su mi gzhag pas so zhes bya ba</text></item>
<item><p>349a2</p><section></section><text>smras te/ dus dang yul dang spyod lam dang rjes su bsgrub pa'i gnas su tshig mi gzhag pas brgal zhing brtag par bya ste/ 'di ni log pa'i bsam pas rjes su btsal bar bya ba yin gyi/ yang dag pa'i bsam pa rjes su btsal bar bya ba ni ma yin no/ /gal te gang zag</text></item>
<item><p>349a3</p><section></section><text>de la brgal zhing brtag pa na dus la sogs pa'i gnas su gleng ba'i tshig 'jog par mi byed na/ de log par gleng ba la zhugs par nges pa yin pas de'i phyir/ gnas su mi 'jog na bsam pa log pa yin par shes par bya'o/ /gang du mi 'jog na bsam pa log par mtshon par</text></item>
<item><p>349a4</p><section></section><text>bya ba'i gnas de gang zhe na/ de'i phyir gnas ni dus dang yul dang spyod lam dang rjes su bsgrub pa dag go zhes bya ba smras te/ dus zhes smos pas ni mtshan mo byas pas gleng ba dang / nyin mo byas pas gleng ba la sogs pa bsdus so/ /yul zhes smos pas ni lkog tu byas pa dang /</text></item>
<item><p>349a5</p><section></section><text>gsal bar byas pa dang / lam du byas pa dang / lam gol bar byas pa dang / grong du byas pa dang / dgon par byas pa la sogs pa bsdus so/ /spyod lam zhes smos pas ni/ 'gro ba dang / 'greng ba dang / 'dug pa dang nyal bar byas pas gleng ba bsdus so/ /rjes su</text></item>
<item><p>349a6</p><section></section><text>bsgrub pa zhes smos pas ni pham par 'gyur ba dang / dge 'dun lhag ma dang / ltung byed dang / so sor bshags par bya ba dang / nyes byas rjes su bsgrubs pas gleng bar bsdus so/ /gnas gzhan du 'pho ba dang rnyog pa can du gyur na gleng ba mi 'chags so zhes bya ba ni/ gal te</text></item>
<item><p>349a7</p><section></section><text>gleng ba po de la de ltar brgal zhing brtags pas na/ gnas nas gnas gzhan du 'pho ba dang / 'khrug pa'i rnyog pa can du gyur na de'i tshe de la gleng ba mi 'chags pa nyid yin te/ gleng ba'i bya ba ma byas pa nyid dang ma byung ba dang mi skye ba nyid yin no/ /gnas nas gnas gzhan du 'phos</text></item>
<item><p>349b1</p><section></section><text>na glengs pa nyid dang / gleng ba po nyid med pa yin te/ de nyid kyis 'dir dgos pa grub par 'gyur te/ 'di ltar de ltar na/ rtsod pa nye bar zhi ba nyid yin pa de'i phyir/ de la gleng bar mi 'chags so zhes smos so/ /gleng bas khas blangs na mthar thug pa yin no zhes bya ba ni/</text></item>
<item><p>349b2</p><section></section><text>gang zag gang la gleng ba des ltung ba de khas blangs pa de ni 'dir rtsod pa de'i mthar thug pa yin te/ khas blangs na rtsod pa de nye bar zhi ba yin pa'i phyir ro/ /smra ba po bden pa mthong ba nyid dang yon tan las ches mchog tu gyur pa khyim pa yang rung ba gzhan tshad mar bya'o zhes bya ba ni/ gang</text></item>
<item><p>349b3</p><section></section><text>gi tshe gleng ba'i gang zag nyes pa khas mi len pa de'i tshe ji ltar nges par bya zhe na/ smra ba po bden pa mthong ba zag pa med pa'i lam mthong ba nyid dam/ 'dod pa'i khams kyi 'dod chags dang bral ba la sogs pa yon tan las ches mchog tu gyur pa/ rab tu byung ba 'ba' zhig tu ma zad kyi</text></item>
<item><p>349b4</p><section></section><text>khyim pa yang rung ba gzhan dag tshad mar byas te/ de dag che bzhir dri bar bya'o zhes bya ba'i tha tshig go/ /'dir gzhung ni sil bu dag las btsun pa re zhig dge slong gnyis la tha dad par smra ba dang / 'gal bar smra ba dang mi mthun par smra ba dag byung na/ gang gi tshig gzung bar bgyi/</text></item>
<item><p>349b5</p><section></section><text>gang tshul khrims dang ldan pa'i'o/ /gnyi ga tshul khrims dang ldan pa lags na gang mang du thos pa'i'o/ /gnyi ga mang du thos pa lags na gang yang dag par bsdams pa'i'o/ /gnyi ga yang dag par bsdams pa lags na/ gang ches yang dag par bsdams pa'i'o/ /gnyi ga ches</text></item>
<item><p>349b6</p><section></section><text>yang dag par bsdams pa lags na de ni gnas ma yin skabs ma yin te/ gal te gnyis ches yang dag par bsdams pa la tha dad smra ba dang / 'gal bar smra ba dang mi mthun par smra ba dag 'byung ba de ni gnas med do zhes gsungs pa yin no/ /gzhan dang bcas pa nyid yin na tshig</text></item>
<item><p>349b7</p><section></section><text>bstun par bya'o zhes bya ba ni/ che bzhi de la gal te gang zag gzhan dang bcas pa nyid yin na/ gzhan de yang dri bar bya zhing de'i tshig gis cig shos kyi tshig gzung bar bya'o/ /'dir gzhung ni btsun pa dge bsnyen ma dad pa can dge slong rnams kyi drung du mchis te/ 'di skad ces</text></item>
<item><p>350a1</p><section></section><text>btsun pa dag bdag gis dge slong zhig rgyal rigs mo dang lhan cig mi tshangs par spyod pas nyams par bgyid pa mthong ngo zhes mchi na/ bgyid du stsal cing de la de'i ngo bo nyid tshol ba dang / mthun par stsal bar bgyi 'am/ nye ba 'khor mi bya ste/ dri bar bya zhing</text></item>
<item><p>350a2</p><section></section><text>gal te de ni sring mo 'ga' zhig kyang yod do zhes zer na gnyi ga la dri bar bya'o/ /gal te mthun na dge bsnyen ma dad pa can gyi tshig gis byed du gzhug cing de la de'i ngo bo nyid tshol ba dang mthun pa yang sbyin par bya'o/ /gal te 'dis rgyal rigs mo dang lhan cig mi tshangs par spyod pa ma</text></item>
<item><p>350a3</p><section></section><text>byas kyi/ 'dis bram ze mo dang lhan cig mi tshangs par spyod pa byas so zhes zer na/ dge slong gis dam bcas pas byed du gzhug go zhes gsungs pa ma yin no/ /the tshom nyid du gyur na shes pa nyid ma yin no zhes bya ba ni/ gang don gang la the tshom nyid du gyur pa des don de shes</text></item>
<item><p>350a4</p><section></section><text>pa nyid ma yin te/ 'dir nges pa'i shes pa ma skyes pa'i phyir ro/ /'dir gzhung ni dge bsnyen ma dad pa can gyis dge slong dus ma yin par li kha ra'i chu 'thung ba mthong nas/ de dge slong rnams la 'di skad ces bdag gis dge slong dus ma lags par skyo ma 'thung ba mthong ngo zhes</text></item>
<item><p>350a5</p><section></section><text>mchi na/ chos bzhin du bgyid du stsal zhing de'i ngo bo nyid tshol ba dang mthun pa stsal bar bgyi'am/ nye ba 'khor mi bya ste/ de dge slong la dri bar bya zhing gal te de skad ces bdag gis dus ma yin par skyo ma ma 'thungs kyi/ bdag gis li kha ra'i chu 'thungs so zhes zer na/ dge slong</text></item>
<item><p>350a6</p><section></section><text>gis dam bcas pas byed du gzhug go zhes gsungs pa yin no/ /de las nges par gyur pa ni khas blangs pa dang 'dra'o zhes bya ba ni/ bden pa mthong ba nyid dang yon tan las ches mchog tu gyur pas che bzhi de las nges par gyur pa ni rang gis khas blangs pa dang 'dra ste/ glengs</text></item>
<item><p>350a7</p><section></section><text>bas khas blangs na mthar thug pa yin no zhes bstan pa nyid du 'gyur bar rig par bya'o/ /gal te de ltar khas blangs pa las nges pa skyes par gyur pa na gleng bar bya ba de phyis mi sgrub na de'i tshe ji ltar bsgrub par bya zhe na de'i phyir/ ltung ba'i phyir rtsod pa 'di la de'i ngo bo nyid tshol ba dang</text></item>
<item><p>350b1</p><section></section><text>mthun pa sbyin par bya ba nyid do zhes bya ba smras te/ rgyu yod pas dge 'dun la ltung ba khas blangs nas yang khyad du gsod par byed na de ni de'i ngo bo nyid tshol ba dang mthun pa sbyin pa'i rgyu yin te/ de la khas blangs pas ni yod pa bstan pa yin la/ khyad du gsod pas ni med</text></item>
<item><p>350b2</p><section></section><text>par ston pa yin pa'i phyir ro/ /nges pa dang bral ba ni khyad du gsod pa yin no zhes bya ba la/ nges pa dang bral ba zhes bya ba ni mi dran pa ste/ don brjod pas khyad du gsod pa yin no/ /ma mthong ba la ni gnas nas dbyung ba'i las bya ste/ ltung ba ma mthong ba'i phyir ro/ /'di ni brjed pas</text></item>
<item><p>350b3</p><section></section><text>khyad du gsod pa yin pas de la ni de'i ngo bo nyid tshol ba dang mthun pa sbyin par bya ba nyid du bstan to/ /dge 'dun la khas blangs nas khyad du gsod na nges par 'dzin du gzhug pa'i phyir nges par sbyor ba sbyin no zhes bya ba ni/ dge 'dun la ltung ba khas blangs nas yang khyad du gsod par byed na/ de</text></item>
<item><p>350b4</p><section></section><text>nges par 'dzin du gzhug pa'i phyir nges par sbyor ba sbyin par bya ste 'dzin du gzhug go zhes bya ba'i tha tshig go/ /ci'i phyir 'di'i ming de'i ngo bo nyid tshol ba dang mthun pa zhes bya zhe na de'i phyir/ de ni de'i ngo bo nyid tshol ba la phan pa yin pa'i phyir de'i ngo bo nyid tshol ba dang mthun pa nyid do zhes bya ba smras te/</text></item>
<item><p>350b5</p><section></section><text>ltung ba de'i ngo bo nyid tshol ba la phan zhing de dang rjes su mthun pa nyid yin pa'i phyir/ de'i ngo bo nyid tshol ba dang mthun pa nyid ces bya'o/ /de ni bslab pa sbyin pa dang spo ba dang mgu ba sbyin pa la sogs pas gzhan na gnas pa'i tshul dang 'dra ba yin par blta bar bya ste/ 'di blangs pas de'i</text></item>
<item><p>350b6</p><section></section><text>ngo bo nyid tshol bar byed la/ ltung ba de'i ngo bo nyid yongs su shes na dge 'dun gyis de la bzod pa bya zhing de'i 'og tu rang bzhin du gnas pa nyid du 'gyur ro/ /kha cig gis 'di nan thur gyi tshul du bstan to zhes bya ba ni/ 'dul ba 'dzin pa kha cig gis de'i ngo bo nyid tshol ba dang mthun</text></item>
<item><p>350b7</p><section></section><text>pa sbyin pa zhes bya ba 'di nan thur gyi tshul du bstan te/ ji ltar bsdigs pa la sogs pa'i nan thur gyi las dag mi 'dod bzhin du dge 'dun gyis byed pa de bzhin du 'di yang dge 'dun gyis sbyin pa yin pas/ nan thur gyi tshul du ston cing spo ba la sogs pa'i tshul du bstan pa ni</text></item>
<item><p>351a1</p><section></section><text>ma yin no zhes zer te/ de ltar yang ci mngon zhe na/ dge 'dun thams cad 'dug cing mthun par gyur pa'i 'og tu dge slong gcig gis gsol ba bya ste las bya ba/ dge 'dun btsun pa rnams gsan du gsol/ /dge slong shi ri ka 'di dge 'dun gyi</text></item>
<item><p>351a2</p><section></section><text>dbus su zhes bya ba la sogs pa gsungs pa yin gyi dge slong shi ri kas rgan pa'i mthar 'dug ste/ dge 'dun btsun pa rnams gsan du gsol/ bdag dge slong shi ri ka dge 'dun gyi dbus su zhes bya ba nas/ thugs brtse ba'i slad du bdag la de'i ngo bo nyid tshol ba dang mthun pa</text></item>
<item><p>351a3</p><section></section><text>stsal du gsol/ /zhes gsol bar bya'o zhes ma gsungs pa'i phyir ro zhes zer ro/ /de ni mi bzang ste mdo sde dang 'gal ba'i phyir ro zhes bya ba ni/ 'dul ba 'dzin pa kha cig de'i ngo bo nyid tshol ba dang mthun pa sbyin pa 'di nan thur gyi tshul du ston pa de ni mi bzang ste/ mdo sde dang 'gal</text></item>
<item><p>351a4</p><section></section><text>ba'i phyir ro/ /mdo sde las kun dga' bo 'di dge slong dge 'dun gyi dbus su ltung ba khyad du gsod par byed cing khyad du gsod nas khas len par byed la khas blangs nas yang khyad du gsod par byed pa de la dge slong rnams kyis 'di skad ces brjod par bya ste/ tshe dang ldan pa khyod dge 'dun gyi</text></item>
<item><p>351a5</p><section></section><text>dbus su ltung ba khyad du gsod par byed cing khyad du bsad nas khas len par byed la/ khas blangs nas yang khyad du gsod par byed pa yin pa de ni khyod kyis ma rnyed de rnyed pa ma yin no/ /nyes pa rnyed kyi legs pa rnyed pa ma yin gyi/ tshe dang ldan pa khyod dge 'dun gyi gan du song la/ de'i ngo bo nyid tshol</text></item>
<item><p>351a6</p><section></section><text>ba dang mthun pa legs par gsol cig /des dge 'dun gyi gan du song ste/ de'i ngo bo nyid tshol ba dang mthun pa gsol bar bya'o/ /dge 'dun gyis kyang chos dang 'dul bas de la de'i ngo bo nyid tshol ba dang mthun pa sbyin par bya'o zhes bya ba gsungs pa'i mdo sde 'di dag dang 'gal</text></item>
<item><p>351a7</p><section></section><text>bas kha cig 'di nan thur gyi tshul du ston pa de ni mi bzang ste/ 'di ltar gang gsol ba byed pa de ni bdag nyid dag par bya ba'i phyir yin gyi nan thur gyi las ni ma yin no/ /nye bar zhi ba nyid kyi sde tshan las logs shig tu mdzad par ni mi bzhed do zhes bya ba ni gal te de'i ngo bo nyid tshol</text></item>
<item><p>351b1</p><section></section><text>ba dang / mthun pa sbyin pa 'di nan thur gyi tshul yin mod kyi/ rtsod pa nye bar zhi ba'i skabs nyid yin pa nan thur gyi las kyi sde tshan las logs shig tu mdzad cing de dag gi nang du ma gsungs so zhe na de ni mi rung ste/ lung las de ltar mi bzhed pa'i phyir ro/ /ji ltar de nan thur</text></item>
<item><p>351b2</p><section></section><text>gyi las nyid yin na/ nan thur gyi las kyi sde tshan gyi nang du gsungs par 'gyur ba'i rigs na ma gsungs pa'i phyir ro/ /nye bar zhi ba nyid yin pa'i phyir ni logs shig tu bzhag ste/ nan thur gyi las kyi nang du ma bzhag pas de'i phyir 'di ni nan thur gyi tshul du bstan pa ma yin no/ /</text></item>
<item><p>351b3</p><section></section><text>de ltar mi bzhed dge las shes she na de'i phyir/ bsdigs pa la sogs pa ni de nyid yin pa rnam par ma bzhag pa'i phyir ro zhes bya ba smras te/ bsdigs pa dang smad pa dang phyir bskrad pa dang phyir 'gyed pa dang / gnas nas dbyung ba de dag kyang 'thab mo la sogs pa nye bar zhi</text></item>
<item><p>351b4</p><section></section><text>bar bya ba nyid yin mod kyi/ de dag ni de nyid kyi nan thur gyi las kyi sde tshan dag las logs shig tu rnam par ma bzhag pa'i phyir ro/ /des na nye bar zhi ba nyid kyis nan thur gyi las kyi sde tshan dag las logs shig tu mdzad par mi bzhed do/ /gal te de'i ngo bo nyid tshol ba dang mthun pa</text></item>
<item><p>351b5</p><section></section><text>sbyin pa 'di ltung ba ma mthong ba'i phyir yin pas nan thur gyi las dang rang bzhin 'dra ba nyid du 'don na/ de'i tshe nyes pa gzhan du yang thal bar gyur par bstan pa'i phyir de shes bzhin du khyad du gsod do snyam na/ yid bzhin du ma mthong ba nyid kyi shes pa skye ba'i phyir ro zhes bya ba smras te/ gang gi tshe</text></item>
<item><p>351b6</p><section></section><text>nan tur gyi las kyi ngo bo nyid la de'i ngo bo nyid tshol ba dang mthun pa sbyin par byed pa na ltung ba de shes bzhin du khyad du gsang ngo snyam pa de lta bu'i blo dge 'dun la skye ba de'i tshe ltung ba ma mthong ba nyid de ni ltung ba mthong ba de yod bzhin du ma mthong zhes zer ba de lta bu'i blo dge 'dun rnams la skye</text></item>
<item><p>351b7</p><section></section><text>bar 'gyur ba'i phyir ro/ /de la ltung ba ma mthong ba la nan thur gyi las kyi dbang du bya ba la ni/ ma mthong bas gnas nas dbyung ba zhes bya ba'i nan thur gyi las bca' ba mdzad zin pas/ des na de'i ngo bo nyid tshol ba dang mthun pa 'di'i skabs med pa nyid du 'gyur ro/ /de lta bas na kha cig</text></item>
<item><p>352a1</p><section></section><text>de'i ngo bo nyid tshol ba dang mthun pa 'di nan thur gyi las kyi tshul du ston pa de mi bzang ste/ 'di ltar shes la ma mthong ba nyid la ni 'di la ltung ba yod bzhin du ma mthong ngo snyam pa'i shes pa skye ba nyid kyi phyir ro/ /nye bar zhi bar bya ba'i phyir 'bad pa mi bskyed par mi bya'o</text></item>
<item><p>352a2</p><section></section><text>zhes bya ba ni/ rtsod pa nye bar zhi bar bya ba'i phyir mi 'bad par mi bya'o zhes bya ba'i tha tshig go/ /'dir gzhung ni/ dge 'dun du gyur pa'i dge slong dag gis dge slong dag bya ba'i phyir rtsod pa dge 'dun mthun pas nye bar zhi bar bya'o zhes gsungs pa yin no/ /gal te 'ga' zhig</text></item>
<item><p>352a3</p><section></section><text>mthun pa sbyin par mi byed na de'i tshod la 'bad par bya ba ste/ thams cad du rung ba'i phyir spyir mdor byas so/ /rtsod pa'i gzhi'o zhes bya ba de 'dul ba gzhi'i skabs nas 'byung ba bshad zin to// //da ni rtsod pa'i gzhi zhu ba'i skabs bsdu ba'i phyir/ zhi ba thams cad ni bya ba'i</text></item>
<item><p>352a4</p><section></section><text>phyir rtsod par 'jug go zhes bya ba smras te/ rtsod pa zhi bar bya ba bdun po thams cad ni bya ba'i phyir rtsod pa la 'jug go/ /rnam pa gang gis rtsod pa zhi bar bya ba thams cad bya ba'i phyir rtsod pa 'jug ce na/ rgyu'i sgo nas te/ rgyu gang gis rtsod pa zhi bar bya ba bdun po dag 'jug par 'gyur ba'i rgyu de ni/ bya ba'i phyir</text></item>
<item><p>352a5</p><section></section><text>rtsod pa la yod de/ 'di ltar spong ba la sogs pa ni mthun pa mi sbyin pa'i rgyu yin pa de'i phyir/ bya ba'i phyir rtsod pa'i rgyu mthun pa mi sbyin pa zhes bya ba gang yin pa de'i sgo nas 'dir zhi bar bya ba thams cad 'jug go/ /ji ltar zhe na/ gsol ba la sogs pa'i las la mthun pa mi sbyin pa ni bya ba'i rtsod pa</text></item>
<item><p>352a6</p><section></section><text>yin pas/ de la ji ltar spong ba nyid la brten te mthun pa mi sbyin pa de bzhin du mi gdams pa'i phyir rtsod pa zhi bar bya ba'i dran pa dang ma smyos pas 'dul ba gnyis kyang 'dir 'jug go/ /ji ltar ltung ba dang bcas pa nyid la de bzhin du ltung ba'i phyir rtsod pa zhi bar bya ba'i phyir khas blang ba'i bya ba dang /</text></item>
<item><p>352a7</p><section></section><text>mngon sum gyis 'dul ba dang / rtswa bkram pa lta bu dag kyang 'jug go/ /khas len cing khyad du gsod pa la de'i ngo bo nyid tshol ba dang mthun pa yang ngo / /ji ltar rnam par nges par bya ba spong ba dang / ltung ba dang bcas pa 'di gnyis kyis mthun pa mi sbyin pa de bzhin du 'gyed pa'i phyir rtsod pa nye bar zhi</text></item>
<item><p>352b1</p><section></section><text>bar byed pa'i gang mang ba btsal ba dang / mngon sum gyis 'dul ba yang 'dir 'jug go/ /'dir gzhung ni btsun pa bcom ldan 'das kyis rtsod pa bzhi po gang dag gsungs pa dang rtsod pa zhi ba bdun po gang dag gsungs pa de dag la/ btsun pa dge slong gis rtsod pa bzhi</text></item>
<item><p>352b2</p><section></section><text>po dag rtsod pa zhi bar bgyid pa bdun po gang yang rung bas nye bar zhi bar bgyi ba dang / nye bar zhi bar rung ngam/ nye ba 'khor bya ba'i phyir rtsod pa ma gtogs pa mi rung ngo zhes gsungs pa yin no/ /kha skong bar 'os pa ma yin pa ni dge 'dun gyi tha snyad la tshogs par dbyung ba nyid ma yin no</text></item>
<item><p>352b3</p><section></section><text>zhes bya ba ni/ bsnyen par ma rdzogs pa dang / nyams pa la sogs pa gang dge 'dun gyi kha skong bar 'os pa ma yin pa de ni gzu bo la sogs pa dge 'dun gyi tha snyad la yang tshogs par dbyung ba nyid ma yin no/ /gzhan gyi dag la ni bsnyen par rdzogs pa dang bcas pa rnams kyi dbang du</text></item>
<item><p>352b4</p><section></section><text>bya'o zhes bya ba ni/ bsnyen par ma rdzogs pa dge tshul la sogs pa gzhan gyi rtsod pa dag la ni bsnyen par rdzogs pa dang bcas pa rnams kyi dbang du bya ste de dag gis de nye bar zhi bar bya'o/ /bud med rnams kyis ni skyes par rigs pa nyid do zhes bya ba ni/ bud med rnams kyi rtsod pa</text></item>
<item><p>352b5</p><section></section><text>gang yin pa de ni skyes pa rnams kyis nye bar zhi bar bya bar rigs pa nyid yin pa'o/ /'dir gzhung ni dge slong rnams kyi rtsod pa gang lags pa de dge slong ma rnams kyis spong du rung ngam/ nye ba 'khor mi rung ste/ dge slong rnams kyi rtsod pa ni dge slong rnams kyis nye bar zhi bar bya'o/ /de bzhin</text></item>
<item><p>352b6</p><section></section><text>du dge slong ma rnams kyi rtsod pa yang dge slong rnams kyis nye bar zhi bar bya'o/ /de bzhin du dge slong ma rnams dang / dge tshul rnams dang / dge tshul ma rnams kyi rtsod pa yang dge slong rnams kyis nye bar zhi bar bya'o zhes gsungs pa yin no/ /srog gam bsnyen par rdzogs pa las nyams na</text></item>
<item><p>352b7</p><section></section><text>nye bar zhi ba nyid yin no zhes bya ba ni srog las nyams sam bsnyen par rdzogs pa las nyams na rtsod pa nye bar zhi ba nyid yin no/ /spang ba nyid nas gzhan gyi phyogs nyid kyi bar du gyur na yang ngo zhes bya ba ni/ spang bar bya ba nyid nas phyogs nas phyogs ma yin pa tha dad par gnas pa'i bar du gyur</text></item>
<item><p>353a1</p><section></section><text>na de dag thams cad la yang rtsod pa nye bar zhi ba nyid yin pa'o/ /gzhan du song ngam nad kyi rnam pa yun ring pos btab na yang ngo zhes bya ba yang / rtsod pa nye bar zhi ba nyid yin pa'o/ /gang zhig srog las nyams pa nas nad kyi rnam pa yun ring pos btab pa'i</text></item>
<item><p>353a2</p><section></section><text>bar du gyur na rtsod pa nye bar zhi ba nyid yin zhe na/ de'i phyir don sbyin par byed pa'am mngon par brtson pa'o zhes smras te/ don sbyin par byed pa ni gleng ba po'o/ /mngon par brtson pa ni gleng bar bya ba ste/ de gnyis gnyi ga'am gang yang rung ba gcig go/ /'dir nyams pa la sogs pa'i</text></item>
<item><p>353a3</p><section></section><text>gzhung ni/ btsun pa rtsod pa bzhi po dag las rtsod pa gang yang rung ba byung la/ rtsod pa zhi bar bgyid pa'i chos bdun po dag las rtsod pa zhi bar bgyid pa'i tshos gang yang rung bas nye bar zhi bar mi bgyid cing nye bar zhi bar yang brjod par bgyi ba mchis sam/ yod de sbyin par byed pa'i dge</text></item>
<item><p>353a4</p><section></section><text>slong dus byed dam/ sbyin pa'i dge slong dus byed dam/ sbyin par byed pa'i dge slong khyim pa nyid du dam 'cha' 'am/ dge tshul nyid dam/ dge slong ma sun phyung ba nyid dam/ rku thabs su gnas pa nyid dam/ ma ning nyid dam/ mu stegs can nyid dam/ mu stegs can</text></item>
<item><p>353a5</p><section></section><text>zhugs pa nyid dam/ ma bsad pa nyid dam/ pha bsad pa nyid dam/ dgra bcom pa bsad pa nyid dam/ dge 'dun gyi dbyen byas pa nyid dam/ de bzhin gshegs pa la ngan sems kyis khrag phyung ba nyid dam/ gnas par mi bya ba nyid dam/ tha dad du gnas pa nyid du dam</text></item>
<item><p>353a6</p><section></section><text>'cha' bar byed dam/ de bzhin du sbyin pa'i dge slong de bdag tu dam 'cha' bar byed dam/ sbyin par byed pa'i dge slong nad kyi rnam pa yun ring pos thebs sam/ gzhan du song ngam/ de bzhin du byin pa'i dge slong de ltar gyur na rtsod pa de nye bar zhi bar brjod par bya'o zhes bya ba gsungs pa</text></item>
<item><p>353a7</p><section></section><text>yin no/ /rtsod pa'i gzhi zhu ba'i skabs so zhes bya ba de zhu ba'i skabs nas byung ba bshad zin to/ /rtsod pa'i gzhi rdzogs so zhes bya ba de bshad zin to// //bam po drug cu brgyad pa/ da ni gnas mal gyi gzhi bsdu bar bya ste/ de la dge slong rnams kyis su la ni</text></item>
<item><p>353b1</p><section></section><text>phyag bya/ su la ni phyag mi bya zhe na/ ji dang por phyag bya ba dang / mi bya ba bsdu ba'i phyir so sor thar pa'i sdom pas mchog la rab tu byung bas phyag bya'o zhes bya ba smras te/ so sor thar pa'i sdom pas mchog tu gyur pa dge slong gang yin pa de la rab tu byung ba dge tshul gyis phyag bya</text></item>
<item><p>353b2</p><section></section><text>ba'o/ /so sor thar pa'i sdom pas mchog tu gyur pa dge slong ma la ni dge slong ma dang dge tshul mas phyag bya'o/ /dge slong ma la ni dge tshul mas phyag bya'o/ /mnyam na rgan pa la'o zhes bya ba ni/ so sor thar pa'i sdom pas mnyam pa yin na so sor thar pa'i sdom pa de nyid kyis</text></item>
<item><p>353b3</p><section></section><text>rgan pa de la gzhon pas phyag bya'o/ na tshod kyis ni ma yin no/ /des na dge slong so sor thar pa'i sdom pas mnyam pa dag ni so sor thar pa'i sdom pa de nyid kyis rgan pa la gzhon pas phyag bya'o/ /dge slong ma so sor thar pa'i sdom pas mnyam pa dag kyang so sor thar pa'i sdom pa de nyid</text></item>
<item><p>353b4</p><section></section><text>kyis rgan pa dag la gzhon pas phyag bya'o/ /dge slob ma so sor thar pa'i sdom pas mnyam pa dag kyang so sor thar pa'i sdom pa de nyid kyis rgan pa la gzhon pas phyag bya'o/ /dge tshul so sor thar pa'i sdom pas mnyam pa dag kyang so sor thar pa'i sdom pa de nyid kyis rgan pa la</text></item>
<item><p>353b5</p><section></section><text>gzhon pas phyag bya'o/ /dge tshul ma so sor thar pa'i sdom pas mnyam pa dag kyang so sor thar pa'i sdom pa de nyid kyis rgan pa la gzhon pas phyag bya ste/ sdom pa sngar blangs pa la phyis blangs pas phyag bya'o zhes bya ba'i tha tshig go/ /mdo snga mas so sor thar pa'i sdom pas mchog la rab tu</text></item>
<item><p>353b6</p><section></section><text>byung bas phyag bya'o zhes bstan pa la/ dge tshul phas dge slob ma dang / dge slong ma so sor thar pa'i sdom pas mchog yin pas/ dge tshul gyis dge slong ma dang dge slong ma la phyag bya bar thal bar 'gyur ba dang / mdo 'dis mnyam na rgan pa la'o zhes bstan pa la dge slong dang</text></item>
<item><p>353b7</p><section></section><text>dge slong ma yang so sor thar pa'i sdom pas mnyam pa yin pas/ dge slong ma so sor thar pa'i sdom pas rgan pa la dge slong gis phyag bya bar thal bar 'gyur ba dang / dge tshul dang / dge tshul ma la yang so sor thar pa'i sdom pas mnyam pa yin pas/ dge tshul ma so sor thar</text></item>
<item><p>354a1</p><section></section><text>pa'i sdom pas rgan pa la dge tshul gyis phyag bya bar thal bar 'gyur ba de brtsal ba'i phyir 'dir mdo de gnyis kyis bye brag bstan par bya ste/ de'i phyir mtshan tha mi dad pa la'o zhes bya ba smras te/ pho dang mo'i mtshan dag gis mtshan mthun pa dag la cho ga de dag rnam</text></item>
<item><p>354a2</p><section></section><text>par gzhag gi mtshan mi mthun pa dag la ni ma yin no/ /des na so sor thar pa'i sdom pas rgan pa thams cad la phyag bya ba ma yin gyi mtshan tha mi dad pa so sor thar pa'i sdom pas rgan pa la phyag bya'o/ /de lta na ji ltar skyes pas bud med la phyag mi bya ba de bzhin du/ bud med kyis kyang</text></item>
<item><p>354a3</p><section></section><text>skyes pa la phyag mi bya bar thal bar 'gyur te/ des na dge tshul mas kyang dge tshul la phyag mi bya ba dang / dge tshul ma dang dge slob ma dang / dge slong mas kyang dge slong la phyag mi bya bar 'gyur ba brtsal ba'i phyir/ skyes pa mi dman pa la bud med kyis so zhes bya ba smras te/ skyes pa</text></item>
<item><p>354a4</p><section></section><text>so sor thar pa'i sdom pas bud med pas mi dman na gsar bu la yang bud med kyis phyag bya na/ dus mnyam pa'am rgan pa lta bu la smos kyang ci dgos te/ des na dge tshul mas kyang dge tshul la phyag bya dgos la/ dge tshul ma dang dge slob ma dang dge slong mas kyang dge slong la</text></item>
<item><p>354a5</p><section></section><text>phyag bya dgos so/ /dge slong ma dang / dge slong mas ni dge tshul la btud de phyag bya mi dgos la/ dge tshul gyis kyang de gnyis la btud de phyag bya mi dgos so/ /cho ga de dag thams cad kyis dmigs kyis bsal ba bstan pa'i phyir/ sa gzhan na gnas pa dang nyams pa dang dge</text></item>
<item><p>354a6</p><section></section><text>slong ma sun phyung ba dang / chos ma yin pa'i phyogs dang mthun pa dang tha dad par gnas pa dang / mtshams med pa byas pa dang / nyal ba dang snyoms par zhugs pa dang / brel ba dang / sems gzhan du song ba dang / rgyab kyis phyogs pa dang / khyim gzhan na 'dug pa dang /</text></item>
<item><p>354a7</p><section></section><text>zas kyi gral na 'dug pa ma gtogs so zhes bya ba smras te/ sa gzhan na gnas pa zhes bya ba ni/ spo ba dang gzhi nas spo ba dang yang gzhi nas bslang ste spo ba spyod pa dang / mgu bar bya ba dang / gzhi nas mgu bar bya ba dang / yang gzhi nas bslang ste mgu bar bya ba spyod pa dang / bslab pa</text></item>
<item><p>354b1</p><section></section><text>byin pa dang / de'i ngo bo nyid tshol ba dang / mthun pa byin pa dang / bsdigs pa dang / smad pa dang / bskrad pa dang / phyir 'gyed pa dang / ma mthong bas gnas nas phyung ba dang / phyir mi 'chos pas gnas nas phyung ba dang / sdig pa can gyi lta ba'i rnam pa mi gtong bas gnas nas</text></item>
<item><p>354b2</p><section></section><text>phyung ba zhes bya ba nan thur byas pa dag go/ /nyams pa zhes bya ba ni gnas par mi bya'o/ /dge slong ma sun phyung ba dang mtshams med pa byas pa zhes smos pas ni/ mu stegs can zhugs pa dang / rku thabs su gnas pa dang / za ma dang ma ning la sogs pa sdom pa'i zhing ma yin par</text></item>
<item><p>354b3</p><section></section><text>gyur pa dag bsdus so/ /chos ma yin pa'i phyogs dang mthun pa zhes smos pa ni/ tha dad par gnas pa'i bye brag go/ /chos ma yin pa'i phyogs dang mthun pa'i tha dad par gnas pa gang yin pa des ni/ chos kyi phyogs dang mthun pa'i tha dad par gnas pa la phyag bya ba nyid</text></item>
<item><p>354b4</p><section></section><text>yin no/ /nyal ba zhes bya ba ni glos phab ste nyal ba'o/ /snyoms par zhugs pa zhes bya ba ni ting nge 'dzin la'o/ /brel ba zhes bya ba ni bya ba rjes su bsgrub pa la gzhol ba'o/ /sems gzhan du song ba zhes bya ba ni/ phyag 'tshal ba la sems gtod pa mi sbyin pa'o/ /rgyab kyis phyogs</text></item>
<item><p>354b5</p><section></section><text>par zhes bya ba ni mdun par blta ba'o/ /khyim gzhan na 'dug pa zhes bya ba ni khyim pa'i khyim na 'dug pa'o/ /zas kyi gral na 'dug pa zhes bya ba ni/ zan za ba'i gral na bkod pa'o/ /ma gtogs so zhes bya ba ni de dag la dge tshul dang / dge tshul ma dang / dge slob ma</text></item>
<item><p>354b6</p><section></section><text>dang / dge slong ma dang / dge slong gang gis kyang gtugs te phyag mi bya'o/ /khyim pas rab tu byung ba la'o zhes bya ba ni/ khyim pas rab tu byung ba ma gtogs pa ji skad bstan pa de dag las gzhan pa'i rab tu byung ba thams cad la phyag bya'o/ /khyim gzhan na yang 'dug pa yang ma</text></item>
<item><p>354b7</p><section></section><text>gtog par mi rigs te/ khyim gzhan ni khyim pa rnams kyi spyod yul yin pa'i phyir/ rab tu byung ba khyim gzhan na 'dug pa dag la yang khyim pas phyag bya dgos so/ /de ltar yang 'dir gzhung ni khyim bdag gi chung ma sde can ma dad pa skyes pas/ gnas nas phyir phyung ste bcom ldan</text></item>
<item><p>355a1</p><section></section><text>'das kyi zhabs la phyag byas so zhes grags pa yin no/ /ma gtogs pa gzhan thams cad la ni khyim pas kyang phyag mi bya bar rigs te/ 'di ltar spo ba la sogs pa spyod pa ni sdig pa chen po dang ldan pa yin pas de dag la yang khyim pas phyag mi bya bar rigs</text></item>
<item><p>355a2</p><section></section><text>la/ nan thur byas pa dag kyang spangs pa yin pa'i phyir ro/ /'dir de dag gi gzhung ni sangs rgyas bcom ldan 'das la/ tshe dang ldan pa nye ba 'khor gyis zhus pa/ tshe dang ldan pa btsun pa phyag mi bgyi ba du mchis/ nye ba 'khor sum cu rtsa gnyis te/ sdig pa'i las byas pa dang /</text></item>
<item><p>355a3</p><section></section><text>smad pa'i las byas pa dang / bskrad pa'i las byas pa dang / phyir 'gyed pa'i las byas pa dang / ma mthong bas gnas nas phyung ba dang / phyir mi 'chos pas gnas nas phyung ba dang / sdig pa can gyi lta ba'i rnam pa mi gtong bas gnas nas phyung ba dang / spo ba byed pa dang / gzhi</text></item>
<item><p>355a4</p><section></section><text>nas spo ba byed pa dang / mgu ba spyod pa dang / gzhi nas mgu ba spyod pa dang / bslab pa byin pa dang / za ma dang / ma ning dang / dge slong ma sun phyung ba dang / rku thabs su gnas pa dang / tha dad par gnas pa dang / gnas par mi bya ba dang / ma bsad pa dang / pha</text></item>
<item><p>355a5</p><section></section><text>bsad pa dang / dgra bcom pa bsad pa dang / dge 'dun gyi dbyen byas pa dang / de bzhin gshegs pa la ngan sems kyis khrag phyung ba dang / gcer bu dang / gos gcig pa dang / nyal ba dang / snyoms par zhugs pa dang / rgyabs kyis phyogs pa dang / so shing za ba dang /</text></item>
<item><p>355a6</p><section></section><text>bshad pa byed pa dang / gci ba byed pa dang / khyim gzhan na 'dug pa'o/ /btsun pa phyag bgyi ba du mchis/ nye ba 'khor lnga ste/ khyim pas rab tu byung ba la dang / bsnyen par ma rdzogs pas bsnyen par rdzogs pa la dang / gzhon pas rgan pa la dang / dge slong ma bsnyen par rdzogs</text></item>
<item><p>355a7</p><section></section><text>nas lo brgya lon pas/ dge slong de ring bsnyen par rdzogs pa la dang / de bzhin gshegs pa dgra bcom pa yang dag par rdzogs pa'i sangs rgyas la lha dang bcas pa'i 'jig rten gyis phyag bya'o zhes gsungs pa yin no/ /brel ba dang sems gzhan du song ba dang / zas kyi gral na</text></item>
<item><p>355b1</p><section></section><text>'dug pa dag ni gzhung gzhan las bsdus so/ /thams cad kyis sangs rgyas la'o zhes bya ba ni/ khyim pa yang rung rab tu byung ba yang rung / bud med kyang rung / skyes pa yang rung / rgan pa yang rung / gzhon pa yang rung ba thams cad kyis sangs rgyas bcom ldan 'das</text></item>
<item><p>355b2</p><section></section><text>la phyag bya'o/ /gtsug lag khang bya ba'o zhes bya ba ni/ dge slong gis gtsug lag khang bya ba la mi rung ba med pa'o/ /de ltar yang 'dir gzhung ni 'di lta ste/ dge slong kun dga' ra ba de nyid du phyogs bzhi'i dge slong gi dge 'dun gyi phyir gtsug lag khang kha sro bar byed 'dod do zhes</text></item>
<item><p>355b3</p><section></section><text>gsungs pa yin no/ /ngos gcig gi dbus su dri gtsang khang bya ba nyid do zhes bya ba la/ 'dir ngos zhes bya ba ni phyogs te shar la sogs pa'i phyogs gcig gi dbus su dri gtsang khang bya ba nyid yin no/ /de'i mdun du sgo khang ngo zhes bya ba ni/ dri gtsang khang de'i mdun gyi byang gtad kyi</text></item>
<item><p>355b4</p><section></section><text>ngos sgo gang brtsig par bya'o/ /gru bzhi bzang ba nyid do zhes bya ba ni gtsug lag khang gi dbyibs ni gru bzhi bzang ba nyid de/ rnam pa gzhan yang bkag pa ni med par shes par bya'o/ /khyams gsum pa yang ngo zhes bya ba yang / gru bzhi bzang ngo zhes bya ba'i rjes su sbyar te/ gru bzhi</text></item>
<item><p>355b5</p><section></section><text>la ngos gsum nas khyams btags pa bzang ngo / /'dir gzhung ni bcom ldan 'das kyis bka' stsal pa/ khyim bdag rjes su gnang gi byed du chug shig /de ji ltar byed du gzhug pa mi shes nas/ bcom ldan 'das kyis bka' stsal ba/ gal te gnas khang gsum pa</text></item>
<item><p>355b6</p><section></section><text>byed du 'jug na dbus su dri gtsang khang du gzhug cing blo gnyis su gnas khang gnyis so/ /khyams gsum pa la ni de bzhin du gnas khang dgu dag go/ /khyams bzhi pa la ni dbus su sgo gang gi byang gtad du dri gtsang khang ngo / /sgo gang gi ngos gnyis su gnas khang gnyis so zhes gsungs pa yin</text></item>
<item><p>355b7</p><section></section><text>no/ /mnod par bya'o zhes bya ba ni gtsug lag khang zhes bya bar sbyar te/ 'di'i don gyis de'i sa gzhi nyen kor dang bcas pa mnod par rig par bya'o/ /gtsug lag khang du gnas par bya'o zhes bya ba ni/ gtsug lag khang bya'o zhes bya ba dang mnod par bya'o zhes smos pa de nyid kyis gnas</text></item>
<item><p>356a1</p><section></section><text>par bya ba ma bsdus te/ de gnyis kyis gzhan gyi don du bya ba dang / nod par bstan pa yang srid pas 'di ni bdag nyid gtsug lag khang du gnas par rjes su gnang ba bstan to/ /gzhan dag dge 'dun gyi gzhir dge 'dun gyi phyir ram gang zag dge slong gi</text></item>
<item><p>356a2</p><section></section><text>phyir gnas kyi gzhi byed pa rjes su gnang bar bya'o zhes bya ba ni/ dge 'dun du gyur pa'i dge slong dag gis so/ /gal te sbyin bdag yod na des rjes su gnang na'o zhes bya ba ni/ gal te dge 'dun gyi gzhi de la sbyin bdag yod na des rjes su gnang na dge 'dun du gyur pa'i dge slong</text></item>
<item><p>356a3</p><section></section><text>dag gis gzhan dag dge 'dun gyi gzhir dge 'dun gyi phyir ram/ gang zag dge slong gi phyir gnas kyi gzhi byed pa rjes su gnang bar bya'o/ /grong khyer gyi phyi rol lam nang du bsti ba'i gnas dag rung ngo zhes bya ba ni/ grong khyer gyi nang ngam phyi rol gang du dge slong dag bsod snyom la sogs</text></item>
<item><p>356a4</p><section></section><text>pa'i don du 'jug pa rnams kyi tsha ba dang / ngal ba la sogs pa bsal ba'i phyir/ bsti ba'i gnas phyir 'ong ba'i gnas zhes bya ba de byed du gzhug tu rung ba'o/ /'dir gzhung ni gal te bcom ldan 'das kyis rjes su gnang na/ bdag gi grong khyer gyi slad rol du bsti ba'i gnas bgyid du stsal</text></item>
<item><p>356a5</p><section></section><text>to zhes bya ba nas/ khyim bdag rjes su gnang gis rtsigs shig ces bya ba'i bar du gsungs pa yin no/ /'dir grong khyer gyi phyi rol du zhes gsungs pa ni/ byung ba'i dbang gis smos pa yin gyi/ grong khyer gyi nang du yang 'gal ba med pas 'dir gnyi ga mdor bsdus so/ /</text></item>
<item><p>356a6</p><section></section><text>rang gi khron par bar du gcod pa'i phyir rtsig gu bya bas kun du chags pa'i shes pas bsal bar bya'o zhes bya ba ni/ rang gi khron pa rang nyid chu chu ba'i tshe/ bud med gzhan yang chu chur 'ong ba na/ bud med la kun du chags pa'i sems skyed pa gcig gis gcig mi mthong bar bar du gcad pa'i</text></item>
<item><p>356a7</p><section></section><text>phyir rtsig gu bya bas bud med la lta zhing kun du chags pa'i shes pa skye ba bsal bar bya ste/ gang gi tshe bud med chu'i don du der 'ong ba na de mthong bas 'dod chags kyi shes pa skye na rtsig pas bar du bcad na/ nyes pa de skye bar mi 'gyur ro/ /snyim pa bkang ste blud pas bud med rjes su</text></item>
<item><p>356b1</p><section></section><text>bzung bar bya zhing chu'i rgyun mi chad par blugs pas mi bya'o zhes bya ba ni/ bud med kyis chu snyim pa gang 'thungs zin nas snyim pa gnyis pa dgang zhing blud par bya'i/ snyim pa nas 'thung bzhin du chu'i rgyun phyi ma yang snyim par rgyun mi 'chad par blugs par mi bya'o zhes bya ba'i tha tshig</text></item>
<item><p>356b2</p><section></section><text>go/ /'di ni bud med dge slong la chags pa chus brnangs te shi bar byung ba'i mtha' las bcas pa yin no/ /de'i dus nyid kyi dbyar gyi nang du 'ongs pa ni rnyed pa dbang ngo zhes bya ba ni/ dbyar gyi rnyed pa de'i dus nyid kyi tshe dbyar gyi nang du 'ongs shing zhag bzhi bcu rtsa drug las lhag</text></item>
<item><p>356b3</p><section></section><text>par mtshams de'i nang du gnas na/ dbyar gnas par khas ma blangs kyang rung dbyar ral yang rung ste/ dbyar gyi rnyed pa'i skal ba dbang ba'o/ /'dir rnyed pa dbang ba'i rgyu ni gnas pa yin gyi/ gnas par khas blangs pa ni ma yin te/ gnas par khas ma blangs kyang yun</text></item>
<item><p>356b4</p><section></section><text>ring du gnas na ji ltar gnas kyang rung ste rnyed pa dbang ngo / /za zhing rnyed pa ma byin pa la ni las mi rigs so zhes bya ba ni/ zan tsam gyis 'tsho zhing rnyed pa ma byin pa ni/ mtshams de'i dge 'dun gyi las su bsko bar mi rigs te de las su bsko bar mi bya'o/ /'di ni dbyar gyi nang du</text></item>
<item><p>356b5</p><section></section><text>'ongs pa dag gi dbang du byas te gsungs pa yin no/ /'dir gzhung ni dge slong de dag gis rnyed pa ma thob pa dang / bcom ldan 'das kyis bka' stsal pa/ gal te las su bskos pa byed na ni rnyed pa yang sbyin par bya'o/ /ji ste mi byed na ni zan la ltos pa tsam gyis gnas</text></item>
<item><p>356b6</p><section></section><text>par bya ste las dang rnyed pa yang ngo zhes gsungs pa dang / gzhung gzhan las dge slong dag zas kyi snyed pa de dag mi nod nas/ bcom ldan 'das kyis bka' stsal pa/ de dag la zas kyi rnyed pa sbyin par bya'o zhes gsungs pa de dag 'dir bsdus pa yin no/ /las su ni</text></item>
<item><p>356b7</p><section></section><text>gzhon rims nas mthar gyis bsko'o zhes bya ba ni/ las ni gzhon rims nas mthar gyis bya'o/ /rnyed pa mi 'thob pa la zan sbyin par bya ba nyid do zhes bya ba ni/ las mi byed pas rnyed pa mi 'thob pa la zas ni sbyin par bya ba nyid yin pa'o/ /gzhan gyi rnyed pa las 'du bar mi bya'o</text></item>
<item><p>357a1</p><section></section><text>zhes bya ba ni dge slong gzhan gyi rnyed pa'i dus su dge slong gzhan mgron du ma bos pas der blo sngon du btang ste 'du bar mi bya'o/ /de'i sngon du ma song ba dro la bab nas gtsug lag khang gzhan du za ba la ni nyes pa med do zhes bya ba ni/ gal te zan gyi don kho nar</text></item>
<item><p>357a2</p><section></section><text>der song ba ma yin pa la gtsug lag khang gzhan du song nas dro la bab ste der zan zos pa la ni nyes pa med pa'o/ /mu ge'i tshe rang gi ma khyer ba la yang ngo zhes bya ba ni/ mu ge'i dus kyi tshe rang gi gtsug lag khang nas brgyags ma khyer bar gtsug lag khang gzhan du zan zos na blo</text></item>
<item><p>357a3</p><section></section><text>sngon du btang yang nyes pa med pa'o/ /dge slong gi tshod nyid pas lhag pa nyid la blangs pa yang ngo zhes bya ba ni/ gtsug lag khang gzhan na dge slong ji snyed 'khod pa'i zas kyi tshod las lhag pa'i mtheb yod pa nyid yin na/ zas kyi ched du der song ste zas blangs na yang nyes pa</text></item>
<item><p>357a4</p><section></section><text>med do/ /gtsug lag khang yal bar mi dor ro zhes bya ba ni/ dge 'dun du gyur pa'i dge slong dag gam gang zag gis kyang ngo / /phyir bcos pa'i phyir sbyin bdag spro bar bya'o zhes bya ba ni/ bye brag tu ma smos pas gnas pa'i gzhi nyi tsher ma zad kyi/ dge 'dun gyi gtsug lag</text></item>
<item><p>357a5</p><section></section><text>khang thams cad kyang ngo / /ma grub na dge 'dun gyi las ji tsam gyi nus pa nges par sbyar ro zhes bya ba ni/ sbyin bdag ma grub na phyir bcos pa'i phyir dge 'dun gyi rdzas las ji tsam gyis chog pas phyir bcos par bya'o/ /rang gis kyang phyir bcos par bya'o zhes bya ba ni/ lag</text></item>
<item><p>357a6</p><section></section><text>gi las kyi tshul gyis ci nus pas kyang ngo / /rnyed pa nod pas gtsug lag khang gi byi dor bya'o zhes bya ba ni/ gtsug lag khang de nas gang rnyed pa nod pa des las de bya ba'o/ /dad pa'i rnyed pa ni gtsug lag khang nyid kyi ma yin no zhes bya ba ni/ dad pa'i</text></item>
<item><p>357a7</p><section></section><text>rgyu las byung ba'i rnyed pa gang yin pa sbyin bdag dad pas dus nges pa med par gang zag 'ga' zhig la 'bul bar byed pa de ni gtsug lag khang nyid kyi rnyed pa ma yin no/ /gtsug lag khang nas sgo bcad de 'gro bar bya'o zhes bya ba ni/ gtsug lag khang nas gzhan du 'gro ba'i tshe sgo bcad</text></item>
<item><p>357b1</p><section></section><text>de 'gro bar bya'o/ /srung ma yang bzhag ste'o zhes bya ba ni gtsug lag khang gi ste/ gtsug lag khang gi srung ma yang gzhag ste gzhan du 'gro bar bya ba'o/ /de las zan med na sbyin no zhes bya ba ni/ gal te gtsug lag khang gi srung ma de la zan med na sbyin par bya'o/ /des</text></item>
<item><p>357b2</p><section></section><text>chom rkun pa'i rang dbang nyid med par nges par mi shes par sgo dbye bar mi bya'o zhes bya ba ni gtsug lag khang gi srung ma de gzhan dag phyi rol nas gtsug lag khang gi sgo phye shig ces zer na/ chom rkun pa'i rang dbang nyid med par nges par mi shes par sgo dbye bar mi bya'o/ /'dir nges</text></item>
<item><p>357b3</p><section></section><text>par shes par bya ba'i thabs gang yin zhe na de'i phyir/ khang steng du 'dzegs te blta ba dang khyod rims kyis ma btab bam zhes brda skad brjod pa ni 'dir thabs yin no zhes bya ba smras te/ khang steng du 'dzegs te blta ba yang thabs yin no/ /khyod rims kyis ma btab bam zhes</text></item>
<item><p>357b4</p><section></section><text>brda skad brjod cing dri bar bya ba yang thabs yin no/ /gnas dang ming dang pha ma la sogs pa so sor shes par byed du gzhug pa yang ngo zhes bya ba yang thabs yin te khyod gnas gang na 'dug pa zhig /khyod kyi ming ci khyod kyi pha ma gang yin zhes bya ba la sogs pa dri zhing de lan 'debs</text></item>
<item><p>357b5</p><section></section><text>su gzhug pa yang thabs yin par shes par bya'o/ /yid mi ches shing 'jigs pa dang bcas pa nyid la sgo dbye bar mi bya'o zhes bya ba ni/ gang zag yid mi ches shing 'jigs pa dang bcas pa de nyid la gtsug lag khang gi sgo dbye bar mi bya'o/ /dgon pa pas khyi bcang bar bya'o/</text></item>
<item><p>357b6</p><section></section><text>zhes bya ba ni/ dge slong dgon pa bas bsrel bya ba'i phyir ro/ /de nas nang par sngar langs ma thag kho nar gtsug lag khang dang mchod rten gyi 'khor sa blta bar bya'o zhes bya ba ni/ khyi 'chang ba'i gang zag des nang par sngar langs ma thag kho nar zhes bya ba ni/ bya ba gzhan dag ma</text></item>
<item><p>357b7</p><section></section><text>byas pa'i mdun rol du gtsug lag khang dang mchod rten gyi 'khor sa dag khyis sme ba la sogs par ma byas sam zhes blta bar bya'o/ /gal te des bshang ba byas na dor bar bya zhing gal te gci ba byas na phyi bar bya/ gal te sder mo dag gis brad na mnyam par bya'o zhes bya ba ni/ gal te khyi des</text></item>
<item><p>358a1</p><section></section><text>gtsug lag khang dang mchod rten gyi 'khor sa dag de ltar byas na khyi 'chang ba'i dge slong des de ltar bya'o/ /de dag gi gnas dag tu dkyil 'khor bya'o zhes bya ba ni/ bshang ba la sogs pa de dag gi gnas dag tu dkyil</text></item>
<item><p>358a2</p><section></section><text>'khor bya'o/ /de ji ltar gso bar bya zhe na de'i phyir de la lhung bzed kyi lhag rol sbyin no zhes bya ba smras te/ khyi de la'o/ /gang du de sbyin pa bya zhe na/ de'i phyir mchod rten dang gtsug lag khang gi nyen kor gyi phyi rol du'o zhes bya ba smras te/ mchod rten dang gtsug lag khang dang /</text></item>
<item><p>358a3</p><section></section><text>de nyid kyi nyen kor gyi phyi rol du'o/ /spyod lam ci 'dod pas lung dpog go zhes bya ba ni/ mkhan po dang slob dpon gyis slob ma dang / nye gnas la klag pa'i lung dpog pa ni spyod lam bzhi po dag las ci 'dod pas 'bogs na yang de la nyes pa med pa'o/ /gsar bus mnod pa'i</text></item>
<item><p>358a4</p><section></section><text>phyir ni khams snyoms pa nyid dris te phyag bya ba sngar btang ba'i spyod lam bsten par bya'o zhes bya ba ni/ gsar bus bla ma las klag pa'i lung mnod pa'i phyir ni/ sngar phyag byas te bsnyun gsol nas bya ba'i spyod lam bsten par bya'o/ /rgan pas ni phyag mi bya bar bsnyun gsol</text></item>
<item><p>358a5</p><section></section><text>nas so/ /thal mo bsnol te bcang ngo zhes bya ba ni/ lag pa gnyis kyi thal mo bsnol te bcang ba'i spyod lam bsten par bya ba'o/ /lus dang sems btung ngo zhes bya ba ni/ lus 'dud pa dang / sems 'dud par bya ste/ nga rgyal gyis khengs pa spang ba'i yan lag kyang</text></item>
<item><p>358a6</p><section></section><text>sems dma' ba nyid yin la gus pa dang bcas pa nyid kyang sems dma' ba nyid yin no/ /drang por ro zhes bya ba ni/ gya gyu med pa dang sgyu dang g.yo med par bya'o/ /lung 'bogs par byed pa gnas skabs ji lta bu la spyod lam ji lta bu bsten par bya zhe na/ de'i phyir 'chags pa na</text></item>
<item><p>358a7</p><section></section><text>gom pa bsri bas bcag pa'o zhes bya ba smras te/ lung 'bogs par byed pas 'chag pa na lung nod par byed pas/ gom pa phyir bsri bas bcag pa'i spyod lam bsten par bya'o/ /'greng ba ni 'greng ba'o zhes bya ba ni/ lung 'bogs par byed pa 'greng ba na lung nod par byed</text></item>
<item><p>358b1</p><section></section><text>pas kyang 'greng ba'i spyod lam bsten par bya'o/ /'dug pa dang nyal ba na 'dug pa'i'o zhes bya ba ni/ lung 'bogs par byed pa 'dug pa dang nyal ba na lung nod par byed bas 'dug pa'i spyod lam bsten par bya ba'o/ /gang du 'dug pa'i spyod lam bsten par bya zhe na de'i phyir/</text></item>
<item><p>358b2</p><section></section><text>stan ches dma' ba la'o zhes bya ba smras te/ 'dir ches rgan pas ni rjes su gnang ba la mi ltos pa nyid kyis rang 'dug par bya'o/ /gsar bus ni rjes su gnang ba ltos te 'dug par bya ba bstan pa'i phyir/ gsar bus ni bsgo na'o zhes bya ba smras te/ lung 'bogs par byed pas bsgo</text></item>
<item><p>358b3</p><section></section><text>zhing rjes su gnang na 'dug par bya'o/ /ma bsgo ba'i cho ga bstan pa'i phyir ma bsgo na tsog pus so zhes bya ba smras te/ 'dug pa bstan par bya'o zhes bya bar sbyar ro/ /mnod par bya ba mang ba nyid na zhu bar bya'o zhes bya ba ni/ lung mnod par bya ba'i gzhung mang ba nyid yin na/ 'dug</text></item>
<item><p>358b4</p><section></section><text>pa'i phyir lung 'bogs par byed pa la zhu bar bya'o/ /'dir gzhung ni/ gal te gsar bu yin la mang du mnod na slob dpon la zhu ba ste stan ches dma' ba la 'dug nas lung mnod par bya'o/ /ji ste lung mnod pa ni tsog pus 'dug ste'o zhes gsungs pa yin no/ /thos pa'i</text></item>
<item><p>358b5</p><section></section><text>nyen kor ma gtogs pa snang ba'i nyen kor du 'dug ste kha don bya'o zhes bya ba ni lung 'bogs par byed pa'o/ /gdams ngag mtha' gcig tu song ste bsgrub par bya'o/ zhes bya ba ni/ bsgom pa'i gdams ngag go/ /lung 'bogs pa dang mnod pa ni shin tu legs par bklags pa dang shin</text></item>
<item><p>358b6</p><section></section><text>tu yongs su bya ba dang the tshom med par byas te'o zhes bya ba la/ lung 'bogs pa zhes bya ba ni/ klog tu gzhug pa zhes bya ba la sogs pa'i don du lung 'bogs par byed pas lung nod par byed pa la lung 'bogs pa'o/ /lung mnod pa zhes bya ba ni/ de'i don du lung 'bogs par byed pa</text></item>
<item><p>358b7</p><section></section><text>las lung nod par byed pas lung nod pa'o/ /shin tu legs par bklag pa zhes bya ba ni shin tu legs par mnod par byas pa'o/ /shin tu yongs su byang ba zhes bya ba ni/ shin tu mtshan mar 'dris par byas pa'o/ /the tshom med par byas te zhes bya ba ni/ rnam grangs kyi phyogs</text></item>
<item><p>359a1</p><section></section><text>la sogs pa dag la shin tu nges par byas te'o/ /gnas khang dang zas la bsko ba dang thug pa dang bag chos dang shing tog 'drim pa bsko bar bya'o zhes bya ba ni/ gang zag gnas khang bsko ba dang / zas la bsko ba dang / thug pa 'drim pa dang / bag chos 'drim</text></item>
<item><p>359a2</p><section></section><text>pa dang / shing tog 'drim pa dag spro par byas te/ gsol ba dang gnyis kyi las kyis bsko bar bya'o/ /de la gnas khang bsgo ba bsko ba'i sngags ni ming 'di zhes bya ba khyod dge slong lhags pa lhags pa rnams la gnas khang bsko bar spro'am/ spro'o/ /dge 'dun btsun pa rnams</text></item>
<item><p>359a3</p><section></section><text>gsan du gsol/ /dge slong ming 'di zhes bgyi ba 'di dge slong lhags pa lhags pa rnams la gnas khang bsko bar spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba</text></item>
<item><p>359a4</p><section></section><text>gnas khang bsgo ba bsko bar bgyi ste/ dge slong ming 'di zhes bgyi ba 'di/ dge slong lhags pa lhags pa rnams la gnas khang bsko'o/ /'di ni gsol ba'o zhes bya ba la sogs pa gsungs pa yin no/ /zas la bsgo ba bsko ba'i sngags ni/ ming 'di zhes bya ba khyod dge slong</text></item>
<item><p>359a5</p><section></section><text>rnams la zas la bsko bar spro'am/ spro'o/ /dge 'dun btsun pa rnams gsan du gsol/ /ming 'di zhes bgyi ba 'di dge slong rnams la zas la bsko bar spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge</text></item>
<item><p>359a6</p><section></section><text>slong ming 'di zhes bgyi ba 'di dge slong rnams la zas la bsko bar bsgo bar bgyi ste/ dge slong ming 'di zhes bgyi ba 'di dge slong rnams la zas la bsko'o/ /'di ni gsol ba'o zhes bya ba la sogs pa gsungs pa yin no/ /thug pa 'drim pa dang bag chos 'drim pa dang shing tog 'drim pa dag</text></item>
<item><p>359a7</p><section></section><text>bsko ba'i sngags kyang zas la bsgo ba bsko ba'i sngags ji skad smos pa de nyid kyis ci rigs par sbyar bar bya'o/ /bar bur 'drim par yang ngo zhes bya ba yang spro bar bya ste/ gsol ba dang gnyis kyi las kyis bsko bar bya'o/ /de bsko ba'i sngags kyang zas la bsgo ba bsko ba'i sngags</text></item>
<item><p>359b1</p><section></section><text>ji skad smos pa de nyid kyis ci rigs par sbyar bar bya'o/ /gzhung kha cig las ni bar bur 'drim pa zhes bya ba 'di'i ming phran tshegs 'drim pa zhes 'byung ngo / /bar bur zhes bya ba de ci yin zhe na de'i phyir lhag rol phyi de nyin par brim par bya ba ni de zhes bya'o zhes bya ba smras te/ 'dir</text></item>
<item><p>359b2</p><section></section><text>gzhung ni bag chos la sogs pa brim pa'i lhag rol lus pa su'ang 'drim par mi byed nas/ bcom ldan 'das kyis bka' stsal pa/ bar bur 'drim par bsko bar bya zhing des de dag phyi de nyin par brim par bya'o zhes gsungs pa yin no/ /snod spyad 'drub pa'o zhes bya ba ni/ spro</text></item>
<item><p>359b3</p><section></section><text>bar bya ste gsol ba dang gnyis kyi las kyis bsko ba'o/ /de'i sngags ni/ ming 'di zhes bya ba khyod dge 'dun gyi snod spyad 'drub par spro'am/ spro'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di dag dge 'dun gyi snod spyad 'drub par spro na/</text></item>
<item><p>359b4</p><section></section><text>gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba 'di dge 'dun gyi snod spyad 'drub pa bsko bar bgyi ste dge slong ming 'di zhes bgyi ba 'di dge 'dun gyi snod spyad 'drub bo/ /'di ni gsol ba'o zhes</text></item>
<item><p>359b5</p><section></section><text>bya ba la sogs pa gsungs pa yin no/ /dbyar gyi ras chen no zhes bya ba ni/ dge 'dun gyi dbyar gyi ras chen sbed pa dang 'gyed par spro bar bya ste/ gsol ba dang gnyis kyi las kyis bsko ba'o/ /'di dang 'og nas gos sbed pa dang / gos 'ged pa zhes 'byung ba gsum ni gos kyi</text></item>
<item><p>359b6</p><section></section><text>rnyed pa 'drub pa zhes bya ba ste/ de dag bsko ba'i sngags ni ming 'di zhes bya ba khyod dge 'dun gyi dbyar gyi gos ras chen sbed pa dang 'ged pa spro'am/ spro'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di dge 'dun gyi dbyar gyi gos ras chen sbed pa</text></item>
<item><p>359b7</p><section></section><text>dang 'ged par spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba 'di dag dge 'dun gyi dbyar gyi gos ras chen sbed pa dang / 'ged par bsko bar bgyi ste/ dge slong ming 'di</text></item>
<item><p>360a1</p><section></section><text>zhes bgyi ba dge 'dun gyi dbyar gyi gos ras chen sbed pa dang 'ged do/ /'di ni gsol ba'o zhes bya ba la sogs pa gsungs pa yin no/ /sra brkyang ngo zhes bya ba ni/ sra brkyang sbed pa spro bar byas te gsol ba dang gnyis kyi las kyis bsko'o/ /'dir sra brkyang</text></item>
<item><p>360a2</p><section></section><text>sbed pa zhes bya ba ni/ chos gos sra brkyang 'ding ba yin par dgongs so/ /de'i sngags ni ming 'di zhes bya ba khyod dbyar gnas pa'i dge 'dun gyi chos gos sra brkyang 'ding bar spro'am/ spro'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di dbyar</text></item>
<item><p>360a3</p><section></section><text>gnas pa'i dge 'dun gyi chos gos sra brkyang 'ding bar spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba chos gos sra brkyang gding bar bsko ste/ dge slong chos gos sra brkyang 'ding</text></item>
<item><p>360a4</p><section></section><text>ba ming 'di zhes bgyi ba 'dir dbyar gnas ba'i dge 'dun gyi chos gos sra brkyang gding bar 'gyur ro/ /'di ni gsol ba'o zhes bya ba la sogs pa gsungs pa yin no/ /gos dag go zhes bya ba ni/ gos sbed pa spro bar byas te/ gsol ba dang gnyis kyi las kyis bsko ba'o/ /bged</text></item>
<item><p>360a5</p><section></section><text>pa yang ngo zhes bya ba ni gos dang 'ged pa spro bar bya ste/ gsol ba dang gnyis kyi las kyis bsko ba'o/ /gos sbed pa dang gos 'gyed pa 'di gnyis ni gos kyi rnyed pa 'drub pa'i skabs su gtogs pas 'di gnyis bsko ba'i sngags ni/ gos kyi rnyed pa 'drub pa bsko ba'i sngags ji skad</text></item>
<item><p>360a6</p><section></section><text>smos pa de nyid kyis ci rigs par sbyar bar bya'o/ /dge skos dang mngag gzhug pa dag go zhes bya ba ni/ de gnyis spro bar byas te gsol ba dang gnyis kyi las kyis bsko ba'o/ /'di gnyis bsko ba'i sngags kyang snod spyad 'drub pa bsko ba'i sngags ji skad smos pa de gnyis kyis ci</text></item>
<item><p>360a7</p><section></section><text>rigs par sbyar bar bya'o/ /mngag gzhug pa zhes bya ba ni/ dge skos kyi 'gab len cing de'i ngan 'grogs byed pa'o/ /'dir gzhung ni/ dge slong rnams kyi zan gyi gral dang chos mnyan par su yang stan shom par mi byed nas/ bcom ldan 'das kyis bka' stsal pa/ dge</text></item>
<item><p>360b1</p><section></section><text>skos bsko bar bya zhing / dge skos kyis kun du spyad pa thams cad bya'o/ /dge skos la bya ba cung zhig byung ba na des su yang mi byed nas/ bcom ldan 'das kyis bka' stsal pa/ mngag gzhug pa bsko bar bya'o zhes gsungs pa yin no/ /sder spyad 'drim pa'o zhes bya</text></item>
<item><p>360b2</p><section></section><text>ba ni spro bar bya ste gsol ba dang gnyis kyi las kyis bsko ba'o/ /de'i sngags ni ming 'di zhes bya ba khyod dge 'dun gyi sder spyad 'drim par spro'am/ spra'o/ /dge 'dun btsun pa rnams gsan du gsol/ dge slong ming 'di zhes bgyi ba 'di dge 'dun la sder spyad 'drim par</text></item>
<item><p>360b3</p><section></section><text>spro na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba 'di sder spyad 'drim par bsko bar bgyi ste/ dge slong ming 'di zhes bgyi ba 'di dge 'dun la sder spyad 'drim mo/ /'di ni gsol</text></item>
<item><p>360b4</p><section></section><text>ba'o zhes bya ba la sogs pa gsungs pa yin no/ /de dag brim ba dang zan gyu nas brub pa ni de'i las yin no zhes bya ba ni/ sder spyad de dag brim pa dang gdugs tshod rgyu nas brub pa ni/ sder spyad 'drim pa de'i las yin no/ /'dir gzhung ni des dge slong rnams kyi zan gyi gral</text></item>
<item><p>360b5</p><section></section><text>du sder spyad dag brim par bya zhing / zan gyu nas brub par bya'o zhes gsungs pa yin no/ /chu'i zhal ta ba'o zhes bya ba ni/ spro bar bya ste gsol ba dang gnyis kyi las kyis bsko pa'o/ /de bsko ba'i sngags kyang zas la bsgo ba bsko ba'i sngags ji skad smos pa de nyid kyis ci rigs</text></item>
<item><p>360b6</p><section></section><text>par spro bar bya'o/ /mdzes 'chos pas so zhes bya ba ni/ spro bar bya ste gsol ba dang gnyis kyi las kyis bsko ba'o/ /de bsko ba'i sngags kyang dge skos bsko ba'i sngags kyis ci rigs par bsko bar bya'o/ /des bltas te rab tu byung ba rnams mi mdzes pa bstan na se gol gyi</text></item>
<item><p>360b7</p><section></section><text>sgra sngon du btang ste mdzes pa la nges par sbyar bar bya'o zhes bya ba ni/ mdzes 'chos des so/ /mdzes pa la nges par sbyar ba'i ngo bo nyid bstan pa'i phyir/ 'di lta ste zas la sgra bskyung ba nyid dang shin tu bsdams pa nyid dang shin tu nogs thub pa nyid kyis so/ /mchod rten la</text></item>
<item><p>361a1</p><section></section><text>phyag bya ba sgra bskyung ba nyid dang rgan rims kyis so zhes bya ba smras so/ /bang rim gyi zhal ta pa'o zhes bya ba ni/ spro bar byas te gsol ba dang gnyis kyi las kyis bsko ba'o/ /'di bsko ba'i sngags kyang gnas khang bsgo ba bsko ba'i sngags ji skad smos pa de</text></item>
<item><p>361a2</p><section></section><text>nyid kyis ci rigs par sbyar bar bya'o/ /des dang por zan zos te dbyu gu blangs nas/ zan za ba dag la khwa dang bye'u dang phug ron la sogs pa dag bzlog par bya'o zhes bya ba ni bang rim gyi zhal ta pa des so/ /khwa la sogs pa de dag ni bang rim dag tu gnas 'cha' bas de'i phyir des</text></item>
<item><p>361a3</p><section></section><text>shas cher de dag zlog par byed pas bang rim gyi zhal ta pa zhes bya'o/ /gnas mal 'bogs pa dang gnas mal byi dor 'bogs pa'o zhes bya ba ni/ de gnyis dbog bar spro bar byas te/ gsol ba dang gnyis kyi las kyis bsgo bar bya'o/ /gnas mal zhes bya ba ni khri dang khri'u</text></item>
<item><p>361a4</p><section></section><text>dang stan nang tshangs can dang / mal cha dang stan dang gnas mal la sogs pa'o/ /gnas mal byi bo zhes bya ba ni khri dang khri'u dang stan nang tshangs can dang mal cha dang stan dang gnas la sogs pa med pa 'di lta ste/ shing ljon pa'i drung dang / ne'u gsing la sogs pa gtan gyi</text></item>
<item><p>361a5</p><section></section><text>gnas mal ma yin pa'o/ /de gnyis bsko ba'i sngags ni ming 'di zhes bya ba khyod dge 'dun la gnas mal 'bogs par spro'am/ spro'o/ /dge 'dun btsun pa rnams gsan du gsol/ /dge slong ming 'di zhes bgyi ba 'di dge 'dun la gnas mal dbog pa spro na/ gal te dge 'dun</text></item>
<item><p>361a6</p><section></section><text>gyi dus la bab cing bzod na/ dge 'dun gyis gnang bar mdzod cig dang / dge 'dun gyi dge slong ming 'di zhes bgyi ba 'di dge 'dun la gnas mal 'bogs par bsko bar bgyi ste/ dge slong ming 'di zhes bgyi ba 'di dge 'dun la gnas mal dbog go/ /'di ni gsol ba'o</text></item>
<item><p>361a7</p><section></section><text>zhes bya ba la sogs pa gsungs pa yin no/ /zas rung ba dang bcas pa nyid yin na mi dag 'ong ba la sge'u chung srung ba'o zhes bya ba ni/ zas rung ba dang bcas pa nyid ces bya ba sha dang bcas pa nyid yin na/ der mi gzhan dag 'ong ba dgag pa'i phyir sge'u chung srung ba spro bar byas te/</text></item>
<item><p>361b1</p><section></section><text>gsol ba dang gnyis kyi las kyis bsko bar bya'o/ /'dir sge'u chung zhes bya ba ni 'gag sgo yin par rig par bya'o/ /'dir gzhung ni dge slong dag gral na zan za bar mi dag 'ongs nas/ bcom ldan 'das kyis bka' stsal pa/ sge'u chung srung ba bsko bar bya'o/ /sha dag 'drim</text></item>
<item><p>361b2</p><section></section><text>pa na bram ze dang khyim bdag dag 'phya nas/ bcom ldan 'das kyis bka' stsal pa/ gang gi tshe rung ba yod pa de'i tshe sge'u chung srung ba bsko bar bya'o zhes gsungs pa yin no/ /'di bsgo ba bsko ba'i sngags kyang zas la bsgo ba bsko ba'i sngags ji skad bstan pa de nyid kyis ci rigs par</text></item>
<item><p>361b3</p><section></section><text>sbyar bar bya'o/ /gnas mal gyi gzhi'o zhes bya ba de 'dul ba'i gzhi'i skabs nas 'byung ba bshad zin to// //da ni gnas mal gyi gzhi phran tshegs la sogs pa'i skabs bsdu ba'i phyir phyag 'tshal ba'i gnas mun khrod du phyag dang bcas pa'i tshig brjod par bya'o zhes bya ba</text></item>
<item><p>361b4</p><section></section><text>smras te/ phyag 'tshal ba'i gnas mun khrod du dge slong gis phyag mi bya bar phyag 'tshal lo zhes bya ba'i sgra dang bcas pa'i tshig brjod par bya'o/ /nyen kor du gyur pa gzhan gyis phyag bya bar brtsams pa la phyag mi bya bar mi bya'o zhes bya ba ni/ phyag bya bar 'os pa nyen kor du 'ongs pa</text></item>
<item><p>361b5</p><section></section><text>gzhan gyis phyag bya bar brtsams pa la bdag gis phyag byas zin kyang bla ste yang phyag bya ba'o/ /tshangs pa'i phyag gis ni de byas pa nyid yin no zhes bya ba ni/ tshangs pa'i phyag bya'o/ /tshangs pa'i phyag ces bya ba dge 'dun thams cad gnas gcig tu tshogs pa la spyir phyag bya ba</text></item>
<item><p>361b6</p><section></section><text>ste de byas na phyag de byas pa nyid yin pa'o/ /nang dang bcas pa la phyag mi bya'o zhes bya ba la/ 'dir nang dang bcas pa zhes bya ba ni gnod pa bya ba'i bsam pas nye bar gnas pa yin par rig par bya'i/ rtsod do cog thams cad ni ma yin no/ /des na gnod pa bya ba'i bsam pas nye</text></item>
<item><p>361b7</p><section></section><text>bar gnas pa la phyag bya bar mi rung gi rtsod pa gzhan la ni rung ngo / /'dir gzhung ni gnyis la phyag bya ste/ glo bur du 'ongs pa dag dang gnyug mar gnas pa dag gis phan tshun rgan rims bzhin du phyag bya'o/ /nang dang bcas pa dang spo ba byed pa dag ni ma gtogs so zhes</text></item>
<item><p>362a1</p><section></section><text>gsungs pa yin no/ /phyag 'tshal ba la a rog gya zhes mi bya bar mi bya'o zhes bya ba ni/ gang zag phyag 'tshal ba la a rog gya zhes brjod par bya ba kho na yin pa'o/ /'das pa na phyag bya ba yin pa la ni phyag mi bya ba nyid ma yin no zhes bya ba ni/ sngon 'das</text></item>
<item><p>362a2</p><section></section><text>pa'i dus na de phyag bya ba nyid du gyur pa yin no/ /da ltar phyag bya ba nyid ma yin du zin kyang / sngon gyi gnas skabs de nyid mngon sum du byas te phyag bya bar rung bas de'i phyir de la ni phyag mi bya ba nyid ma yin no/ 'di ni dge slong rgan po khros pa'i dbang gis sdom pa rgyun chad de</text></item>
<item><p>362a3</p><section></section><text>sbrul du gyur pa la dge slong cig shos kyis sngon gyi rgyud de nyid mngon sum du byas te/ 'dud par bya'o zhes gsungs pa'i gleng gzhi yin te/ thams cad la bye brag med par rung pas 'dir spyir mdor byas so/ /sbags pa la phyag mi bya'o zhes bya ba ni/ gang zag sbags</text></item>
<item><p>362a4</p><section></section><text>pa la phyag mi bya'o/ /sbags pas mi bya'o zhes bya ba ni/ gang zag sbags pas gzhan la phyag mi bya ba'o/ /de bdag gir mi bya'o zhes bya ba ni/ sbags pas phyag der bdag gir mi bya'o/ /sbags pa las mi bya'o zhes bya ba ni/ sbags pa gzhan las phyag de</text></item>
<item><p>362a5</p><section></section><text>bdag gir mi bya'o/ /'dir gzhung ni bcom ldan 'das kyis nad pa la blta bar bya'o zhes gsungs pa dang / nad pa blta ba'i dge slong rgan po dag dang / gsar bu dag kyang dong nas de na gsar bu gang dag yin pa de dag ni nad pa de la phyag dag 'tshal bar byed rgan po</text></item>
<item><p>362a6</p><section></section><text>gang dag yin pa de dag la ni/ nad pa de phyag dag 'tshal bar byed pa na de skyo bar gyur nas/ bcom ldan 'das kyis bka' stsal pa/ sbags pa la phyag mi bya'o/ /sbags pas phyag mi bya'o/ /sbags pas phyag bdag gir mi bya'o/ /sbags pa las phyag</text></item>
<item><p>362a7</p><section></section><text>bdag gir mi bya'o/ /sbags pa la phyag 'tshal lam/ sbags pas phyag 'tshal lam/ sbags pas phyag bdag gir byed dam/ sbags pa las phyag bdag gir byed na 'gal tshabs can du 'gyur ro zhes gsungs pa yin no/ /sbags pa ni rnam pa gnyis te/</text></item>
<item><p>362b1</p><section></section><text>tha na so shing yan chad za bas dang / tha na de'i sa byi dor byed pa yan chad mi gtsang bas so zhes bya ba ni/ za bas sbags pa ni tha na so shing yan chad za bas sbags pa yin no/ /mi gtsang bas sbags pa ni tha na mi gtsang ba'i sa byi dor byed pa yan chad kyis sbags pa yin</text></item>
<item><p>362b2</p><section></section><text>no/ /'di la gcer bu nyid dang gos gcig pa nyid ni sbags pa dang 'dra'o zhes bya ba ni/ phyag bya ba 'di la ste/ des na gcer bu la phyag mi bya'o/ /gcer bus phyag mi bya'o/ /gcer bus phyag bdag gir mi bya'o/ /gcer bu las phyag bdag gir mi bya'o/ /de</text></item>
<item><p>362b3</p><section></section><text>bzhin du gos gcig pa la phyag mi bya'o/ /gos gcig pas phyag mi bya'o/ /gos gcig pas phyag bdag gir mi bya'o/ /gos gcig pa las phyag bdag gir mi bya'o/ /phyag ni rnam pa gnyis te/ yan lag lngas phyag 'tshal ba dang / sbrid pa la 'khyud pas</text></item>
<item><p>362b4</p><section></section><text>phyag 'tshal ba'o zhes bya ba ni/ de gnyis gang yang rung ba cig byas na yang phyag 'tshal ba nyid yin no/ /sbrid pa byung ba la sos zhes brjod par mi bya ste/ rgan zhugs dang khyim pa la ni ma gtogs so zhes bya ba ni/ gang zag sbrid pa byung ba la sos zhes brjod par mi</text></item>
<item><p>362b5</p><section></section><text>bya'o/ /gang zag rgan zhugs dang khyim pa la ni ma gtogs te/ de nyid la ni sos zhes brjod du rung ba'o/ /gsar bu de la ni a rog gya zhes bya'o zhes bya ba ni/ gsar bu sbrid pa byung ba de la ni rgan pos a rog gya zhes brjod par bya'o/ /rgan pa la ni phyag bya'o zhes bya ba ni/</text></item>
<item><p>362b6</p><section></section><text>rgan po sbrid pa byung ba de la ni gsar bus phyag bya'o/ /sbrid ba byung na yang ngo zhes bya ba ni/ gsar bu sbrid pa byung na yang rgan po la phyag bya'o/ /'dir gzhung ni gsar bus sbrid pa byung na phyag bya'o zhes gsungs pa yin no/ /de bzhin gshegs pa la tshe dang ldan pa dang ming</text></item>
<item><p>362b7</p><section></section><text>dang rus brjod pas kun du spyad par mi bya'o zhes bya ba ni de bzhin gshegs pa la tshe dang ldan pa zhes brjod pa dang / ming nas brjod pa dang / rus nas brjod pas bod par mi bya'o/ /nye ba'i tshig dang bral bar de'i mtshan nam gdung smos par mi bya'o zhes bya ba ni/ nye</text></item>
<item><p>363a1</p><section></section><text>ba'i tshig dang bcas par mtshan nam gdung smos par mi bya'o/ /'dir gzhung ni 'di ltar nye ba'i tshig dang bcas pas ston par mtshan smos par bya ste/ bcom ldan 'das shAkya thub pa zhes brjod par bya'o zhes bya ba la sogs pa gsungs pa</text></item>
<item><p>363a2</p><section></section><text>yin no/ /rgan pa'i mi bya'o zhes bya ba ni nye ba'i tshig dang bral bar ming dang rus smos par ro/ /'di la gnas brtan dang tshe dang ldan pa ni nye ba'i tshig nyid kyi tshul dang mthun pa yin no zhes bya ba ni rgan pa 'di la'o/ /snga ma la ni ma yin no zhes bya ba ni/ de bzhin gshegs</text></item>
<item><p>363a3</p><section></section><text>pa la ste/ ston pa la gnas brtan dang tshe dang ldan pa zhes bya ba ni nye ba'i tshig nyid kyi tshul dang mthun pa ma yin no zhes bya ba'i tha tshig go/ /lag gi blas 'gro ba dang 'ong ba dang ldan pa'i gzhir gtsug lag khang rab tu gnas par bya'o zhes bya ba ni/ gang du 'gror yang nus la 'ong bar</text></item>
<item><p>363a4</p><section></section><text>yang nus pa'i gzhir ro/ /'dir gzhung ni ma mo las phyogs gang du dang po gtsug lag khang rab tu gnas par byed pa der dge slong lag gi blas/ dang po kho nar gtsug lag khang gi gzhi brtag par bya ste 'ong ba dang ldan pa dang / 'gro ba dang ldan pa dang zhes bya ba la sogs pa gsungs</text></item>
<item><p>363a5</p><section></section><text>pa yin no/ /shing ljon pa dang rdzing bu dang 'chags dag kyang ngo zhes bya ba yang ldan par zhes bya bar sbyar te shing ljon pa dang ldan pa dang rdzing bu dang ldan pa dang 'chags dang ldan pa'i gzhir gtsug lag khang rab tu gnas par bya'o/ /nyen kor dang ngo zhes bya ba ni/ nyen kor dang ldan</text></item>
<item><p>363a6</p><section></section><text>pa'i gzhir gtsug lag khang rab tu gnas par bya ba'o/ /rgyun lugs dang klag cor dang sgra dang tug ring chung bar ro zhes bya ba ni/ rgyun lugs nyung ba dang klag cor chung ba dang / sgra chung ba dang tug ring chung bar gtsug lag khang rab tu gnas par bya'o/ /de la gang du skye bo mang</text></item>
<item><p>363a7</p><section></section><text>po yang dang yang du 'du bar mi 'gyur ba de ni rgyun lugs nyung ba'o/ /rang dbang du gtam zer ba'i phebs par smra ba ni klag cor ro/ /bram ze'i klog pa dang 'dun ma'i tha snyad dang glang po che dang rta la sogs pa'i sgra ni sgra'o/ /rdza rnga la sogs pa'i sgra skad ni tug ring ste de dag chung</text></item>
<item><p>363b1</p><section></section><text>bar ro/ /sbyin pa pos rjes su gnang na gtsug lag khang bya ba'i dngos po las de bya ba'i spyad bya'o zhes bya ba ni/ sbyin bdag gis rjes su gnang na gtsug lag khang bye ba'i rdzas gang yin pa de las lag gi blas bya ba'i spyad bya ba la mi rigs pa med pa'o/ /'dir gzhung ni gal</text></item>
<item><p>363b2</p><section></section><text>te khyim bdag gis rjes su ster na de nyid la spyad nye bar gzhag par bya'o zhes gsungs pa yin no/ /de bzhag pa'i khang pa sbyin no zhes bya ba ni/ lag gi blas bya ba'i spyad de gzhag pa'i khang pa sbyin par bya'o/ /'dir gzhung ni de'i khang pa yang sbyin par bya zhing der gzhag</text></item>
<item><p>363b3</p><section></section><text>par bya'o zhes gsungs pa yin no/ /der dgos pa'i 'bru mar la sogs pa tshod ran par nyo'o zhes bya ba ni/ lag gi las bya ba der dgos pa'i 'bru mar la sogs pa ji dgos pa nyo bar bya ba'o/ /lag gi blas spyi bungs ci 'dra ba de 'dra ba bza'o zhes bya ba ni lag gi blas</text></item>
<item><p>363b4</p><section></section><text>zan ni dge slong bzhi pa dag gis zan gyi spyi bungs ci 'dra bar bza' bar bya'i lhag par mi bya ba'o/ /gtsug lag khang gi spyi bungs kyi zan thang gang dang sbyar zhe na/ lag gi bla de gtsug lag khang gang du gtogs pa'i dge slong gzhan dag gi spyi bungs kyi zan thang dang sbyar te bza'o/ /</text></item>
<item><p>363b5</p><section></section><text>gnas de'i gtsug lag khang med pa nyid yin na nyen kor gyi gtsug lag khang gi'o zhes bya ba ni/ gal te gnas de na gtsug lag khang gzhan med pa nyid yin na nyen kor gyi gtsug lag khang gi zan thad ji tsam pa de tsam bza' bar bya ba'o/ /snum bag gi rnyed pa nod de zhes bya</text></item>
<item><p>363b6</p><section></section><text>ba ni/ bya na yang dge slong gzhan gyi thang bzhin du mnod pa'o// //bam po drug cu dgu pa/ gtsug lag khang dag gi brtsegs ma nyid kyi mtha' ni lnga'o zhes bya ba ni dge slong rnams kyi'o/ /dge slong rnams kyi brtsegs ma nyid ni gsum mo zhes bya ba'i</text></item>
<item><p>363b7</p><section></section><text>mtha'o/ /'dir gzhung ni sil bu dag las dge slong rnams kyi gtsug lag khang ni lnga brtsegs su bya'o/ /dri gtsang khang ni bdun brtsegs so/ /spo khang steng gi bsil khang yang bdun brtsegs so/ /dge slong ma rnams kyi gtsug lag khang ni sum brtsegs so/ /dri gtsang</text></item>
<item><p>364a1</p><section></section><text>khang ni lnga brtsegs so/ /sgo khang steng gi bsil khang yang lnga brtsegs so zhes bya ba la sogs pa gsungs pa yin no/ /dri gtsang khang dang sgo khang steng gi bsil khang dag gi brtsegs ma gnyis kyis lhag par bya'o zhes bya ba ni/ gtsug lag khang pas brtsegs ma</text></item>
<item><p>364a2</p><section></section><text>gnyis kyis lhag par bya ba ste/ dge slong rnams kyi ni bdun brtsegs so/ /dge slong ma rnams kyi ni lnga brtsegs so/ /de dag lci bas 'jig pa nyid yin na brtsegs ma gzhig pa la kha na ma tho ba med do zhes bya ba ni/ dge slong dang dge slong ma'i gtsug lag khang de dag lci bas 'jig</text></item>
<item><p>364a3</p><section></section><text>pa nyid yin na brtsegs ma 'jig pa la kha na ma tho ba med pa nyid yin te/ brtsegs ma ji snyed gzhig pa gcig gam du ma de snyed gzhig par bya'o/ /brtsams pa bskyed pa'am bskyung bar bya ba'i phyir gzhig par yang ngo zhes bya ba yang kha na ma tho ba med do zhes bya bar sbyar te/ gtsug</text></item>
<item><p>364a4</p><section></section><text>lag khang brtsams pa mthar thug pa yo byad la sogs pa dang ldan pas chung ngu chen por bskyed par bya ba'i phyir ram/ yo byad la sogs pa dang mi ldan pa chen po chung ngur bskyung bar bya ba'i phyir gzhig pa la yang kha na ma tho ba med do/ /'dir gzhung ni gal te byed du 'jud mi</text></item>
<item><p>364a5</p><section></section><text>nus na gzhig ste chung ngur byed du gzhug ste 'di la 'gyed par mi bya'o zhes bya ba gsungs pa yin no/ /mchod rten dang sku gzugs dag ni bskyed pa nyid kyi phyir ro zhes bya ba ni/ brtsams pa bshig na kha na ma tho ba med pa ste/ de gnyis brtsams pa bskyung ba'i phyir</text></item>
<item><p>364a6</p><section></section><text>bshig pa ni kha na ma tho bar 'gyur ro/ /rnying pa nyid kyi phyir ni zin kyang mnyam pa'i phyir yang ngo zhes bya ba ni/ mchod rten dang sku gzugs dag rnying pa nyid gsar bus bcos pa'i phyir ni brtsams pa 'ba' zhig tu ma zad kyi zin kyang rung ste/ brtsams pa'am zin</text></item>
<item><p>364a7</p><section></section><text>pa de dag bskyed pa 'ba' zhig gi phyir bshig pa la kha na ma tho ba med par ma zad kyi/ snga ma dang mnyam par bya ba'i phyir gzhig pa la yang kha na ma tho ba med do/ /rnying pa gang la phyir bcos pas bskyed par bya mi nus pa de la mnyam pa la kha na ma tho ba med pa 'di gsungs</text></item>
<item><p>364b1</p><section></section><text>par rig par bya'o/ /phyogs phyir bcos pa'i phyir yang ngo zhes bya ba ni/ mchod rten dang sku gzugs dag gi phyogs gcig rnying pa phyir bcos par bya ba'i phyir bshig pa la yang kha na ma tho ba med do/ /'dir gzhung ni mchod rten dang sku gzugs dag rnying pa na/ bcom</text></item>
<item><p>364b2</p><section></section><text>ldan 'das kyis bka' stsal pa/ phyir bcos par bya'o zhes gsungs pa yin no/ /mdo snga ma'i gzhung ni/ skyang nul gyis sku gzugs dag rnying par gyur pa na/ dge slong dag 'gyod pas phyir mi 'chos par byed pa dang / bcom ldan 'das kyis bka' stsal pa/</text></item>
<item><p>364b3</p><section></section><text>lhag pa'am mnyam par bya'i chung bar ni mi bya'o zhes gsungs pa yin no/ /gdugs la sogs pa dbog pa yang ngo zhes bya ba ni/ rnying pa phyir bcos pa'i phyir mchod rten dang sku gzugs dag las dbog pa la kha na ma tho ba med pa'o/ /stsogs pa zhes bya ba'i sgras ni char khab</text></item>
<item><p>364b4</p><section></section><text>la sogs pa dag kyang bsdu'o/ /gzhan gdags pa'i phyir yang ngo zhes bya ba ni/ rnying pa phyir bcos par bya ba'i phyir dbog pa la kha na ma tho ba med pa 'ba' zhig tu ma zad kyi/ sar pa gzhan gdags pa'i phyir dbog pa la yang kha na ma tho ba med pa'o/ /de'i don du nye bar ma</text></item>
<item><p>364b5</p><section></section><text>bzhag pa dbog par mi bya'o zhes bya ba ni/ gzhan gdags pa de'i don du gdugs la sogs pa nye bar ma bzhag par snga ma dbog par mi bya'o/ /'dir gzhung ni gzhan dag gis gdugs dag phog par gyur nas/ de dag bar du dus byed par gyur pa dang bcom ldan</text></item>
<item><p>364b6</p><section></section><text>'das kyis bka' stsal pa/ ji srid du gzhan dag nye bar ma bzhag pa de srid du dbog par mi bya'o zhes gsungs pa yin no/ /skyes pa'i rabs la sogs pa'i ri mo dang sangs rgyas kyi bka'i yi ge dag kyang ngo zhes bya ba ni/ de dag kyang rnyings pa bcos pa'i phyir phyid pa la kha na</text></item>
<item><p>364b7</p><section></section><text>ma tho ba med do/ /ci zhig gi phyir phyid pa la zhe na/ de'i phyir phyid pa'i bye brag kho na bya ba'i phyir ro zhes bya ba smras te/ gtam rgyud kyi ri mo dang yi ge'i gzhung byid pa'i bye brag gang yin pa de kho na phyir bri ba'i phyir phyid pa la kha na ma tho ba med do/ /'di skad bstan te/ gtam rgyud kyi bye</text></item>
<item><p>365a1</p><section></section><text>brag dang yi ge'i bye brag de gnyis kho na phyir bri ba'i phyir de la dbyid par bya'i gzhan gyi phyir ni ma yin no/ /rtsom par byed pas ma byas na gzhan gyis lhag ma bya'o zhes bya ba ni/ gang gis mchod rten dang gtsug lag khang dag rtsom par byed pas des</text></item>
<item><p>365a2</p><section></section><text>brtsams nas zin par ma byas na/ gzhan gyis de'i lhag ma bya ba la mi rigs pa med pa'o/ /gal te dge 'dun gyi phyir phyed brtsigs na mkhar len sbyin par bya ba nyid do zhes bya ba ni/ gal te dge 'dun gyi phyir sbyin bdag gis gtsug lag khang la sogs</text></item>
<item><p>365a3</p><section></section><text>pa phyed brtsigs na de'i tshe dge 'dun gyis mkhar len gtang bar bya ba nyid yin te 'di la tshul dang mi mthun pa med par shes par bya'o/ /'di'i phyir ces bya ba'i sgra ni cha shas la snyegs kyi cha mnyam pa'i phyir kho na ma yin te/ chung zad tsam brtsigs na zhes bya ba'i tha tshig</text></item>
<item><p>365a4</p><section></section><text>go/ /'dir gzhung ni bcom ldan 'das kyis bka' stsal pa/ gzhi ma zin ma la dge slong dag gis mkhar len gyis bslang bar bya'o/ /dge slong dag nyi ma rangs pa kho nar las byed nas/ bcom ldan 'das kyis bka' stsal pa/ nyi ma rangs pa kho nar las mi</text></item>
<item><p>365a5</p><section></section><text>bya bar 'di ltar lan cig bya'o zhes bya ba gsungs pa yin no/ /des btang ba'i dus ni gal te dgun yin na zas kyi 'og rol du'o/ /gal te so ga yin na zas kyi mdun rol du'o zhes bya ba ni/ mkhar len gyis btang ba'i dus so/ /'dir gzhung ni dge slong dag so ga ni</text></item>
<item><p>365a6</p><section></section><text>zas kyi 'og rol du las byed la/ dgun ni zas kyi mdun rol du las byed nas/ bcom ldan 'das kyis bka' stsal pa/ dgun ni zas kyi 'og rol du las bya la sog ni zas kyi mdun rol du las bya'o zhes bya ba la sogs pa gsungs pa yin no/ /zas kyi bya ba'i dus</text></item>
<item><p>365a7</p><section></section><text>lus par ro zhes bya ba na/ ji srid du zas kyi bya ba lhung bzed bkru ba la sogs pa dag gi dus las yol bar 'gyur ba de srid du las mi bya'o/ /de las byi dor ma byas par 'tsho ba la 'jug par mi bya'o zhes bya ba ni/ mkhar len gyi las de las bkru bshal la sogs pa byi dor</text></item>
<item><p>365b1</p><section></section><text>ma byas par bsod snyoms la 'gro ba la sogs pa 'tsho ba la 'jug par mi bya'o/ /de'i mtha' ni rkang lag bkrus pa nyid do zhes bya ba ni/ byi dor bya ba de'i mtha'o/ /lag gi blas khe'u sus sbyor du gzhug go zhes bya ba ni/ gal te dge slong dag zas kyi mdun rol du las</text></item>
<item><p>365b2</p><section></section><text>byed na de'i tshe lag gi blas khe'u sus sbyor du gzhug go/ /zas kyi 'og rol du ni skom dang rkang lag bsku mnye bya'o zhes bya ba ni/ gal te dge slong dag zas kyi 'og rol du las byed na de'i tshe lag gi blas skom la sogs pa sbyor du gzhug pa'o/ /gnas khang dag gi sgo gdod do zhes</text></item>
<item><p>365b3</p><section></section><text>bya ba ni/ dge 'dun gyi yang rung gang zag gi yang rung ngo / /sgo glegs gzhug go zhes bya ba ni sgor ro/ /lag gzungs dang yang mig dang ko ba'i dum bu dag go zhes bya ba ni/ sgo glegs la gzhug par bya'o/ /skar khung gdod do zhes bya ba ni gnas khang la'o/ /phyogs</text></item>
<item><p>365b4</p><section></section><text>gang du gdod par bya zhe na de'i phyir/ dkyil du'o zhes bya ba smos te rtsig ngos kyi'o/ /dbyibs ci 'dra ba zhe na de'i phyir/ phyi rub la nang yangs pa rgya mtsho'i rnam pa lta bu'o zhes bya ba smras te/ phyi rol gyi kha zhum la nang logs yangs pa rgya mtsho ltar byin gyis yangs pa'o/ /dra ba</text></item>
<item><p>365b5</p><section></section><text>gzhug go zhes bya ba ni skar khung la ste/ dra ba zhes bya ba ni shar ba'o/ /sgo glegs so zhes bya ba ni skar khung la gzhug bar bya ba'o/ /'khor gtan dang gnam gzer dang phred gtan dag go zhes bya ba ni/ sgo glegs de la gzhug par bya'o/ /dbyu gu skam kha bcang ngo zhes bya ba ni/</text></item>
<item><p>365b6</p><section></section><text>sgo dbye ba'i phyir ro/ /gsor gyis bcugs pas brgyu'o zhes bya ba ni/ thags ma brgyu ba'i thabs ni gsor gyis btsugs pa'i thabs kyis bya ba'o/ /gnas khang gi mdun du khyams bya ba'o zhes bya ba ni sgo logs su'o/ /so phag gi gcal bdun nam brgyad gzhug go zhes bya</text></item>
<item><p>365b7</p><section></section><text>ba ni/ gnas khang brtsigs pa'i 'og gzhi'i gcal du so phag rim pa bdun nam brgyad gzhug par bya'o/ /de'i steng du ka tan gyi spang leb po zhes bya ba ni/ so phag gi gcal de'i steng du ka ten gyi spang leb gzhug par bya'o/ /de'i steng du ka ba'i tshar dag go zhes bya ba ni/</text></item>
<item><p>366a1</p><section></section><text>ka tan gyi spang leb de'i steng du ka ba'i tshar dag gzugs pa'o/ /de dag gi steng du ka zhu'i 'dab ma dag go zhes bya ba ni ka ba'i tshar de dag gi steng du ka zhu'i 'dab ma dag gzhug pa'o/ /de dag gi steng du gdung ma dag go zhes bya ba ni/ ka zhu'i 'dab ma de dag gi steng du gdung</text></item>
<item><p>366a2</p><section></section><text>ma dag gzhag par bya'o/ /de dag gi steng du phyam dag go zhes bya ba ni/ gdung ma de dag gi steng du phya ma dag gzhag par bya ba'o/ /de dag gi steng du spang leb dag go zhes bya ba ni/ phyam de dag gi steng du spang leb dgod par bya'o/ /de dag gi steng du so phag chal par dgram mo zhes</text></item>
<item><p>366a3</p><section></section><text>bya ba ni/ spang leb de dag gi steng du so phag tshal par dgram par bya'o/ /de dag gi steng du so phag gi phye ma'i 'jim pa'o zhes bya ba ni/ so phag bkram pa de dag gi steng du so phag gi phye ma'i 'jim pas glan par bya ba'o/ /mi ltung bar bya ba'i phyir lan kan bya'o zhes bya ba ni brtsegs</text></item>
<item><p>366a4</p><section></section><text>ma dag gi steng du'o/ /mi 'gul bar bya ba'i phyir shar ba gzhug go zhes bya ba ni/ lan kan de mi 'gul bar bya ba'i phyir ro/ /'dir shar ba zhes bya ba ni lan kan gyi shing ring po rnam par gzhag pa'i bar du gzungs kyi shing thung ngu gang dag 'jud pa de dag la bya'o/ /de la lcags</text></item>
<item><p>366a5</p><section></section><text>kyi gzer bu dag gis sbyar ro zhes bya ba ni/ shar ba de'i steng du shing de la lcags gzer dag gis gdab cing sbyar ba'o/ /'dzeg pa'i phyir them skas bya'o zhes bya ba ni brtsegs ma dag la'o/ /'og tu rdo las byas pa bar du sa las byas pa steng du shing las byas pa'o zhes bya ba ni</text></item>
<item><p>366a6</p><section></section><text>brtsegs ma dag tu them skas dag go/ /ya gad las 'dzeg par bya'o zhes bya ba ni/ them skas med na'o/ /shing dang smyug ma dang thag pa las byas pa yang ngo zhes bya ba ni/ ya gad ni de gsum gang las byas pa yang rung ba'o/ /rdzing bu dang sgo gang du rdzab mi 'byung bar bya ba'i phyir</text></item>
<item><p>366a7</p><section></section><text>so phag gi gcal gzhug go zhes bya ba ni/ rdzing bu dang sgo gang du rdzab 'byung ba zlog pa'i phyir so phag gi gcal dgram par bya'o/ /de'i steng du so phag gi phye ma'i 'jim pa'o zhes bya ba ni/ so phag gi gcal de'i steng du so phag gi phye ma'i 'jim bas bsku ba'o/ /de'i steng du rdo</text></item>
<item><p>366b1</p><section></section><text>thal gyis so zhes bya ba ni/ so phag gi phye ma'i 'jim pa de'i steng du rdo thal gyi skyang nul gyis bsku bar bya'o/ /med na rkang pa bskyab pa'i phyir shing gi spang leb bo zhes bya ba ni/ gcal ji skad bstan pa'i rdzas de dag med na/ rkang pa bskyab pa'i phyir shing gi</text></item>
<item><p>366b2</p><section></section><text>spang leb gzhug par bya'o/ /yang na bar bar du so phag dag go zhes bya ba ni rkang pa bskyab pa'i phyir gzhug pa'o/ /mchod rten la yang de bzhin no zhes bya ba ni/ rdzab mi 'byung bar bya bar phyir so phag gi gcal gzhug go zhes bya ba nas/ yang na bar bar du so phag go</text></item>
<item><p>366b3</p><section></section><text>zhes bya ba'i bar de dag de bzhin du gzhug pa'o/ /'di la 'dom gang tsam byas pa nyid na byas pa nyid do zhes bya ba ni/ mchod rten 'di la gcal de 'dom gang tsam byas pa nyid na byas pa nyid yin pa'o/ /seng ge'i khri gru bzhi bya'o zhes bya ba ni/ tshes smra ba gzhag pa'i phyir</text></item>
<item><p>366b4</p><section></section><text>ro/ /rkang pa dag la seng ge'i gdong lta bu nyid do zhes bya ba ni/ rkang pa bzhi po dag la seng ge'i gdong lta bu bya bya'o/ /spo ba'i don du gzung ba'i phyir bzhi po de dag la lcags kyi yang mig dag gdags so zhes bya ba ni/ seng ge'i khri de spo ba'i don du gzung ba'i phyir rkang pa</text></item>
<item><p>366b5</p><section></section><text>bzhi po de dag la lcags kyi yang mig dag gdags pa'o/ /thag gu dag gis btags so zhes bya ba ni/ seng ge'i khri'i thags ma'o/ /der stan nang tshangs can gzhug go zhes bya ba ni/ seng ge'i khri der ro/ /steng du bla re'o zhes bya ba ni/ seng ge'i khri de'i steng du</text></item>
<item><p>366b6</p><section></section><text>gdags pa'o/ /dpyangs pa dag go zhes bya ba ni bla re dang seng ge'i khri de las gdags pa'o/ brtan pa la ni so phag las byas pa'i them skas bya'o zhes bya ba ni/ seng ge'i khri gzhan du mi bskyod pa'i chos can brtan pa la'o/ /spo ba la ni shing las byas pa'o</text></item>
<item><p>366b7</p><section></section><text>zhes bya ba ni/ seng ge'i khri gzhan du spo ba la ni shing las byas pa'i them skas bya ba'o/ /ma 'byor na ya gad do zhes bya ba ni/ shing las byas pa'i them skas ma 'byor na de la ya gad gzugs par bya'o/ /rkang rten yang ngo zhes bya ba ni/ gang du rkang pa gnyis 'phyang ba</text></item>
<item><p>367a1</p><section></section><text>der rkang pa gnyis gzhag pa'i tshad ji tsam pa de tsam gyi rkang rten bya'o/ /mchod pa'o zhes bya ba ni/ rkang rten la zhes bya bar shes par bya ste/ gang gi tshe dad pa can dag gis rkang rten la dris byug pa dang / me tog gis g.yogs pa dang mchod</text></item>
<item><p>367a2</p><section></section><text>yon la sogs pa dag gis mchod par byed pa de'i tshe'o/ /de'i steng du lo ma'i chun bu'am rtswa'i chun bu gzhag par bstan pa'i phyir/ steng du lo ma'i chun po'am rtswa'i chun bu gzhag go zhes bya ba smras te/ langs pa'i gnas skabs su dogs pa spang ba'i phyir ro/ /'di ni rkang</text></item>
<item><p>367a3</p><section></section><text>pa gnyis mi 'phyang bar bya ba'i phyir ro zhes bya ba ni/ rkang rten bya ba 'di ni de'i phyir ro/ /'di ni rdos 'grub po zhes bya ba ni rkang pa gnyis mi 'phyang bar bya ba 'di ni rdos kyang 'grub pa'o/ /zan za ba rnams la khwa dang byi'u dang phug ron dag gis mi 'tshe bar bya ba'i phyir bya rgya</text></item>
<item><p>367a4</p><section></section><text>bya'o zhes bya ba ni khyams su'o/ /'dir gzhung ni dge slong dag khyams su zan za ba na/ de dag la khwa dang bye'u dang phug ron dag gis 'tshe nas/ bcom ldan 'das kyis bka' stsal pa/ bya rgya bya'o zhes gsungs pa yin no/ /de ni rnam pa bzhi'o zhes bya ba ni/ bya rgya de'o/ /muny+dza</text></item>
<item><p>367a5</p><section></section><text>las byas pa dang bal ba dza las byas pa dang shan las byas pa dang ras bal las byas pa'o zhes bya ba ni bzhi po de dag ni ka sha dang ku sha la sogs pa gzhan dag gi dpe yin no/ /grwa bzhi dag tu gzungs gzer gdab po zhes bya ba ni khyams kyi'o/ /de dag la gdags so zhes bya ba ni/</text></item>
<item><p>367a6</p><section></section><text>gzungs gzer de dag la bya rgya gdags so/ /shing gi ni 'chag pa dang 'drul bas de'i phyir lcags las byas pa dag go zhes bya ba ni/ gzungs gzer dag go/ /de'i phyogs gcig tu mthongs gdod do zhes bya ba ni/ bya rgya de'i phyogs gcig tu mthongs gdod par bya'o/ /</text></item>
<item><p>367a7</p><section></section><text>de rtsi'i phyir zhe na de'i phyir/ zan zos zin nas 'jug par bya ba'i phyir ro zhes bya ba smras te/ dge slong rnams zan zos zin nas khwa la sogs pa nang du 'jug par bya ba'i phyir ro/ /de dro khar dgab po zhes bya ba ni mthongs de'o/ /dbyar dag khyams su chu</text></item>
<item><p>367b1</p><section></section><text>mi 'byung bar bya ba'i phyir spang leb dag go zhes bya ba ni gzhug go zhes bya bar sbyar ro/ /phyogs gang du zhe na de'i phyir ka ba'i bar dag tu'o zhes bya ba smras so/ /ci thams cad du'am zhe na de'i phyir snang bar bya ba'i phyogs ma gtogs par ro zhes bya ba smras te/ snang ba 'jug</text></item>
<item><p>367b2</p><section></section><text>par bya ba'i phyogs ma gtogs par ro/ /med na seg dag gam re lde dag go zhes bya ba ni/ spang leb dag med na der seg dag gam re lde dag gzhug par bya ba'o/ /dbyar gyi zla ba bzhi po dag gi mthar dbyung ngo zhes bya ba ni/ spang leb la sogs pa'o/ /'khor gyi khyams bya'o</text></item>
<item><p>367b3</p><section></section><text>zhes bya ba ni khyams zlum po bya ba'o/ /gnas bsil bar bya ba'i phyir phyi rol rtsig pas bskor ro zhes bya ba ni/ gnas bsil bar bya ba'i phyir nang du ka ba'i tshar gzugs shing phyi rol rtsig pas bskor bar bya ba dang / dbus su rdzing bu gzhag par bya'o/ /ka ba'i tshar dag gzugs so</text></item>
<item><p>367b4</p><section></section><text>zhes bya ba ni nang du'o/ /skar khung gdod do zhes bya ba ni/ der skar khung mang po dag gdod par bya ba'o/ /ma mtha' dag stan gyi ya mtha' dang thad kar bab par bya'o zhes bya ba ni/ skar khung de dag gi ma mtha' dag khri la sogs pa'i stan tshad ma dag gi ya mtha' dang thad kar bab par</text></item>
<item><p>367b5</p><section></section><text>'gyur ba de ltar 'khor gyi khyams der skar khung mang po dag gdod par bya ba'o/ /dra ba dang sgo glegs dag gzhug pa'o zhes bya ba ni/ skar khung dag la'o/ /zas dang me dang dpongs dang 'chag sa'i khang pa dag bya'o zhes bya ba ni/ zas kyi khang pa dang me'i khang pa dang dbong sa'i khang pa</text></item>
<item><p>367b6</p><section></section><text>dang 'chag sa'i khang pa dag bya ba'o/ /rtsig ngos kyi phyogs 'khor bar glo 'bur dag bya'o zhes bya ba ni/ gtsug lag khang gi rtsig ngos kyi phyogs su rgyun lugs kyi phan chad du gtsug lag khang gi rtsig pa la brten te gnas kyi ched du khang bu g.yogs ma dang bcas pa dag bya'o/ /</text></item>
<item><p>367b7</p><section></section><text>bsti gnas zhes bya ba ni khyams kyi ngo bo nyid yin pas 'di dang tha dad do/ /sa khyim rung ngo zhes bya ba ni/ dge slong dag gi gnas su sa phug rung ba'o/ /dgra gang yang ngo zhes bya ba yang / dge slong dag gi gnas su rung ba ste/ 'dir dgra gang zhes bya ba ni gtsug lag</text></item>
<item><p>368a1</p><section></section><text>khang gi gla dag gi yang thog la sogs pa ste/ pha rol gyi mtshon rdugs par byed pa'i phyir ro/ 'di la lan kan gyi skabs ni khyams dang 'dra'o zhes bya ba ni/ dgra gang 'di la mi ltung bar bya ba'i phyir lan kan bya ba dang / mi 'gul bar bya ba'i</text></item>
<item><p>368a2</p><section></section><text>phyir shar ba gzhug pa dang / de lcags kyi gzer bu dag gis sbyar ba dang / 'dzeg pa'i phyir them skas bya ba la sogs pa'i skabs ni khyams dang 'dra'o/ /rab tu byung ba'i kun dga' ra ba rtsig pas bskor ba nyid kyang ngo zhes bya ba yang rung ngo zhes bya ba'i rjes snyag pa'i phyir</text></item>
<item><p>368a3</p><section></section><text>kyang ngo zhes bya ba'i sgra smos so/ /rtsig pa la chu khung gdod pa nyid kyang ngo zhes bya ba ni/ rab tu byung ba'i kun dga' ra ba gang yin pa de la chu khung gdod pa nyid kyang rung ba'o/ /gtsang dang 'obs dag kyang ngo zhes bya ba yang / rab tu byung ba'i kun dga' ra ba de dag gis bskor ba nyid</text></item>
<item><p>368a4</p><section></section><text>kyang rung ba'o/ /gang zag gi gtsug lag khang yo byad dang bcas pa yang ngo zhes bya ba yang rung ba nyid yin te/ lan kan dang / dra ba dang zas kyi khang pa la sogs pa ni yo byad yin par rig par bya'o/ /sngon po la sogs zad par gyi mtshan ma mngon du bya ba'i phyir gnas khang</text></item>
<item><p>368a5</p><section></section><text>gi rtsig pa dag sngon po la sogs pa rnam pa bzhir bya'o zhes bya ba ni/ zad par sngon po dang / zad par ser po dang / zad par dmar po dang / zad par dkar po'i skye mched kyi mtshan ma dag mngon du bya ba'i phyir gnas khang gi rtsig pa dag sngon po la sogs pa kha dog rnam pa bzhir</text></item>
<item><p>368a6</p><section></section><text>bya'o/ /'dir gzhung ni dge slong zhig zad par sngon po'i skye mched kyi snyom par 'jug pa sgom par byed pa'i dge slong de la re zhig mngon du mi 'gyur ba na/ bcom ldan 'das kyis bka' stsal pa/ gnas khang gi rtsig pa sngon po dang ser po dang dmar po dang dkar po rnam pa bzhir byas te de</text></item>
<item><p>368a7</p><section></section><text>dag mthong nas mngon du byas te/ zad par sngon po'i skye mched kyi snyoms par 'jug pa bsgom par bya'o zhes gsungs pa yin no/ /rab tu byung ba'i kun dga' ra ba la ri mo bri ba nyid du rung ngo zhes bya ba ni/ rab tu byung ba'i gtsug lag khang la ri mo bri ba nyid du rung ba'o/ /gang du</text></item>
<item><p>368b1</p><section></section><text>ci zhig bri bar bya zhe na de'i phyir sgor gnod sbyin lag na rdo rje 'dzin pa la sogs pa bri'o zhes bya ba smras te/ gtsug lag khang gi sgor gnod sbyin lag na rdo rje 'dzin pa la sogs pa dag ri mor bri bar bya'o/ /sgo gang du 'khor ba'i 'khor lo'o zhes bya ba yang / ri mor bri</text></item>
<item><p>368b2</p><section></section><text>bar bya'o zhes bya bar sbyar ro/ /'khor ba'i 'khor lo ci 'dra ba zhe na de'i phyir cha lnga par bya'o zhes bya ba smras te/ 'dir cha lnga pa zhes bya ba'i sgras ni 'gro ba lnga po dag bstan to/ /lha dang mi'i cha dag phyogs gang du bri bar bya zhe na de'i phyir/ steng du lha dang mi rnams so zhes bya ba</text></item>
<item><p>368b3</p><section></section><text>smras te/ 'khor lo'i steng gi phyogs su lha dang mi'i 'gro ba dag bri bar bya'o/ /de nas 'og gi phyogs dag tu sems can dmyal ba dang dud 'gro dang / yi dags kyi 'gro ba dag bri bar zhar la shes par bya'o/ /gling bzhi po dag go zhes bya ba yang bri bar bya'o/ /rdzus</text></item>
<item><p>368b4</p><section></section><text>te skye ba'i sems can zo chun rgyud mo bzhin du 'chi 'pho ba dang skye ba dag kyang ngo zhes bya ba yang ri mo bri bar bya'o/ /dbus su 'dod chags dang zhe sdang dang gti mug dag phug ron dang sprul dang phag gi rnam par ro zhes bya ba ni/ de dag go rims bzhin du yin par ri mo bri bar bya'o/ /</text></item>
<item><p>368b5</p><section></section><text>snga ma de gnyis gti mug gis za bar ro zhes bya ba ni/ 'dod chags dang zhe sdang gi rnam pa phug ron dang sprul gnyis gti mug gi rnam pa phag gis za ba dang 'dra bar bri bar bya ba'o/ /kho ra khor yug tu rten cing 'brel bar 'byung ba'i yan lag bcu gnyis dang thams cad mi rtag</text></item>
<item><p>368b6</p><section></section><text>pa nyid kyis gzung bar bya'o zhes bya ba ni/ 'khor ba'i 'khor lo'i phyi rol gyi mtha' kho ra khor yug tu rten cing 'brel bar 'byung ba'i yan lag bcu gnyis bri bar bya zhing de dag thams cad kyang mi rtag pa nyid kyi srin pos pang du blangs te yan lag lnga char gyis gzung bar zi</text></item>
<item><p>368b7</p><section></section><text>bar bya ba'o/ /steng du sangs rgyas mya ngan las 'das pa'i dkyil 'khor dkar po nye bar ston pa'o zhes bya ba ni/ 'khor ba'i 'khor lo mi rtag pa nyid kyi srin pos gzung bar de'i steng du sangs rgyas bcom ldan 'das kyi sku gzugs bri zhing / de'i drung du mya ngan las 'das pa'i</text></item>
<item><p>369a1</p><section></section><text>gzugs brnyan dkyil 'khor dkar po bri bar bya ste/ sangs rgyas kyi sku gzugs de dkyil 'khor de bzhin la nye bar ston par mdzad pa 'dra bar 'dri bar bya ba'o/ /'og tu brtsam par bya zhing zhes bya ba'i tshigs su bcad pa gnyis so zhes bya ba ni/</text></item>
<item><p>369a2</p><section></section><text>'khor ba'i 'khor lo mi rtag pa nyid kyi srin pos gzung ba de'i 'og tu brtsam par bya zhing zhes bya ba la sogs pa'i tshigs su bcad pa gnyis yi ger bri bar bya ba'o/ /tshigs su bcad pa gnyis gang zhe na/ /brtsam par bya zhing dbyung bar bya/ /sangs rgyas bstan la 'jug</text></item>
<item><p>369a3</p><section></section><text>bar bya/ /'dam bu'i khyim na glang chen bzhin/ /'chi bdag sde ni gzhom par bya/ /gang zhig rab tu bag yod par/ /chos 'dul 'di la spyod 'gyur ba/ /skye ba'i 'khor ba rab spangs nas/ /sdug bsngal tha mar byed par 'gyur/ /zhes gsungs pa yin no/ de</text></item>
<item><p>369a4</p><section></section><text>ston par byed pa gzhag par bya'o zhes bya ba ni/ skye bo lhags pa rnams 'khor ba'i 'khor lo de ston nus pa'i dge slong gtsug lag khang der gzhag par bya ba'o/ /de'i kho ra khor yug tu cho 'phrul chen po dang bdud bcom pa dag go zhes bya ba ni/ sgo khang de'i kho ra khor yug</text></item>
<item><p>369a5</p><section></section><text>tu bcom ldan 'das rdo rje'i gdan la gzhugs te bdud 'dul ba dang / mngon par rdzogs par sangs rgyas te cho 'phrul chen po bstan pa'i rgyud ri mo bri bar bya ba'o/ /khyams su skyes pa'i rabs dag go zhes bya ba ni/ gtsug lag khang gi khyams su skyes pa'i rabs kyi</text></item>
<item><p>369a6</p><section></section><text>sde dag ri mor bri bar bya ba'o/ /dri gtsang khang gi sgor gnod sbyin phreng thogs dag go zhes bya ba ni/ dri gtsang khang gi sgor gnod sbyin lag na phreng thogs dag ri mor bri bar bya ba'o/ /dpong sa'i khang par gnas brtan gyi gral dag go zhes bya ba ni/ dpong sa'i rtsig ngos</text></item>
<item><p>369a7</p><section></section><text>su gnas brtan chen po 'phags pa kun shes kauN+Di n+ya la sogs pa dgra bcom pa'i dge 'dun rnams kyi gzugs ri mor bri bar bya'o/ /mdzod kyi sgor gnod sbyin lag na myu gu thogs pa dag go zhes bya ba ni/ mdzod kyi sgor gnod sbyin lag na rin po che'i myu gu dang snye ma dang</text></item>
<item><p>369b1</p><section></section><text>dog pa dang / 'bru thogs pa dag ri mor bri bar bya'o/ /zas kyi khang par lag na bza' ba dang bca' ba thogs pa dag go zhes bya ba ni/ bkad sar gnod sbyin lag na bca' ba dang bza' ba thogs pa dag ri mor bri bar bya ba'o/ /bsro gang gi khang par lag na myu gu dang bum</text></item>
<item><p>369b2</p><section></section><text>pa thogs pa dag go zhes bya ba ni/ bsro gang gi khang par gnod sbyin lag na bum pa dang myu gu thogs pa dag ri mor bri bar bya ba ste/ bum pa ni khrus kyi don nyid du dgos la myu gu ni gding ba'i don nyid du dgos pa'i phyir ro/ /me khang du grul bum me sbar bar byed pa dag kyang</text></item>
<item><p>369b3</p><section></section><text>grul bum gyi bu byi dor la sogs pa byed pa dang me sbar bar byed pa dag dang sbyin bdag mar me thogs pa dang lha'i pho nya dag go zhes bya ba ni/ me bud pa'i khang par grul bum me sbar bar byed pa dag ri mor bri bar bya ste/ de dag ni me la dbang bar grags pa'i phyir ro/ /der grul</text></item>
<item><p>369b4</p><section></section><text>bum gyi bu byi dor la sogs pa byed pa dang me sbar bar byed pa dag kyang ri mor bri bar bya'o/ /der sbyin bdag gang yin pa 'khor dang bcas pa mar me thogs pa yang ri mor bri bar bya ste/ me bud pa'i khang pa de ni mun gnag pa'i phyir mar me gzugs par gsungs pa'i phyir ro/ /der lha'i</text></item>
<item><p>369b5</p><section></section><text>pho nya dag kyang ri mor bri bar bya ste/ lha'i pho nya zhes bya ba ni/ sems can skye ba dang rga ba dang na ba dang 'chi ba la sogs pa de dag ste/ de dag na skyo ba bskyed par bya ba'i phyir dang / dge ba'i phyogs la mngon par bya ba'i phyir ro/ /chu'i khang par klu lag na bum pa thogs pa rgyan</text></item>
<item><p>369b6</p><section></section><text>sna tshogs kyis brgyan pa dag dang klu'i bu mo chu 'drim par byed pa dag go zhes bya ba ni/ chu'i khang par de dag ri mo bri bar bya ba ste klu rnams ni chu la dbang ba'i phyir ro/ /nad pa'i rung ba'i khang par de bzhin gshegs pa nad pa'i rim gro mdzad pa'o zhes bya ba ni/ sman khang</text></item>
<item><p>369b7</p><section></section><text>du ni de bzhin gshegs pa nad pa'i rim gro mdzad pa ri mor bri bar bya ba'o/ /bshang ba dang gci ba'i skyabs su dur khrod dag gam mgo'i thod pa dag go zhes bya ba ni/ chab khung sa rnam pa gnyis su ni dur khrod rgyas pa'am mgo'i thod pa la sogs pa rus pa'i keng rus dam dum</text></item>
<item><p>370a1</p><section></section><text>dag ri mor bri par bya'o/ /gtsug lag khang bla gab med pa ma yin par me du ba dang bcas pa bud par yang mi bya bcang bar yang mi bya'o zhes bya ba ni/ ri mo ma rung bar 'gyur ba spang ba'i phyir ro/ /bla ga ba med par ni nyes pa med do/ /spyil</text></item>
<item><p>370a2</p><section></section><text>bar ni thams cad mi bya'o zhes bya ba ni/ sa gzhi spyil ba'am brdungs pas 'jam por ni me du ba can dang du ba med par thams cad bud par yang mi bya bcang bar yang mi bya ba'o/ /de'i don du zhugs ling bcang bar bya'o zhes bya ba ni me bud pa dang de'i don du zhugs ling bcang bar</text></item>
<item><p>370a3</p><section></section><text>bya ba'o/ /me la dgos pa gyo mo la sogs pa'i snod ni zhugs ling zhes bya'o/ /'dir gzhung ni dge slong dag dgun smad kyi dus su lhags pas nyen nas spyil bar me 'bud par byed pa ni spyil ba ma rung bar gyur nas/ bcom ldan 'das kyis bka' stsal pa/ spyil bar me</text></item>
<item><p>370a4</p><section></section><text>'bud par mi bya'o zhes bya ba la sogs pa gsungs pa yin no/ /mnyam par bcer ba'i phyir lcags kyi phra skom mo zhes bya ba ni/ bcang bar bya'o zhes bya bar sbyar te/ me'i phyogs phan tshun nas bskul ba ni mnyam par bcer ba zhes bya'o/ /lcags kyi phra skam zhes bya ba ni</text></item>
<item><p>370a5</p><section></section><text>lcags kyi thal phyags so/ /shing gi g.yog pas kyang las de 'grub bo zhes bya ba ni/ shing gi g.yog pa zhes bya ba ni shing gi thal phyags kyis kyang phra skam gyi las de 'grub po/ /khang skyong gis gtsug lag khang nyi ma re re zhing phyag dar bya'o zhes bya ba ni gtsug</text></item>
<item><p>370a6</p><section></section><text>lag khang gi khang skyong gis nyi ma re re zhing gtsug lag khang phyag dar bya'o/ /ci mtha'i phyogs thams cad dam zhe na de'i phyir/ mi nus na mkho ba'i phyogs so zhes bya ba smras te/ gtsug lag khang mtha' dag phyag dar byed mi nus na gtsug lag khang gi phyogs gang mkho ba de dag</text></item>
<item><p>370a7</p><section></section><text>phyag dar bya'o/ /lhag ma ni tshes brgyad dam tshes bcu bzhi la gaN+DI brdungs te dge 'dun thams cad kyis chos dang ldan pa'i gtam gyis sam 'phags pa mi smra ba nyid kyis so zhes bya ba ni/ mkho ba'i phyogs kyi lhag ma phyag dar ma byas pa gang yin pa de dag ni tshes brgyad</text></item>
<item><p>370b1</p><section></section><text>dam bcu bzhi'i dus su dge 'dun thams cad kyis ji skad smos pa'i rim pa des phyag dar bya'o/ /chos kyi 'dun sar chag chag dang lci ba 'jam po'i byug pas byug go zhes bya ba ni/ gso sbyong dang dgag dbye la sogs pa chos kyi 'dun ma'i gnas der chag chag</text></item>
<item><p>370b2</p><section></section><text>gdab par bya/ lci ba 'jam po'i byug pas bsku bar bya'o/ /mjug tu khrus bya'o zhes bya ba ni/ phyag dar la sogs pa zin pa'i mjug tu de'i tshe khrus bya ba'o/ /yang na rkang lag bkru'o zhes bya ba ni mjug tu'o/ /chus brlan pas lus kyang byug go zhes bya ba ni/</text></item>
<item><p>370b3</p><section></section><text>lag pa chus brlan pas lus kyi rdul phyi pa'i phyir lus la byug par bya'o/ /snum bag gis nyed pa bya'o zhes bya ba ni/ tshes brgyad dang bcu bzhi dang bco lnga la'o/ /dkon mchog gi don du phyag dar byas pa dang / zhal zhal byas pa dang / dri gtsang khang dang sku gzugs</text></item>
<item><p>370b4</p><section></section><text>dang mchod rten dang srog shing gi grib ma la gtsug lag khang gi tshigs su bcad pa gdon cing bgom mo zhes bya ba ni/ de dag la mi bgom du mi rung na drang srong gis gsungs pa'i tshigs su bcad pa gdon cing bgom par bya'o/ /nyi ma de nyid la gnas mal la so sor</text></item>
<item><p>370b5</p><section></section><text>brtag pa dang bcos par bya'o zhes bya ba ni tshes brgyad dang bcu bzhi'i nyi ma de nyid la mal cha dang stan dang / gding ba la sogs pa so sor brtag pa dang bcos par bya ba'o/ /sus de la so sor brtag par bya zhe na de'i phyir/ rdol ba la sogs pa dang ldan pa dag gis so zhes bya</text></item>
<item><p>370b6</p><section></section><text>ba smras te mal cha la sogs pa'o/ /sus bcos par bya zhe na de'i phyir/ gnas pa dag gis so zhes bya ba smras te/ de dag nyid kyis 'dir mkhan po dang slob dpon dag gi mal stan la sogs pa bcos par bya'o/ /gnas mal gyi gzhi chag chag dang phyag dar dang lcib</text></item>
<item><p>370b7</p><section></section><text>'jam po'i byug pas bsku par bya'o zhes bya ba ni/ gnas khang la sogs pa gnas mal gyi gzhi dag de na gnas pa'i dge slong dag gis chag chag la sogs pa bya ba'o/ /mal cha dri mas gos pa sprug par bya'o zhes bya ba ni/ gal te sprugs pas dri ma dang bral bar 'gyur na'o/ /</text></item>
<item><p>371a1</p><section></section><text>gal te ha cang na bkru'o zhes bya ba ni/ gal te ha cang dri ma can du gyur na 'gyur byed kyi chu la sogs pas bkru bar bya ba'o/ /chag chag btab pa'i 'og tu phyag go zhes bya ba ni/ chag chag btab pa'i 'og tu phyag dar bya ba'o/ /de'i 'og tu bsham mo</text></item>
<item><p>371a2</p><section></section><text>zhes bya ba ni/ phyag dar byas pa'i 'og tu mal stan bsham par bya ba'o/ /gzhi rdul dang bcas pa ma sprugs pa la mi bya'o zhes bya ba ni/ mal cha dang stan gyi gzhi'i khri la sogs pa rdul dang bcas pa nyid yin na de ma sprugs pa'i steng du mal dang stan bsham par mi bya'o/ /</text></item>
<item><p>371a3</p><section></section><text>bsham par bya ba dag las gos gcig sprugs par spyad do zhes bya ba ni mal stan bsham par bya ba de dag gi nang nas gcig cig khri la sogs pa sprug cing phyi ba'i rdul phyags su spyad par bya ba'o/ gos ji lta bu zhig ce na de'i phyir ngan pa'o zhes bya ba smras te thams cad kyi tha ma'o/ /</text></item>
<item><p>371a4</p><section></section><text>de bcos so zhes bya ba ni/ sprug pa'i don du spyad pa'i gos ngan pa de'o/ /mi nus pa nyid na ras mar byas te shing bu'i rtse mo la btags nas sprug go zhes bya ba ni/ des khri la sogs pa dag sprug go zhes bya bar sbyar te/ gos ngan pa de ha cang zhigs ches par gyur na</text></item>
<item><p>371a5</p><section></section><text>gang gi tshe des khri la sogs pa dag sprug par mi nus shing phyir bcos su mi rung ba de'i tshe gos zhigs pa de ras mar byas te dam dum du gshegs nas shing bu'i rtse mo la btags te sbrang yab bzhin du des khri la sogs pa dag sprug par bya'o/ /de ltar yang mi rung ba nyid</text></item>
<item><p>371a6</p><section></section><text>yin na sbyin pa po'i bsod nams mngon par spel ba dang yun ring ba nyid du bya ba'i byir lci ba dang sa dag bsres te ka ba dang rtsig pa'i ser ka glan par bya'o zhes bya ba ni/ /de ltar ras mar byas kyang khri la sogs pa sprug par mi nus pa nyid yin na ji skad smos pa de bzhin bya ba'o/ /sgo</text></item>
<item><p>371a7</p><section></section><text>gang dang khyams su mal bca' ba dang bcas na yang gzung bar mi bya'o zhes bya ba ni/ de dag tu mal bca' bar yang mi bya la gzhan gyis bcas na yang rang gis gzung bar mi bya'o/ /sbyin pa po mya ngan bsang ba'i phyir phul ba des mthong bar gzhag par mi bya'o zhes bya ba ni/</text></item>
<item><p>371b1</p><section></section><text>rgyal po gsal rgyal gyis rang gi ma shi ba'i mya ngan bsang ba'i phyir ma'i mal khri dge 'dun la phul ba dge slong dag gis sgo gang dang khyams su bshams pa rgyal pos mthong nas yang mya ngan langs pa byung ba'i mtha' las bcas pa yin te/ de lta bu'i rdzas sbyin bdag</text></item>
<item><p>371b2</p><section></section><text>gis mthong bar mi bya'o/ /sgra mi snyan pa'i gnyen po'i phyir tshes brgyad dang bcu bzhi dag la khyams su bsham par bya'o zhes bya ba ni/ sbyin bdag gis mthong bar mi bya ba'i phyir rdzas de sbas pa na/ gal te gzhan dag 'di skad ces dge slong de dag gis mal khri de brkus so</text></item>
<item><p>371b3</p><section></section><text>zhes bya ba la sogs pa'i sgra mi snyan pa skur pa dang phyar ka dang dri ngas su 'gyur ba de bsal ba'i phyir gnyen po'i phyir tshes brgyad dang bcu bzhi la sogs pa dus dus su sbyin bdag de med pa'i skabs su mal khri la sogs pa de dag khyams la sogs pa dag tu bshams shing</text></item>
<item><p>371b4</p><section></section><text>gzhan gyis mthong bar bya'o/ /khri dang khri'u bcang bar bya ba'o zhes bya ba ni/ gang zag gis kyang ngo / /spyil ba mi nyams par bya ba'i phyir khri rkang gi mthil mnyam par bcas par bya'o zhes bya ba ni/ sa gzhi spyil ba 'jam po mi nyams par bya ba'i phyir ro/ /yang na de'i</text></item>
<item><p>371b5</p><section></section><text>'og tu phub ma'i phung po bzhag pa'am de ras mas dkri bar bya'o zhes bya ba ni/ spyil ba mi nyams par bya ba'i phyir yang na khri rkang de'i 'og tu phub ma'i phung bu blugs pa'am khri rkang de ras mas dkri bar bya'o/ /dge 'dun ma yin pas rkang pa bris pa'i khri'u bdag gir bya ba</text></item>
<item><p>371b6</p><section></section><text>bstan par mi bya'o zhes bya ba ni/ dge 'dun ma yin pa gang zag gis rkang pa ri mo bris pa'i khri'u bcang bar mi bya'o/ /'dir gzhung ni/ dge slong gzhan dag khri'u rkang pa khra bo rang gis byed du mi 'jud la/ gzhan dag las thob pa ni 'chang bar byed pa dang / bcom</text></item>
<item><p>371b7</p><section></section><text>ldan 'das kyis bka' stsal pa/ de lta bas na dge 'dun la ni khri'u rkang pa khra bo thob pa dang byed du bcug pa rjes su gnang ngo / /gang zag la ni rnam pa thams cad rjes su mi gnang ngo zhes gsungs pa yin no/ /stan bzang po dang rgyab rten dang bcas pa'i rten yang mi</text></item>
<item><p>372a1</p><section></section><text>bya'o/ /zhes bya ba yang dge 'dun ma yin pas bdag gir bya ba bsten par mi bya'o/ /stan bzang po zhes bya ba ni stan tshad chen po'o/ /rgyab rten dang bcas pa'i stan zhes bya ba ni/ lus kyi rgyab rten dang bcas pa'i stan no/ /mar me'i sdong</text></item>
<item><p>372a2</p><section></section><text>bu yang mi bya'o zhes bya ba ni shing ljon pa'i rnam pa 'dra ba'i mar me'i sdong bu yang dge 'dun ma yin pas bdag gir bya ba bsten par mi bya'o/ /'dir gzhung ni dge 'dun la ni yal ga gcig pa'i mar me'i sdong bu rnyed na yang rjes su gnang ngo / /gang zag la ni rjes su mi</text></item>
<item><p>372a3</p><section></section><text>gnang ngo / /yal ga gnyis pa dang mang po yang de bzhin no zhes gsungs pa yin no/ /kha cig las ni yal ga du ma pa zhes so zhes bya ba ni/ lugs kha cig las ni yal ga du ma dang ldan pa'i mar me'i sdong bu dge 'dun ma yin pas bdag gir bya ba bsten par mi bya'o/ /</text></item>
<item><p>372a4</p><section></section><text>yal ga kha cig dang ldan pa bdag gir byas pa la ni nyes pa med do zhes 'byung ngo / /stan nang tshangs can gru bzhi dang sngas nang tshangs can bcang bar bya'o zhes bya ba ni/ dge 'dun dang gang zag gis kyang ngo / /stan nang tshangs can zhes bya ba ni shing bal can no/ /sngas nang</text></item>
<item><p>372a5</p><section></section><text>nang tshangs can gyi rnam pa bstan pa'i phyir khru bzhi dang do pa nyis bltab tu byas te/ btsem mo zhes bya ba smras te/ srid du ni khru bzhi pa nyis bltab zheng du ni khru do pa nyid bltab tu byas te btsem mo/ /shing bal gyis brdzang ngo zhes bya ba ni/ stan nang tshangs can dang sngas nang</text></item>
<item><p>372a6</p><section></section><text>tshangs can dag go/ /so sor brtag par ma byas par nyal bar mi bya'o zhes bya ba ni/ mal dang stan la so sor brtag par ma byas par der nyal bar mi bya'o/ /'dir gzhung ni/ nyal bar byed na so sor brtags te nyal bar bya'o zhes gsungs pa yin no/ /dran pa nye bar</text></item>
<item><p>372a7</p><section></section><text>ma bzhag par mi bya'o zhes bya ba ni nyal bar mi bya ba ste/ 'dir dran pa zhes bya ba ni/ dge ba brtsams pa dang / 'brel ba dang / dge ba'i phyogs gzhan dang 'brel ba dag dus ji lta ba bzhin du ldang ba dang / 'brel pa dang / lus dang gos mi 'phyar ba dang 'brel ba'i dran pa</text></item>
<item><p>372b1</p><section></section><text>yin par rig par bya'o/ /gzhan dang lhan gcig khri'am stan nam gzhan la cig car mi bya'o zhes bya ba ni nyal bar mi bya ba ste/ gzhan zhes smos pa ni stegs bu la sogs pa dag bsdu'o/ /ngo tsha shes pas med na stan so sor bting ste gtur bu'am lhung bzed</text></item>
<item><p>372b2</p><section></section><text>kyi snod la sogs pas bar du bcad nas dran pa nye bar gzhag ste nyal bar bya'o zhes bya ba ni/ dge slong ngo tsha shes shing khrel yod pas ni khri la sogs pa mal tha dad pa med pa na/ gding ba'i stan so sor bting ste chos gos kyi gtur bu'am lhung bzed kyi snod la sogs</text></item>
<item><p>372b3</p><section></section><text>pas bar du bcad nas dran pa nye bar gzhag ste khri'am stan nam gzhan de'i steng du gzhan dang lhan cig nyal bar bya'o/ /'di ni phan tshul lus reg pa spang ba'i phyir ro/ /gsum las lhag pa mang ba dang lhan cig khri las 'dzeg pa nyid bsten par mi bya'o zhes bya ba ni/ gang zag</text></item>
<item><p>372b4</p><section></section><text>gsum las lhag pa mang po dang lhan cig tu khri gcig gi steng du 'dzegs pa dang 'dug pa dang nyal bar mi bya'o/ /'di skad bstan te/ khri gcig gi steng du gang zag gnyis sam gsum ni 'dzeg pa dang 'dug pa dang nyal bar bya'i/ bzhi yan chad ni mi bya'o/ /khri ring</text></item>
<item><p>372b5</p><section></section><text>po la ni gnyis las mi bya'o zhes bya ba ni/ lhag par mang po dang lhan cig 'dzeg pa nyid bsten par mi bya ba'o/ /khri'u la gcig ma yin pas mi bya'o zhes bya ba ni gcig po kho na de la 'dug par bya'o/ /de ni khri thung ngu'i dpe yin par blta bar bya'o/ /shing gi spang leb la ni stobs</text></item>
<item><p>372b6</p><section></section><text>ci yod pa dang go ci yod pa las shes par bya'o/ /lo gsum las lhag pas bar du chod pa dang lhan cig stan la 'dug par mi bya'o zhes bya ba ni/ dge slong rdzogs par bsnyen pa'i dus lo gsum las lhag pas bar du chod cing khyad zhugs pa rgan pa dang lhan cig stan gcig la</text></item>
<item><p>372b7</p><section></section><text>'dug par mi bya ste/ 'di ltar gzhon pa ches rgan pa dang lhan cig tu 'dug par mi rigs pa'i phyir ro/ /'dir lo gsum las lhag pas bar du chod pa zhes smos pa ni/ bsnyen par rdzogs pa'i lo grangs yin gyi na tshod ni ma yin te/ des na lo gsum las lhag na mi rung gi /</text></item>
<item><p>373a1</p><section></section><text>lo gsum yan chad ni rung bar shes par bya'o/ /khyim gzhan du stan gzhan med na mkhan po dang yang dran pa nye bar gzhag ste stan gcig la 'dug par bya'o zhes bya ba ni/ khyim pa'i khyim gzhan du gal te stan gzhan med na mkhan po dang yang stan gcig la</text></item>
<item><p>373a2</p><section></section><text>'dug pa bsten par bya ste/ 'di ni mkhan po yin te gus pa dang bcas pas 'dug par bya'o snyam du dran pa nye bar gzhag ste 'dug par bya'o/ /khyim pa dang gang du'ang mi bya'o zhes bya ba ni/ khyim pa dang ni khyim gzhan yang rung gtsug lag khang yang rung ste/ /gang du yang stan</text></item>
<item><p>373a3</p><section></section><text>gcig la 'dug par mi bya'o/ /bsnyen par ma rdzogs pa dang yang mi bya'o zhes bya ba ni/ bsnyen par ma rdzogs pa dang gang du yang stan gcig la 'dug par mi bya'o/ /za ma dang ma ning dang ma bsad pa la sogs pa dang mu stegs can dang mu stegs can du zhugs pa dang rku thabs su</text></item>
<item><p>373a4</p><section></section><text>gnas pa dang tha dad par gnas pa dang gnas par mi bya ba dag dang mi bya'o zhes bya ba ni/ de dag dang gang du yang stan gcig la 'dug pa bsten par mi bya'o/ /bslab pa byin pa dang mi bya'o zhes bya ba yang gang du yang stan gcig la 'dug pa bsten par mi bya'o/ /ar mo ni ga ni</text></item>
<item><p>373a5</p><section></section><text>bsnyen par rdzogs pa dang bcas pa'i dge 'dun 'dus pa las gzhan pa'i stan nyid yin no zhes bya ba ni/ ar mo ni ga ni bsnyen par rdzogs pa dang bcas pa'i dge 'dun 'dus pa las gzhan pa'i gnas su stan nyid yin pa'o/ /gang gi phyir de lta yin pa de'i phyir dge 'dun 'dus</text></item>
<item><p>373a6</p><section></section><text>pa las gzhan par yang ar mo ni ga de la lo gsum las lhag pas bar du chod pa dang lhan cig 'dug pa bsten par mi bya'o/ /'dir bsnyen par rdzogs pa dang bcas pa zhes smos pa ni/ bsnyen par ma rdzogs pa dang lhan cig dge 'dun tshogs na yang 'dug par mi bya'o zhes</text></item>
<item><p>373a7</p><section></section><text>bstan pa'i phyir smos so/ /stegs bu ni ma yin no zhes bya ba ni/ stegs bu ni sar gyur pa nyid yin pas stan nyid ma yin no/ /dog pa'i gnod par gyur na ltung ba med do zhes bya ba ni/ 'dus pa'i skabs kyi bslab pa'i gzhi de dag thams cad la 'di dmigs kyis bsal ba yin</text></item>
<item><p>373b1</p><section></section><text>no/ /'dir gzhung ni btsun pa dge slong khyim pa dang lhan cig stan nang tshangs can gcig las mchis su rung ngam/ nye ba 'khor mi rung ste rkyen de lta bu dag yod na ni rung ngo zhes gsungs pa yin no/ /gnas mal sbed pa ni gal te gnyis yod na gcig gis khri'am khri'u</text></item>
<item><p>373b2</p><section></section><text>bskur zhing cig shos kyis stan nang tshangs can la sogs pa'o zhes bya ba ni/ gal te gang zag gnyis yod na de ltar bskur bar bya ba'o/ /'dir bye brag tu ma smos pas dge 'dun gyi 'ba' zhig tu ma zad kyi gang zag gi yang rung ngo / /dge 'dun gyi de snying mi brtse bar mdun nas</text></item>
<item><p>373b3</p><section></section><text>drang ba dang g.yas g.yon nas drang bar mi bya'o zhes bya ba ni/ dge 'dun gyi mal cha dang stan la sogs pa'i gnas mal de snying mi brtse zhing ltos pa med par mdun nas tshur brang zhing bshal ba dang klo g.yas g.yon nas drang zhing bshal bar mi bya'o/ /ci nas kyang de du ba dang dri ma</text></item>
<item><p>373b4</p><section></section><text>dang rdul dag gis gos par 'gyur ba de ltar mi bya'o zhes bya ba ni/ dge 'dun gyi gnas mal de'o/ /de mi gtsang ba'i skyabs dang nye bar bsten par mi bya'o zhes bya ba ni/ dge 'dun gyi gnas mal de bshang ba dang gci ba'i skyabs dag dang nye bar bcang ba dang bzhag pa bsten par</text></item>
<item><p>373b5</p><section></section><text>mi bya ba'o/ /nyams pa dor bar mi bya'o zhes bya ba ni/ dge 'dun gyi gnas mal stan la sogs pa de dag rlan pa dang / gsher ba dang rdul chags pa dang rdol pa la sogs pas nyams pa phyi rol du dor bar mi bya ba'o/ /'o na ji ltar zhe na de'i phyir bsrad pa dang</text></item>
<item><p>373b6</p><section></section><text>bskam pa dang sprug pa dang bu gu glan par bya'o zhes bya ba smras te/ gnas mal de'o/ /ral ba la lhan ring ngo zhes bya ba ni gnas mal ral ba dang gas pa dag la lhan ring gis glan par bya ba'o/ /dbus zegs na mtha' gnyis dbus nyid du'o zhes bya ba ni/ gal te gnas</text></item>
<item><p>373b7</p><section></section><text>mal gyi dbus zags shing mtha' gnyis sran de'i tshe mtha' gnyis dbus nyid du bya ba'o/ /der 'os pa kha bsgyur ro zhes bya ba ni/ kha bsgyur bar 'os pa'i gnas mal kha bsgyur bar bya ba'o/ /phyir bcos mi nus pa nyid yin na dkon mchog la phul ba'i mar me gang zag sbyin</text></item>
<item><p>374a1</p><section></section><text>bdag yin pa yang rung ba dag gis snying po nyid du spyad do zhes bya ba ni/ gal te gnas mal mi rung ba nyid du gyur pas phyir bcos mi nus pa nyid yin na de'i tshe dkon mchog gsum la phul ba'i mar me gang zag sbyin bdag yin pa rung ba dag gis snying po nyid</text></item>
<item><p>374a2</p><section></section><text>du spyad par yang rung ba bya ste/ dge 'dun sbyin bdag yin pa'i mar me dag 'ba' zhig gi snying por spyad par bya bar ma zad do/ /der mi mkho ba nyid yin na 'jim pa dang bsres te dkon mchog dag gi rtsig pa dang ka ba dang sgo glegs kyi ser ka dag byug pa'i phyir de la nan tan bya'o zhes</text></item>
<item><p>374a3</p><section></section><text>bya ba ni gnas mal de sngar bstan pa'i mar me'i snying po der mi mkho ba nyid yin na de'i tshe 'jim pa dang lhan cig bsres te/ dkon mchog dag gi rtsig pa dang ka ba dang sgo glegs kyi ser ka dag byug par bya ba'i phyir bsrad pa dang bskam pa dang sprug pa de la nan tan bya ba'o/ /</text></item>
<item><p>374a4</p><section></section><text>gnas mal ji lta bur gyur pa sus bsrad pa la sogs pa'i nan tan bya zhe na de'i phyir/ bskos pa ni mnos pas so zhes bya ba smras te/ gnas mal bskos pa ni gang zag gang gis mnos pa des bsrad pa la sogs pa nan tan bya'o/ /lhag ma ni dge 'dun gaN+DI brdungs</text></item>
<item><p>374a5</p><section></section><text>pas bsdus te'o zhes bya ba ni/ gnas mal bskos pa'i lhag ma ma bskos pa ni dge 'dun gaN+DI brdungs pas bsdus te dge 'dun du gyur pa'i dge slong thams cad kyis bsrad pa la sogs pa la nan tan bya ba'o/ /dge 'dun gyis rku 'phrog byed pa mthong la dus na mi zlogs par</text></item>
<item><p>374a6</p><section></section><text>mi bya'o zhes bya ba ni/ dge 'dun gyis dngos po la chom rkun las rku 'phrog byed pa mthong la gal te phyir bzlog nus na mi zlogs par mi bya ste bzlog pa kho nar bya ba'o/ /rku 'phrog ni dpe tsam du zad de chud za bar 'gyur ba dag la yang cho ga de bzhin du bsgrub par bya ba'o/ /skrag pa na dge</text></item>
<item><p>374a7</p><section></section><text>'dun gyis yal bar mi dor ro zhes bya ba ni chom rkun la sogs pas skrag pa na dge 'dun gyis dngos po yal bar mi 'dor ba'o/ /gnas su ma son gyi bar du khyer bar byed pas longs spyad par bya ba nyid yin no zhes bya ba ni/ skrag pa na dge 'dun gyis dngos po yal bar bor</text></item>
<item><p>374b1</p><section></section><text>te blangs pa gang yin pa de ni dge slong gi gnas su ma son gyi bar du gang gis khyer bar byed pa'i gang zag de nyid kyis longs spyad par bya ba nyid yin pa'o/ /de rang gi gnas su bskur bar mi 'grub na gnas gzhan du longs spyad bas yongs su spyad par bya'o zhes bya ba ni/ gal te</text></item>
<item><p>374b2</p><section></section><text>rdzas de rang gi gnas su bskur bar mi 'grub na gnas gzhan du yongs su longs spyad pas yongs su spyad pa'o/ /gnas gzhan gyi zas dang yo byad kyi rnyed pa gnas gzhan du yongs su spyad par mi bya'o zhes bya ba ni/ gnas gzhan gyi zas kyi rnyed pa bza' ba dang bca' ba la sogs pa</text></item>
<item><p>374b3</p><section></section><text>dang yo byad kyi rnyed pa mar me dang 'bru mar dang / rkang pa bsku ba dang mchil lham dang gos dang gdugs dang shing dang rtsa ba dang sdong bu dang 'dab ma dang me tog dang / 'bras bu dang sman la sogs pa dag gnas der gnas pa mi bstan pas gnas gzhan du drang zhing yongs su spyad par</text></item>
<item><p>374b4</p><section></section><text>mi bya'o/ /de de la sbyin par mi bya'o zhes bya ba ni/ gnas gzhan gyi zas dang yo byad kyi rnyed pa de gnas gzhan du za bar byed pa de la dge 'dun gyis sbyin par mi bya ba'o/ /nod pa 'bul du gzhug par bya ba nyid do zhes bya ba ni gnas gzhan du za bar byed pa des gnas gzhan gyi</text></item>
<item><p>374b5</p><section></section><text>zas dang yo byad kyi rnyed pa mnos pa gang yin pa de dge 'dun gyis nod par byed pa'i gang zag de nyid phyir 'bul du gzhug par bya'o/ /mi khugs na 'bog pa'o zhes bya ba ni/ gal te nod pa de ma rnyed dam mthu dang ldan pa la brten pa'i phyir de las zas dang yo byad kyi rnyed pa de phyir ma</text></item>
<item><p>374b6</p><section></section><text>khugs na gang zag gang gis nod pa de la phog pa'i gang zag 'bog 'bog pa de nyid dge 'dun gyi phyir dbul du gzhug par bya'o/ /'dir gzhung ni dge slong gzhan du gnas pas gzhan du khyer te cung zad ci tsam zos pa thams cad rin tshang bar byas te 'bul du gzhug par bya'o</text></item>
<item><p>374b7</p><section></section><text>zhes gsungs pa yin no// //bam po bdun cu pa ste tha ma'o/ /cha dbang ba dag gis dge 'dun gyi rtswa dang shing mi mkho ba rang gi dang 'dra bar spyad pa la kha na ma tho ba med do zhes bya ba ni/ gang dag de thob cing de'i cha dbang ba dag gis dge 'dun gyi rtswa</text></item>
<item><p>375a1</p><section></section><text>dang / shing dge 'dun gyi 'khor na skye zhing yongs su ma bzung ba gang yin pa mi mkho ba de dag rang gi dang 'dra ba spyad pa kha na ma tho ba med pa'o/ /ma bskos par 'khor zhing spyad pa la ji ltar 'ongs pas yin gyi rgan rims kyis ma yin no zhes bya ba ni/</text></item>
<item><p>375a2</p><section></section><text>dge 'dun gyi yo byad gang zag sgo gcig tu ma bsos pas res kyis 'khor zhing spyad pa zangs la sogs pa mar me bzhin du cig car spyad par bya ba ma yin pa la ni ji ltar 'ongs pa spyad par bya'i/ rgan rims kyis spyad par bya ba ni ma yin te/ de ma bsgos na dang po su 'ongs pa</text></item>
<item><p>375a3</p><section></section><text>de la g.yar por sbyin par bya'o/ /bsgos na ni bskos pa'i tshe na gang gis mnos pa de bdag po nyid yin no/ /cig car brnyas na ni de'o zhes bya ba ni/ gal te cig car brnyas par gyur na ni cig car brnyas pa de rgan rims kyis spyad par bya ba'o/ /ma zin na de las</text></item>
<item><p>375a4</p><section></section><text>'brel bar mi bya'o zhes bya ba ni/ gang zag gang gis brnyas pa de'i gos kha bsgyur pa la sogs pa'i las brtsams pa ma zin na ma bskos pa'i 'khor zhing spyad pa zangs la sogs pa de las dbral bar mi bya ste/ gzhan gyi mthus dbrog par mi bya'o zhes bya ba'i tha tshig go/ /</text></item>
<item><p>375a5</p><section></section><text>des bkru bar chus bkang la 'bags pa nyid na de yin no zhes bya ba ni/ de bkru bar zhes bya ba rkang pa de bkru ba'i rkang khrus sar gal te chus rkang pa 'ba' zhig gos pa nyid yin na brtsams pa ma zin pa nyid yin pa ste/ ma zin na de dang dbral bar mi bya'o zhes bya bar sbyar te/ des rkang pa</text></item>
<item><p>375a6</p><section></section><text>bkrus ma zin gyi bar du gzhan gyi rkang khrus sa'i go dbrog par mi bya'o zhes bya ba'i tha tshig go/ /chab khung sa der zhugs pa nyid na'o zhes bya ba ni/ bshang ba dang gci ba'i chab khung sa der zhugs pa nyid na ma zin pa nyid yin pas/ ma zin na de dang dbral bar mi bya'o zhes bya bar sbyar</text></item>
<item><p>375a7</p><section></section><text>te des bshang ba dang gci ba ma zin gyi bar du gzhan gyi chab khung sa'i go dbrog par mi bya'o zhes bya ba'i tha tshig go/ /bsgom pa'i phyir 'dug pa la bslang bar mi bya'o zhes bya ba ni/ bsam gtan la sogs pa bsgom pa'i phyir 'dug pa gzhan gyi mthus bslang bar mi bya'o/ /de la</text></item>
<item><p>375b1</p><section></section><text>rgan rims su mi bya'o zhes bya ba ni sgom pa de la rgan rims su mi bya'i ji ltar 'os pas bya ba ste/ sgom pa'i yo byad stan la sogs pa dag la ji ltar 'thob pas longs spyad par bya'i rgan rims su longs spyad par bya ba ma yin no zhes bya ba'i tha tshig go/ /'dir gzhung ni dge slong</text></item>
<item><p>375b2</p><section></section><text>dag spong ba'i khang pa na 'khod cing dge ba'i phyogs ngag byed pa na/ drug sde dag lhags te nged cag rgan no zhes slong bar byed pa dang / bcom ldan 'das kyis bka' stsal pa/ 'di la rgan rims su mi bya'o zhes gsungs pa yin no/ /dge slong las dang zas kyis 'bags</text></item>
<item><p>375b3</p><section></section><text>pa mi bya'o zhes bya ba ni/ dge slong las dang zas brtsams bas 'phags pa bslang bar mi bya'o/ /byug ris ma yin par 'dug par mi bya'o zhes bya ba ni/ rang gi go ma yin pa ni byug ris ma yin pa ste/ der 'dug par mi bya'o/ /bya ba byas na 'khor zhing spyad par 'dod pa yod na bcang</text></item>
<item><p>375b4</p><section></section><text>bar mi bya'o zhes bya ba ni/ dge slong gis rang gi gos kha bsgyur ba la sogs pa dang rkang pa bkru ba la sogs pa dang / bshang gci bya ba la sogs pa bya ba byas zin nas dge 'dun gyi 'khor zhing spyad pa zangs la sogs pa dang / rkang khrus sa la sogs pa dang chab khung sa la sogs</text></item>
<item><p>375b5</p><section></section><text>pa gzhan 'dod pa yod na mi bcang mi brnog par gtang bar bya ba'o/ /bar du don gyi ched nyid du khri'u las langs pa ni bya ba byas pa nyid ma yin no zhes bya ba ni/ gos kha bsgyur ba dang gdang la gzar ba dang dbog pa mi slebs pa bsnyags pa'i ched du rkang rten khri'u btsugs pa</text></item>
<item><p>375b6</p><section></section><text>las bar du don gyi dbang nyid du khri'u las bab pa ni/ da dung las snga ma brtsams pa ma zin pas bya ba byas pa nyid ma yin te/ de'i skabs su gzhan khri'u 'dod pa yod na bskur bar mi bya'o/ /gzhan la yang de bzhin du ci rigs par sbyar ro/ /de'i dus na de la chos gos sam</text></item>
<item><p>375b7</p><section></section><text>pus 'khyud gzhag par bya'o zhes bya ba ni/ bar du don gyi ched nyid du khri'u las ldang pa de'i dus na khri'u de la rang gi chos gos sam pus 'khyud gzhag par bya'o/ /de ni khri'u bya ba ma byas par kha brngam du 'phrog pa'i skabs med par bya ba'i phyir ro/ /'dod pa yod la gnas yod na</text></item>
<item><p>376a1</p><section></section><text>dge 'dun gyis spags pa nyid bsten par mi bya'o zhes bya ba ni/ dge slong gi dge 'dun gyi 'khor zhing spyad par zangs la sogs pa blangs te/ tshon la sogs pas spags shing rang gi bya ba byas pa ma zin pa'i tshe 'dod pa gzhan yod la/ bdag la</text></item>
<item><p>376a2</p><section></section><text>snod la sogs pa gnas gzhan yod na dge 'dun gyi snod spags pa de rang gi bya ba byas ma zin kyang mi bsten par bya ste bskur bar bya ba'o/ /'di skad bstan te dge slong gang gis dge 'dun gyi yo byad de blangs shing spags pa de ma zin pa'i tshe de 'dod pa'i gang zag gzhan yod la</text></item>
<item><p>376a3</p><section></section><text>bdag la yang yo byad gzhan yod na de'i tshe dge 'dun gyi yo byad de byo ste bskur bar bya'o/ /don yod na rnam pa de lta bu las bral par byas pa la kha na ma thob med do zhes bya ba ni/ gang zag de dge 'dun gyi yo byad 'dod pa phyi ma shos de la don yod pa nyid yin na/ gang zag snga ma shos</text></item>
<item><p>376a4</p><section></section><text>la rang gi snod gzhan yod bzhin du dge 'dun gyi yo byad gang zag phyi ma la mi ster na gang zag rnam pa de lta bu de las gang zag phyi ma shos kyis dge 'dun gyi snod de na de'i spags pa 'dug pa de de rang gi snod gzhan der bya ste/ dge 'dun gyi 'khor zhing spyad pa'i yo byad de de las bral</text></item>
<item><p>376a5</p><section></section><text>bar byas te khyer ba la kha na ma tho ba med pa'o/ /don med na ni bral bar mi bya'o/ /dge 'dun gyis mchig dang mchi gu bcang bar bya'o zhes bya ba ni/ mchi ga ces bya ba ni lan tshwa la sogs pa btags pa'i phyir ro/ /'og gzhir bzhag pa'i rdo leb bo/ /de'i mchi gu zhes bya ba ni/</text></item>
<item><p>376a6</p><section></section><text>mchig de'i steng nas lan tshwa la sogs pa 'thag par byed pa'i rdo leb chung ngu 'phred kar gzhag pa'o/ /'dreg mkhan gyi lag cha yang ngo zhes bya ba yang / bcang bar bya'o zhes bya ba'i rjes snyeg pa'i phyir yang ngo zhes bya ba'i sgra smos te/ dge slong dag gis dge 'dun gyi phyir</text></item>
<item><p>376a7</p><section></section><text>bcang bar bya ba'o/ /snod du bcug ste rtsig pa la gzhag go zhes bya ba ni/ 'dreg mkhan gyi lag cha'o/ /'dir gzhung ni dge slong gi dge 'dun gyi phyir 'dreg mkhan gyi lag cha bcang bar bya zhing snod du bcug ste rtsig pa la gzhag par bya'o zhes gsungs pa yin no/ /snod</text></item>
<item><p>376b1</p><section></section><text>ces bya ba ni 'dreg mkhan gyi lag cha'i snod yin par shes par bya'o/ /ste'u dang sta re dang gzod ba sogs pa dang de dag gi snod dang bcas pa yang ngo zhes bya ba la yang / dge 'dun gyis bcang bar bya'o zhes bya ba'i rjes snyeg pa'i phyir yang ngo zhes bya ba'i sgra smos te/</text></item>
<item><p>376b2</p><section></section><text>dge 'dun gyis ste'u dang sta re dang gzong la sogs pa dang de dag gi snod dang bcas pa bcang bar bya ba'o/ /sogs pa zhes smos pa'i sgras ni/ spyang phra mo la sogs pa dag bsdu'o/ /de dag gi snod ces smos pas ni shing mkhan gyi lag cha'i snod dag bsdu'o/ /'dir gzhung ni</text></item>
<item><p>376b3</p><section></section><text>shing dag gshegs par mi nus nas/ bcom ldan 'das kyis bka' stsal pa/ dge 'dun gyi phyir sta re dang gzong dag bcang bar bya'o/ /dge slong zhig gi khri chag nas dge slong des smras pa kho bo la bzo yod de zhes bya bas na/ bcom ldan 'das kyis bka' stsal pa/</text></item>
<item><p>376b4</p><section></section><text>dben pa'i phyogs su bya'o/ /dge 'dun gyis ste'u dang snod dag kyang bcang bar bya'o/ /gang zag gi 'chang na 'gal tshabs can du 'gyur ro zhes bya ba gsungs pa yin no/ /des dge slong la g.yar po nyid du sa las byas pa yan chad sbyin no zhes bya ba ni/ dge 'dun des dge slong</text></item>
<item><p>376b5</p><section></section><text>shing bzo byed pa de la lag cha'i snod tha na sa las byas pa yan chad kyang g.yar po nyid du sbyin par bya'o/ /dge slong mas 'ching bu'i snod bcang bar mi bya'o zhes bya ba ni rnam pa thams cad du'o/ /thams cad kyis 'bru mar snod bcang bar bya'o zhes bya ba ni dge slong dang dge slong ma</text></item>
<item><p>376b6</p><section></section><text>thams cad kyis so/ /phul gang man chad nas phul byed yan chad shong ba'o zhes bya ba ni/ 'bru mar snod kyi tshad de phul gang la ni dbus kyi srang brgyad kyi tshad do/ /phul phyed la ni dbus kyi srang bzhi'i tshad do/ /lcags kyi dog le yang ngo zhes bya ba ni dge slong dang dge slong ma</text></item>
<item><p>376b7</p><section></section><text>thams cad kyis bcang bar bya'o/ /de'i lcags sgyed kyang ngo zhes bya ba ni/ lcags kyi dog le'i lcags sgyed rkang gsum pa'am rkang bzhi pa yang bcang bar bya ba'o/ /sa las byas pa'i thab kyang ngo zhes bya ba ni/ rgya thab dang sgyed [(]po [,]pu [)]yang bcang bar bya'o/ /gnang ba thob pas 'khar</text></item>
<item><p>377a1</p><section></section><text>ba'o zhes bya ba ni/ 'khar ba'i gnang ba thob pa thams cad kyis 'khar ba bcang bar bya ba'o/ /dra ba kha dog gcig pa yang ngo zhes bya ba yang gnang ba thob pa thams cad kyis bcang bar bya ba'o/ /'dir dra ba zhes bya ba ni bya rgya'i rnam pa lta bu yin par</text></item>
<item><p>377a2</p><section></section><text>shes par bya ste de kha dog gcig pa bcang bar bya'o/ /'dir gzhung ni bcom ldan 'das kyis dra ba nye bar gzhag par bya'o zhes bka' stsal pa dang / drug sde dag gis tshon sna lnga ba'i dra ba dag nye bar gzhag pa nas/ bcom ldan 'das kyis bka' stsal pa/ tshon sna lnga pa'i</text></item>
<item><p>377a3</p><section></section><text>dra ba dag nye bar gzhag par mi bya'o zhes gsungs pa yin te/ de'i phyir dra ba kha dog gcig pa yang ngo zhes smos so/ /de sbyin par bya'o zhes bya ba ni 'khar ba dang dra ba'i gnang ba de sbyin par bya ba'o/ /ci thams cad la'am zhe na de'i phyir rgas pa dang na ba dag la'o zhes bya ba</text></item>
<item><p>377a4</p><section></section><text>smras te/ rgas pa dang na ba dag gis dge 'dun la gsol nas/ dge 'dun gyis gsol ba dang gnyis kyi las kyis gnang ba sbyin par bya'o/ /de'i sngags ni/ dge 'dun btsun pa rnams gsan du gsol/ /bdag dge slong ming 'di zhes bgyi ba rgas 'khogs shing</text></item>
<item><p>377a5</p><section></section><text>nyam chung la bro 'tshal zhing sbyor mi bzod de dge 'dun las 'khar ba gnang ba gsol na thugs brtse ba can dge 'dun btsun pa rnams kyis thug sa brtse ba'i slad du/ bdag dge slong ming 'di zhes bgyi ba rgas 'khogs shing nyam chung ba la bro 'tshal zhing stong mi bzod pa la/ 'khar</text></item>
<item><p>377a6</p><section></section><text>ba gnang ba stsal du gsol/ lan gsum du bzlas/ dge 'dun btsun pa rnams gsan du gsol/ /dge slong ming 'di zhes bgyi ba rgas 'khogs shing nyam chung la bro 'tshal zhing sbyor mi bzod pa 'di dag dge 'dun las 'khar ba gnang ba gsol na/ gal te dge 'dun gyi</text></item>
<item><p>377a7</p><section></section><text>dus la bab cing bzod na/ dge 'dun gyis gnang bar mdzod cig dang / dge 'dun gyis dge slong ming 'di zhes bgyi ba rgas 'khogs shing nyam chung la bro 'tshal zhing sbyor mi bzod pa la 'khar ba gnang ba gsol to/ /'di ni gsol ba'o zhes bya ba la sogs pa gsungs pa</text></item>
<item><p>377b1</p><section></section><text>yin no/ /dra ba gnang ba gsol ba dang sbyin pa'i sngags ni 'khar ba gnang ba zhes 'byung ba ming brjes la/ skabs der dra ba gnang ba zhes bya ba smos te dra ba gnang ba nyid brjod par bya'o/ /de gnyis tshig gcig gis sbyin pa yang srid do zhes bya ba ni/ 'khar ba dang dra ba gan</text></item>
<item><p>377b2</p><section></section><text>ba de nyid sngags kyi tshig gcig gis cig car du gsol ba dang sbyin du yang rung ngo / /sdig sbrul la sogs pa'i gnyen po'i phyir 'khar ba sgra dang bcas pa bcang ngo zhes bya ba ni/ sdig sbrul mang ba'i yul du des 'tshe ba'i gnyen por dge slong gis 'khar ba'i me tog gsong</text></item>
<item><p>377b3</p><section></section><text>gdangs snying po can sgra dang bcas pa bcang bar bya'o/ /sngar rgan po dang nad pa dag la gnang ba sbyin pa'i 'khar ba ni gnas brtan pa'i phyir be con sbom po rjes su gnang ba yin no/ /'khar gsil ni dgos pa gzhan gyi dbang gis gsungs so/ /'di ni sdig sprul la sogs pa'i</text></item>
<item><p>377b4</p><section></section><text>gnyen po'i phyir rjes su gnang ba yin pas de'i phyir de gsum tha dad par shes par bya'o/ /yu ba'i rtsa ba nas gas na sbu gu bskon no zhes bya ba la yu ba zhes bya ba'i sgras ni 'khar ba gnang ba thob pa'i 'khar ba'i yu ba dang 'khar gsil gyi yu ba dang gos kyi srog shing gi yu ba</text></item>
<item><p>377b5</p><section></section><text>dag gzung ngo / /de dag gi rtsa ba ma thog na/ lcags kyi bu gu ngos gcig zhabs bcug pa bskon par bya ba'o/ /ya thog ni dkri bas so zhes bya ba ni/ yu ba de dag gi ya thog gas na dkri ba bskon par bya ste/ lcags kyi glegs bus kun nas 'khor bar dkri bar bya'o/ /</text></item>
<item><p>377b6</p><section></section><text>'dir gzhung ni rgyal po'i khab kyi grong khyer gyi bsil ba'i tshal gyi dur khrod na sdig sbrul dag mang pas/ de na dge slong dur khrod du 'gro ba dag sdig sprul dag gis zin nas/ bcom ldan 'das kyis bka' stsal pa/ de lta bas na sdig sprul bzlog pa'i phyir 'khar ba sgra</text></item>
<item><p>377b7</p><section></section><text>can rjes su gnang ngo zhes bya ba'i bar du gsungs pa yin no/ /gos kyi srog shing zhes bya ba ni gos kyi gdang yin no/ /smyig ma mkhan gyis byas pa'am lo ma las byas pa'i gdugs bcang bar bya'o zhes bya ba ni/ smyig mas 'tsho ba ni smyig ma mkhan te/ des byas pa'i gdugs</text></item>
<item><p>378a1</p><section></section><text>ni smyig ma mkhan gyis byas ba'i gdugs so/ /de ni skye bo thams cad kyi don du gdugs khra bo bkra ba dag byed pas de 'dir nyes pa med par bstan pa'i phyir smyig ma mkhan gyis byas pa'i zhes smos so/ /lo ma las byas pa'i gdugs ni 'phral gyi rang bzor</text></item>
<item><p>378a2</p><section></section><text>byas pa yin te/ de gnyis gang 'byor ba bcang bar bya'o/ /yu ba ni lus kyi tshad do zhes bya ba ni gdugs kyi yu ba'i srid kyi tshad ni lus kyi srid kyi tshad dang mnyam par bya'o/ /des grong dbus su 'gro bar mi bya'o zhes bya ba ni/ gdugs des grong gi dbus su 'gro bar mi bya'o/ /gal</text></item>
<item><p>378a3</p><section></section><text>te lam gyi dbang gis ni glor bsnyal te'o zhes bya ba ni gal te lam gyi dbang gis grong dbus su mi 'gror mi rung na/ gdugs de glor bsnyal te 'gro bar bya'o/ /char 'bab pa nyid ni bsod snyoms la rgyu bar bya'o zhes bya ba ni/ gdugs kyis grong dbus so/ /yu ba la gzhar du</text></item>
<item><p>378a4</p><section></section><text>mi rung ba nyid ma yin no zhes bya ba ni/ gos bskyab pa'i phyir yu ba la gzhar zhing yib tu mi rung ba ma yin te rung ba kho na'o/ /yu ba ni byi dor bya'o/ /chad na khyim dag tu gzhag go zhes bya ba ni/ char pa chad na de'i tshe drung na 'dug pa'i khyim gang yin pa der gdugs de brtags te gzhag</text></item>
<item><p>378a5</p><section></section><text>pa'o/ /'byung kar blang ngo zhes bya ba ni/ gang du bzhag pa'i grong de nas phyir 'byung kar gdugs de blang ba'o/ /gtsug lag khang na gnas pa'i skabs bshad zin to// //da ni gnas gzhan na gnas pa'i skabs brjod par bya ste/ rol mo mkhan gyi gnas dang /</text></item>
<item><p>378a6</p><section></section><text>smad 'tshong ma'i gnas dang / chang 'tshong ma'i gnas dang / rgyal po'i pho brang dang / gdol ba'i khyim gyi gnas dag bsten par mi bya'o zhes bya ba ni/ spyod yul ma yin pa'i gnas lnga po de dag tu 'jug par mi bya'o/ /mi gtsang ba'i skyabs dang nye bar 'dug par</text></item>
<item><p>378a7</p><section></section><text>mi bya'o zhes bya ba ni/ 'jug pa'i phyir song na yang de'i nyen kor du bsdad par mi bya'o/ /'dir gzhung ni/ gleng gzhi dag las de lta bas na dge slong gis chab khung sar song na 'du 'dzis gnas par mi bya'o/ /de'i nyen kor du lung dbog par mi bya/ bklag par mi bya/ kha</text></item>
<item><p>378b1</p><section></section><text>thon mi bya'o zhes bya ba la sogs pa gsungs pa yin no/ /gos rin po cher gyur pas dgon par gnas par mi bya'o zhes bya ba ni la ba rin po che la sogs pa rin che bas so/ /ldum bu ni me ru ka'i phye mas la ba la srog chags dag mi 'byung ngo zhes bya ba ni/ ldum bu de'i</text></item>
<item><p>378b2</p><section></section><text>phye mas btab na la ba la sril la sogs pa srog chags dag mi 'byung zhing de dag gis zos par mi 'gyur ba'o/ /shing kun gyis kyang ngo zhes bya ba ni/ shing kun gyi phye mas kyang la ba la srog chags dag mi 'byung ba'o/ /shing nim pa dang ba sha ka'i lo ma dag gis kyang ngo zhes</text></item>
<item><p>378b3</p><section></section><text>bya ba ni/ shing de gnyis kyi lo ma dag gi phye mas kyang la ba la srog chags dag mi 'byung ba'o/ /rim pa der song na de la shin tu phan pa nyid do zhes bya ba ni/ gos kyi rim pa gcig tu phye ma song zhing btab na rim pa gzhan la shin tu phan pa nyid yin te/ de'i mthus</text></item>
<item><p>378b4</p><section></section><text>rim pa gzhan la yang shin tu phan pa nyid yin pa'o/ /skam pa yang de'i don nyid yin no zhes bya ba ni/ gos skam pa yang srog chags mi skye ba nyid de'i don nyid yin pa'o/ /'dir gzhung ni dus dus su bskam par bya'o gsungs pa yin no/ /dgon pa pas phyogs dang</text></item>
<item><p>378b5</p><section></section><text>lam dang tshes grangs dang nyi ma dang rgyu skar dag la mkhas par bya'o zhes bya ba ni/ dgon pa pas de dag shes par bya ba'o/ /rtag tu me dang chu yod par ro zhes bya ba ni/ dgon pa pas de gnyis rtag tu yod par bya'o/ /phye dang ras ma dag dang / sbrang rtsi dang zhun mar</text></item>
<item><p>378b6</p><section></section><text>dag ci 'byor pa nye bar gzhag go zhes bya ba ni/ dgon pa pas de dag ci 'byor ba bcang bar bya ba ste/ de ni chom rkun pa'i gnod pa zlog pa'i phyir ro/ /'dir gzhung ni phye dang sbrang rtsi dang zhun mar ci 'byor ba nye bar gzhag par bya'o zhes gsungs pa yin no/ /gal te zas las</text></item>
<item><p>378b7</p><section></section><text>lhag byung na yang ngo zhes bya ba ni/ gal te zas las lhag rol lus par gyur na yang nye bar gzhag par bya'o/ /dge slong mas dgon par gnas par mi bya'o zhes bya ba ni rnam pa thams cad du'o/ grong khyer gyi nang du dbyar khang bya'o zhes bya ba ni dge slong mas so/ /des de'i</text></item>
<item><p>379a1</p><section></section><text>phyir sgor 'dug par mi bya'o zhes bya ba ni/ dge slong ma des dbyar khang de'i phyir sgor 'dug par mi bya'o/ /snang yal can du mi bya'o zhes bya ba ni 'dug par te/ 'dir snang yal can zhes bya ba ni/ skar khung 'ba' zhig tu ma zad kyi/ gang du phyi rol</text></item>
<item><p>379a2</p><section></section><text>snang ba thams cad yin par rig par bya'o/ /lam gyi gzhi mdor mi bya'o zhes bya ba yang 'dug par ro/ /gos med pa can gyis mi bya'o zhes bya ba ni/ dge slong ma gos med pa can gyis thams cad du 'dug par mi bya'o/ /de la rngul gzan ni gos nyid yin no zhes bya ba ni/</text></item>
<item><p>379a3</p><section></section><text>bstan ma thag pa'i mod de la'o/ /dpung pa gnyis ma g.yogs par khyim pa'i drung du mi bya'o zhes bya ba ni/ dge slong mas rngul gzan gyi gos nyid gyon du zin kyang dpung pa gnyis ma g.yogs par khyim pa'i drung du 'dug par mi bya'o/ /de'i skyil mo krung gi gnas su skyil mo</text></item>
<item><p>379a4</p><section></section><text>krung phyed do zhes bya ba ni/ dge slong mas de'i skyil mo krung gis 'dug pa'i gnas su ni skyil mo krung phyed kyis 'dug par rig par bya ste/ des skyil mo krung phyed kyis ting nge 'dzin la 'dug par bya'o zhes bya ba'i tha tshig go/ /zag byed kyi sgor srog chags mi 'jug par bya</text></item>
<item><p>379a5</p><section></section><text>ba'i phyir gos la sogs pas g.yogs so zhes bya ba ni dge slong mas mo mtshan gyi sgor 'bu sbrang la sogs pa srog chags phra mo mi 'jug par bya ba'i phyir gos la sogs pas g.yogs par bya ba'o/ /dge slong dag gis dge slong ma gtsug lag khang du 'jug pa dag bzlog par</text></item>
<item><p>379a6</p><section></section><text>mi bya'o zhes bya ba ni/ dge slong dag gis dge slong ma dge 'dun gyi gtsug lag khang du 'jug pa dag phyir bzlog par mi bya'o/ /de dag gtam mi 'dri ba dang mi gdams pa dang / gso sbyong dang dgag dbye gzhag pa dag gis yongs su gdul bar bya'o zhes bya ba ni/ dge</text></item>
<item><p>379a7</p><section></section><text>slong dag gis dge slong ma de dag tshul bzhin ma yin par byed na gtam 'dre bar mi bya ba la sogs pa dag gis yongs su gdul bar bya zhing dul ba thob par bya'o/ /des dge slong rjes su gnang ba byed du ma bcug par gtsug lag khang du 'jug par mi bya'o zhes bya ba ni/ dge slong</text></item>
<item><p>379b1</p><section></section><text>ma des dge slong rjes su gnang bar byed du ma bcug cing go bar ma byas par dge slong gi gtsug lag khang du thug thub tu 'jug par mi bya'o/ /dge slong gis de la ji ltar rjes su gnang bar bya zhe na/ de'i phyir khyod nad dang bcas pa ma yin na rjes su gnang ngo zhes bya ba smras</text></item>
<item><p>379b2</p><section></section><text>te/ gal te khyod dge slong rnams dang zhe 'gras pa ma yin na rjes su gnang ngo zhes rjes su gnang bar bya'o/ /ci de bzhin rjes su gnang par bya'am zhe na de'i phyir/ dri bas zhe 'gras pa med pa nyid nges par shes par byas te'o zhes bya ba smras te/ dri ba gang gi dge slong ma de la zhe</text></item>
<item><p>379b3</p><section></section><text>'gras pa med cing rnyog pa med pa nyid du ston pa'i dri ba des zhes bya ba'i tha tshig go/ /gnas kyi yang dag par sbyar ba'i skabs rdzogs so// //da ni sba ba'i rnam par gzhag pa dang yongs su bskyang ba'i skabs brjod par bya ste/ phred gtan dang gnam gzer dang 'khor gtan dang sgo</text></item>
<item><p>379b4</p><section></section><text>lcags dang lde mig kyog po dag gtsug lag khang bsdam pa'i phyir yang dag par sbyar ro zhes bya ba ni/ gtsug lag khang gi sgo la sogs pa bsdam pa'i phyir sta gon bya'o/ /sgo lcags zhes smos pas ni sgo gtan yang brjod pa yin no/ /'dir gzhung ni bcom ldan 'das kyis</text></item>
<item><p>379b5</p><section></section><text>bka' stsal pa/ dge slong dag lnga po 'di dag ni sdom par byed pa dag yin te/ lnga gang zhe na/ phred gtan dang gnam gzer dang / 'khor gtan dang sgo lcags dang sde mig kyog po ste/ de dag gtsug lag khang na bdog na thams cad dge skos kyis bcang bar bya'o</text></item>
<item><p>379b6</p><section></section><text>zhes gsungs pa dang / rnam par 'byed pa las kyang dge 'dun gyi gnas brtan dge slong gis dge skos la tshe dang ldan pa khyod kyis sgo bcad dam/ gtsug lag khang so sor brtags sam zhes dri bar bya'o zhes gsungs pa dang / ma mo las kyang bcom ldan 'das kyis dge</text></item>
<item><p>379b7</p><section></section><text>slong rnams la gnas mal bsrung ba'i phyir lde mig kyog po rjes su gnang ngo zhes gsungs pa yin no/ /dge skos kyis dgongs kar gtsug lag khang bsdams nas so sor brtag par bya'o zhes bya ba ni/ dge skos kyis mtshan mo'i thun dang po'i char gtsug lag khang gi sgo la</text></item>
<item><p>380a1</p><section></section><text>sogs pa bsdams nas gtsug lag khang so sor brtag par bya'o/ /'jigs pa dang bcas pa nyid yin na thun pa nyid kyis mel tshe bya'o zhes bya ba ni/ gal te gtsug lag khang 'jigs pa dang bcas pa nyid yin na/ de'i tshe dge slong rnams kyis</text></item>
<item><p>380a2</p><section></section><text>thun tu klag pa'i thun pa nyid kyis mel tshe bya ba'o/ /der gyur pas nyal ba dang snyoms par 'jug pa dag spang ngo zhes bya ba ni/ mel tshe'i thun par gyur pa des nyal ba dang snyoms par 'jug pa dag nges par spang bar bya ste/ gzhan du na yid rton pa la 'khus par 'gyur ro/ /der</text></item>
<item><p>380a3</p><section></section><text>dge 'dun gyi gnas brtan gyis dge skos la dam gzhag byas pa nyid dri bar bya'o zhes bya ba ni/ gtsug lag khang der dge 'dun gyi gnas brtan gyis dge skos la sgo bcad pa la sogs pa dam gzhag byas pa nyid smra bar bya'o/ /gal te yang dag par sbyar ba dag gis ma</text></item>
<item><p>380a4</p><section></section><text>bsdams pa nyid na gtsug lag khang brlag na dge skos 'jal du gzhug par bya ba nyid yin no zhes bya ba ni/ gal te phred gtan la sogs pa sdom par byed pa lnga po yang dag par sbyar ba dag gis gtsug lag khang gi sgo la sogs pa la ma bsdams pa nyid na chom rkun pa dag gis</text></item>
<item><p>380a5</p><section></section><text>gtsug lag khang bor rlag byung na/ rdzas ci rlag pa dge skos 'jal du gzhug par bya ba nyid yin te/ dge skos la skyin pa dbab po zhes bya ba'i tha tshig go/ /de dag ji tsam nyams par byas pa de tsam gyi cha dag go zhes bya ba ni/ bsdams pa'i phyir yang dag par sbyar ba 'phred</text></item>
<item><p>380a6</p><section></section><text>gtan la sogs pa dag las gcig gam du ma'am/ mang pos bsdam pa ma bsgrubs shing nyams par byas na yang dag par sbyar ba de dag ji tsam ma bsgrubs shing nyams par byas pa de tsam gyi cha dag dge skos 'jal du gzhug par bya ba nyid yin te/ gal te gcig gis ma</text></item>
<item><p>380a7</p><section></section><text>bsdams na gcig gi cha 'jal du gzhug go/ /ji ste gnyis kyis ma bsdams na gnyis kyi cha 'jal du gzhug go/ /de bzhin du gsum gyis ma bsdams na gsum gyi cha bzhis ma bsdams na bzhi'i cha 'jal du gzhug go/ /gal te lnga char gyis ma bsdams na skyin</text></item>
<item><p>380b1</p><section></section><text>pa ril gyis 'jal du gzhug go/ /lde mig kyog po dang sgo lcags bcang bar bya'o zhes bya ba ni/ dge slong dang dge slong ma thams cad kyis so/ /sdom pa ji snyed yod pa de dag gis sgo ma bsdams par 'gro bar mi bya'o zhes bya ba ni/ /phreng gtan la sogs pa</text></item>
<item><p>380b2</p><section></section><text>sdom par byed pa ji snyed yod pa de dag thams cad kyis sgo ma bsdams par gzhan du 'gro bar mi bya'o/ /gal te gnas stong par zhugs par gyur pa na der chag chag la sogs pa bya'o zhes bya ba ni gnas gang du zhugs par gyur pa de gal te stong pa yin na/ /der chag chag</text></item>
<item><p>380b3</p><section></section><text>la sogs pa bya ba'o/ /snod spyad brtsam pa mkhos su dbab par bya'o zhes bya ba ni/ gnas gang du zhugs par gyur pa de na gal te snod spyad dag bsdu ba sogs ma byas par brtsam par 'jug na de dag gnas ji lta ba bzhin du bsdu ba sog bya zhing mkhos su dbab</text></item>
<item><p>380b4</p><section></section><text>par bya'o/ /gal te bzod na byi dor bya'o zhes bya ba ni/ snod spyad de dag gal te bkru bshal la sogs pa byi dor bya ba de bzod cing 'os pa yin na de dag bkru bshal la sogs pa byi dor bya ste mkhos su dbab par bya'o/ /gal te rung bar byed pa yod na sngo srab pa byed du gzhug go zhes bya ba</text></item>
<item><p>380b5</p><section></section><text>ni gal te rtse rgod la sogs pa bsnyen par ma rdzogs pa rung bar byed pa yod na/ gtsug lag khang du rtswa sngon po la sogs pa lhab lhub 'thog tu gzhug pa'o/ /gal te der khyim dag lhag na de dag la chos dang ldan pa'i gtam dang nus pa'i chos gzhan yang bya ba'o zhes bya ba ni/</text></item>
<item><p>380b6</p><section></section><text>gal te gtsug lag khang der khyim pa dag lhags na khyim pa de dag la chos dang ldan pa'i gtam bya ba dang zas skom dang dbyar gzigs la sogs pa nus pa'i chos gzhan yang bya ba'o/ /gnas kyi gzhi'i nang gi skabs bshad zin to// //da ni phyi rol gyi skabs brjod</text></item>
<item><p>380b7</p><section></section><text>par bya ste/ shing ljon pa bskyed pa mi rung ba ni ma yin no zhes bya ba ni/ dge slong gis shing ljon pa bskyed du rung ba ste/ 'dir shing ljon pa zhes bya ba ni nags ma dang gel pa dang khri shing dang ta la la sogs pa dag bstan par rig par bya'o/ /de bskyed nas mi bskyang bar mi</text></item>
<item><p>381a1</p><section></section><text>bya'o zhes bya ba ni/ shing ljon pa la sogs pa de bskyed nas mi bskyang bar mi bya ste bskyang ba kho nar bya ba'o/ /shing ljon pa dus ji srid du bskyang bar bya zhe na de'i phyir/ de'i shing ljon pa ni me tog chags kyi bar du'o zhes bya ba smras te/ me tog gi shing ljon pa ni me tog</text></item>
<item><p>381a2</p><section></section><text>chags kyi bar du bskyang bar bya'o/ /gzhan ni 'bras bu'i bar du'o zhes bya ba ni 'bras bu'i shing ljon pa ni 'bras bu chags kyi bar du bskyang bar bya'o/ /gang la me tog dang 'bras bu gnyis ka yang 'grub pa'i shing ljon pa de la ni gang gi don dang ldan pa nyid du ches grags pa des rnam par gzhag go/ /</text></item>
<item><p>381a3</p><section></section><text>yun ring ba nyid na lo lngar ro zhes bya ba ni/ me tog dang 'bras bu chags pa de nyid ni yun ring ba nyid ni lo lngar bskyang bar bya ba'o/ /'di la dge slong bskos pa ni rang nyid dang 'dra'o zhes bya ba ni/ shing ljon pa bskyed pa bskyang ba 'di la dge slong gzhan la bcol zhing bskos pa ni</text></item>
<item><p>381a4</p><section></section><text>rang nyid dang 'dra ste/ dge slong bskos pas bskyang ba byas na rang nyid kyis bskyang ba byas pa dang 'dra ba nyid yin no/ /'dir gzhung ni dge slong kun dga' ra ba bskyed pas lo lngar gar yang 'gro bar mi bya'o/ /gal te 'gro na dge slong la rjes su gtad de 'gro bar bya'o zhes gsungs pa yin</text></item>
<item><p>381a5</p><section></section><text>no/ /bcu pa'i bdag nyid kyis bskyang pa ji ltar bya zhe na de'i phyir lag pa dag dang rkang pa dag bkru ba dang so shing dor ba dang / lhung bzed bkru ba dang / khrus byas pa ni bcu pa yin no zhes bya ba smras te/ phyogs der rkang lag bkru ba la sogs pa khrus kyi mthar thug pa'i bar dag bya ba ni/</text></item>
<item><p>381a6</p><section></section><text>bcu pa bya ba yin par rig par bya'o/ /grang ba bskyab pa'i phyir khang bu'i sbubs bya'o zhes bya ba ni/ lhags pa bskyab pa'i phyir de'i steng du khung bu'i sbubs dbub par bya ba'o/ /dbugs dbyung ba'i phyir de la skar khung gdod do zhes bya ba ni/ rlangs pa phyir dbyung pa'i phyir</text></item>
<item><p>381a7</p><section></section><text>khang ba'i sbubs de la skar khung gdod par bya ba'o/ /g.yogs mas dgab po zhes bya ba ni/ grang ba bskyab pa'i phyir kho nar khang bu'i sbubs de'i steng du g.yogs par bya ba'o/ /so ga mi tsha bar bya ba'i phyir de bsal lo zhes bya ba ni/ so ga shing ljon pa mi tsha bar bya ba'i phyir</text></item>
<item><p>381b1</p><section></section><text>g.yog ma de bsal bar bya ba'o/ /dbyar dag ni mi 'drul bar bya ba'i phyir snga ma yang ngo zhes bya ba ni/ dbyar dag ni shing ljon pa mi 'drul bar bya ba'i phyir snga ma dag ces bya ba khang bu'i sbubs de yang bsal bar bya'o/ /chu'i yur ba gdod do zhes bya ba ni/ khang bu'i sbubs</text></item>
<item><p>381b2</p><section></section><text>de las chu'i yur ba gdod par bya ba'o/ /rtsa ba'i 'ongs yal bar mi 'dor ro zhes bya ba la/ rtsa ba zhes bya ba ni shing ljon pa'o/ /de'i 'ongs zhes bya ba ni/ me tog dang 'bras bu la sogs pa thog ste de yal bar mi dor ba'o/ /'dir gzhung ni des rtsa ba'i thog yal dor</text></item>
<item><p>381b3</p><section></section><text>bar mi bya zhing byi dor bya'o zhes gsungs pa yin no/ /'khor rnam par dbye ba'i bye brag gis byi dor bya'o zhes bya ba ni/ dge slong dag gis 'khor mang nyung rnam par dbye ba'i mi blas kyi bye brag des byi dor gyi las bya ba'o/ /ci de la 'jug pas sam zhe na de'i phyir/ kha cig</text></item>
<item><p>381b4</p><section></section><text>tu so shing bza' ba dang kha gcig tu kha bkru ba dang kha gcig tu rkang pa dag bkru ba de lta bu de la 'jug pa nyid ma yin pas so zhes bya ba smras te/ gcig pu de la bya ba de dag 'jug pa nyid du mi bya bar lhag ma rnams la yang de ltar kha bkram ste bcu bar bya'o/ /byi dor gyi las</text></item>
<item><p>381b5</p><section></section><text>lhag ma smed la sogs pa gdab pa dang / khang bu'i sbubs bya ba la sogs pa rang gis bskyed pa la bya ba bstan pa gang yin pa de dag la yang ci rigs par kha bkram ste bya bar rig par bya'o/ /me tog dang 'bras bu dag bsrung ba'i phyir dge slong dag bsko bar bya'o zhes bya ba ni/</text></item>
<item><p>381b6</p><section></section><text>me tog dang 'bras bu la sogs bsrung ba'i phyir dge slong dag bsko bar bya'o/ /zas kyi dus kyi ched du gzhan dag go zhes bya ba ni/ dge slong snga ma dag zan za ba'i dus kyi ched du dge slong gzhan dag bsko bar bya'o/ /de dag gis ches dang por zan zos te 'gro bar bya'o zhes bya ba</text></item>
<item><p>381b7</p><section></section><text>ni/ zan gyi dus kyi ched du bskos pa'i dge slong de dag gis zan sngar zos te der 'gro bar bya'o/ /gnas kyi tshul bshad zin to// //da ni bya ba'i skabs brjod par bya ste/ klog tu 'jug pas bsnyen bkur ches mang po byed pa dang mi nus pa la logs shig tu byas pas</text></item>
<item><p>382a1</p><section></section><text>kyang rjes su brtse bar bya'o zhes bya ba la/ klog tu 'jug pa zhes bya ba ni klog pa'i slob dpon gyis bsnyen bkur ches mang du byed pa zhes bya bar rang gi drung na 'dug pa'i slob ma dang nye gnas slob dpon rang gi bsnyen bkur dang 'phral gyi bya ba'i las ches mang</text></item>
<item><p>382a2</p><section></section><text>po byed pa dang / lung phog pa spyir cig car du 'dzin cing klog pa dang / kha ton bya ba la sogs par mi nus pa'i gang zag la logs shig tu lung 'bogs pa dang rnam par bshad pa la sogs pa bya bas kyang rjes su snying brtse bar bya ba'o/ /de'i 'dul ba bzung ste de'i lung 'bogs</text></item>
<item><p>382a3</p><section></section><text>pa dang kha ton bya ba dang / dmigs kyis 'dri ba sbyin pa dag gis dge slong ma la rjes su brtse bar bya'o zhes bya ba ni/ dge slong gis dge slong ma'i de'i 'dul ba bzung ste/ dge slong ma'i 'dul ba de'i lung 'bogs pa dang kha ton bya ba dang dmigs kyis 'dri ba sbyin pa</text></item>
<item><p>382a4</p><section></section><text>dag gis dge slong ma la rjes su brtse bar bya'o/ /yi ge bri bar bya'o zhes bya ba ni/ dge slong gis spring yig la sogs pa yi ge bri ba la tshul dang mi mthun par med par shes par bya'o/ /'dir gzhung ni/ rnam par 'byed pa las/ bcom ldan 'das kyis rang nyid kyis</text></item>
<item><p>382a5</p><section></section><text>yab la spring yig bskur ba dang / skye dgu'i bdag mo chen mos ut+pa la'i mdog gi phyir rang nyid kyis yi ge spring ngo zhes gsungs pas de'i phyir mdo 'dis byas so/ /dran pa dang 'dzin par mi nus pas 'dul ba'o zhes bya ba ni/ gang zag gang gis 'du pa pa'i tshig dang don</text></item>
<item><p>382a6</p><section></section><text>dran pa dang 'dzin par mi nus pa des 'dul ba yi ger bri bar bya'o/ /de mi bri bar bya ba nyid yin no zhes bya ba ni 'dul ba de dran par bya'o/ /don las gzhan du yi ger mi bri ba nyid yin pa'o/ /'dir gzhung ni/ btsun pa bcom ldan 'das kyis ma 'ongs pa'i dus na brjed</text></item>
<item><p>382a7</p><section></section><text>nges pa rgyud nyam chung ba dag 'byung bar 'gyur te/ de dag gis gleng gzhi yang thon par mi 'gyur ro zhes gsungs la/ bcom ldan 'das kyis lnga po dag ni yi ger mi bri ste/ lnga gang zhe na/ so sor thar pa thams cad dang / so sor thar pa dang ldan pa thams cad dang / 'dul</text></item>
<item><p>382b1</p><section></section><text>ba thams cad dang / 'dul ba dang ldan pa thams cad dang / gang zag so so'i'o zhes kyang bka' stsal na/ de dag gis ji ltar bsgrub par bgyi/ nye ba 'khor de dag gis glegs bu la yi ger bris te bcang bar bya'o zhes gsungs pa yin no/ /'di la so sor thar pa ni de</text></item>
<item><p>382b2</p><section></section><text>dang 'dra'o zhes bya ba ni/ yi ger bri ba dang yi ger mi bri ba nyid 'di la so sor thar pa ni 'dul ba dang 'dra ba ste/ dran pa dang 'dzin par mi nus pas ni so sor thar pa'i yi ger bri bar bya'o/ /de dang ldan pa yang ngo zhes bya ba ni/ 'dul ba de dang ldan pa dang so sor thar pa de dang ldan pa yang yi</text></item>
<item><p>382b3</p><section></section><text>ger bri ba dang yi ger mi bri ba nyid 'di la 'dul ba dang 'dra bar shes par bya'o/ /'dir gzhi dag ni 'dul ba nyid kyis bstan to/ /mdo tsam ni so sor thar pa nyid kyis bstan to/ /so sor thar pa rnam par 'byed pa dang der gtogs pa'i phran tshegs dang gleng gzhi dang sel bu dang zhu ba la sogs pa ni so</text></item>
<item><p>382b4</p><section></section><text>sor thar pa dang ldan pa nyid kyis bstan to/ /gzhir gtogs pa'i phran tshegs dang gleng bzhi dang sil bu dang zhu ba la sogs pa ni 'dul ba dang ldan pa nyid kyis bstan to/ /gang zag gis yang ngo zhes bya ba yang mi bri bar bya ba nyid yin no zhes bya ba'i rjes su bsnyag pa'i phyir yang ngo</text></item>
<item><p>382b5</p><section></section><text>zhes bya ba'i sgra smos te/ gang zag gis dngos po gang yin pa de yang yi ger bri bar mi bya ba ste/ de la bdag po'i ming yi ger bri bar mi bya ba'o/ /mtshan mar bya ba la ni nyes pa med do zhes bya ba ni/ 'dir mtshan ma zhes bya ba ni yongs su shes par bya ba'i phyir lhung bzed</text></item>
<item><p>382b6</p><section></section><text>la sogs pa la mngon mtshan byed pa gang yin pa de yin par rig par bya'o/ /'dir gzhung ni mtshan ma byed pa la ltung ba med do zhes gsungs pa yin no/ /dge 'dun gyi gnas mal la ming yi ger bri'o zhes bya ba ni/ dge 'dun gyi gnas mal ming yi ger bri bar bya ba'o/ /ji ltar</text></item>
<item><p>382b7</p><section></section><text>zhe na de'i phyir/ 'di ni che ge mo'i gtsug lag khang ming 'di zhes bya ba'i sbyin par bya ba'i chos so zhes bya ba smras te/ sbyin par bya ba'i chos 'di ni sbyin bdag che ge mo'i gtsug lag khang ming 'di zhes bya ba sbyin par bya ba'i chos so zhes yi ger bri bar bya'o/ /sbyin par bya ba'i chos</text></item>
<item><p>383a1</p><section></section><text>zhes bya ba ni/ sbyin par bya ba'i de'i ngo bo nyid kyi chos so/ /'dir gzhung ni bcom ldan 'das kyis bka' stsal pa/ mal cha 'di ni rgyal po gzugs can snying po'i sbyin par bya ba'i chos so zhes yi ger bri bar bya'o zhes gsungs pa yin no/ /gos dag</text></item>
<item><p>383a2</p><section></section><text>la yang ngo zhes bya ba ni/ dge 'dun gyis gos dag la yang 'di ni che ge mo'i gtsug lag khang ming 'di zhes bya ba'i sbyin par bya ba'i chos so zhes yi ger bri bar bya ba'o/ /rnam pa de ltar gzhan dag la yang ngo zhes bya ba ni/ gnas mal gyi rnam pa de ltar snod spyad la sogs</text></item>
<item><p>383a3</p><section></section><text>pa'i don gzhan la yang bya ba'o/ /klog tu 'jud pa'i skabs zhar la byung ba dang bcas pa bshad zin to// //da ni klog par byed pa'i skabs brjod par bya ste/ sangs rgyas kyi bka' sdeb sbyor dang tshig dang rim pa de la gzhol ba nyid kyis skyar te bklag par mi bya'o</text></item>
<item><p>383a4</p><section></section><text>zhes bya ba ni/ sangs rgyas kyi bka' zhal nas gsungs pa'i lung dag sdeb sbyor dang tshig dang rim pa de dag la gzhol ba nyid kyis de dag dang sbyar te bklag par mi bya'o/ /sdeb sbyor zhes bya ba ni klag pa'i rnam pa ste ring por drang ba la sogs pa'i rnam pa dang nga ror 'gyur ba la sogs</text></item>
<item><p>383a5</p><section></section><text>pa'i ming ngo / /tshig ces bya ba'i tshig re rer rnam par phye ste klog pa'o/ /rim pa zhes bya ba ni thams cad gcig tu byas te klog pa'o/ /de la gzhol ba nyid kyis zhes bya ba ni/ de dag la kho na lta bur byas par gyur cig snyam pa ste/ sdeb sbyor la sogs pa'i rnam pa la sogs pa</text></item>
<item><p>383a6</p><section></section><text>bton pa de lta bur gyur cig snyam pa nyid kyis so/ /gal te rang gi ngang nyid kyis rnam pa de lta bur klog pa yin na de'i tshe ni nyes pa med do/ /gzhan la legs par go bar byed nus shing sangs rgyas kyi bka' la brtson pa nyid mi gtong na phyi rol pa'i bstan bcos dag</text></item>
<item><p>383a7</p><section></section><text>gzung bar bya'o zhes bya ba ni/ dge slong gis phyi rol gyi bstan bcos dag gzung bar bya ba ste/ 'dir bye brag tu ma smos pas tshig dang don gnyi gar shes par bya'o/ /'dir gzhung ni de lta bas na dge slong gis 'jig rten rgyang 'phen pa gzung bar rjes su gnang ngo zhes</text></item>
<item><p>383b1</p><section></section><text>gsungs pa yin no/ /ci thams cad kyis bye brag med par ram zhe na de'i phyir/ gzhan la legs par go bar byed nus shing ngo zhes bya ba smras te/ gzhan mgu bar byed nus pa gang yin pa des so/ /ci de la gzhol ba kho nas de gzung bar bya'am zhe na de'i phyir sangs</text></item>
<item><p>383b2</p><section></section><text>rgyas kyi bka' la brtson pa nyid mi gtong na zhes bya ba smras te/ rnam pa thams cad du sangs rgyas kyi bka' la brtson pa gtang bar mi bya'o/ /de'i dus ni nyi ma'i sum cha bde ba ma yin pa la'o zhes bya ba ni/ phyi rol pa'i bstan bcos bzung ba de'i dus ni nyi ma'i sum cha ste/</text></item>
<item><p>383b3</p><section></section><text>de yang bde ba ma yin pa zhes bya ba gang gi tshe lus dang sems las su rung ba ma yin par rig par bya'o/ /mtshan mo yang ngo zhes bya ba ni/ de'i dus sum cha bde ba ma yin pa'o zhes bya bar sbyar ro/ /gsang sngags phan 'dogs par byed pa dag gzung bar bya'o zhes bya ba ni/</text></item>
<item><p>383b4</p><section></section><text>dug gi gnod pa la sogs pa sel bar byed pa dag go/ /sbyar bar bya'o zhes bya ba ni gsang sngags phan 'dogs par byed pa bdag gis gzung ba dag gzhan yang gdab pa la sogs pas thams cad du sbyar bar bya'o/ /gnod pa byed pa ni mi bya'o zhes bya ba ni/ gsang</text></item>
<item><p>383b5</p><section></section><text>sngags gnod pa byed pa ni gzung bar yang mi bya'o/ /sbyar bar yang mi bya ba'o/ /de dag gi phyag gi gnas su dkon mchog gsum brjod par bya'o zhes bya ba ni/ gsang sngags de dag la phyag 'tshal ba 'byung ba gang yin pa de'i gnas su dkon mchog gsum la phyag</text></item>
<item><p>383b6</p><section></section><text>'tshal lo zhes brjod par bya'o/ /lha gzhan la phyag mi bya'o zhes bya ba ni/ khyab 'jug la sogs pa la'o/ /'dir gzhung ni gsang sngags ni rnam pa gnyis te/ phan 'dogs pa dang / gnod pa byed pa'o/ /de la gnod par byed pa gang yin pa de dag ni de dge</text></item>
<item><p>383b7</p><section></section><text>slong rnams kyis bklag par mi bya sbyar bar mi bya'o/ /phan 'dogs pa gang yin pa de dag ni dge slong rnams kyis bklag par bya sbyar bar bya'o zhes gsungs pa dang / gsang sngags de dag la lha gzhan la phyag 'tshal ba sngon du btang ba dag byung nas bcom ldan 'das kyis</text></item>
<item><p>384a1</p><section></section><text>bka' stsal pa/ dge slong gis 'di las phyi rol pa'i lha la phyag mi bya'o zhes gsungs pa yin no/ /mchod pa mi bya'o bkur sti mi bya'o zhes bya ba ni 'di las phyi rol pa'i lha la'o/ /gnas su phyin na mngon sum du 'greng ste se gol gyi spras go bar byas</text></item>
<item><p>384a2</p><section></section><text>nas gtsug lag gi tshigs su bcad pa gdon pas de la phan gdags par bya'o zhes bya ba ni/ dge slong gis 'di las phyi rol pa'i lha'i gnas su phyin na de'i mngon sum du 'greng ste/ se gol gyi sgras go bar byas nas drang srong gis gsungs pa'i tshigs su</text></item>
<item><p>384a3</p><section></section><text>bcad pa gdon pas de la phan gdags par bya'o/ /bzo rjes su bsgrub pa dang bslab pa dang de'i snod nye bar gzhag par mi bya ste mtshon gyi shubs dang khab ral dang ram phyis ni ma gtogs so zhes bya ba ni/ dge slong gis rang gis bzo mi bya ba dang / gzhan la bzo bslab</text></item>
<item><p>384a4</p><section></section><text>par mi bya ba dang / bzo spyad kyi snod nye bar gzhag par mi bya'o/ /gri shubs la sogs pa dang khab ral dang ram phyis ni ma gtogs so/ /'dir gzhung ni/ dge slong gis de lta bu'i snod nye bar gzhag par mi bya'o/ /sngon sman pa yin na mtshon</text></item>
<item><p>384a5</p><section></section><text>gyi snod do/ /sngon yi ge pa yin na ram phyis dang / sngon bzos mkhan las rab tu byung ba yin na khab ral ni ma gtogs so zhes gsungs pa yin no/ /mu gcig pa la bsod nams kyi bsam pas dge ba'i gso ba nye bar bsgrub par bya ste gla rngan gyis ni ma</text></item>
<item><p>384a6</p><section></section><text>yin no zhes bya ba ni/ tshangs pa mtshungs par spyod pa mu gcig pa dag la'o/ /bkru sman btang nas gzhan du 'gro bar mi bya'o zhes bya ba ni/ /gzhan la bkru sman btang nas de nyid du bsdad par bya'o zhes bya ba'i tha tshig go/ /rkyen de lta bu dag byung na ha cang 'khru ba</text></item>
<item><p>384a7</p><section></section><text>la sogs pa gnod pa'i gnyen po'i cho ga bsten te'o zhes bya ba ni/ gdon mi za bar 'gro dgos pa de lta bu'i rkyen dag byung na/ ha cang 'khru ba dang ye mi 'khru ba la sogs pa'i gnod pa'i gnyen po'i cho ga sman dpyad kyi thabs gzhan dag nad pa dang nad g.yog la</text></item>
<item><p>384b1</p><section></section><text>bstan te 'gro bar bya'o/ /'dir gzhung ni de lta bas na dge slong gis gla rngan gyis bkru sman gtang bar mi bya'o/ /bkru sman btang nas gzhan du 'gro bar mi bya'o/ /rkyen de lta bu dag byung na bsgos te 'gro bar bya'o zhes gsungs pa yin no/ /tshangs pa mtshungs</text></item>
<item><p>384b2</p><section></section><text>par spyod pa mtshan mthun pa dben pa'i phyogs su 'dreg mkhan gyi bya ba bya'o zhes bya ba ni/ rab tu byung bas tshangs pa mtshungs par spyod pa mtshan mthun pa zhes bya ba dge slong gis dge slong la dang / dge slong mas dge slong ma la dben pa'i phyogs su 'dreg mkhan gyi</text></item>
<item><p>384b3</p><section></section><text>bya ba skra dang sen mo breg pa la sogs pa dag bya'o/ /khri'i yan lag chag pa bcos pa yang ngo zhes bya ba yang dben pa'i phyogs su bya ba'o/ /'dir khri zhes smos pa ni khri'u la sogs pa gzhan dag gi dpe yin no/ /phreng ba'i rim pa dag brgyu ba yang ngo zhes bya ba yang</text></item>
<item><p>384b4</p><section></section><text>dben pa'i phyogs su bya ba'o/ /dkon mchog mchod par gyur pa sems can gyi gzugs ma yin pa'i ri mo bri ba yang ngo zhes bya ba yang dben pa'i phyogs su bya ba'o/ /sems can gyi gzugs ma yin pa zhes smos pas ni 'dab ma'i myu gu la sogs pa dag gzung</text></item>
<item><p>384b5</p><section></section><text>ngo / /de'i phyir 'dri ba ni de nyid yin no zhes bya ba ni/ sems can dang sems can ma yin pa'i gzugs bslab pa'i phyir dang / rtsom zhing bri ba ni lobs pas bris zin pa nyid dang 'dra ba ste/ sems can gyi gzugs bslab pa'i phyir dang / 'dri bar rtsom pa la</text></item>
<item><p>384b6</p><section></section><text>ni nyes par 'gyur la/ sems can gyi gzugs ma yin pa la ni nyes par mi 'gyur ro/ /shi ba'i skabs dang gzhag pa'i skabs las gzhan pa'i rjes su bsgrub pa'i skabs bshad zin to/ /da ni shi ba'i skabs dang gzhag pa'i skabs su gang bya ba de brjod par bya ste/</text></item>
<item><p>384b7</p><section></section><text>tshangs pa mtshungs par spyod pa'i shi ba'i lus la mchod par bya'o zhes bya ba ni/ spos chu dang khrus dang byug pa dang me tog dang gos kyis dgab pa dang / gdugs dang rgyal mtshan bsgreng ba dang / dung dang rnga bo che dang rnga pa Ta ha la sogs pa'i sgra dbyung ba dang / bdug spos</text></item>
<item><p>385a1</p><section></section><text>bsregs pa dang / me tog sil ma la sogs pas gtor ba'i mchod pa bya ba'o/ /de bsreg par bya'o zhes bya ba ni ro de'o/ /'dir gzhung ni lus mchod pa byas te bsreg par bya'o zhes gsungs pa yin no/ /ci gdon mi za bar bsreg par bya ba</text></item>
<item><p>385a2</p><section></section><text>kho na yin nam zhe na de'i phyir/ gal te srog chags dang bcas pa'i rma med pa nyid yin na'o zhes bya ba smras so/ /so sor brtags pas nges par bya'o zhes bya ba ni de la srog chags yod dam med pa'o/ /brko ba'am chu klung du bskur ro zhes bya ba ni/ yang na sa brkos</text></item>
<item><p>385a3</p><section></section><text>par gzhug pa'am/ chu klung du bsgyur bar bya'o/ /mi rung na tshang tshing gi dbus su gzhag go zhes bya ba ni/ brgya la srog chags dang bcas shing bsregs na srog chags mang po dag 'chi ba lta na'o/ /spyod lam gang gis gzhag par bya zhe na de'i phyir glo g.yas pa</text></item>
<item><p>385a4</p><section></section><text>bsnyal te mgo byang phyogs su bstan to zhes bya ba smras so/ /sngas su rtswa'i chun po gzhug go zhes bya ba ni ro de'i'o/ /rtswa dag gam lo ma dag gis g.yogs so zhes bya ba yang ro de'i 'o/ /chos mnyan pa dang yon bshad pa dag bya'o zhes bya ba ni de'i phyir ro/ /reg pa dag gis</text></item>
<item><p>385a5</p><section></section><text>gos dang bcas te khrus bya'o zhes bya ba ni ro la reg pa dag gis so/ /gzhan dag gis ni rkang lag bkru'o zhes bya ba ni ro la ma reg pa dag gis so/ /mchod rten la phyag byas te 'jug par bya'o zhes bya ba ni dge slong de dag gis mchod rten la phyag byas te gtsug lag khang</text></item>
<item><p>385a6</p><section></section><text>du 'jug par bya'o/ /mchod rten ni rnam pa gnyis te gtsang khang can nyid dang ka ba lta bu nyid do zhes bya ba la gtsang khang can nyid ces bya ba ni/ bum pa'i phyogs na gtsang khang phyur bu dang ldan pa nyid do/ /ka ba lta bu nyid ces bya ba ni/ gtsang khang med pa ka ba'i rnam pa lta bur bsgreng ba</text></item>
<item><p>385a7</p><section></section><text>nyid do/ /de rab tu byung ba rnams la 'os pa nyid do zhes bya ba ni mchod rten de'o/ /ci thams cad la'am zhe na de'i phyir/ gal te dge ba yin na'o zhes bya ba smras te/ rab tu byung bar zhes bya bar sbyar ro/ /sangs rgyas kyi ni rnam pa thams cad do zhes bya ba ni</text></item>
<item><p>385b1</p><section></section><text>sangs rgyas bcom ldan 'das rnams kyi sku gdung gi mchod rten ni rnam pa thams cad rdzogs par bya ba'o/ /rnam pa ni bang rim bzhi dang 'dab ma drug dang bum pa dang pu shu dang srog shing dang gdugs bcu gsum pa dang char khab dag go zhes bya ba ni mchod rten gyi rnam pa</text></item>
<item><p>385b2</p><section></section><text>thams cad rdzogs pa'o/ /rang sangs rgyas rnams kyi ni char khab med pa'o zhes bya ba ni/ rnam pa de dag las char khab 'ba' zhig med pa zhes bya ba'i tha tshig ste/ de yang bse ru lta bu'i phyir gsungs pa yin gyi/ tshogs na spyod pa'i ni dgra bcom pa'i rnam pa lta bu'o/ /</text></item>
<item><p>385b3</p><section></section><text>'dir gzhung ni rang sangs rgyas kyi ni char khab med pa'o zhes gsungs pa yin no/ /nyan thos rnams kyi ni 'bras bu'i tshad dag gis de'i gdugs gcig lhag pa'o zhes bya ba ni/ nyan thos rnams kyi mchod rten ni rgyud du zhugs pa'i 'bras bu la sogs pa'i tshad dag</text></item>
<item><p>385b4</p><section></section><text>gis char khab med pa'i mchod rten de'i gdugs gcig gis lhag par bya ste/ 'bras bu ji snyed thob pa de snyed las gdugs re res lhag par bya'o zhes bya ba'i tha tshig go/ /'dir gzhung ni/ dgra bcom pa'i ni gdugs lnga'o/ /phyir mi 'ong ba'i ni</text></item>
<item><p>385b5</p><section></section><text>gdugs bzhi'o/ /lan cig phyir 'ong ba'i ni gdugs gsum mo/ /rgyun du zhugs pa'i ni gdugs gnyis so zhes gsungs pa yin no/ /nyan thos kyi mchod rten ni phyogs gang du bya zhe na/ de'i phyir de bzhin gshegs pa'i phyogs kyi yul nyid du gang de dag gnas par</text></item>
<item><p>385b6</p><section></section><text>gyur pa'i phyogs der 'khor du bya'o zhes bya ba smras te/ de bzhin gshegs pa'i mchod rten gyi phyogs bzhi po gang yin pa de dag nyid nyan thos kyi mchod rten de dag gi yul yin te de'i dngos po ni de nyid de der ro/ /gang gi tshe de bzhin gshegs pa'i mchod rten gyi phyogs</text></item>
<item><p>385b7</p><section></section><text>kyi yul nyid du nyan thos kyi mchod rten dag byed par 'dod pa de'i tshe de bzhin gshegs pa bzhugs pa'i dus na sngon de bzhin gshegs pa'i phyogs gang du nyan thos chen po de dag gnas par 'gyur ba'i phyogs der de bzhin gshegs pa'i mchod rten de'i 'khor du nyan</text></item>
<item><p>386a1</p><section></section><text>thos de dag gi mchod rten brtsig par bya ste/ dper na mchog zung gcig ni bcom ldan 'das kyi mngon sum na gnas par gyur pas/ de nyid kyi mchod rten ni de bzhin gshegs pa'i mchod rten gyi spyan sngar brtsig par bya ba la sogs pa lta</text></item>
<item><p>386a2</p><section></section><text>bu'o/ /'di la rgan rims su mi bya bar mi bya'o zhes bya ba ni mchod rten gyi yul 'di la nyan thos chen po rnams kyi mchod rten rgan rims su brtsig par bya ste/ dang por 'od srungs chen po'i'o/ /de'i 'og tu gzhan dag gi'o/ /so so'i skye bo rnams kyi ni byi bo'o zhes</text></item>
<item><p>386a3</p><section></section><text>bya ba ni/ so so'i skye bo dge ba rnams kyi mchod rten ni srog shing med pa byi bor bya ba'o/ /de dag ni dge 'dun gyi kun dga' ra ba'i phyi rol du bya'o zhes bya ba ni so so'i skye bo dge ba rnams kyi mchod rten de dag ste so so skye bo yin pa'i phyir ro/ /'phags pa la ni mchod rten</text></item>
<item><p>386a4</p><section></section><text>gyi dus ston rigs so zhes bya ba ni/ 'phags pa'i gang zag la mchod rten gyi dus ston bya bar rigs pa'o/ /nyan thos kyi mchod rten la phul ba ni tshangs pa mtshungs par spyod pa rnams dbang ba nyid yin no zhes bya ba ni/ de la ras dang snam bu dang rdzas kyi rnam pa gzhan gang dag</text></item>
<item><p>386a5</p><section></section><text>phul ba de dag ni dge slong rnams kyis bgo bar bya'o/ /'dir gzhung ni/ tshangs pa mtshungs par spyod pa'i rdzas la ni dge slong tshangs pa mtshungs par spyod pa dag dbang ngo zhes bya ba gsungs pa yin no/ /mu tig dag ni bstan pa bzhin du'o zhes bya ba ni/ nyan thos kyi</text></item>
<item><p>386a6</p><section></section><text>mchod rten la mu tig phul ba dag ni sngar mu tig ni sangs rgyas la dbul zhing dri gtsang khang gi zhal zhal du bya'o zhes bstan pa bzhin du bya'o/ /bud dung dag ni sangs rgyas la dbul lo zhes bya ba la/ 'dir gzhung ni bud dung gang dag yin pa de dag ni 'dzam bu'i grib ma</text></item>
<item><p>386a7</p><section></section><text>la sogs pa byung ba'i sku gzugs la dbul bar bya'o zhes gsungs pa yin no/ /de las zhig ral bcos pa'i phyir gzhag par bya'o zhes bya ba ni/ mchod rten la phul ba'i rdzas de las mchod rten de nyid kyi zhig ral bcos pa'i phyir gzhag par yang bya ba'o/ /</text></item>
<item><p>386b1</p><section></section><text>mchod pa rung ba nyid kyang zhes bya ba ni/ 'phan gdugs la sogs pa mchod pa rung bar gyur pa nyid kyang mchod rten de nyid kyi dus ston gyi tshe mchod par bya ba'i phyir gzhag par bya'o/ /'dir gzhung ni de la dbyig dang gser gang yin pa de dag mchod rten de nyid</text></item>
<item><p>386b2</p><section></section><text>zhig ral du gyur pa bcos pa'i phyir gzhag par bya'o/ /mchod par rung ba'i rdzas gang yin pa de dag ni dus ston gyi mchod pa bya ba'i phyir gzhag par bya'o zhes gsungs pa yin no/ /sangs rgyas la lcags las byas pa'i mchod rten bya ba ni chos dang mthun no zhes</text></item>
<item><p>386b3</p><section></section><text>bya ba ni byar rung ngo zhes bya ba'i tha tshig go/ /dbu skra dang sen mo'i mchod rten gser dang dngul dang baiDUr+ya dang shel las byas pa yang ngo zhes bya ba yang chos dang mthun pa'o/ /'dir gzhung ni rnam par 'byed pa las gal te bcom ldan 'das kyis rjes su gnang</text></item>
<item><p>386b4</p><section></section><text>na bdag gis 'dzam bu'i grib ma las byung ba'i sku gzugs bgyid du stsal to/ /bcom ldan 'das kyis bka' stsal pa/ khyim bdag rjes su gnang gis byed du chug shig ces gsungs pa dang / sil bu dag las kyang gal te bcom ldan 'das kyis rjes su gnang</text></item>
<item><p>386b5</p><section></section><text>ba na bdag gis dbu skra dang sen mo'i mchod rten dag la mthun pa'i 'khor bgyid du stsal to/ /bcom ldan 'das kyis bka' stsal pa/ khyim bdag rjes su gnang gis byed du chug shig ces bya ba la sogs pa gsungs pa dang / gleng gzhi dag las kyang gal te bcom</text></item>
<item><p>386b6</p><section></section><text>ldan 'das kyis rjes su gnang na bdag gis dbu skra dang sen mo'i mchod rten dag la tshon dang dkar rtsi skud du stsal to/ /bcom ldan 'das kyis bka' stsal pa/ khyim bdag rjes su gnang gis skud du chug shig ces bya ba la sogs pa gsungs pa yin no/ /de</text></item>
<item><p>386b7</p><section></section><text>la mthun pa'i 'khor bya'o zhes bya ba ni sangs rgyas kyi mchod rten de la ri mo dang byug pa'i las la sogs pas mthun pa'i 'khor bya ba'o/ /dga' ldan gyi gnas na bzhugs pa la sogs pa nas yongs su mya ngan las 'das pa'i mtha'i bar gyi spyod pa ni de zhes</text></item>
<item><p>387a1</p><section></section><text>bya'o zhes bya ba ni/ mthun pa'i 'khor zhes bya'o/ /dkar rtsis dkar por bya'o zhes bya ba ni sa dkar po la sogs pas so/ /mar me 'dzin pa bya'o zhes bya ba ni mar me'i phyir kong bu bya'o/ /lan kan gyis bskor ro zhes bya ba ni kho ra khor yug</text></item>
<item><p>387a2</p><section></section><text>tu bskor bar bya ba'o/ /rta babs bsgreng bar bya'o zhes bya ba ni sgor ro/ /rgyal mtshan gzugs so zhes bya ba ni mchod rten gyi drung du'o/ /de ni rnam pa bzhi'o zhes bya ba ni rgyal mtshan no/ /bzhi gang zhe na de'i phyir/ seng ge'i rgyal mtshan dang chu srin gyi rgyal</text></item>
<item><p>387a3</p><section></section><text>mtshan dang klu'i rgyal mtshan dang khyu mchog gi rgyal mtshan no zhes bya ba smras so/ /gtsang khang gi mu khyud bya'o zhes bya ba ni gtsang khang phyur bu'i tshar gyis bskor bar bya'o/ /der rta babs bsgreng bar bya'o zhes bya ba ni/ gtsang khang gi mu khyud der ro/ /sgo yab bya'o</text></item>
<item><p>387a4</p><section></section><text>zhes bya ba ni/ gtsang khang gi mu khyud de'i mdun du sgo yab kyi khyams bya ba ste/ sgo drung du khang pa bya'o zhes bya ba'i tha tshig go/ /de la lan kan gyis bskor ro zhes bya ba ni/ sgo g.yab de la'o/ /ka ba rnams btsag gis bsku'o zhes bya ba ni gtsang</text></item>
<item><p>387a5</p><section></section><text>khang la sogs pa'i'o/ /rtsig pa dag rgya skyegs kyis bri'o zhes bya ba ni khra bo la sogs par byug pa'o/ /dris dbang bskur ba dbul lo zhes bya ba la ni/ chos dang mthun na zhes bya bar sbyar ro/ /'bru mar dang ba bla dang tsan+dan dang gur gum gyis</text></item>
<item><p>387a6</p><section></section><text>chag chag dag kyang ngo zhes bya ba yang / dbul ba chos dang mthun no zhes bya bar sbyar ro/ /gzer bu mi gdab bo zhes bya ba ni/ mchod rten la gos la sogs pa dpyang ba'i phyir gzer bu gdab par mi bya ba'o/ /rtsig pa'i tshe phreng ba la sogs pa</text></item>
<item><p>387a7</p><section></section><text>gdags pa'i phyir zung ba dag gzhug go zhes bya ba ni/ mchod rten rtsig pa'i tshe phreng ba dang dar la sogs pa gdags pa'i phyir zung nga dag gzhug par bya'o/ /mi dbug go zhes bya ba ni/ mchod rten la zung nga gzhug pa'i phyir ro/ /steng du mar</text></item>
<item><p>387b1</p><section></section><text>me mi gzugs so zhes bya ba ni/ mchod rten gyi steng du mar me gzugs par mi bya'o/ /mchod pa bya ba'i khyim pa dag 'dzeg tu gzhug go zhes bya ba ni mchod rten la'o/ /med na dge tshul dang dri chus rkang pa bkrus te'o zhes bya ba ni khyim pa med na'o/</text></item>
<item><p>387b2</p><section></section><text>gal te de ma byas na dri dag gis dril phyi byas te'am gos kyis dkris te ston pa'i 'du shes mngon du byas nas don gyi brnab sems kyi dran pa dag gis so zhes bya ba ni/ gal te dri chus rkang pa bkru ba dag ma byas na de'i phyir dri dag gis rkang pa dril phyi byas</text></item>
<item><p>387b3</p><section></section><text>te'am/ yang na 'bob la sogs pa'i gos kyis dkris te ston pa'i 'du shes mngon du byas nas dgos pa'i don gyi brnab sems kyi dran pa dag gis dge tshul dag mchod rten la 'dzeg tu gzhug go/ /de dag kyang med na dge slong dag gis de bzhin du'o zhes</text></item>
<item><p>387b4</p><section></section><text>bya ba ni/ dge tshul de dag kyang med na dge slong de dag gis dri chus rkang pa bkru ba la sogs pa'i rnam pa ji skad bshad pa de bzhin du byas te 'dzeg par bya ba'o/ /de'i ched du thag pa gdags so zhes bya ba ni/ 'dzeg pa de'i ched du thag pa gdags shing dpyang bar</text></item>
<item><p>387b5</p><section></section><text>bya'o/ /rin po che las byas pa'i phreng ba dbul lo zhes bya ba ni mchod rten la'o/ /'jig par byed pa bzlog pa'i phyir sbubs g.yogs kyis g.yogs so zhes bya ba ni/ char pa la sogs pa mchod rten 'jig par byed pa bzlog pa'i phyir ngos nas skyor</text></item>
<item><p>387b6</p><section></section><text>pa'i sbubs dang steng nas g.yogs pa'i g.yogs mas g.yogs par bya ba ste/ steng du khang ba dbub po zhes bya ba'i tha tshig go/ /mun pa mi nag par bya ba'i phyir de la sgo gdod do zhes bya ba ni sbubs g.yogs pa de la'o/ /sangs rgyas kyi sku gzugs</text></item>
<item><p>387b7</p><section></section><text>bya'o zhes bya ba ni chos dang mthun pa nyid yin pa'o/ /de la dus ston bya'o zhes bya ba ni/ sangs rgyas kyi sku gzugs de la'o/ /bltams pa dang gtsug phud dang dbu skra dang byang chub pa'i dus ston dag kyang ngo zhes bya ba ni bya'o zhes bya bar sbyar te/ dus</text></item>
<item><p>388a1</p><section></section><text>ston zhes bya ba'i sgra ni bltams pa la sogs pa dang so sor sbyar ro/ /de grong khyer du gshegs par bya'o zhes bya ba ni/ sangs rgyas kyi sku gzugs de'o/ /'di la dge slong gis bskur du rung ngo zhes bya ba ni/ sangs rgyas kyi</text></item>
<item><p>388a2</p><section></section><text>sku gzugs grong khyer du gshegs pa 'di la khyogs la sogs pa de dag dge slong gis bkur du rung ba'o/ /de ni gsar bu dag la dbab bo zhes bya ba ni bkur ba de la'o/ /sde ba lnga po dag gis zham ring bya'o zhes bya ba ni/ dge slong la sogs pa dag gis so/ /</text></item>
<item><p>388a3</p><section></section><text>mchod yon du bya ba ni rgan po dag gis gzung ngo zhes bya ba ni/ gos dang rgyan la sogs pa mchod yon du bya ba dag ni dge slong rgan rabs dag gis gzung bar bya'o/ /de la rol mo byed pa dag gis rol mo bya ba dang bsku sti chen po gzhan yang bzang ngo zhes bya ba ni/</text></item>
<item><p>388a4</p><section></section><text>sangs rgyas kyi sku gzugs grong khyer du gshags par bya ba de la rol mo mkhan dag gis glu gling dang sil snyan la sogs pa rol mo bya ba bzang ngo / /bkur sti chen po gzhan yang bzang ngo zhes bya ba ni/ de la lha'i gzugs byas pa dag gis me tog dag 'thor ba dang /</text></item>
<item><p>388a5</p><section></section><text>gos dag 'thor ba dang / rgyan dag 'thor ba dang / lha'i bu dag bsil yab dag gis g.yo ba pa dang / lha'i bu mo dag gar byed pa dang / dri za dag sil snyan byed pa dang / grul bum dag stod par byed pa dang / mi'am ci dag glu len pa dang /</text></item>
<item><p>388a6</p><section></section><text>klu dag chag chag 'debs pa dang / bar bar du me tog gi khang pa dang / dri gtsang khang dag bya ba la sogs pa dag bzang ba'o/ /rol mo byed du gzhug pa'i phyir kye mi dag ston pa la mchod pa dag gyis shig ces brjod pa la man ma tho ba med do zhes bya ba ni/ rnga bo che</text></item>
<item><p>388a7</p><section></section><text>dang rnga pa Ta ha la sogs pa dag brdung zhing rol mo byed du gzhug pa'i phyir rnga mkhan la sogs pa dag la kye mi dag ston pa la mchod pa dag gyis shig ces brjod pa la kha na ma tho ba med pa'o/ /lam po che dang lam srang dang bzhi mdo dang sum mdo dag tu song ngam gnang 'byung</text></item>
<item><p>388b1</p><section></section><text>bar 'gyur ba nyid na yi ger bris pa bsgrag par bya'o zhes bya ba ni/ sangs rgyas kyi sku gzugs grong khyer du gshegs pa'i zhig gcig gam gnyis kyis mdun rol du'o/ /ji ltar yi ger bris pa zhe na de'i phyir/ de ltar na sangs rgyas gshegs par 'gyur zhes gro ga la sogs</text></item>
<item><p>388b2</p><section></section><text>pa la bris pa glang po che'i bshul steng du gdugs dang rgyal mtshan dang ba dan la sogs pas yongs su bskor bar bya'o zhes bya ba smras te/ de ltar yi ger bris pa bsgrag par bya'o/ /ji de ltar zhes bya ba ni/ sang ngam gnang sangs rgyas gshegs par 'gyur ro zhes</text></item>
<item><p>388b3</p><section></section><text>smos pa la bsnyegs so/ /byang chub sems dpa'i sku gzugs bya ba chos dang ldan no zhes bya ba ni byang chub sems dpa'i sku gzugs byar rung ba'o/ /de rgyal mtshan dag gis bskor 'o zhes bya ba ni byang chub sems dpa'i sku gzugs de'o/ /lan kan gyis bskor ro zhes</text></item>
<item><p>388b4</p><section></section><text>bya ba yang de'o/ /lcags kyi ka ba dag gis kyang ngo zhes bya ba yang bskor ro zhes bya bar sbyar ro/ /de dag la ba dan gdags so zhes bya ba ni/ lcags kyi ka ba de dag la'o/ /rjes su 'gro ba bya'o zhes bya ba la 'dir rjes su 'gro ba zhes bya ba ni/ sngar mthun pa'i 'khor zhes smos pa</text></item>
<item><p>388b5</p><section></section><text>nyid ni yin par rig par bya'o/ /rkang rgyan dang rna rgyan ma gtogs pa'i rgyan gdags so zhes bya ba ni/ de gnyis ma gtogs pa'i rgyan gdu bu can dang dpung rgyan la sogs pa rgyan lhag ma dag gdags par bya ba'o/ /spos kyi lus sbyin bya'o zhes bya ba ni dri las byas</text></item>
<item><p>388b6</p><section></section><text>pa'i 'dab ma dang / myu gu dang 'khri shing dang me tog la sogs pa lus la gzhag par bya ba ni spos kyi lus sbyin zhes bya'o/ /khyogs kyis bskur ro zhes bya ba ni/ sku gzugs dag go/ /shing rtas kyang ngo zhes bya ba yang bskur ro zhes bya bar sbyar ro/ /de la</text></item>
<item><p>388b7</p><section></section><text>gdugs dang rgyal mtshan dang ba dan dag bsgreng ngo zhes bya ba ni khyogs dang shing rta de la'o/ /dbu la me tog rna rgyan gdags so zhes bya ba ni/ byang chub sems dpa'i sku gzugs kyi dbu la me tog gi thod bcing bar bya'o/ /mchod yon dang zhabs</text></item>
<item><p>389a1</p><section></section><text>la gsol ba dag kyang ro zhes bya ba ni/ de la dbul ba chos dang mthun pa'o/ /dad rdzas ni gnas pa dang gzhon nu dang rgan po dag gis kyang blang ngo zhes bya ba la/ 'dir dad rdzas zhes bya ba ni yongs su tshim pas phul ba'i rdzas so/ /</text></item>
<item><p>389a2</p><section></section><text>gnas brtan rnams kyis bsrung ngo zhes bya ba ni dad rdzas so/ /lam po cher phreng ba'i za ma tog ces bya'o zhes bya ba ni mchod yon dang / zhabs la gsol ba dang / me tog dang / gos la sogs pa gtor ba dag sa la mi 'bab par bya ba'i phyir/ de</text></item>
<item><p>389a3</p><section></section><text>dag gi lam srol du phreng ba'i za ma tog gzhag par bya'o/ /phreng ba'i za ma tog tu dri'i za ma tog gzhug go zhes bya ba ni/ phreng ba'i za ma tog gi nang du dri'i za ma tog gzhag par bya ba'o/ /phreng ba gdags so zhes bya ba ni/ byang chub sems dpa'i sku</text></item>
<item><p>389a4</p><section></section><text>gzugs la'o/ /mchod pa rdzogs shing rol mo brtul ba dag na skye bo'i tshogs phyir dong ba'i tshe rgyan brtul lo zhes bya ba ni/ de'i tshe sku gzugs la sogs pa'i rgyan brtul bar bya'o/ /gang gi tshe zhe na/ de'i phyir mtshan mo'o zhes bya ba smras te/ nyin mo</text></item>
<item><p>389a5</p><section></section><text>ni phyir dang du zin kyang yang phyir 'ong ba dang / dang po nas mi 'dod pa yang srid pas de'i phyir nyin mo rgyan brtul bar mi bya ba'o/ /byang chub sems dpa' 'ba' zhig la de ltar bya bar ma zad kyi/ mchod pa thams cad la cho ga de ltar bya bar rig par bya'o/ /shi ba'i</text></item>
<item><p>389a6</p><section></section><text>skabs mchod rten bya ba la sogs pa 'dra ba dang bcas pa bshad zin to// //da ni skabs snga ma'i mthar bya ba brjod par bya ste/ rab tu byung ba'i gnas su dus ston bya ba chos dang mthun no zhes bya ba ni/ gang zag gi gtsug lag khang du dus ston byar rung</text></item>
<item><p>389a7</p><section></section><text>pa ste/ de ni khang pa'i dus ston zhes bya'o/ /'dul ba rgya cher bstan pa bshad zin to// //da ni 'dul ba mdor bsdu ba brjod par bya ste/ mi rung ba dang mthun pa la rung ba dang 'gal ba ni rung ba ma yin par bsdu'o zhes bya ba ni/ gang rung ba ma yin pa bstan cing</text></item>
<item><p>389b1</p><section></section><text>rung ba dang 'gal ba de na rung ba ma yin pa ste/ de ni 'dir rung ba ma yin par mdor bsdu'o/ /phyi ma dang mthun la snga ma dang 'gal ba ni rung bar ro zhes bya ba la phyi ma zhes bya ba ni rung ba ste de dang mthun pa la/ snga ma zhes bya ba ni mi rung ba ste de dang 'gal ba ni rung ba ste/ de</text></item>
<item><p>389b2</p><section></section><text>ni 'dir rung bar mdor bsdu'o/ /dper na khri'u rkang pa bris pa bcang bar mi bya ba nyid dang nyal ba dang / 'gro bas bshang ba dang gci ba dag mi bya ba nyid dang / nyal ba dang 'gro bas zas bza' bar mi bya ba nyid ces bya ba la sogs pa dag ni dgag pa'i rnam pa yin la/ tshwa dang bsres pa'i rgun chu btung bar</text></item>
<item><p>389b3</p><section></section><text>bya ba nyid dang / kham phor dag tu zas bza' bar bya ba nyid ces bya ba la sogs pa dag ni rjes su gnang ba'i rnam pa yin te/ de dag thams cad 'dis bstan pa nyid yin no/ /'di skad bstan te/ bcom ldan 'das kyis ma bkag la mi rung ba yang bsten pa gang yin pa</text></item>
<item><p>389b4</p><section></section><text>de ni 'dis bkag par rig par bya'o/ /rjes su ma gnang la rung ba yang bsten pa gang yin pa de ni 'dis rjes su gnang bar rig par bya'o/ /gnas mal gyi gzhi phran tshegs la sogs pa'i skabs so zhes bya ba de phran tshegs la sogs pa'i skabs nas 'byung ba</text></item>
<item><p>389b5</p><section></section><text>bshad zin to/ /gnas mal gyi gzhi rdzogs so zhes bya ba de bshad zin to/ /'dul ba'i mdo rnams rdzogs so// //gang dag dul zhing bslab 'dod pa/ /'dul 'dzin de la gzhol ba dag /de dag bde bar gnas bya'i phyir/ /rus lpags</text></item>
<item><p>389b6</p><section></section><text>lhag ma lus gyur cing / /mi bzad nad kyis zin pa'i lus/ /srog ni mgrin par phyin 'dra zhing / /sangs rgyas tshul khrims mngon 'dod pa/ /slob dpon chos kyi bshes gnyen gyis/ /'dul mdo rgya cher 'grel pa 'di/ /de ltar bdag gis</text></item>
<item><p>389b7</p><section></section><text>sbyar byas pas/ /lan cig ma yin de bzhin du/ /tshul yon bzhin la bdag spyod shog /dpal ldan yul mchog tar mi ta zhes bya/ /dam pas bsngags pa de na mkhas pa gnas/ /pak+Shu zhes bya chu klung 'gram du ni/ /'byor rgyas grags mchog grong khyer 'grub par</text></item>
<item><p>390a1</p><section></section><text>'gyur/ /dpal ldan gnas mchog grong khyer de nyid du/ /kha na ma tho med pa'i rigs mchog skyes/ /de ni lo brgyad bsam pa rnam dag pas/ /khyim gyi 'byor pa dag la'ang chags pa med/ /skye ba gzhan nas goms pas rtog ldan zhing / dkon mchog gsum</text></item>
<item><p>390a2</p><section></section><text>la brten pas sems dben gyur/ /bslab pa'i rten ldan tshul la nyer spyad cing / /dam pa'i bstan la brten pas 'di rnams phyed/ /sangs rgyas byams pa nyi ma ni/ /rdo rje mchog gi gdan spo la/ /ji srid rdzogs sangs ma shar ba/ /de srid sa steng 'di gnas shog/ //'dul</text></item>
<item><p>390a3</p><section></section><text>ba'i mdo rgya cher 'grel pa rdzogs so/ /'dul ba'i mdo zhes bya ba nges par 'byung ba'i tshul khrims kyi dbang du byas pa 'dul ba rgya mtsho'i snying po mdor bsdus pa/ lhag pa'i tshul khrims kyi bslab pa mtha' dag gi mdzod du gyur pa/ 'dul ba'i sde snod thams cad kyi ma lta bu</text></item>
<item><p>390a4</p><section></section><text>'di ni 'phags pa gzhi thams cad yod par smra ba'i 'dul ba 'dzin pa chen po bram ze'i slob dpon btsun pa yon tan 'od/ bdag dang gzhan gyi grub pa'i mtha' rgya mtsho'i pha rol du son pa/ bde bar gshegs pa'i chos 'dul ba bdud rtsi'i snying khus shes rab kyi dbang</text></item>
<item><p>390a5</p><section></section><text>po rgyas pa/ de bzhin gshegs pa'i bka' dam pa nan tan gyi snying por sgrub pas/ sde ba thams cad kyi 'dul ba'i sde snod mtha' dag gi gtso bor gyur pa/ 'phags pa gzhi thams cad yod par smra ba'i 'dul ba kun las btus pa'i rgya cher 'grel pa 'di ni 'phags</text></item>
<item><p>390a6</p><section></section><text>pa gzhi thams cad yod par smra ba'i 'dul ba 'dzin pa chen po/ /tho gar gyi bye brag tu smra ba'i slob dpon d+harma mi tras mdzad pa dbang phyug dam pa'i mnga' bdag dpal lha btsan po'i bka' lung gis/ 'phags pa gzhi thams cad yod par smra ba'i 'dul ba</text></item>
<item><p>390a7</p><section></section><text>'dzin pa chen po [-]kha che bye brag tu smra ba'i slob dpon dzi na mi tra dang / zhu chen gyi lo tsA ba ban+de klu'i rgyal mtshan gyis bsgyur cing zhus te gtan la phab pa/ 'di la sh+lo ka ni nyi khri chig stong yod/ bam po ni bdun cur byas so// //</text></item>
</text>
