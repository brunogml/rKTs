[\[1a\]]
[\[1b\]]
[\[1b.1\]{D4225} ]@##/_/tshad ma rnam 'grel gyi 'grel pa las le'u gsum pa/_bam po dang po/_da ltar tshad ma'i mtshan nyid thun mong ba bshad nas/_da ni de'i dbye ba bstan pa'i phyir/_
[\[1b.2\]]mngon sum dang ni rjes dpag gis/_/tshad ma gnyis te 'dra bdag nyid/_/ces bya ba gsungs te/_slu ba med pa'i phyir tshad ma'o/_/slu ba med pa nyid kyang don las skyes pas don la mi 'khrul ba'i
[\[1b.3\]]phyir ro/_/ji ste don la mi slu ba nyid kyang ji ltar shes par bya zhing /_mngon sum dang rjes su dpag pa gnyis tshad mar 'gyur gyi sgra las byung ba la sogs pa ma yin zhe na/_tshad ma ni mngon sum dang rjes su
[\[1b.4\]]dpag pa kho na ste/_'dis ni 'jig rten rgyang pan pa'i 'dod pa bkag par 'gyur ro/_/de bas na rjes su dpag pas 'jig rten pha rol dang thams cad mkhyen pa grub par nges pas de'i don du dang po tshad
[\[1b.5\]]ma'i dbye ba brjod do/_/tshad ma gzhan med par nges par gyur na tshad ma gnyis kho na zhes nges par gzung bar rigs kyi/_gzhan du ni ma yin te/_tshad ma gzhan 'gegs pa yang mngon sum dang
[\[2a\]]
[\[2a.1\]]rjes su dpag pa dag gis yin nam/_yang na tshad ma gzhan las yin grang na/_de la phyogs dang po 'dzin pa de lta na ni tshad ma gzhan khegs par nges na tshad ma gnyis su grub la/_tshad ma gnyis su
[\[2a.2\]]grub na ni tshad ma gzhan med par nges pa'i phyir gcig la gcig brten pa'i nyes par 'gyur ro/_/'on te phyogs gnyis pa yin pa de'i tshe tshad ma gnyis su mi 'gyur te/_tshad ma gzhan med pa sgrub par byed pa'i tshad ma gzhan
[\[2a.3\]]po nyid yod pa'i phyir ma yin nam zhe na/_de bsal bar bya ba'i phyir rnam 'grel mdzad pas/_gzhal bya gnyis phyir tshad ma gnyis/_/don byed nus dang mi nus phyir/_/skra shad la sogs don min te/_/don du mos
[\[2a.4\]]pa med phyir ro/_/zhes bya ba smos te/_mngon sum dang rjes su dpag pa'i bye brag gis tshad ma ni rnam pa gnyis kho nar rtogs par bya ste/_rtogs pa spyi dang khyad par gyi tshul can yin pa'i phyir/_de las gzhan du
[\[2a.5\]]rtogs pa'i rnam pa med pa'i phyir ro/_/des na spyi dang khyad par gyi rnam pa khong du chud pa nyid rig pas shes pa ni/_tshad ma gzhan mi dmigs pa'i phyir/_de 'gegs pa'i sgrub byed yin pa de bas na tshad ma gzhan dang
[\[2b\]]
[\[2b.1\]]ldan pa ma yin no/_/'on te gzhal bya'i rang bzhin gcig yin pa'i phyir ji ltar yul rnam pa gnyis yin te/_rang gi mtshan nyid gcig gzhal bya zhes 'chad par 'gyur ba'i phyir ro zhe na/_'dir smras pa/_yul gcig nyid yin yang shes pa'i rnam pa gnyis kyi phyir de ni rnam pa gnyis
[\[2b.2\]]yin zhing /_nyams su myong ba tha dad pas tha dad pa'i phyir tshad ma tha dad par 'gyur ro/_/'on te nyams su myong ba tha dad pa'i bye brag gis ji ltar yul tha dad de/_gzhan tha dad pas gzhan tha dad pa ma yin pa'i phyir ma yin nam/_rta tha dad pas ba dkar po tha dad pa ni ma yin te 'brel
[\[2b.3\]]pa med pa'i phyir ro/_/nyams su myong ba'i yul yin yang ma 'brel ba'i phyir ro zhe na/_de ltar ni rigs pa ma yin te/_'di ltar dngos po thams cad kyi yod pa'i tha snyad ni nyams su myong ba la rag las pa ste/_rtogs pa tha dad pas kyang yul tha dad par shes par bya'o/_/gang gi
[\[2b.4\]]tshe don bya ba byed pa ni mngon du byed pa'i mtshan nyid can dngos po nus pa nyid kyis rtogs pa de'i tshe rang gi rang bzhin gyis shes par bya ba'i phyir rang gi mtshan nyid do/_/gang gi tshe dngos po brgyud nas nus pa med pas rtogs par byed pa de'i tshe thun mong gi rang bzhin gyis mtshon pa'i
[\[2b.5\]]phyir spyi'i mtshan nyid do/_/'on te zla ba gnyis la sogs pa nus pa med pa nyid kyis rtogs par byed pa'i phyir/_spyi ru 'gyur ro zhe na/_ma yin te/_skra shad la sogs pa rab rib can gyis mthong ba dang /_skra las dmigs pa'i don mngon du'am brgyud nas nus pa nyid kyis mi
[\[2b.6\]]rtogs pa'i phyir te/_don du mos pa med pa'i phyir ro/_/don du med par yang gnod pa can gyi tshad mas bzhag pa'o/_/'dis kyang gzhal bya gnyis yin te/_/'dra dang mi 'dra nyid phyir dang /_/sgra yi yul dang yul min phyir/_/rgyu mtshan gzhan ni yod pa na/_/blo ni yod dang med
[\[2b.7\]]phyir ro/_/zhes bya ba la/_gang yang ji zhig ltar 'dra ba'i rang bzhin gyis rtogs pa de ni spyi'i mtshan nyid yin la/_gang mi 'dra ba'i rang bzhin gyis khong du chud pa de ni rang gi mtshan nyid do/_/'o na ba lang la sogs pa mdun na gnas pa thun mong du rtogs pa de ci spyi'i mtshan nyid ma
[\[3a\]]
[\[3a.1\]]yin nam/_de bzhin du dpes shes par gyur pa 'di ni ba min yin no snyam pa de yang spyi yin par 'gyur ro zhe na/_de ni mi bden te/_'dra ba'i rang bzhin gyis gang kho na rtogs pa de ni spyi yin gyi/_ba men la sogs pa la ni khyad par shes pa'o/_/'on te 'dra
[\[3a.2\]]ba'i rang bzhin gyis snang ba nyid yin gyi/_ba men gyi gzugs tha dad pas ni ma yin no zhe na/_ma yin te/_'dra bar mi shes pa'i phyir ro/_/'o na ji ltar ba men 'di ni ba lang lta bu'o snyam du shes she na/_lhag par zhen kyang 'dra ba log par 'dzin pa med pa ma yin nam/_mdun na gnas
[\[3a.3\]]pa'i ba min mthong ba ma gtogs par 'dra ba shes pa gzhan med de/_de bas na ba men las tha dad pa'i 'dra ba nyams su ma myong ba'i phyir dmigs pa med pa can nyid 'dra bar rtogs pa'o/_/rjes su dpag pa la ni dpe dang thun mong ba mi gsal ba'i yul snang ba yin pa'i phyir/_
[\[3a.4\]]de'i phyir de'i yul 'dra ba nyid yin no/_/de lta na brda'i dus su mthong ba dran pa yang sgra'i yul yin pas spyi tshad ma'i yin par 'gyur ba ma yin nam zhe na/_'di la ni don min te/_don du mos pa med phyir ro/_/zhes pas lan btab zin to/_/sgra'i yul ni spyi'i mtshan nyid yin
[\[3a.5\]]la/_yul ma yin pa ni rang gi mtshan nyid ma yin nam/_'o na gal te sgra'i yul spyi yin na ni sgra kun tshad mar 'gyur te spyi'i yul can yin pa'i phyir ro zhe na/_de ni ma yin te/_gzhan gyi don gyi rjes su dpag pa'i sgra gang yin pa de'i yul ni spyi yin la/_sgra'i yul ni spyi nyid do zhes
[\[3a.6\]]nges par gzung bar mi rung ste/_'on kyang sgra'i yul nyid spyi yin zhing /_sgra'i yul ma yin pa ni spyi ma yin no/_/zhes nges par bya'o/_/de bzhin du sgra'i yul ma yin pa ni rang gi mtshan nyid kho na ma yin te/_'on kyang sgra'i yul ma yin pa nyid rang gi mtshan nyid do zhes bya ba'i don 'dod
[\[3a.7\]]par bya'o/_/de bas na sgra'i yul kha cig ni spyi yin la/_la la ni don med pa'o/_/de bzhin du sgra'i yul ma yin pa yang kha cig ni rang gi mtshan nyid yin la/_la la ni don med pa'o/_/gzhan yang yul las gzhan pa'i rgyu brda dang yid la byed pa la sogs pa rnams yod
[\[3b\]]
[\[3b.1\]]na/_gang la blo yod pa de ni spyi yin te/_yang gang na mig la sogs pa'i rgyu gzhan yod kyang blo med pa de ni rang gi mtshan nyid do/_/nges pa ni snga ma bzhin du brjod par bya'o/_/yang na mig la sogs pa'i rgyu gzhan rnams yod na shes bya gang la blo yod pa de ni rang gi mtshan nyid yin la/_gang
[\[3b.2\]]la rgyu gzhan rnams yod kyang blo med pa de ni spyi'i mtshan nyid de/_don mngon du byed pas shes par mi nus pa'i phyir snang du rung ba ma yin no/_/de la rang gi rang bzhin gyis shes pas rang gi mtshan nyid yin la/_gzhan ni spyi'i mtshan nyid de lkog tu gyur pa'o/_/de ltar yin du chug na
[\[3b.3\]]mngon sum dang lkog tu gyur pa'i mtshan nyid can gyi yul dbye ba tshad ma gang gis shes te/_mngon sum gyis shes sam/_yang na rjes su dpag pas na/_/tshad ma gzhan gyis yin grang na/_/de la gal te tshad ma gzhan gyis yul gnyis shes na ni rgyu dang 'gal ba ste/_yul sgrub
[\[3b.4\]]pa'i tshad ma gsum pa yod pa'i phyir ro/_/'on te tshad ma gnyis kyis yul gnyis sgrub pa yin na de'i tshe/_gzhal bya gnyis kyis tshad ma gnyis dang /_tshad ma gnyis kyis kyang gzhal bya gnyis sgrub pa'i phyir gsal bar phan tshun rten pa'i nyes par 'gyur ro/_/'on te rjes su dpag
[\[3b.5\]]pas yul tha dad par sgrub na lkog tu gyur pa ji ltar dpog ste/_rjes su dpag pa de ni mngon sum sngon du 'gro ba yin pa'i phyir ro/_/lkog tu gyur pa la mngon sum 'jug pa ma yin la/_'jug na ni rjes su dpag pa don med par 'gyur ro/_/gal te yang mngon sum lkog tu gyur pa
[\[3b.6\]]la 'jug na ji ltar lkog tu gyur pa yin te/_mngon sum log pa nyid kyi dngos po ni lkog tu gyur pa yin pa'i phyir ro/_/lkog tu gyur pa la mngon sum mi 'jug pas des de shes na ni 'gal bar brjod par bya'o/_/de'i phyir mngon sum gyi yul ni mngon sum gyis nyams su myong bas
[\[3b.7\]]lkog tu gyur pa la tshad ma med pa'i phyir/_gzhal bya gnyis rtogs pa med do/_/de bas na yul gnyis ma grub na ji ltar sgrub byed yin/_gzhan yang gal te yul gnyis yin pa de lta na yang tshad ma gnyis su ji ltar 'gyur te/_'di ltar/_'brel pa ma grub par rtags nges par
[\[4a\]]
[\[4a.1\]]byed pa ni ma yin la/_'brel pa nyams su myong ba yang mngon sum gyi tshad ma las skyes pa ma yin te/_gnyis nyid ni spyi yin pas ji ltar mngon sum gyis shes par 'gyur/_tshad ma gnyis su ma grub par yang des ji ltar tshad ma gnyis su 'thad pa yin/_de'i
[\[4a.2\]]phyir ma nges pa nyid yin no zhe na/_'dir smras pa/_mngon sum kho na yul gnyis grub pa yin te/_shes pa'i chos ni thun mong dang thun mong ma yin par rtogs pa yin pa'i phyir/_shes pa'i chos kyang rang rig pa'i mngon sum gyis rtogs par bya'o/_/shes pa ni rang bzhin la 'khrul
[\[4a.3\]]par rigs pa ma yin no/_/rtogs pa tha dad pa nyid yod du chug na yang tshad ma tha dad par ji ltar 'gyur zhe na/_'jug pa dang ldog pa'i mtshan nyid can gyi tha snyad las tshad mar grub pa ste/_de ltar na spyi'i mtshan nyid bstan par brjod pa la/_'dir ni tha dad pa'i tha snyad tsam bsgrub
[\[4a.4\]]byar 'gyur ro/_/de la gang dag mngon sum ni rtog pa dang bcas pa nyid de/_dper na me 'di ni mngon par 'dod pa'i don bya ba byed par nges pa'o zhes smra ba de'i ngor tshad ma gnyis po 'di dag bstan par bya'o/_/shes pa'i rnam pa tha dad pa'i phyir dang snang ba tha dad pa'i phyir yang phyi rol gyi
[\[4a.5\]]dngos po ni tha dad pa yin na/_ci'i phyir tshad ma tha dad pa ma yin/_snang ba'i rang bzhin nyid kyi dngos po las yin pa'i phyir ro/_/de la me'i rang bzhin sreg pa'i rnam pa can mngon sum gyis grub pa ste/_mngon du byed pa'i phyir ro/_/me'i rang bzhin ni mngon sum ste/_gsal bar myong ba'i
[\[4a.6\]]phyir ro/_/sngar mthong ba'i don byed pa nyid dang 'dra ba'i rnam pa can nyid yin par khong du chud pa ni lkog tu gyur pa'i phyir rjes su dpag pa'i yul yin no/_/mngon sum nyid me la 'jug par byed pa ste/_de las skyes pa'i rjes su dpag pa ni ma yin pa'i phyir/_tshad ma ma yin pa ma yin nam/_
[\[4a.7\]]de la ji srid mngon sum dang lhan cig pa tsam gyis tshad ma ma yin te/_lus dang sa la sogs pa yang tshad mar 'gyur ba'i phyir ro zhe na/_'dir smras pa/_thams cad du rgyu dang 'bras bu'i dngos por gnas pa ni yod pa dang med pa'i rjes su 'brang bas te/_rjes su dpag pa med par mngon
[\[4b\]]
[\[4b.1\]]sum gcig pus 'jug pa ni ma yin no/_/des na gnyi ga tshad ma ste 'jug par byed pa'i phyir ro/_/rjes su dpag pa med par yang mngon sum gcig pu goms pa phul du byung ba las 'jug par mthong ba ma yin nam/_rtags las nges par 'dzin pa med pa'i phyir ro zhe na/_'dir smras pa/_
[\[4b.2\]]dang po mngon sum gcig pu 'jug par byed par mthong ba ma yin te/_shin tu goms pas 'jug pa yod du chug na yang /_sngar rjes su dpag pa med par nam yang mngon sum 'jug pa ma yin pa'i phyir rjes su dpag pa tshad ma yin par 'thad do/_/gzhan yang ji ltar goms pa phul
[\[4b.3\]]du byung ba'i tshe rjes su dpag pa med par yang mngon sum 'jug par byed pa'i phyir tshad ma ma yin pa de bzhin du mngon sum med par yang du ba las me la 'jug par mthong ba'i phyir mngon sum yang 'jug par byed pa min par 'gyur ro/_/'on te rjes su dpag pa tshad ma nyid ma yin no zhe na/_
[\[4b.4\]]'jug par byed pa mtshungs pa ma yin nam/_mngon sum tshad ma ma yin la rjes su dpag pa ma yin zhes ji ltar dpyod par byed/_'jug par byed pa las gzhan pa'i tshad ma med pa'i phyir/_mngon sum dang rjes su dpag pa gnyi ga tshad ma nyid do/_/gzhan yang gal te mngon sum
[\[4b.5\]]gyis lkog tu gyur pa'i sreg pa la sogs pa'i don byed pa nyid kyang grub na/_'o na ni lkog tu gyur pa thams cad myong bar 'gyur ro/_/des na thams cad kyis thams cad rig par 'gyur ro/_/'on te me'i rang bzhin sreg pa la sogs pa'i bya ba byed pa dang 'brel pa yin la/_lkog tu gyur
[\[4b.6\]]pa gzhan thams cad la ni mngon sum gyi rang bzhin dang 'brel ba med pa'i phyir de dag 'dzin ba ma yin no zhe na/_de lta yin pas na 'brel pa las rtogs pa ni rjes su dpag pa ma yin nam/_'brel pa las rig pa ma gtogs pa'i rjes su dpag pa gzhan ni kho bo yang mi 'dod la/_
[\[4b.7\]]des na 'dra ba'i ngo bo nyid kyis gang khong du chud pa'i don byed pa de ni spyi'i mtshan nyid kho na ste myong bas grub po/_/de dag gis ni 'bras bu'i rtags kyi yul bstan nas/_/sgra'i yul yang sgra las byung ba'i shes pas rtogs par bya ba nyid de/_sgra las byung ba'i shes pa de nyid ni rang gi snang ba'i
[\[5a\]]
[\[5a.1\]]yul yin par bstan to/_/'dis ni rang bzhin gyi gtan tshigs kyi spyod yul bstan to/_/dpes ba lang gi dngos po dang 'dra bar nges pa ste/_ba lang ba men 'dra zhes bya ba lta bu'o/_/de la yang ngo bo nyid mngon sum gyis rtogs par bya ba nyid yin la/_'dra ba ni
[\[5a.2\]]sgra las byung ba'i shes pa'i yul yin no/_/'di ltar 'di dang 'dra ba ni ba lang yin la/_de dang 'dra ba ni 'di'o zhes don gcig la 'dra ba'i shes pa gnyis la dmigs pa ste mngon sum gyis ni gnyi ga rtogs par mi nus so/_/des na 'dra ba ni sgra las byung ba'i shes pa'i yul nyid de/_rang
[\[5a.3\]]bzhin gyis gtan tshigs ni tha snyad skyed par byed pa ste/_'di ni 'dra ba'i tha snyad du rung ba ste/_de'i rnam pa mthong ba'i phyir ro/_/ba lang dang ba men gyi rnam pa yang snga phyi'i mngon sum nyid kyis dmigs pa'o/_/de bas na sgra'i yul rang gi mtshan nyid ma yin la/_sgra bzhin du rtog pa yang
[\[5a.4\]]shes par bya ste/_rtog pa'i yul zhes bya ba'i tha tshig go/_/rgyu mtshan gzhan ni yod pa na/_blo med pa'i phyir zhes bya bas ni mi dmigs pa ston pa ste/_gang na don yod pa dang med pa na shes pa 'jug pa la lar nges pa'i rnam pa can gyi phyir don gzhan myong ba med par shes par bya ste/_thams
[\[5a.5\]]cad 'dzin pa'i shes pa ma mthong ba'i phyir ro/_/de bas na tshad ma gnyis su smra bas so sor nges pa'i rnam pa myong ba nyid las/_de las gzhan pa med par rtogs so/_/'dis kyang 'dra ba dang mi 'dra ba la sogs pa mngon sum dang lkog tu gyur pa'i yul don byed par nus pa dang mi nus
[\[5a.6\]]pa'o zhes bya ba nges par byed de/_de ni phyi nas bstan par bya'o/_/de la gang lkog tu gyur pa la mngon sum gyi tshad ma mi 'jug ces bya ba smras pa de la brjod par bya ste/_mngon sum ni so sor nges pa'i rnam pa can te/_de las gzhan pa lkog tu gyur par bstan pa yin no/_/lkog tu gyur pa'i
[\[5a.7\]]don mngon sum gyis shes pa ma yin yang lkog tu gyur pa'i don yod pa ste/_de la mngon sum 'jug pa ni ma yin no/_/gal te mngon sum lkog tu gyur pa'i don la ni mi 'jug pa ma yin nam/_lkog tu gyur pa nyid kyi chos de ji ltar rtogs par/_lkog tu gyur pa rig pa de'i rang bzhin lkog
[\[5b\]]
[\[5b.1\]]tu ma gyur pa nyid du rtogs pa'i phyir ro/_/gal te na lkog tu gyur pa mngon sum gyis myong bar gyur na ni lkog tu gyur pa nyid ni lkog tu gyur pa'i rang bzhin nyid du mi 'gyur te/_tha dad pa'i rang bzhin gyis chos nyid du mi rung ba'i phyir/_dngos po de nyid bzhin no/_/'on te lkog tu gyur pa dang 'brel pas
[\[5b.2\]]de'i chos lkog tu gyur pa nyid yin na/_de lta na ni lkog tu gyur pa mngon sum gyis 'dzin par 'gyur te/_de bas na lkog tu gyur pa nyid dang 'brel pa'i dngos po 'dzin pa'i mngon sum gyis gdon mi za bar lkog tu gyur pa'i dngos po yang gzung bar 'gyur ba de bas na lkog tu gyur pa'i dngos po yang mngon
[\[5b.3\]]sum nyid du thal bar 'gyur ro/_/de'i phyir rjes su dpag pa 'jug pa med par gyur te/_mngon sum gyis rig pa nyid rjes su dpag pa ma yin pa'i phyir ro zhe na/_'dir smras pa/_rang rig pa'i mngon sum gyis lkog tu gyur pa nyid shes la/_lkog tu gyur pa'i chos can gyi dngos po la dbang po'i
[\[5b.4\]]shes pa mi 'jug ste/_chos dang chos can gnyis shes pa gcig gis mi shes so/_/gnyis shes pa ni 'brel pa can nyid rtogs pa de bas na mngon sum gyis lkog tu gyur pa nyid shes kyang nges par rjes su dpag pas rtogs pa'i phyir rjes su dpag pa 'jug pa yin no/_/gzhan yang sgrub
[\[5b.5\]]pa'i rang bzhin gyi dngos po las tha mi dad pa'i chos ni dngos po 'dzin pa med par rtogs par rig pa ma yin no/_/de'i phyir chos can dang lhan cig tshad ma gcig gi yul du gyur pa ni dngos po'i chos so/_/lkog tu gyur pa nyid ni nges pa med pa ste/_mngon sum ni chos can 'dzin pa la
[\[5b.6\]]mi ltos pa yin no/_/lkog tu gyur pa la mngon sum mi 'jug pa yin nam/_rjes su dpag pa ji ltar 'jug ce na/_'dir smras pa/_rjes su dpag pas lkog tu gyur pa nyid kyi dngos po sgrub pa ni ma yin na/_gang gis lkog tu gyur pa la mngon sum 'jug par 'dod/_/'on kyang lkog tu gyur
[\[5b.7\]]pa ni mi gsal ba myong ba'i rang bzhin rang rig pa'i mngon sum gyis grub pa nyid do zhes brjod do/_/mngon sum gyis lkog tu gyur pa nyid grub kyang don byed pa nus pa'i sreg par nges pa nyid bsgrub par bya'o/_/de la yang don byed pa la sngar mngon sum 'jug pa nyid yin pa de bas na phyis
[\[6a\]]
[\[6a.1\]]rjes su dpag pa 'jug pa yin no/_/gzhan yang rjes su dpag pas rang gi mtshan nyid mngon du byed mi nus pa ni lkog tu gyur pa nyid de/_de ni rjes su dpog pa'i tshe yin no/_/des na sngar mngon sum 'jug par 'dod pa ni ma yin no/_/lkog tu gyur pa nyid la ni
[\[6a.2\]]su yang don du gnyer ba ma yin te/_gang gis de la mngon sum 'jug par 'gyur/_de mi 'dod kyang rang gi mtshan nyid yin te myong ba'i phyir ro/_/de dag gis ni tshad ma'i nges pa yang brjod pa ste/_lkog tu gyur pa'i dngos po nges par gyur pas tshad ma de grub pa yin no/_/lkog tu gyur pa'i
[\[6a.3\]]dngos po dang 'brel ba nyid tsam la tshad ma zhes brjod do/_/lkog tu gyur pa'i dngos po yod par ni rtags las shes pa'o/_/'o na yul gnyis yin pas tshad ma gnyis su ji ltar 'gyur te/_yul ni rgyu yin la tshad ma gnyis ni 'bras bu yin pas rgyu las 'bras bu nges pa ni ma yin te/_'di
[\[6a.4\]]ltar rgyu ni gdon mi za bar 'bras bu dang ldan pa ma yin no zhe na/_'dir smras pa/_gzhal bya gnyis kyis tshad ma gnyis sgrub pa ni ma yin te/_'on kyang tshogs pa srid pa'i phyir tshad ma gnyis zhes brjod do/_/tshogs pa srid pa yang 'og nas bshad par bya'o/_/yul gnyis nges par
[\[6a.5\]]grub na tshad ma gnyis su bstan par bya ste/_'di ltar shes pa gang yang yul gnyis grub pa de kho na tshad ma yin gyi/_tshad ma gcig las yul gnyis grub pa ni ma yin no zhes bstan to/_/gang gi tshe yang tshad ma gzhan dgag pa'i don du yul gnyis bstan pa de'i tshe yul gzhan med pas tshad ma
[\[6a.6\]]gzhan ldog par khyab par byed pa mi dmigs pa bsgrub par bya ste/_yul med pa'i tshad ma rigs pa ma yin pa'i phyir te/_gzhal bya rang gi ngo bo nyid dam gzhan gyi ngo bo nyid med pas nyams su myong ba nyid med pa'i phyir ji ltar tshad mar 'gyur/_yang na yul gnyis ni shes pa las tha dad pa ma
[\[6a.7\]]yin te/_gsal ba dang mi gsal ba'i rnam pa myong ba las ma gtogs pa gzhan tha dad pa'i gzhal bya med pa'i phyir ro/_/gang yang phyi rol gyi rang gi mtshan nyid ni gcig pa kho na ste/_des na yul gnyis zhes bya ba'i don ni rnam pa gnyis zhes bya ba'i tha tshig go/_/ci ste mngon sum gyi
[\[6b\]]
[\[6b.1\]]yul ni don dam par na spyi'i mtshan nyid kho na ste/_'di ltar rdzas la sogs pa rnams yod pa dang 'brel pas yod par khas len pa ma yin nam/_dngos po gsum yod par byed pas yod pa zhes rjod par byed pa'i phyir ro/_/rig byed kyi mthar smra ba na re yod pa nyid don dam pa ste/_mngon
[\[6b.2\]]sum gyi yul yin la khyad par ni 'khrul pa'o/_/de'i phyir ji ltar khyad par gyi yul can yin zhe na/_don gyi bya ba byed nus gang /_/de 'dir don dam yod pa ste/_/gzhan ni kun rdzob yod pa yin/_/de dag rang spyi'i mtshan nyid bshad/_/ces bya ba smos te/_don bya ba byed nus pa gang yin
[\[6b.3\]]pa de ni rang gi mtshan nyid yin pa'i phyir de nyid ni don dam pa ste ma bcos pa'i rang bzhin gyis dngos por yod pa'o/_/gang zhig don byed mi nus pa de ni gzhan te kun rdzob brtags nas yod pa zhes brjod do/_/don dam pa dang kun rdzob tu yod pa de dag kho na la slob dpon gyis rang gi mtshan
[\[6b.4\]]nyid dang spyi'i mtshan nyid du bshad de/_don dam par yod pa ni rang gi mtshan nyid yin la/_kun rdzob tu yod pa ni spyi'i mtshan nyid yin no zhes so/_/yod pa don dam pa ste/_de dang 'du bas 'brel bas dngos po rnams yod pa zhes gang brjod pa de dpyad par bya ste/_yod pa dang 'brel
[\[6b.5\]]pas yod pa ma yin te/_yod pa nyid med de mi dmigs pa'i phyir ro/_/gzhan yang yod pa yod pa dang 'brel pa yin nam/_yod pa dang 'brel pas yod pa yin grang na/_de la phyogs dang po yin na de'i tshe yod pa dang 'brel pa las sngon rol nyid du yod pa'i phyir/_ngo bo nyid kyis
[\[6b.6\]]yod par 'gyur ro/_/'on te phyogs gnyis pa la brten pa de'i tshe yod pa dang 'bral ba las ri bong gi rwa la sogs pa yang yod par 'gyur ro/_/'on te don byed pa dang bral bas ngo bo nyid kyis med pa'i ri bong gi rwa la sogs pa med pa yin na/_'o na ni gang don byed pa yod pa de ni yod
[\[6b.7\]]pa'i phyir/_yod pa'i mtshan nyid don byed pa yin par 'gyur ro/_/gzhan yang gal te yod pa dang 'brel pas yod pa yin na/_spyi la sogs pa ni yod par mi 'gyur ro/_/'on te yod pa yang yod pa gzhan dang 'brel pas yod na de lta na ni yod pa gzhan po yang yod pa gzhan dang
[\[7a\]]
[\[7a.1\]]'brel pas yod par 'gyur ba'i phyir thug pa med par 'gyur ro/_/'on te yod pa ngo bo nyid kyis yod na ni/_de lta na rang gi mtshan nyid kyang ngo bo nyid kyis yod par ci ste khas mi len/_'on te yod pa rtag cing ngo bo nyid kyis yod pa yin la/_rang gi mtshan nyid ni
[\[7a.2\]]rtag pa ma yin pa'i phyir yod pa dang 'brel pas yod par khas len na/_rang gi mtshan nyid 'bras bu yin pas rgyu las skyes pa'i phyir yod pa yin la/_spyi'i mtshan nyid ni 'bras bu ma yin pa'i phyir/_rgyu med pa ji ltar yod pa yin/_rgyu med par gang yang yod pa ma yin no zhes le'u dang por
[\[7a.3\]]bstan zin pa ma yin nam/_de'i phyir don gyi bya ba byed pa'i rang gi mtshan nyid kho na yod pa ste/_spyi'i mtshan nyid ni ma yin no/_/yod pa nyid mngon sum la snang gi/_khyad par ni mngon sum gyi yul ma yin no zhes gang rjod par byed pa de la smras pa/_mngon sum la snang ba gang yin pa de ni de'i
[\[7a.4\]]yul te/_rang gi mtshan nyid kho na so sor nges par nyams su myong ba yin gyi/_de las tha dad pa'am tha mi dad pa'i yod pa ni ma yin te/_de nyams su ma myong bar ji ltar mngon sum gyi yul yin/_de bas na mngon sum la thun mong ma yin pa dang don byed pa'i dngos po gang snang ba de nyid don dam
[\[7a.5\]]par yod pa yin la/_spyi ni rtogs pas sgro btags kho nar yod pa'o/_/de lta mod kyi dngos po don bya ba byed nus pa cung zad kyang snang ba med na/_de ji ltar don byed nus pa dngos po'i mtshan nyid yin/_'di ltar rtag pa'i ma yin la/_mi rtag pa'i yang ma yin/_yul gyi yang ma yin zhing /_
[\[7a.6\]]shes pa'i yang ma yin pas/_don byed nus pa dang /_don bya ba byed pa ni med do/_/don yang mngon sum gyis sam/_rjes su dpag pas shes pa ma yin no/_/de la re zhig rtag pa la ni don byed nus pa med de/_tha dad med pa'i phyir ro/_/rtag pa ni khyab pa ste 'bras bu gang la yang nus
[\[7a.7\]]pa dang bral ba'i phyir nus pa med pa ste/_ha cang thal ches so zhes le'u gnyis kar bstan to/_/'on te khyab pa nus par ma gyur mod kyi/_ma khyab pa'i yin no zhe na de ni ma yin te/_yul thams cad la ma khyab na rtag pa yod par ji ltar shes/_ma rtogs pas so zhe na/_'o na rtag pa
[\[7b\]]
[\[7b.1\]]nyid kyi dngos po mi 'gyur ro/_/ji ltar dngos po yul thams cad du khyab pa nyid ma shes pa'i phyir de ltar dus thams cad dang 'brel pa can nyid du yang mi shes pas ji ltar rtag pa yin/_dngos po mi rtag pa'i yang skad cig ma nyid kyis ji ltar don byed de/_'di ltar skad cig tsam yod
[\[7b.2\]]par gnas kyi byed pa med do/_/'o na de skad cig ma'i de ma thag pa'i dngos po gzhan nus par brjod na ni de'i rjes thogs su dngos po gzhan yod pa yin yang de'i 'bras bu ma yin par 'gyur ba ma yin nam/_ji ltar dngos po thams cad kyi skad cig rnams ni phyi ma'i dngos po kun
[\[7b.3\]]la ltos nas snga ma nyid de/_de nas snga mar gyur pa tsam gyis nus pa yin na thams cad du rgyu dang 'bras bu'i dngos por 'gyur ro/_/'on te so sor nges pa'i dngos po yod na dngos po gzhan skye bas thal ches pa med do zhe na/_skad cig ma'i 'bras bu ni dngos po snga ma med na phyis
[\[7b.4\]]'byung ba'i dogs pa ci ltar yod de/_de'i tshe nyid de yod pa'i phyir la/_gzhan gyi tshe ni nam yang med pa'i phyir ro/_/'on te rgyun la rgyu dang 'bras bu 'jog pa de bas thal ches pa med do zhe na/_ma yin te/_skad cig ma ma gtogs pa'i rgyun med pa'i phyir ro/_/'on te rgyun ni med pa yin
[\[7b.5\]]na ni de'i tshe rgyu dang 'bras bu'i dngos po de nyid la yin par 'gyur la/_skad cig ma rnams ni nus pa med pa'i phyir med par thal bar 'gyur ro/_/'on te skad cig ma dang 'brel pa'i rgyun la rgyu dang 'bras bu'i dngos po yod pas de dag la yang rgyun dang 'bras bu yod do zhe na/_ma yin te/_
[\[7b.6\]]rgyun tha dad pa la rgyu dang 'bras bu yod pas gzhan la ni med de 'brel pa med pa'i phyir ro/_/rgyun yang skad cig ma rnams kyi khongs su 'dus pa'i phyir/_thams cad kyi 'bras bur 'gyur ro/_/rgyun yang rtag pa yin na 'bras bu ma yin par 'gyur te/_tha dad pa med pa'i phyir ro/_/skad cig
[\[7b.7\]]ma yin na yang byed pa med pas skyed par byed pa ma yin pa'i phyir sngar brjod pa'i skyon yod pa yin no/_/gzhan yang rgyun la 'bras bu nyid du 'jog na skad cig ma nyid rgyun gzhan du thal bar 'gyur ro/_/de yang skad cig ma yin pas rgyu gzhan yod par 'gyur ba'i phyir thug pa med par 'gyur ro/_/
[\[8a\]]
[\[8a.1\]]gzhan yang gal te shes pa las tha dad pa'i 'bras bu yin pas rgyu yod pa yin na/_de'i tshe don byed pa yang rgyu gzhan las yod pa'i phyir/_thug pa med par 'gyur ro/_/de'i phyir dang po'i rgyu ji ltar yod pa yin/_shes pas ni thams cad yod par rigs te/_'on kyang
[\[8a.2\]]shes pa la ni shes bya dang 'brel pa mi rtogs pa'i phyir/_ji ltar shes pa las shes bya rnam par gzhag par bya/_gzhan yang shes pas dngos po dag rgyu dang 'bras bu'i dngos por rtogs par mi 'gyur te/_mdun na gnas pa nyid kyi gnyi ga mi 'dzin pa'i phyir ro/_/shes pa'i
[\[8a.3\]]skyed pa de/_'on kyang shes pa 'di nyid kyis shes sam/_'on te shes pa gzhan gyis yin grang na/_de la re zhig shes pa gzhan gyis shes pa 'bras bu nyid du shes pa ni ma yin te/_shes pa rang gi rig pa'i rang bzhin yin pa'i phyir ro/_/shes pa de nyid kyis mngon sum du gyur pas
[\[8a.4\]]'bras bu nyid du rtogs pa ni ma yin te/_mngon sum sngon du mi 'jug pa'i phyir ro/_/'jug na yang shes pa de nyid kyi 'bras bur 'gyur te/_de yang sngar 'jug pa ni ma yin no/_/yang sngar 'jug pa na yang thug pa med par 'gyur bas ji ltar 'bras bu nyid yin/_ci ste rgyu dang 'bras bu
[\[8a.5\]]nyid dus mtshungs pa nyid yin zhe na/_de lta na 'o na ni bum pa dang snam bu yang rgyu dang 'bras bu nyid du 'gyur ro/_/'on te bum pa med par snam bu mthong ba'i phyir de la 'bras bu nyid med do zhe na/_'o na ni shes pa yang rmi lam la sogs par shes bya dang bral ba mthong ba'i phyir shes bya'i
[\[8a.6\]]'bras bu nyid ni ma yin no/_/'on te 'khrul pa'i shes pa ni gzhan nyid de/_des 'khrul pa ni ma yin no zhe na/_de lta na snam bu yang bum pa dang bral bar dmigs pas de yang gzhan nyid du 'gyur ro/_/'on te snam bu de nyid yin par ngo shes pa yin na ni shes pa yang shes pa 'di nyid
[\[8a.7\]]do zhes ngo shes par mtshungs pa'i phyir/_shes pa thams cad gcig par 'gyur zhing /_gal te ngo shes pa tshad ma yin na snam bu rtag par 'gyur ro/_/gcig gis dngos po snga phyi'i rang bzhin du shes pa ma yin te/_sngar gyi shes pas snga ma tsam zhig 'dzin la/_da lta'i shes
[\[8b\]]
[\[8b.1\]]pas kyang da ltar ba myong ba'i phyir de dag nyid du shes pa ni ma yin no/_/dran pa ni snga phyi dag la 'jug ste/_de tshad ma ni ma yin no/_/gzhan yang snga phyi'i shes pa dag phan tshun 'dre ba med na/_dran pa nyams su myong ba'i rjes su 'brangs pas gcig pa nyid ji ltar sgrub pa yin/_'on
[\[8b.2\]]te bum pa la sogs pa gcig pa nyid du rig pa ni bdag yin zhe na/_de la gal te bdag gcig pu yin du chug na yang ji ltar gcig nyid rig par byed/_de yang mngon sum la sogs pa'i tshad mas dngos po shes par byed do/_/'on te bdag yod pa'i shes pa thams cad
[\[8b.3\]]tshad ma'o zhe na/_gal te bdag yod du chug na yang gang su yang rung ba'i shes pa tshad ma yin pa ma yin nam/_de lta na ni zla ba gnyis su mthong ba yang yod pa nyid du 'gyur ro/_/de bas na bdag yod kyang mngon sum dang rjes su dpag pa dag nyid tshad ma yin no/_/de dag gis kyang rtag
[\[8b.4\]]pa shes pa ni ma yin te/_'di ltar bdag nyid dam/_gzhan gyi snga phyi'i rang bzhin de'i bdag nyid dam shes pa gzhan gyis rtag par shes pa ni ma yin te/_de bas na shes pa'am shes bya'i 'bras bu nyid mi shes so/_/shes pas ngo bo nyid rig cing de nyid gzung ba'o/_/des na
[\[8b.5\]]snga phyir mngon sum 'jug pa ni ma yin no/_/de med par yang rgyu dang 'bras bu'i dngos po rtogs par ji ltar 'gyur/_'on te rjes su dpag pas rgyu 'bras bu las snga ma nyid du dpog pa'am/_rgyu dpag pas de las 'bras bu skye ba nyid du shes so zhe na/_mngon sum gyis rig pa ma
[\[8b.6\]]gtogs par rjes su dpag pa skye ba ma yin no zhes snga ma nyid du brjod pa ma yin nam/_sngar gyi mngon sum tshad ma ma yin na rjes su dpag pa ji ltar tshad ma yin/_'on te rgyu snga ma rjes su dpag pas shes nas yang dpog na ni de lta na thug pa med par 'gyur ro/_/gzhan yang phyi
[\[8b.7\]]rol pa med pa'i phyir/_de la don byed pa'i nus pa dang ldan pas ni ma yin te/_phyi rol pa ji ltar med pa de bzhin du bstan par bya'o/_/'on te phyi rol med kyang shes pa nyid la phan tshun rgyu dang 'bras bu yod pa'i phyir/_nus pa'i mtshan nyid don dam par yod pa brjod par bya'o zhe na/_
[\[9a\]]
[\[9a.1\]]de ni ma yin te/_mngon sum ni rang rig pa tsam gyi phyir des ji ltar 'bras bu nyid du go bar 'gyur/_gang gi tshe 'bras bu'i shes pa yod pa de'i tshe rgyu'i shes pa med pas/_des ji ltar rgyu dang 'bras bu'i dngos po rig pa yin/_'on te rjes su dpag pas rgyu'i shes pa rtogs
[\[9a.2\]]na ni 'o na ni de med pa'i phyir/_de ji ltar rjes su dpog par byed/_'on te snga ma nyid du rjes su dpag pas shes shing rang gi ngo bo nyid ni rang rig pas shes so zhe na/_de ni mi bden te/_snga ma nyid ni shes pa'i rang bzhin ma yin te/_de la mngon sum gyis gnod pa'i phyir te/_'di ltar ji srid shes
[\[9a.3\]]pa nyams su myong ba de srid du da ltar byung ba nyid de/_snga ma dang phyi ma nyid du nyams su myong ba med pa'i phyir ro/_/de la dran pa tsam gyis kyang 'jug par byed de de tshad ma ni ma yin no/_/dran pa yang don dam par rang rig pa tsam nyid yin pa de bas rang rig pa la ngo bo nyid myong ba kho na ste/_de ji ltar
[\[9a.4\]]pha rol mi rig par de'i 'bras bu grub pa yin pa'i phyir shes pa'am shes bya la don bya ba byed pa yod pa ma yin no/_/gzhan yang 'bras bu yod pa la rgyu rigs pa ma yin zhing /_med pa la yang mi rigs te/_'di ltar gal te 'bras bu med pa'i rgyu yin na/_ri bong gi rwa la yang rgyu
[\[9a.5\]]yod par 'gyur ro/_/'on te gtan med pas de la rgyu med la/_'bras bu ni snga na med pa ste/_phyis med pa ni ma yin no zhe na/_'bras bu ni snga na med la/_phyi nas yod par ji ltar 'gyur te/_ri bong gi rwa med la snga na med pa med pa'i phyir ro/_/'on te phyis mthong bas snga na med par
[\[9a.6\]]shes na ni de ni gcig la gcig brten pa'o/_/ji srid snga na med pa de srid phyis kyi 'bras bu ma yin te/_ji srid ma skyes pa de srid du snga na med par ji ltar gnas/_rgyu la 'bras bu stong pa nyid snga na med pa yin no zhe na/_'bras bu stong pa de ni rgyu med pa la yang yod pa ma yin
[\[9a.7\]]nam/_de bas na de la yang rgyu yod par 'gyur te/_'di ltar snga na med pa dang 'brel pas 'bras bu nyid yin la/_snga na med pa ni 'bras bus stong pa'i dngos po gzhan yin no/_/'bras bus stong pa ste/_'bras bu las tha dad pa thams cad snga na med pa'i ngo bor 'gyur ro/_/de dang
[\[9b\]]
[\[9b.1\]]'brel pa las dngos po'i 'bras bur gyur pa ni ma lus pa'i 'bras bu nyid du 'gyur ro/_/'on te rjes su 'gro ba dang ldog pa med pas thams cad rgyu ma yin no zhe na/_'di la lan btab zin to/_/snga na med pa zhes bya ba ni mngon sum la sogs pas myong ba ni ma yin te/_dngos po nyid
[\[9b.2\]]myong bar byed do/_/'on te dngos po yod pa nyid kyi 'bras bu nyid de/_yod pa'i 'bras bu la rgyu'i bya ba yod pa'i phyir te/_med pa yul med pa can la ni ji ltar byed ce na/_'o na gal te yod par gyur pa nyid 'bras bu ma yin te byas pa la byed pa med pa'i phyir ro/_/'on te mi gsal ba
[\[9b.3\]]gsal bar byed na ni de yang med pa ma yin nam ji ltar bya bar nus pa yin/_'on te yod pa yin na yang de la ci zhig bya/_'on te de yang gzhan gyis gsal bar byed na/_'o na ni thug pa med par 'gyur ro/_/gzhan yang rgyu med pa la 'bras bu skye 'am yod pa las yin/_de la gal
[\[9b.4\]]te rgyu med pa las 'bras bu 'byung na/_de'i tshe nam mkha'i me tog la sogs pa las kyang skye bar 'gyur te/_snga na med pa dang gtan med pa la bye brag ci zhig yod/_/'on te yod pa'i phyir rgyu'i dngos po yin no zhe na/_gang gi tshe yod pa de'i tshe rgyu ma yin la/_gzhan gyi tshe rgyu yin
[\[9b.5\]]no zhes legs par smras so/_/med pa'i dus su rgyu nyid yin na med pa thams cad rgyur 'gyur ba ma yin nam/_yod pa dang med pa la byed pa ma mthong ngo /_/ci ste yod pa la byed pa yod pas rgyu nyid du 'gyur ba ma yin nam zhe na/_'o na byed pa de nyid byed pa gzhan las yin nam/_rang
[\[9b.6\]]gi ngo bo nyid las yin grang /_de la byed pa byed pa gzhan las yin na de'i tshe/_de yang byed pa gzhan sngon du 'gro ba'i phyir byed pa'i rgyun ring por 'gyur ro/_/'on te rang gi ngo bo nyid kyis byed pa yin na/_de'i tshe 'bras bu yang rang gi ngo bos rgyur 'gyur bas byed pa gzhan brtags te ci zhig bya/_rang
[\[9b.7\]]gi ngo bo nyid rgyu yin na thams cad thams cad kyi rgyur 'gyur ro zhes bshad do/_/'on te rgyu yod pa nyid las 'bras bu skye na/_'o na ni dus mtshungs pa nyid kyi phyir/_rgyu dang 'bras bu'i dngos po med de/_ka ba dang bum pa bzhin no zhes bshad do/_/shes pa'i rgyu don yin pas rjes su dpag pas
[\[10a\]]
[\[10a.1\]]rtogs pa ma yin nam zhe na/_de ni mi bden te/_'di ltar gal te rjes su dpag pas khong du chud pa'i sngar yod pa grub tu chug kyang /_nyams su myong bas de'i dngos po rgyur ji ltar shes te/_rjes su dpag pas grub pa'i dngos po ni mngon sum gyi rgyur mi 'gyur
[\[10a.2\]]la/_mngon sum gyis mthong ba'i dngos po rjes su dpag pa'i rgyur rtogs pa ni rigs pa ma yin pa'i phyir ro/_/mngon du byas pa la rjes su dpag pa mi 'jug ste/_de'i yul lkog tu gyur pa'i phyir ro/_/mngon sum yang lkog tu gyur pa la mi 'jug ste/_lkog tu gyur pa ma yin pa'i yul
[\[10a.3\]]can yin pa'i phyir ro/_/'on te mngon du byas pa nyid lkog tu gyur pas shes pa'i phyir lkog tu gyur pa yin zhe na/_de ni ma yin te/_gal te ngo bo nyid rtogs na ni lkog tu gyur pa gzhan ci zhig yod/_/'on te mi gsal bar snang ba'i rnam pa ni lkog tu gyur pa yin na/_'o na mngon sum nyid
[\[10a.4\]]la mi gsal bar snang ba'i rnam pa ci'i phyir/_khas len par mi byed de/_'di ltar gsal ba dang mi gsal bar snang ba'i rang bzhin gnyis mngon sum la yod pa ma yin nam/_dper na ka ba la tshu rol gyi cha dang pha rol gyi cha myong ba'i rim gyis mngon sum nyid yin pa bzhin no/_/gal te
[\[10a.5\]]yang gsal ba dang mi gsal ba gnyis kyi rang bzhin gyi dngos po mngon sum gyis cig car ma myong na/_de'i tshe 'jig rten gsum na rang bzhin gnyis pa nyid med par 'gyur ro/_/'on te khyad par can gyi dbang gis gsal ba dang mi gsal ba nyid yin la/_sngon po nyid ni dngos po'i ngo bo
[\[10a.6\]]nyid do zhe na/_'o na gal te khyad par can nyid tha dad kyi dngos po la min pa de lta na ni dngos po mngon sum nyid du mi 'gyur te/_gsal ba dang mi gsal ba ni khyad par can las gzhan pa kho nar myong bar skye la/_sngon po la sogs pa'i rang bzhin der mi snang ba'i phyir ro/_/'on te sngon
[\[10a.7\]]po la sogs pa myong ba mngon sum du brjod na/_'o na ni rjes su dpag pa yang sngon po'i rang bzhin myong bas mngon sum du 'gyur ro/_/'on te dbang po dang sbyor ba med pas rjes su dpag pa mngon sum ma yin no/_/'o na dbang po dang 'brel pa yang rjes su dpag pa la ji ste med/_
[\[10b\]]
[\[10b.1\]]'di ltar rjes su dpag pa ni dngos po'i ngo bo nyid rig pa po yin pas dbang po dang 'brel bar ston par 'dod do/_/'on te dngos po med pa nyid kyis rjes su dpag pa ni dbang po dang sbyor ba med do zhe na/_rjes su dpag pa dngos po mi 'dzin pa yin na snang bar ji ltar 'gyur/_gal te rjes
[\[10b.2\]]su dpag pa la snang ba'i dngos po med pa nyid yin na ni rjes su dpag pa yul med pa can du 'gyur ba de bas na rjes su dpag pas rgyu dang 'bras bu'i dngos po rtogs pa med do/_/de nyid kyi phyir/_thams cad nus pa med ce na/_/zhes bya ba smos so/_/'di la lan smras pa/_sa bon sogs
[\[10b.3\]]la myug sogs pa'i/_/nus mthong zhes bya ba la/_sa bon la sogs pa las myu gu skye bar 'jig rten thams cad la grags te dpyad pa med par snang ba yin no/_/'di ltar sngon po mthong ngo zhes rtogs pa'i stobs kyis sngon por rnam par 'jog pa de lta bas na rgyu dang 'bras bu'i dngos
[\[10b.4\]]po mthong ba la lhag par zhen pa'o/_/des na myu gu la sogs pa'i 'bras bu rnams kyi nus pa rgyu sa bon la sogs pa la mthong ba'i phyir ji ltar de med pa yin/_'dir brjod pa gal te de kun rdzob 'dod na zhes bya ba la/_'dir 'di'i don ni tshad mas dngos po'i de kho na nyid rnam par gzhag
[\[10b.5\]]pa las ma gtogs par brdar btags pa goms pa la lhag par mos pa'i phyir kun rdzob tsam ste/_ma brtags par shes pa'i don ni kun rdzob kyi don to/_/ji ltar 'ga' zhig tu sngon po la sogs pa ma mthong bar yang mthong bar mngon pa'i nga rgyal byed pa de ni brtags na ldog par 'gyur
[\[10b.6\]]ro/_/de bzhin du 'jig rten pa'i tha snyad kyang don dam pa ma yin pa'i phyir sna tshogs 'di kun rdzob tsam ste/_tshad ma med par shes pa'i mngon pa'i nga rgyal tsam ni kun rdzob bo/_/'di ltar rgyu 'bras kyi dngos po rjes su 'gro ldog dag gis rtogs pa ste/_yod pa dang med pa yang mngon
[\[10b.7\]]sum dang mi dmigs pas grub par khas len na/_mngon sum gyis ni 'di las 'di 'byung ngo zhes rjes su 'gro ba myong ba ma yin te/_mdun na gnas pa'i dngos po gnyis mngon du mi byed pa'i phyir 'di'i rjes la 'di dag skye bo zhes mngon sum gyis khong du chud pa ma yin no//_//
[\[11a\]]
[\[11a.1\]]tshad ma rnam 'grel gyi 'grel pa/_bam po gnyis pa/_'di ltar 'di las 'byung zhes bya ba'i don ci yin te/_ci de nyid las yin nam/_yang na 'di yod pas yod pa nyid yin nam/_'on te 'di las 'byung bar brtag grang na/_/de la gal te de nyid
[\[11a.2\]]las 'byung ngo zhes nges par byed na/_de'i tshe ci da lta nyid du 'am/_'on te gzhan gyi tshe de nyid las 'byung ba yin/_de la gal te da lta de nyid las 'byung ba yin na ni/_'o na dus gzhan du gzhan las kyang 'byung bar 'gyur ro/_/de ltar yang yul gzhan du du ba gzhan las 'byung ba ma yin
[\[11a.3\]]no zhes ji ltar nges par shes/_'on te dus gzhan du de nyid las 'byung gi gzhan las ma yin zhe na/_'o na dus gzhan du ni de kho na las 'byung zhes bya ba 'di la tshad ma med de/_mngon sum ni da ltar ba'i yul can yin pa'i phyir da ltar ba'i dngos po 'dzin par nus kyi/_dus dang yul
[\[11a.4\]]thams cad kyi me dang du ba dang mngon sum gyis nges par 'dzin na ni de'i tshe rjes su dpag pa don med par 'gyur ro/_/'di yod pas yod pa nyid ces nges par gzung bar mi rung ste/_res 'ga' yul gzhan la sogs par rgyu yod kyang 'bras bu mi 'byung ba'i phyir ji ltar rjes su 'gro ba
[\[11a.5\]]rtogs/_'on te 'di las 'byung zhes zer na/_de lta na ni rang nyid dang gzhan las kyang 'bras bu 'byung bar khas blangs pa'i phyir ji ltar rgyu 'bras kyi dngos po nges pa yin/_de'i phyir mngon sum gyis rjes su 'gro ba rtogs pa ni ma yin no/_/ldog pa yang mi dmigs pas grub pa ni ma
[\[11a.6\]]yin te/_ci ste mi dmigs pa mngon sum yin nam/_rjes su dpag par brtag grang na/_de la gal te mi dmigs pa rjes su dpag pa yin pa de lta na ni mi dmigs pa de yang ldog pa la ltos shing ldog pa yang mi dmigs pa la ltos pa'i phyir gcig la gcig brten par 'gyur ro/_/
[\[11a.7\]]'on te mi dmigs pa'i ldog pa rjes su dpag pa gzhan gyis sgrub na/_de'i tshe rjes su dpag pa de'i ldog pa yang rjes su dpag pa gzhan gyis sgrub pa nyid kyi phyir rjes su dpag pa de nyid mtha' med par 'gyur ro/_/'on te mngon sum nyid rjes su dpag pa yin na ni de lta na ming tsam tha
[\[11b\]]
[\[11b.1\]]dad par byas par 'gyur bas mngon sum ni yul dang dus thams cad du ldog pa sgrub pa ma yin te/_de dag la mi 'jug pa'i phyir ro/_/'on te grags pa'i tshad mas go ba rgyu dang 'bras bu'i dngos po yin na/_'brel pa 'dzin pa med par ma mthong ba'i don shes pa ni grags par
[\[11b.2\]]brjod kyi/_mngon sum gyis dngos po gnyis rtogs par mi 'gyur bas rgyu dang 'bras bu'i dngos po de dag 'brel bar mngon sum gyis rtogs pa ma yin no/_/de'i phyir 'di dag ni 'bras bu 'di dag ni rgyu'o zhes shes pa 'di ni brtags pa tsam mo/_/yang na don gyis go bas so sor nges
[\[11b.3\]]pa'i 'bras bu shes pa ste/_gal te myu gu sa bon gyis bskyed pa ma yin na/_de'i rjes thogs su yod par mi rigs pa'i phyir ma mthong ba'i don rtogs pa ni don gyis go ba'o zhe na/_de ni ma yin te/_gal te rgyu dang 'bras bu'i dngos po shes pa myong ba yin pa na don gyis go bas sam/_grags
[\[11b.4\]]pas brjod par rigs par 'gyur ba las/_gang gi phyir rgyu dang 'bras bu'i dngos po rtogs pa med ces brjod pa ma yin nam/_nges par 'di las 'byung ngo zhes bya bar shes pa ni med de/_so sor nges pa'i dus nyid du 'di'i 'bras bu nyid du rtogs pas dus gzhan du de nyid las 'byung bar ji
[\[11b.5\]]ltar shes pa yin/_'on te don gyis go ba las sam grags pa las dus gzhan du yang de nyid las 'byung bar rtogs par byed de/_'di ltar da ltar na ni de'i de ma thag par dmigs la/_gzhan gyi tshe na yang de las mi 'byung na ni lan cig kyang de'i rjes thogs su dmigs par mi 'gyur ro zhe na/_
[\[11b.6\]]de lta na ni ka ba yang rtsig pa'i de ma thag tu mthong bar 'gyur bas de yang des bskyed par 'gyur ba ma yin nam/_'on te ka ba la sogs pa la 'khrul par mthong zhe na/_'o na ni rigs pa 'dis myu gu la sogs pa yang sa bon la sogs pa las 'khrul par 'gyur ro/_/'on te de la 'khrul par shes
[\[11b.7\]]pa ma yin par 'jig rten pa yid rton par byed do zhe na/_'o na ni 'jig rten pa'i grags pa nyid la rgyu dang 'bras bu rnam par gzhag pa yod de/_'jig rten la grags pa yang ma brtags na nyams dga' ba'i kun rdzob tsam yin gyi don dam pa nyid ni ma yin no/_/de nyid kyi phyir de kun
[\[12a\]]
[\[12a.1\]]rdzob tu 'dod na zhes bya ba smos so/_/'dir smras pa/_ji ltar de ltar 'gyur zhes bya ba ste/_kun rdzob bam don dam par sa bon la sogs pa la myu gu la sogs pa'i nus pa yod par 'jig rten thams cad la grags pa'o/_/'jig rten gyi tha snyad kyang don dam pa'i rgyu
[\[12a.2\]]mtshan can ni ma yin no/_/don dam pa la tha snyad med pa'i phyir ro/_/mos pa tsam gyis tha snyad grub ste/_rmi lam na nges pa'i tha snyad bzhin rgyu la sogs pa'i tha snyad kyang nges pa kho na yin la/_tha snyad de yang thog ma med pa'i nges pa'i bag chags rgyu yin gyi phyi rol gyi don ni ma yin no/_/
[\[12a.3\]]bag chags med par yang shes pa dmigs pa dang dmigs pa med pa'i shes pa'i cha nyid med par 'gyur ro/_/ci ste kun rdzob ni ci yin te/_gal te bden pa yin na ji ltar kun rdzob yin/_'on te mi bden zhing log pa kun rdzob yin na/_de lta na kun rdzob tu bden pa zhes bya ba ci yin te/_bden pa
[\[12a.4\]]dang kun rdzob ni 'gal ba ma yin nam zhe na/_'dir smras pa/_kun rdzob ces bya ba ni log pa'i shes pa la snang ba tsam lhag par mos pa'i rang bzhin te/_de yang thog ma med pa'i bag chags las byung ba ste/_des na thog ma med pa'i bag chags las skyes pa snang ba nyid 'ba' zhig tsam mo/_/
[\[12a.5\]]'on te sngon po la sogs pa rtogs par gyur pa ji ltar mi bden zhe na/_goms pa'i stobs las rig pa'i phyir te/_'di ltar rmi lam la sogs pa na yang sngon po la sogs pa myong ba de ni bden pa ma yin la/_sad pa'i tshe na yang sngon po la sogs pa myong bar gyur pa ni bden pa ma yin
[\[12a.6\]]te/_sngon po la sogs pa ma rtogs par de myong bar ma mthong ba de'i phyir don dam par shes pa yang ma yin la shes bya yang ma yin no/_/'jig rten pa'i tha snyad kyang chad par mi 'gyur te/_phan 'dogs pa yod pa'i phyir ro/_/de ltar na kun rdzob kyi bden pa zhes bya ba la 'gal ba med de/_
[\[12a.7\]]don dam par ni don thams cad kyi dben pa kho na'o zhes bya ba skabs ji lta bar dpyad par bya'o/_/'on te skye ba la sogs pa'i rang bzhin nyid kun rdzob ste/_tshad mas mi 'dzin pa'i phyir ro/_/shes pa nyid mngon sum du byed pa yin gyi skye ba la sogs pa ni ma yin pa de bas na kun rdzob
[\[12b\]]
[\[12b.1\]]tu skye ba ste/_de nyid skye ba la sogs par tshad mas khong du mi chud pa'i phyir ro/_/kun rdzob ces bya ba nus pa med pa ma yin nam/_skye ba ni nus pa'o zhe na/_de ni mi bden te/_kun rdzob ni don dam par nus pa med pas don dam par skye ba yod pa ma yin te/_skye ba zhes bya ba'i nus
[\[12b.2\]]pa ni rtog pa tsam gyis yin te/_rtog pas kyang skye ba yod pa nyid do/_/des na rtog pas ni skye ba ste/_de'i phyir nang gi nus pa yod kyi/_don dam par ni nus pa med pa de bas na/_skye ba med pa yin no/_/ji ltar 'das pa skyed par byed pa yin te/_ring du zhig pa yang skye bar thal bar
[\[12b.3\]]'gyur ro zhes bya ba la sogs pa gang smras pa de thams cad skabs bzhin du dgag par bya'o/_/rtog pa'i yul ni dpyad par mi bya'o zhes bya ba bstan pa gang yin pa'i don ni der yang dpyad pa ni tshad mar brjod pa ste/_des na rtog pa'i yul ni tshad ma'i don ma yin no zhes bya ba'i tha tshig go/_/
[\[12b.4\]]sgyu ma'i don ni tshad mas rtogs pa'i don ma yin pa kho na'o zhes bya ste/_'gro ba thams cad sgyu ma kho na'o/_/de ltar yang de la kun rdzob kyi bden pa gang zhe na/_ji srid 'jig rten gyi tha snyad do zhes gsungs so/_/tshad ma dang tshad ma ma yin pa'i cha ni tha snyad du yin gyi don dam par ni ma yin te/_
[\[12b.5\]]'dir rang las rang gi ngo bo rtogs zhes bya bar bstan to/_/kun la de yod ce na min/_/spyi yi mtshan nyid dang blo la/_/rjes su 'gro ldog ma mthong phyir/_/mig dang gzugs sogs blo bzhin no/_/zhes bya ba la/_gal te kun rdzob kyis don byed par nus na spyi la sogs pa la yang yod
[\[12b.6\]]pa ma yin nam/_de dag kyang don dam par yod par 'gyur ro zhe na/_de ni ma yin te/_spyi dang blo la rjes su 'gro ba dang ldog pa ma mthong ba'i phyir/_dper na mig la sogs pa'i blo ni gzugs la sogs pa yod pa dang med pa la rag las pa bzhin no/_/mig la sogs pa'i shes pa nyid la sngon
[\[12b.7\]]po la sogs pa'i rnam pa snang ba yin nam/_don la ni ma yin te/_de ji ltar don gyi rjes su 'gro bar 'dzin pa yin zhe na/_'dir smras pa/_gal te shes pa las sngar don yod par mi rtogs pa de lta na yang mig gi rnam par shes pa med par mthong ba'i phyir/_phyi rol yod par shes so/_/
[\[13a\]]
[\[13a.1\]]gal te phyi rol med par rnam par shes pa skye na ni de'i tshe gang dang gang na mig phye ba de dang der sngon po snang ba tsam gyi shes pa skye bar 'gyur te/_dper na mig rab rib kyis nyams pa la skra shad 'dzings par mthong ba bzhin no/_/mig gi shes pa ni de ltar thams cad du skye ba ma
[\[13a.2\]]yin pa de bas na don yod par rtogs par rigs so/_/de'i phyir rjes su 'gro ba dang ldog pa la ltos nas mig la sogs pa'i blo dag la gzugs la sogs pa'i nus pa nyid mthong bar 'gyur ro/_/spyi dang blo ni phyi rol gyi rjes su 'gro ba dang ldog pa la brten pa ma yin te/_nang gi rgyu tsam
[\[13a.3\]]las yod pa'i phyir ro/_/'on te ba lang nyid kyi blo rta las ma yin na de ji ltar ldog pa ma yin zhe na/_de ni ba lang nyid med par rta las ba lang gi blo med do zhes bya ba ni mi rung ste/_'on te ba lang gi rtogs pa'i rgyu bag chags sad pa'i nus pa med pa'i phyir/_rta la ba lang gi blo yod pa ma yin no/_/
[\[13a.4\]]gzhan yang shes pa las ma gtogs pa'i spyi snang ba ni ma yin te/_/gang gis spyi yod pa dang med par 'jal ba des mtshungs pa nyid kyi rnam par shes pa gcig pu spyi yin gyi/_phyi rol gyi dngos po ni ma yin no/_/de lta na 'o na ni spyi med par rta dang ba lang nyid phan tshun tha dad par 'gyur zhe na/_ma
[\[13a.5\]]yin te/_brtags pa nyid kyis tha dad pa'i phyir dang /_gsal ba rnams tha dad pa'i phyir gyi der spyi mtshan nyid mi mthun pa mi dmigs so/_/gal te yang brda la rtsol ba tsam gyis bum pas dben pa'i yul du yang bum pa'i shes pa med na ni spyi'i nus par 'gyur ro/_/'on te spyis khyab
[\[13a.6\]]pa yin pas gsal bas stong par yang ba lang gi blo 'byung bar rigs she na/_mig rab rib kyis nyams pa la dmigs pa'i skra shad la sogs pa la yang ci'i phyir ma khyab pa yin/_'on te mi gzhan gyis ma mthong ba'i phyir/_de rnams med pa nyid yin na ni spyi yang brda rtsol ba med pas
[\[13a.7\]]mi shes pa ma yin nam/_de bas na de yang med pa'o/_/brda rtsol ba las spyi shes pa yin no zhe na/_skra shad la sogs pa yang nam mkha'i ngos la rab rib yod pas mthong ba ma yin nam/_/des na ji ltar med pa yin/_'on te rab rib kyis nyams pa las skra shad med kyang mig
[\[13b\]]
[\[13b.1\]]gis mthong ba yin no zhe na/_skra shad la sogs pa 'di rtogs par gyur pa ma yin nam/_ci'i phyir med pa yin/_mig nyams pa'i gzung bya yin pas so zhe na/_'di ci ste nyams pa yin/_med pa dmigs pas so zhe na/_de lta na gcig la gcig brten pa ma yin nam/_gal te yang rab
[\[13b.2\]]rib kyis bsgyur ba'i mig gzung bar bya bas skra shad la sogs pa brdzun pa yin na/_'o na ni spyi yang phyin ci log gi 'du byed pa la sad pa la snang ba'i phyir med par 'gyur ro/_/des brda rtsol ba la sogs pa/_/nang gi yan lag ngor 'jug phyir/_/bum pa dang ni 'degs dang spyi/_/
[\[13b.3\]]grangs sogs blo yang bshad pa yin/_/zhes bya ba la/_gzugs la sogs pa'i yon tan gyi rten bum pa ni yan lag can gyi rdzas so/_/las ni 'degs pa'o/_/grangs ni yon tan no/_/sogs pa'i sgras ni 'du ba ste/_'di ni blo'i gzung ba'o/_/de dag gi blo gang yin pa ni
[\[13b.4\]]blo ste/_de dag gis phyi rol la rjes su 'gro ba dang ldog pa med par bstan pa'i phyir bshad pa ni bshad pa'o/_/de dag kyang phyi rol gyi rdzas la brten nas ma yin no zhes bya ba'i tha tshig go/_/de ltar gang las shes she na/_brda la rtsol ba nyid nang gi rgyu ste/_de las 'jug pa'i phyir ro/_/sogs
[\[13b.5\]]pa'i sgras ni dran pa gzung ngo /_/'di ltar bum pa'i blo ni bum pa dang 'brel pa ma yin te/_gzugs la sogs pa phan tshun tha dad pa nyid mig la sogs pa'i blo rnams kyis dmigs pa'i phyir ro/_/gzugs dang reg bya dmigs na yang thog ma med pa'i bag chags kyi stobs kyis dus phyis gcig pa
[\[13b.6\]]nyid du lhag par zhen nas bum pa'o snyam pa'i shes pa skye'o/_/ci ste mig gis rtogs pa'i yan lag can gyi rdzas gang yin pa de nyid reg pas kyang rtogs pa ste/_mthong ba dang reg pa'i sgo nas rdzas gnyis so zhe na/_de ni ma yin te/_gzugs la sogs pa ma rtogs par kha dog la sogs pa
[\[13b.7\]]med de/_/yan lag can gyi rdzas mi snang ba'i phyir ro/_/de myong ba yang gzugs kyi rnam pa ma yin pa 'dzin par 'gyur na/_mig gi shes pas gnyis su rtogs pa ni ma yin no/_/'on te bum pa'o snyam du shes pa yin gyi gzugs so zhes ni ma yin na/_de ji ltar bum pa dang gzugs
[\[14a\]]
[\[14a.1\]]dag tha dad par myong /_'di ltar bum pa dmar po dang /_bum pa rig pas rtogs pa 'khrul pa med pa'o zhe na/_de ni ma yin te/_gang gi phyir bum pa dang snam bu'i dngos po'i dmar po nyid rtogs pa dang /_dmar po dang dmar po ma yin pa'i dngos po bum pa'o snyam du rtogs
[\[14a.2\]]pa de'i phyir rjes su 'gro ba dang ldog pa dag las bum pa dang dmar po dag rtogs pa tha dad pa yin gyi/_don dam par ni ma yin no/_/'o na gal te yan lag can med kyi gzugs la sogs pa nyid tha dad pa yin na/_ji ltar gang na gzugs yod pa de nyid na reg pa yod par rtogs she na/_de ni
[\[14a.3\]]mi rigs te/_tshogs pa gcig la rag las pas bsdus nas rtogs pa ste/_dper na dpung gi tshogs la gang na rgyal po bzhugs pa de nyid du skyes bu la sogs pa rnams yod par tha snyad du grags kyi/_skyes bu la sogs pa med na dpung rang yod pa ma yin no/_/de'i phyir gzugs
[\[14a.4\]]dang reg bya dag tshogs pa gcig la rag las pas mi 'khrul pa yin gyi/_de la yan lag can ni yod pa ma yin no/_/de bzhin du 'degs pa la sogs pa'i blo yul gzhan dang gzhan du 'byung ba'i lag pa la sogs pa'i skad cig nyid 'degs pa zhes bya bas na/_bsdus pa la
[\[14a.5\]]dmigs pa yin gyi/_dngos po'i stobs las 'ongs pa ni ma yin no/_/de bzhin du grangs la sogs pa'i blo la yang blta bar bya'o/_/gal te spyi don byed nus pa med pa ma yin nam/_de lta na ni skra shad la sogs pa rab rib can gyis mthong ba yang don byed mi nus pa'i phyir spyi yin par
[\[14a.6\]]'gyur ro snyam du sems na/_skra shad sogs ni spyi min te/_/don du zhen pa med phyir ro/_/shes byar 'dzin phyir med pa la/_/thal ba'i nyes pa yod ma yin/_/zhes bya ba smos te/_rab rib can gyis dmigs pa'i skra shad dang zla ba gnyis la sogs pa ni spyi ma yin te/_don gyi ngo bo nyid du
[\[14a.7\]]zhen pa med pa'i phyir ro/_/don nyid spyi'i rang bzhin gyis rang gi mtshan nyid kyi bdag nyid shes pa ni spyi'o/_/gal te rang gi mtshan nyid yin na de'i tshe don bya ba byed pa'i phyir ji ltar spyi yin te/_spyi ni don mi byed pa'i phyir ma yin nam/_'on te don byed pa dang bral ba las spyi yin na de'i tshe ji
[\[14b\]]
[\[14b.1\]]ltar don yin don ni don byed pa'o/_/des na don nyid spyi yin no zhes zer ba ni 'gal pa'o snyam du sems na/_'dir smras pa/_rang gi mtshan nyid mngon sum du don byed nus pa yin la/_brgyud nas nus pas de nyid spyi yin pa'i phyir ji ltar 'gal/_gal te don nyid spyi yin na med pa yang
[\[14b.2\]]don nyid yin pa'i phyir/_spyi'i ngo bo nyid kyang yod par 'gyur ro/_/de bas na mi dmigs pa ni rjes su dpag par mi 'gyur te/_yul phyi ma yin pa'i phyir ma yin nam zhe na/_'dir smras pa/_shes bya nyid du 'dzin pa'i phyir te/_med pa ste zhig na med pa la sogs pa rnams kyi rang bzhin
[\[14b.3\]]la/_spyi med pa'i skyon du thal ba med de/_med pa ni ma yin par 'gag pa'i sgo nas dngos po gzhan gyi ngo bo nyid yin par mngon du byed pa'i phyir don kho na yin no/_/gzhan gyi dngos po yang don byed nus pa nyid do/_/yang na gtan med pa yang gal te tshad mas gcod pa nyid kyang
[\[14b.4\]]dgos pa dang ldan pa'i phyir 'di ni don yin te/_med pa la yang 'gro ba la dogs pa med pa'i dgos pa yod pa nyid do/_/de bas na med par nges par shes pas de la don nyid du rigs pa kho na'o/_/ci ste skra shad la sogs pa yang med pa'o snyam pa'am/_skra shad dngos lta bu'o zhes shes pa
[\[14b.5\]]ma yin nam/_de la yang med par shes pa las 'gro ba dang 'ong ba la sogs pa'i yod pa de bas na skra shad la sogs pa rnams la yang tshad ma'i yul nyid yod pa'o snyam du sems na/_de dag kyang de ltar 'gyur na/_/bkag pa med phyir gsal snang nyid/_/shes pa'i ngo bo nyid don phyir/_/
[\[14b.6\]]skra sogs shes bya'i blo dag kyang /_/spyi yi yul can nyid yin la/_/skrar snang don med can yin no/_/zhes bya ba smos te/_gal te skra shad la sogs pa ni med pa'o zhes bya bar yongs su gcod na/_de'i tshe med pa zhes bya ba spyi cis ma yin te/_don byed pa'i shes pas sam/_skyes bu gzhan
[\[14b.7\]]gyis mi dmigs pa de bas na yul dang dus dang skyes bu gzhan gyis ma mthong ba'i phyir/_med pa spyir bkag pa med pa nyid do/_/de dag ste skra shad la sogs pa rnams so/_/gang gi tshe yang skra shad dngos bzhin no snyam shes par byed pa de'i tshe skra shad kyi shes pa'i ngo bo la 'dra ba'i tha snyad 'dogs
[\[15a\]]
[\[15a.1\]]so/_/de ltar 'gyur ba ste skra shad dang 'dra ba skra shad du gyur pa'o zhes shes pa na skra shad la sogs pa rnams la spyi'i ngo bo nyid bkag pa med pa kho na'o/_/ci ste spyi'i ngo bo nyid kyis yongs su gcod na skra shad la sogs pa gsal bar mi 'gyur ba las skra shad kyi shes pa ni shin
[\[15a.2\]]tu gsal ba ma yin nam zhe na/_de la yang smras pa/_skra shad rnams gsal ba nyid ni/_shes pa'i ngo bo nyid kyi don yin pa'i phyir/_skra shad la sogs pa de ni rang gi mtshan nyid kho na'o/_/gsal ba nyid kyis don nyid yin pas rang gi mtshan nyid snang ba yin na ji ltar skra shad la sogs pa
[\[15a.3\]]don med pa yin/_des na skra shad la sogs pa rnams spyi'i ngo bo nyid du mi 'gyur ba ma yin nam zhe na/_'dir smras pa/_skra shad la sogs pa rang rig pa nyid kyis nyams su myong ba'i skra shad la sogs pa'i snyam du rtogs pa gang yin pa'i blo skye ba de ni spyi'i yul can te/_'dra ba'i ngo bo nyid kyis
[\[15a.4\]]yul du byed pa'i phyir ro/_/'di ltar skra shad la sogs pa brdzun par ram/_skra shad dngos 'dra bar shes pa ni brtags pa'i rang bzhin te bden pa las bzlog pa'o/_/de dang 'dra ba nyid yang sngar gyi rang bzhin gyi rjes su 'brangs nas rtogs pa ste/_snga phyi'i ngo bo nyid las mngon sum 'jug
[\[15a.5\]]pa ni ma yin pa de bas na nges pa'i shes pa ni spyi'i yul can no/_/gal te de ltar na rang rig pa rang gi mtshan nyid kyi yul can dang rtog pa dang bcas pa'i shes pa spyi'i yul can yin na/_'o na ni 'khrul pa gang zhig yin zhe na/_de la smras pa/_skra shad du snang ba ste/_dbang po'i shes pa
[\[15a.6\]]ni don med pa can yin no/_/rang rig pa ni mngon sum yin la/_rtog pa'i shes pa ni rjes su dpag pa ste/_dbang po'i shes pa ni don med pa'o zhes chas dbye bar bya'o/_/ci ste dbang po'i shes pa nyid rang rig pa yin la/_rang rig pa las gzhan pa'i dbang po las skyes pa'i shes pa
[\[15a.7\]]ni med de/_mig la sogs pa'i stabs kyis rang rig pa skye ba'i phyir ro zhe na/_dbang po'i shes pa don byed pa las byung ba ma yin nam/_rang gi ngo bo nyid yongs su gsal bar myong ba ni dbang po las 'jug pa ma yin no/_/'on te gsal bar myong ba dbang po med par mi 'jug na ni/_myong ba
[\[15b\]]
[\[15b.1\]]thams cad gsal ba nyid yin la/_don ni cung zad gsal zhing cung zad mi gsal ba ma yin nam/_'on te mig med par ji ltar gsal ba nyid yin zhe na/_rmi lam gyi shes pa dbang po med kyang gsal ba'i rang bzhin ma yin nam/_de bas na dbang po'i shes pa ni don la 'jug cing /_don
[\[15b.2\]]med na ni don med pa can te/_de la don thob pa med pa'i phyir ro/_/spyi yang shes pa'i rang bzhin phyir/_/don du thal bar 'gyur zhe na/_/de ltar 'dod phyir skyon med de/_/don gyi ngo bo nyid kyi spyi/_/zhes bya ba la/_skra shad la sogs rnams shes pa'i ngo bo nyid kyis don yin na/_spyi
[\[15b.3\]]yang don gyi ngo bo nyid dang gsal ba'i ngo bo nyid du thal bar 'gyur ro zhe na/_'dir smras pa/_de ltar te shes pa'i rang bzhin gyis don nyid dang gsal ba nyid du spyi yang 'dod pa kho na'o/_/de'i phyir skyon 'di med de/_'di ltar spyi'i shes pa yongs su gsal bar myong zhing /_rang gi mtshan
[\[15b.4\]]nyid kyang yin no/_/'o na gal te spyi shes pa'i ngo bo nyid yin pa'i phyir/_rang gi mtshan nyid dang gsal ba yin no/_/ji ltar spyi mi gsal bar snang ba yin zhe na/_smras pa/_don de phyi rol gyi ngo bo nyid kyis spyi nyid do/_/'jal bas ngo bo nyid de dpyod pa'o zhes bya ba'i don to/_/don la
[\[15b.5\]]dpyod pas spyi nyid dang mi gsal ba nyid do/_/'o na gal te shes pa nyid spyi'i rnam par snang ba yin na ni shes pa bzhin de'i rnam pa yang tha dad pa'i phyir ji ltar spyir 'gyur/_shes pa'i rnam pa rig pa la yang phyi rol gyi don dang ji ltar phrad cing /_phyi rol gyi spyi med par sa bon med na/_ji ltar spyi yin
[\[15b.6\]]zhe na/_smras pa/_kun la mtshungs pa'i ngo bo'i phyir/_/de ldog pa la brten pa'i phyir zhes bya ba yin te/_khra bo dang nag po la sogs pa thams cad la ba lang gi rnam pa mtshungs pa'i ngo bo nyid snang bar 'gyur te/_de'i phyir mthong ba dang rtogs pa'i rnam pa'i don gcig tu byas pa las phyi rol pa
[\[15b.7\]]rnams la nus pa zhes brjod do/_/phyi rol pa de rnams kyang rigs mi mthun pa las log pa gang yin pa de la brten nas skyes pa'i phyir ram/_brgyud nas phyi rol gyi dngos po'i stobs kyis rtogs pa skye ba'i phyir/_rtog pa de yang log pa'i dngos po rnams la 'jug pa ste/_des na mi bslu
[\[16a\]]
[\[16a.1\]]ba zhes bya'o/_/rnam pa la spyir ji ltar rtog par byed de/_gang gi phyir gzugs la sogs pa nyid khyad par med pa ni spyi ste rjes su dpag pa'i yul ma yin nam/_'di ltar gdon mi za bar rang gi mtshan nyid rjes su dpag pa'i yul yin te/_de ltar ma yin na rjes su
[\[16a.2\]]dpag pa tshad ma ma yin par 'gyur ro/_/ji ltar gang tshe rjes su dpag pas rnam pa tsam yul du byed na de'i tshe rang gi mtshan nyid mi shes pas 'jug par mi 'gyur la/_rjes su dpag pas spyi 'dzin par byed kyang phyi rol gyi don la 'jug pa ni ma yin no/_/des na shes pa'i rnam pas sam/_
[\[16a.3\]]spyi las gsal ba rnams khong du chud par khas blang bar mi bya'o/_/'on te dang po rjes su dpag pas spyi nyid rtogs shing /_spyi nyid kyis mtshon nas shes pa'i phyir gsal ba rtogs par 'gyur gyi/_khyad par gyi ngo bo nyid ni ma yin na ni/_spyis kyang gsal ba rtogs pa ma yin te/_der yang
[\[16a.4\]]gsal ba nyid spyir snang ba ma yin nam/_'on te mtshon nas shes pa'i phyir spyi rtogs pa yin na ni/_spyi 'di lta bu dag snang ba brgyud pa ni med pa nyid yin no/_/gzhan yang rigs las rigs gzhan rjes su dpog pa na/_de yang rigs gzhan rjes su dpog pa'i phyir/_thug pa med par
[\[16a.5\]]'gyur ro/_/de'i phyir mthar gsal ba dag nges par bya ba'i phyir gzugs la sogs pa nyid spyi yin par rigs so zhe na/_de la smras pa/_brjod bya nyid phyir de dngos min/_/dbang tshogs 'bras bcas nyid phyir ro/_/zhes bya ba la/_gzugs la sogs pa'i dngos po nyid spyi ni ma yin te/_
[\[16a.6\]]gal te gzugs la sogs pa nyid spyi'i shes pas rtogs na ni de'i tshe sgra las skyes pa'i shes pa spyi'i rnam pa can gang yin pa des na/_gzugs la sogs pa ma lus pa gsal ba'i ngo bo nyid kyis myong ba'i phyir/_dbang po'i tshogs 'bras bu med par 'gyur ro/_/gzugs la sogs pa
[\[16a.7\]]'dzin pa'i don du mig la sogs pa'i tshogs 'dod na/_gzugs la sogs pa rtogs pa de yang dbang po med par sgra la sogs pa las skye bas/_da ni dbang pos ci zhig bya/_'on te dbang pos ni bde blag tu byed de/_'di ltar dbang po yod pa'i dga' ba gang yin pa de lta bu mig
[\[16b\]]
[\[16b.1\]]dang bral ba can la ni ma yin no zhe na/_bde ba la sogs pa la yang sgra las shes pa ma yin nam/_des na sgra nyid las bde ba rtogs na yongs su dga' ba'i phyir dbang pos ci zhig bya/_gzhan yang dbang po med pa las sdug bsngal skye ba gang yin pa de ni gzugs la sogs pa/_mthong ba
[\[16b.2\]]med na yang yod pas so/_/gal te yang mig la sogs pa med par sgra nyid las gsal bar mthong ba skye na ni/_de'i tshe long bas kyang shin tu gsal ba kho nar sgra las byung ba'i shes pa la gzugs la sogs pa snang bar 'gyur ba'i phyir/_sdug bsngal ba'i skabs ci zhig yod/_'on te
[\[16b.3\]]las kyi stobs kyis dbang po la sogs pa'i rgyun 'bras bu med kyang skye ste/_dngos po rnams rtog pa sngon du btang ba ni ma yin te/_gang gis na 'bras bu med pas skye ba med pa yin zhe na/_dbang po'i tshogs skye ru chug na/_de yang 'bras bu med par dpog par byed do/_/de lta na yang sgra
[\[16b.4\]]las gzugs la sogs pa rtogs pa ni ma yin no/_/de bas na brjod par bya ba'i phyir spyi ni gzugs la sogs pa'i ngo bo nyid ma yin no/_/'on te ming dang rgyu mtshan gyi ngo bo nyid spyi ste sgra'i brjod par bya ba yin la/_gzugs la sogs pa ni mig la sogs pa'i yul yin pa'i phyir dbang
[\[16b.5\]]po'i tshogs don med pa nyid ma yin no zhe na/_'dir smras pa/_ming sogs brjod yin na smra po/_/nyan po brjod bya rjes 'brel can/_/ming sogs 'brel pa med pa na/_/don la 'jug par mi 'gyur ro/_/zhes bya ba la/_ngag ming la 'jug la ming rgyu mtshan la'o/_/rgyu mtshan gyis don
[\[16b.6\]]gsal bar byed pa'i phyir/_de ltar ming la sogs pa brjod par khas len na ni ming la sogs pa ldan pa yin pa'i 'du byed ces bya ba ste/_gang gi tshe na smra ba po dang 'brel pa yin nam/_nyan pa po dang 'brel tam/_yang na don dang 'brel pa can yin nam/_nam yang gang dang yang 'brel pa
[\[16b.7\]]med pa can bzhir brtag grang na/_de la gal te nyan pa dang /_smra ba po dang 'brel ba'i ming la sogs pa sgras brjod par 'dod na ni de lta na phyi rol gyi don la 'jug par mi 'gyur te/_ming la sogs pa nyan pa dang smra ba po dang 'brel pa can shes pa'i phyir/_tha dad pa'i yul tha dad pa can rtogs par
[\[17a\]]
[\[17a.1\]]mi 'gyur te/_mi rtogs par 'jug na ni thams cad la 'jug par 'gyur ba dang /_nges pa yang don med par 'gyur ro/_/gal te don la tshul 'dra las/_/'khrul pas 'jug na kun du min/_/yul la 'khrul min zhes bya ba ni/_/'on te ming la sogs pa gang don gang
[\[17a.2\]]la/_de dag tshul 'dra ba las ming la sogs pa rtogs na don la 'khrul pas 'jug par 'gyur ba ste/_don ni phyi rol lo/_/dper na mtshe ma dag gcig brjod na 'dra ba'i phyir cig shos la rmongs nas 'jug par byed do zhe na/_de ni ma yin te/_gal te ming dang rgyu mtshan 'dzin pa'i sgra las byung
[\[17a.3\]]ba'i shes pa ji ltar 'khrul par 'gyur/_'on te 'khrul pa yin na yang yul med pa can du 'gyur ro/_/de lta na ming la sogs pa 'dzin pa por mi rung ste/_ming la sogs pa'i ngo bo nyid mi 'dzin pa'i phyir ro/_/rang gi ngo bo nyid snang ba na shes pa dngos po 'dzin pa yin gyi gzhan du ni ma yin
[\[17a.4\]]no/_/'on te ming la sogs pa yang ming gzhan gyi rgyus gtogs pa de lta na ni ming la sogs pa'i 'phreng ba ring por 'gyur ro/_/des na mtshe ma dag la yang ming la sogs pa 'dzin pa'i shes pa 'khrul pa'i dpe ma grub pa yin no/_/der yang sgra las ming la sogs pa nyid rtogs pa ste/_
[\[17a.5\]]ming la sogs pa rtogs pas kyang ji ltar mtshe ma la sogs pa don gyi ngo bo nyid la 'jug par 'gyur/_de'i phyir brtsad pa mtshungs pa yin pa'i phyir ji ltar mtshe ma la sogs pa dpe yin/_khas blangs nas kyang brjod pa tshul 'dra ba las 'khrul pas 'jug pa yin mod kyi/_'on kyang thams
[\[17a.6\]]cad du ma yin te/_mtshe ma dag gcig tu nges kyang gzhan kho na la thams cad du 'jug pa ma yin pa ste/_skul ba nyid la 'jug pa mthong ba'i phyir ro/_/lus can dang lus can ma yin pa dag la 'dra ba yod pa ma yin la tshul 'dra ba med na yang ji ltar 'khrul pa yin te/_'di ltar gzugs
[\[17a.7\]]la sogs pa'i ngo bo nyid ni phyi rol pa yin la/_ming la sogs pa ni lus med pa ste/_gzhan du na ji ltar ldan pa ma yin pa'i 'du byed de'i yin/_gzhan yang yul la 'khrul par yang mi 'gyur te/_smra ba po dang nyan pa po'i yul du ming la sogs pas bskul na/_ji ltar don gyi phyogs su
[\[17b\]]
[\[17b.1\]]shes par 'gyur/_yul so sor nges pa'i mtshe ma la brjod pa na/_yul gzhan na gnas pa'i de dang 'dra ba rtogs pa ni ma yin pa'i phyir ro/_/'on te smra ba po'i yul la yang ngo bo nyid brjod pa med kyi/_'on kyang ming gi tshul las yin pas/_yul du yang 'khrul pas rtogs pa'o zhe na/_
[\[17b.2\]]'o na ni yul ma brjod pa'i phyir ji ltar don gyi phyogs la 'jug ste/_yul med pa'i ming brjod pa na yul dang 'brel pa'i gzugs la sogs pa la su yang 'jug pa ma yin no/_/'on te ming dang gzugs dag gcig tu zhen nas phyi rol la 'jug na ni/_de la yang ci ming la sogs pa phyi rol
[\[17b.3\]]du 'dogs pa yin nam/_yang na phyi rol pa ming la sogs par 'dogs pa gnyis su brtag na/_gal te ming la sogs pa'i ngo bo nyid phyi rol du 'dogs na ni de lta na ni ming la sogs pa nyid rtogs pa ma yin nam/_ji ltar phyi rol la 'jug pa yin/_gang du shes pa snang ba gang yin pa de nyid du
[\[17b.4\]]'jug par rigs kyi/_gzhan du ni ma yin te/_ha cang thal bar 'gyur ba'i phyir ro/_/'on te don gyi ngo bo nyid la ming la sogs par 'dogs na ni/_phyi rol nyid rtogs par 'gyur gyi ming la sogs pa ni ma yin no/_/phyi rol du brtags pa gang yin pa de nyid shes pa'i yul yin te/_yul du
[\[17b.5\]]ma byas par gdags par mi nus pa'i phyir ro/_/'on te gang gi shes pa'i rnam pa nyid sgra las rtogs kyi/_don la mi reg par 'dod pa de'i yang phyi rol la ji ltar 'jug par 'gyur zhe na/_smras pa/_shes mtshungs min/_rnam pa de lta'i blo nyid ni/_/skye phyir zhes bya ste/_shes pa ste shes
[\[17b.6\]]pa'i rnam pa brjod par bya ba la ni 'jug par mi 'gyur ba'i skyon mtshungs pa ma yin te/_blo de lta bu'i rnam pa ste yul gyi rnam pa can skye ba'i phyir ro/_/'di ltar bag chags sad pa las blo skye bar 'gyur ba ni rang gi rnam pa nyid khyad par can gyi yul du don bya ba byed par sems pas skye bo 'jug
[\[17b.7\]]par mthong ba'i phyir cung zad kyang 'gal ba med do/_/'on te bye brag tu smra ba'i sgra las byung ba'i shes pa ming dang rgyu mtshan gyi rnam pa can yang ming dang rgyu mtshan de nyid la phyi rol du zhen nas 'jug go snyam du sems na/_smras pa/_gzhan la de min te/_blo la khas mi len phyir ro/_/phyi rol
[\[18a\]]
[\[18a.1\]]don du snang ba can/_/khas len na yang shes pa las/_/tha dad pa ni tshad can min/_/ldog pa grub pa med phyir ro/_/zhes bya ba la/_ming la sogs pa brjod byar 'dod pa gzhan la/_rnam pa dang bcas pa'i shes pa de med na/_ci ste 'khrul pas 'jug pa yin/_ci'i
[\[18a.2\]]phyir zhe na blo de lta bu'i rnam pa can phyi rol gyi don du snang ba khas mi len pa'i phyir ro/_/shes pa rnam pa med pa nyid yin la phyi rol gyi don ni rnam pa dang bcas pa'i phyir ro/_/ming dang rgyu mtshan dag don la sgro btags pa yang ma yin te/_'di ltar ming la sogs pa'am/_ma rtogs par don gyi ngo bo
[\[18a.3\]]nyid du zhen par 'gyur grang na/_de la gal te sgra las byung ba'i shes pas ming la sogs pa ngo bo nyid du 'dzin na ni/_ji ltar don gyi ngo bo nyid du zhen pa yin/_rang gi ngo bo nyid du 'dzin pa gzhan gyi ngo bo nyid du rtogs pa'o zhes brjod par rigs pa ma yin no/_/ming la sogs pa ma rtogs na yang don
[\[18a.4\]]gyi rnam pa nyid du ji ltar rtogs par 'thad de/_thal ches pa'i phyir ro/_/'di ltar thams cad thams cad kyi ngo bo nyid kyis rtogs par 'gyur ro/_/'on te shes pa ming dang rgyu mtshan gyi rnam pa can du 'dod de/_rnam pa dang bcas pa'i shes par smra ba tshad ma'i stobs las 'ongs pa'i phyir ro zhe na/_
[\[18a.5\]]'dir smras pa/_khas len na ste rnam pa dang bcas pa'i shes pa khas len na/_ming la sogs pa ming dang rgyu mtshan la dmigs pa can gyi shes pa las tha dad pa'i tshad ma med pa ni 'di yin te/_tshad mas 'dzin pa yod pa ma yin pas tshad ma med pa ste de'i ngo bo nyid la tshad ma med pa can no/_/
[\[18a.6\]]'dir sgra las skyes pa'i shes pa yul gyi rnam pa can nyid snang ba yin gyi/_de las gzhan pa'i ming la sogs pa 'dzin pa ni ma yin no/_/de bas na ma rtogs pa'i ming la sogs par rtogs pa ni legs pa ma yin no/_/'o na ji ltar mig gi shes pa la de'i bdag nyid du gyur pa'i sngon po
[\[18a.7\]]nyid snang ba yin gyi/_phyi rol gyi don snang ba ni ma yin gyi/_'on kyang phyi rol gyi don yod pa'o/_/de bzhin du sgra las byung ba'i shes pa la ming la sogs pa de'i bdag nyid du gyur pa snang ba la/_ming gi rnam pa can gyi shes pa la phan 'dogs pa'i ming la sogs pa gzhan yod do zhe na/_de ni
[\[18b\]]
[\[18b.1\]]mi 'thad de/_mig la sogs pa'i shes pa'i ldog pa grub pa'i phyir ro/_/mig la sogs pa'i shes pa mig la sogs pa yod na yang so sor nges pa'i yul dang dus su 'byung bar rtogs pa'i phyir/_res 'ga' ba'i shes pas de'i rnam pa can gyi shes pa la phan 'dogs pa phyi rol grub pa ste/_
[\[18b.2\]]sgra las 'byung ba'i shes pa ni brda rtsol ba tsam gyis skye bar 'gyur ba'i phyir/_de la shes pa las tha dad pa'i ming la sogs par brtags pa ni yod pa ma yin no/_/gal te shes kun don ldan na/_/rmi sogs na gzhan du mthong phyir/_/rigs min zhes bya ba ni shes pa thams cad rnam pa
[\[18b.3\]]med pa nyid ma yin nam/_/de la rnam pa ni sngon po la sogs par snang ba'o/_/de bas na shes bya sngon po la sogs pa'i rnam pa thams cad don gyi yin te/_shes pa'i ni ma yin no/_/des na shes pa thams cad don dang ldan pa yin gyi/_cung zad kyang rang gi rnam pa can ni ma yin pa'i phyir
[\[18b.4\]]ji ltar 'khrul pa yin/_shes pa'i rnam pa phyi rol gyi tshul du snang ba ni ma yin te/_des na sgra las byung ba'i shes pa yang dmigs pa dang bcas pa nyid kyi phyir/_ji ltar ming la sogs pa tshad ma med pa can yin zhe na/_'di la smras pa/_shes pa thams cad dmigs pa dang bcas pa'o zhes bya ba'i khyab
[\[18b.5\]]pa cis shes te/_mdun na gnas pa'i rnam pa myong ba nyid don du yod pa ni ma yin no/_/de lta na ni 'khrul pa dang ma 'khrul pa'i cha med par 'gyur te thams cad don dang ldan pa'i phyir ro/_/'on te shes pa don dang ldan na yang don byed pa dang mi phrad pas 'khrul par gnas pa'o zhe na/_don byed pa dang bral
[\[18b.6\]]bas dmigs pa med pa nyid du ji ltar mi 'gyur na/_ci ste don med pa ma yin/_gzhan yang de rmi lam la sogs pa na dmigs pa med pa can mthong ba'i phyir yul med pa nyid du rigs pa'o/_/'on te rmi lam gyi shes pa la dmigs pa dang bcas par 'dod na ni ma yin te/_de la ma grub pa'i phyir te/_
[\[18b.7\]]dmigs pa dang bcas pa 'ga' zhig tu yang ma grub pa'i phyir ro/_/sad pa'i shes pa la yod pa ma yin nam zhe na/_de lta na yang sad pa'i gnas skabs rmi lam na med pa'i phyir rmi lam gyi shes pa dmigs pa med pa'o/_/de'i phyir rmi lam dang zla ba gnyis su snang ba'i shes pa la sogs
[\[19a\]]
[\[19a.1\]]pa na'o/_/gzhan du ste yul med par yang mdun du mthong ba'i phyir shes pa thams cad don dang ldan pa'o zhes pa de ni rigs pa ma yin no/_/rmi lam gyi shes pa yang mig la sogs pa'i yul can ma yin nam de bas na rmi lam gyi shes pa don med pa can du rigs pa ma yin no zhe na/_'dir
[\[19a.2\]]smras pa/_'du byed la ma yin/_sngon po la sogs snang phyir ro/_/zhes bya ba la/_rmi lam gyi shes pa la sngon po la sogs pa snang ba ni ming la sogs pa'i rnam pa de dang bral ba'i phyir ro/_/des na sngon po la sogs pa'i rnam par snang ba las rmi lam gyi shes pa skye'i ldan pa ma yin pa'i 'du byed las
[\[19a.3\]]skyes pa ni ma yin no/_/'on te rmi lam gyi shes pa'i yul sngon po la sogs pa nyid ma yin gyi/_'on kyang phyi rol gyi dngos po yul dang dus gzhan pa can rmi lam gyi shes pa'i yul yin te/_'di ltar rmi lam gyi shes pa la skye ba gzhan gyi dngos po yang snang ba yin no/_/yang na 'di nyid kyi yul
[\[19a.4\]]lam dus gzhan na yod pa'i yul dang dus gzhan pa can du snang bar byed do/_/des na rmi lam la sogs pa na yang phyin ci log tu snang gi_/bdag nyid thams cad kyis yul med pa can gyi/_shes pa ni ma yin no zhe na/_'di la smras pa/_thogs med phyir na sngo sogs min/_/zhes bya ba la/_
[\[19a.5\]]sngon po la sogs pa rmi lam gyi shes pa'i gzung bar rigs pa ma yin te/_rmi lam na snang ba sngon po la sogs pa dang mi mthun pa'i phyir ro/_/'di ltar phyi rol gyi dngos po thogs pa dang bcas pa ste/_rmi lam gyi sngon po la ni thogs pa dang bcas pa la sogs pa med pa'i phyir ro/_/de ltar gal te rmi
[\[19a.6\]]lam na phyi rol gyi dngos po yod na ni yul 'dra bar glang po che'i tshogs mthong ba dang /_de bzhin du khang chung na nyal ba'i tshe rtsig pas chod pa can du yang bdag nyid phyi rol du thon par snang ba dang /_rmi lam na glang po che la sogs pa sdong po bsgyel ba la sogs pa'i 'bras bu gtan du bltar med pa de dag thams
[\[19a.7\]]cad rigs pa ma yin no/_/'on te yul dang dus gzhan gyi dngos po snang ba yin pa de bas na de la don byed pa med do zhe na/_gal te dus gzhan na yod pa'i dngos po dus gzhan du mthong na ni sad pa'i tshe yang rmi lam la sogs pa na mthong ba'i dus na yod pa nyid kyi dngos po yang mthong bar 'gyur ba'i phyir
[\[19b\]]
[\[19b.1\]]thams cad du 'khrugs par snang bar 'gyur ro/_/'on te sad pa'i shes pa la gnod pa can med pa'i phyir/_phyin ci log tu snang ba ma yin zhe na/_bzlog par snang ba nyid gnod pa can gyi dngos po myong ba ma yin nam/_'on te don dang phrad pa yod pas zlog pa snang ba ni ma yin no zhe na/_don dang phrad
[\[19b.2\]]pa phyin ci log tu snang ba nyid las kyang ma yin nam/_'on te don yod na ji ltar phyin ci log tu shes she na/_de lta na ni rmi lam na don 'dzin pa ma yin nam/_ji ltar phrad pa ma yin/_rmi lam na don med pas phrad pa med ce na/_don med na ji ltar rmi lam na don 'dzin pa yin/_'on te dus gzhan
[\[19b.3\]]du myong bas phyi rol gyi dngos po rmi lam du myong ngo zhe na/_de lta na ni dus gzhan du mthong ba ji ltar mi phrad pa yin/_'on te dus gzhan du yod pa la da lta med pas mi phrad do zhe na/_de lta na de ji ltar myong ba yin/_'on te dus gzhan du mthong ba'o zhe na/_de thob par yang 'gyur ro/_/'on te yod pa ma yin pa ji
[\[19b.4\]]ltar phrad par nus she na/_mthong bar yang ji ltar nus/_'on te rmi lam na sngon po myong ba nyid do zhe na/_mi shes pa ma yin nam/_ji ltar sngon po rig cing ci ste de'i rnam pa can gyi shes pa ma yin/_'on te sngon po sngon po zhes gcig tu zhen pas sngar sngon po mthong ba rmi lam du grub po zhe na/_de lta na ni
[\[19b.5\]]gcig tu zhen par bya ba thams cad sngar nyid du mthong ba nyid las da lta mthong ba ni ma yin no/_/'di nyid dran pas mos pa ste de yang sngar bzlog zin to/_/'di ltar gal te sngar gyi rdul nyid da ltar gyi dus su 'dzin na/_de'i tshe sngar gyi rdul dang 'brel pa'i don byed pa ci ste mi mthong ba yin/_dngos po yod pa yang
[\[19b.6\]]don byed pa de bas na/_don byed pa dang bral ba'i phyir thams cad 'khrul pa'i shes pa'i gzung ba ste dngos po ni ma yin no/_/gal te yang sngar mthong ba nyid kyi dngos po da ltar yod pas dran pa nyams pas snang ba yin na de'i tshe phyin ci log tu snang ba nyid de de'i skyon yang bshad zin to/_/'on te sngon po la sogs pa
[\[19b.7\]]rmi lam la sogs par snang ba'i dngos po 'jig rten pa ma yin te/_rgyu gzhan las skyes pa de bas na rmi lam gyi shes pa ni dngos po'i yul can no zhe na//_//tshad ma rnam 'grel gyi 'grel pa/_bam po gsum pa/_'dir smras pa/_/yul rung can gyis mi shes pa/_/rang gis shes
[\[20a\]]
[\[20a.1\]]phyir de shes yin/_/des ni ming sogs brjod pa yin/_/zhes bya ba la/_gal te rmi lam gyi sngon po la sogs pa 'jig rten pa ma yin par skye'o zhe na/_de lta na ni srog chags thams cad kyis ci'i phyir mi rtogs/_'on te de dag rmi lam du sngon po la sogs myong ba ni
[\[20a.2\]]tshogs pa'i rkyen med pas dmigs pa med pa yin te/_sngon po la sogs pa tshogs pa ni rmi lam du mthong ba'i rgyu yin no zhe na/_'di la smras pa/_gal te gnyis kyi stobs kyis sngon po bden par rmi lam du mthong na ni de lta na gnyid log pa gzhan dag gis ci'i phyir mi mthong ba yin/_'on te sngon
[\[20a.3\]]mthong ba'i 'du byed kyi mthus rmi lam du snang ba yin no zhe na/_de lta na ni sngon gyi 'du byed tha dad pa las gzhan du yang rmi lam na snang ba 'byung bas sngar mthong ba'i 'du byed kyis bskyed pa'i phyir sngon po la sogs pa de ni rmi lam gyi shes pa nyid de/_'di ltar yul rung ba can na gnas par gnyid log pa
[\[20a.4\]]las sad pa na mi shes pa'i sngon po la sogs pa rmi lam na shes pa'i phyir sngon po la sogs pa de shes pa nyid du rigs so/_/'on te gzung ba nyid du rig pa'i phyir don gyi shes pa ma yin no zhe na/_gzung ba'i tshul gyis rig pa ni ma yin te rang gi ngo bo nyid du 'dzin pa'i phyir ro/_/rang gi ngo bo nyid kyis sngon
[\[20a.5\]]po la sogs pa de myong ba yin gyi gzung bar ni ma yin no/_/des na rang rig pa yin pa'i phyir rmi lam la sogs pa'i sngon po ni shes pa nyid do/_/des na ming la sogs pa yang shes pa'i rang bzhin no zhes bstan pa yin te/_ming la sogs pa yang gzhan gyis mi shes pas rang gis myong ba yin pa
[\[20a.6\]]de bas na sgra'i stobs las skyes pa ni shes pa nyid yin gyi/_de la don yod pa ni ma yin no/_/da ni shes pa'i mdun du bya ba'i don la dgos pa med par bstan pa'i phyir/_mig la sogs pa'i blo 'dod pa/_de nyid don dam par cis shes/_/don gyi nus pa mthong phyir na/_/don med can
[\[20a.7\]]gzhan thob par 'gyur/_/zhes bya ba smos te/_gang 'di mig la sogs pa'i blo phyin ci ma log pa'i snang ba can dpes nye bar brjod pa de nyid don dang ldan par tshad ma gang gis khong du chud pa yin te/_rmi lam dang sad pa na mthong ba'i mdun na gnas pa'i yul snang ba la bye brag med pa'i phyir ro/_/
[\[20b\]]
[\[20b.1\]]'on te don gyi nus pa rjes su 'gro ba dang ldog pa dag gis mthong ba ste/_'di ltar sad pa na mthong ba'i don snang ba gang yin pa de ni sngar gzhan gyis mthong ba dang rang gis kyang rjes su dpag pas shes pa dang /_phyis kyang thob par 'gyur ba de bas na don gyi nus par rigs so zhe na/_de ltar ni rmi lam gyi
[\[20b.2\]]shes pa dang ming dang rgyu mtshan gyi shes pa gzhan dag don med pa nyid du 'gyur te/_de la phyi rol dang rjes su 'gro ba dang ldog pa med pa'i phyir ro/_/gzhan yang rmi lam gyi shes pa la don med do zhes rtogs pa'i brdar btags pa ni yod pa ma yin no/_/rmi lam gyi shes pa la sad pa'i tshe
[\[20b.3\]]'jig rten la grub pa ma yin no zhes shes pa skye ba'i dran pa med pa yin no zhe na/_ji ltar rmi lam de 'jig rten pa la ma grub 'jig rten pas rtogs par gyur pa 'jig rten pa la ma grub pa ma yin te/_log par snang bar thal bar 'gyur ba'i phyir ro/_/'on te 'jig rten la med pa nyid 'jig
[\[20b.4\]]rten pa'i tshul du shes so zhe na/_'o na 'jig rten pa la med pa'i rang bzhin thug ba med par 'gyur ro/_/de'i phyir ming la sogs pa smra ba po dang 'brel pa can du 'thad pa ma yin no/_/'on te ming la sogs pa don dang 'brel pa sgras brjod pa de bas na don khong du chud par 'gyur ro zhe na/_smras pa/_
[\[20b.5\]]'brel med can na'ang 'jug pa med/_/gal te don dang 'brel ldan na/_/'das pa ma 'ongs brjod bya min/_/don dang lhan cig de 'gags phyir/_/zhes bya ba la/_gal te ming la sogs pa la 'brel pa can yin pa de lta na yang 'das pa dang ma 'ongs pa brjod byar mi 'gyur te/_ming la sogs
[\[20b.6\]]pa don nyid dang lhan cig 'gags pa dang ma skyes pa'i phyir ro/_/'on te ming la sogs pa gang dang yang 'brel pa med pa yin pa de lta na yang don la sogs pa dang 'brel pa med pas shin tu gsal bar 'jug pa med par 'gyur te/_ming la sogs pa la don byed pa med pa'i phyir dang /_don kyang mi
[\[20b.7\]]shes pa'i phyir ro/_/sgra yis spyi ni 'dzin pa'i phyir/_/gal te thal bar mi 'dod na/_/de min spyi ni yan gar ba/_/'dzin med phyir ro 'dzin na yang /_/de spyi min na gsal ba min/_/des na rtag tu dmigs 'gyur ro/_/rtag nyid phyir ro zhes bya ba la/_'on te sgra'i stobs kyis spyi tsam 'dzin
[\[21a\]]
[\[21a.1\]]par 'gyur gyi sgra'i yul rang gi mtshan nyid ni ma yin pa de bas na spyi 'dzin pa'i phyir/_gang 'di thal bar brjod pa dbang po rnams don med pa nyid do zhes pa der mi 'gyur te/_'di ltar gal te sgras rang gi mtshan nyid brjod pa na de'i tshe skyon 'dir 'gyur gyi spyi tsam brjod bya yin pa la
[\[21a.2\]]ni ma yin no zhe na/_de ni ma yin te/_spyi yan gar ba mi 'dzin pa'i phyir te gsal ba dang bcas pa nyid kyi spyi sgra las byung ba'i shes pa la snang ba'i phyir ro/_/'on te spyi yan gar ba nyid sgra'i shes pa yul yin pa de bas na 'das pa la sogs pa'i spyi yan gar ba 'dzin no zhe na/_'dir smras pa/_gal te
[\[21a.3\]]spyi yan gar ba 'dzin pa de'i tshe 'das pa la sogs pa'i rnam par gzhag pa med de spyi 'das pa la sogs pa'i rang bzhin ma yin pa'i phyir ro/_/'on te spyi 'das pa'i gsal ba 'brel pas 'das pa zhes brjod do zhe na/_de lta na ni gsal ba dang lhan cig kho nar 'dzin pa'i phyir/_'das pa gsal ba'i
[\[21a.4\]]rang bzhin du med pas na ji ltar gsal ba zhig pa'i sgo nas spyi 'das pa nyid du shes/_yang na spyi yan gar ba 'dzin na gsal ba de dag gi spyir mi 'gyur zhing gsal ba'i gsal byar yang mi 'gyur te/_gsal ba la ma ltos par rang rgyud par gzung ba de dang 'brel pa can du mi rigs pa'i phyir dang /_
[\[21a.5\]]rang shes pas rtogs pa'i rgyu yin pas mar me la sogs pa gsal bar byed pa ma yin pa'i phyir ro/_/gal te gsal ba rtogs pa med par spyi shes na ni gsal bas gsal bya ma yin no/_/des na ste gsal bas gsal byar bya ba dang bral bas/_spyi rtag tu dmigs par 'gyur ba ste/_gsal
[\[21a.6\]]bas stong pa'i sa phyogs su rigs mthong bar 'gyur ro/_/gang gis thams cad du snang bar 'gyur ba'i spyi rtag tu mthong ba yin zhe na/_de'i phyir rtag pa nyid kyi phyir ro zhes bya ba smos te/_rtag tu dmigs par 'gyur ro zhes bya bar snyegs so/_/gsal ba las/_/mngon sum nyid du gsal
[\[21a.7\]]na ni/_/rang la shes pa skyed pa'i mthu/_/yod na gang de nus ldan nyid/_/'on te res 'ga' nus med na/_/de ni kun du nus med yin/_/zhes bya ba la/_'on te gsal ba yod pa las spyi'i gsal ba 'byung ste mthong ba la ltos nas so/_/des na thams cad du de dmigs pa ma yin no zhe na/_
[\[21b\]]
[\[21b.1\]]spyi gang yin pa rang gi yul can skyed nus na ni de nus pa nyid ma yin nam/_des na rtag tu dmigs par 'gyur ro/_/'on te res 'ga' spyi la nus pa med do zhe na/_'o na ni thams cad du nus pa med pa'i phyir de mi dmigs par 'gyur ro/_/'on te gsal ba dang bcas pa'i spyis rang gi
[\[21b.2\]]shes pa skyed par nus kyi/_gsal ba la sogs pa'i grogs med na shes pa mi skyed de/_nus pa yang gcig pus 'bras bu skyed pa ma yin gyi tshogs nas skyed pa'i phyir ro zhe na/_smras pa/_de nus pa'am mi nus par/_/ngo bo nyid kyis gnas pa gang /_/rtogs pa nyid phyir gso min na/_/
[\[21b.3\]]de zad bya phyir nus pa gang /_/zhes bya ba la/_spyi de ni shes pa gang zhig skyed pa'i nus pa'am nus pa med pa'i ngo bo nyid nus pa'am nus pa med pa de ni/_mi 'gyur ba'i spyi rtag pa'i phyir gsal ba la sogs pa phan 'dogs par byed pa gang zhig gis 'jig par nus shing skyed par nus/_'on te gsal
[\[21b.4\]]bar byed pa gsal ba med par dbang pos mi 'dzin te/_dbang pos gzung ba'i spyi gsal bas gsal bar bya ba'i phyir ji ltar bum pa la sogs pa rna bas shes pa ma yin pas gsal ba la mi ltos kyi mig gis shes pa ni sgron ma la ltos pa bzhin no zhe na/_'dir smras pa/_/spyi'i shes pa de
[\[21b.5\]]la yang /_/sngon po la sogs rnam pa'i cha/_/gang yin rjes su 'dzin par snang /_/de ni gang gis de ru sbrul/_/zhes bya ba la/_gal te bum pa la sogs pa bzhin du sgra las spyi 'ba' zhig shes na de'i tshe bum pa'i sgra las bum pa nyid shes pa'i phyir/_ji ltar bum pa dper rung ste/_rigs
[\[21b.6\]]phyogs su byas pa'i phyir ro/_/phyogs nyid dper mi 'gyur te dpe'i skyon gyis dngos po thal bar 'gyur ba'i phyir ro/_/de bas na gal te sgra las ngo bo nyid kyis spyi shes na de la dbang po'i shes pas ci zhig bya/_'on te dbang po'i shes pa med par ji ltar sgra las spyi shes par 'gyur te 'brel pa 'dzin
[\[21b.7\]]pa med pa'i phyir ro zhe na/_sgra las snang ba'i rnam pa gang yin pa de ni rigs yin na/_ci ste rigs kyi rang bzhin dbang po gnyis kyi gzung byar 'gyur te/_de la gal te sgra'i shes pa'i gzung ba rigs kyi ngo bo nyid yin na de nyid gsal bas gsal bar gyur pa'i dbang pos 'dzin par 'gyur te/_de nyid kyi
[\[22a\]]
[\[22a.1\]]rang bzhin gyis rtag tu rigs 'dzin par 'gyur ro/_/'on te gang mngon sum gyis shes pa de nyid rigs kyi ngo bo nyid do zhe na/_de lta na ni rigs kyi ngo bo nyid mngon sum gyis gzung bar tha snyad 'dogs na ji ltar mi gsal bar shes pa yin te/_gsal ba'i ngo bo nyid kyi sgra las
[\[22a.2\]]skyes pa'i shes pas snang bar 'gyur ba'i phyir ro/_/gzhan yang spyi'i shes pa de yang sngon po'i dbyibs kyi rnam pa'i cha mi gsal bar rjes su 'dzin pa ste mngon du byed par shes par byed pa de'i rnam pa dang ldan pa'i spyi'i shes pa de ru gang gis skyed par byed/_spyis ni ma yin te sngon po'i rnam pa dang
[\[22a.3\]]bral ba'i phyir ro/_/gsal ba'i rnam pa'o zhe na/_gsal ba ma bzung bar de'i rnam pa'o zhes ji ltar shes/_gsal ba bskyed pas so zhe na/_ma yin te rigs med par thal bar 'gyur te gsal ba med par mi 'dzin pa'i phyir ro/_/rjes su son pa'i rnam pa ni sngon po la sogs pa'i rnam
[\[22a.4\]]pa gzhan las yod pa ma yin te/_de ni gsal bas byas pa'i phyir rigs med par 'gyur ro/_/mngon sum shes pa'i don can phyir/_/dbang po don med min zhe na/_/de nyid tshul gcig sgra sogs las/_/tha dad snang can blo gang las/_/zhes bya ba ni/_gal te spyi dang ldan pa'i gsal
[\[22a.5\]]ba nyid sgra'i yul yin pa'am yan gar ba yin na de bas na sgra las byung ba'i shes pa la sngon po la sogs pa'i rnam pa'i cha dang bral ba'i thal ba'i skyon 'di med do/_/'o na gal te gsal ba nyid sgra'i brjod bya yin na de ltar na yang dbang po'i tshogs don med par 'gyur na/_dbang po rnams don med pa
[\[22a.6\]]ma yin te mngon sum gyi shes pa'i 'bras bu can yin pa'i phyir ro/_/sgra'i shes pas mi gsal bar byas pa 'dzin la/_mig la sogs pa gzugs la sogs pa de nyid mngon du 'dzin to zhe na/_'dir smras pa/_de nyid tha dad par snang ba can gyi blo tshul gcig pa can sgra la sogs pa las
[\[22a.7\]]ci ltar shes par 'gyur te/_phyi rol gyi gzugs la sogs pa tshul gcig pa can de nyid kyi rang bzhin shes pa nyid ni mngon sum nyid yin pa'i phyir ro/_/gal te sgra las byung ba'i shes pa la ngo bo nyid shes pa yod na dbang po rnams don med pa kho nar 'gyur ro/_/'on te mdun na yod pa
[\[22b\]]
[\[22b.1\]]mngon sum gyis mi 'dzin pas ngo bo nyid shes pa ni ma yin no zhe na/_de lta na ni sgra ni mdun na yod pa mi 'dzin pa'i phyir mngon sum ma yin par 'gyur ro/_/'on te sgra ni bdag nyid thams cad kyis 'dzin pa'i phyir mngon sum nyid do zhe na/_'o na ni sgra las kyang phyi rol nyid shes par 'gyur te de
[\[22b.2\]]nyid du brda shes pa'i phyir ro/_/'on te mig la sogs pa bde blag tu shes par byed pa'i don gyis yin na ni bde blag tu shes pa yang sgra nyid las 'dod pas 'di lta bu bde blag gi don mtshungs pa yin no/_/'on te 'das pa dang ma 'ongs pa dag nyid la sgra sbyor zhing chod pa'i da ltar byung ba la yang
[\[22b.3\]]sbyor gyis mthong bar gyur pa'i mchod pa nyid la ni sgra sbyor ba ma yin te der de don med pa'i phyir ro/_/'das pa'i gzugs la sogs pa dang chod pa ma mthong bar gyur pa ni bde blag tu byed pa ma yin te/_de bas na dbang po rnams 'bras bu dang bcas pa'o zhe na/_'o na ngo bo nyid shes pa ji ltar 'das pa la
[\[22b.4\]]sogs pa dang ldan par 'gyur te/_dmigs par gyur pa las gzhan pa'i 'das pa la sogs pa'i gzugs shes pa med pa'i phyir ro/_/mngon sum gyis shes pa'i mchod pa ni ngo bo nyid 'dzin pa nyid kyi phyir bde blag tu byed pa ma yin te/_'di ltar chod pa'i glu sgra mngon du byas pas bde
[\[22b.5\]]blag tu shes shing dga' ba skye ba yin no/_/'on te chu'i rlabs kyi tshul du 'ongs pa nyid kyi mchod par sgra shes pa yin no zhe na/_yul thag ring po can shes pa'i phyir ji ltar sgra 'ong bar 'gyur te/_gal te yul ring po can gyi sgra shes par gyur pa lus kyi dbang po dang phrad na ni gzugs la
[\[22b.6\]]sogs pa yang phrad par 'gyur ro/_/de'i phyir sgra las sam rjes su dpag pa las phyi rol pa shes na ngo bo nyid kyang shes par 'gyur ba'i phyir dbang po rnams don med pa nyid ma yin nam/_de bas na/_spyi ni dngos po ma yin la/_/zhes bya ba smos so/_/'dis kyang spyi dngos po ma yin te/_
[\[22b.7\]]gang gi phyir/_gsal ba'i ngo bo gzhan rten can/_/ma grub phyir ro tha dad na/_/ltos pa zhes bya 'bras bur brjod/_/rang gi rgyu las grub pa'i phyir/_/'bras bu rag las med pa yang /_/rtog pas 'brel par byed pa ste/_/nam yang 'bras min ji ltar 'brel/_/gzhan nyid
[\[23a\]]
[\[23a.1\]]yin na de 'brel med/_de phyir rang bzhin med par grub/_/ces bya ba la/_rigs gsal ba las tha dad dam tha mi dad par brtag grang na/_de la re zhig rigs dang ldan pa gsal ba'i ngo bo nyid ni rigs pa ma yin te/_gsal ba'i ngo bo nyid gzhan la ma brten pa can
[\[23a.2\]]rang rgyud par grub pa'i phyir ro/_/'di ltar gsal ba rnams phan tshun rag las pa med pa dang tha dad par 'dzin to/_/'on te gsal ba las so so tha dad par spyi khas len no zhe na/_'o na ni gsal bas spyi bskyed par bya bar 'gyur te/_de lta ma yin na 'brel par mi 'gyur ro/_/'di ltar 'bras
[\[23a.3\]]bu nyid ni ltos pa'i sgras brjod par bya ba yin no/_/gal te yang rigs gsal ba la ltos na ni de'i 'bras bu nges par 'gyur ro/_/'on te rigs 'bras bur gyur pa ma yin gyi gsal ba spyi'i rten nyid du snang ba'i phyir de dang 'brel pa can te/_dper na rgya shug la sogs pa bum pa la sogs pa dang
[\[23a.4\]]'brel pa can bzhin no zhe na/_de ni rigs pa ma yin te/_'bras bu ni ji srid du myu gu la sogs pa rtogs pas rang gi rgyu dang 'brel par byed pa ste/_'bras bu grub na rag las pa med pa'i phyir ro/_/ji ltar ji srid 'bras bu ma grub pa de srid rtog pa tsam nyid de/_skye ba'i tshe yang rgyu dang lhan cig
[\[23a.5\]]'byung bas rag las pa med pa yin no/_/rang gi rgyu zhig pa de'i tshe yang rtogs pa nyid kyis 'brel par byed do/_/gang yang gang cung zad 'bras bur ma gyur pa de ji ltar 'brel pa yin te/_thal ches pa'i phyir ro/_/de ste de bas na gzhan nyid yin pa'am spyi de yin na yang 'brel ba med pa ste/_de'i phyir
[\[23a.6\]]spyi rang bzhin med par grub pa ste spyi rang rgyud pa mi rigs pa'i phyir ro/_/'o na gal te spyi rang bzhin med pa ma yin na 'o na ni med pa yang spyir 'gyur te/_de la yang rang bzhin med pa'i phyir ro zhe na/_smras pa/_med pa rigs su 'gyur min te/_/de dag ltos pa med pa'i phyir/_/zhes bya ba la/_ri
[\[23a.7\]]bong gi rwa zhes bya ba med pa yang spyi nyid ma yin te/_rang gi gsal ba la ltos nas so/_/'o na yod pa'i spyi ru ci'i phyir mi 'gyur zhe na/_'dir smras pa/_yod pa dang med pa spyi ru 'gyur ba ma yin te/_yod pa dang med pa dag ltos pa med pa'i phyir ro/_/spyi'i rnam pa can ni gsal
[\[23b\]]
[\[23b.1\]]ba la ltos pa'i phyir spyi yin no/_/de'i phyir ngo bo med pa ni/_/ngo bo nyid la brten nas rtags/_/khyad par de la 'jug don can/_/rigs de sgra yis gsal bar bstan/_/zhes bya ba ni/_gang gi phyir de ltar rigs de nyid dang gzhan du brjod du med pa'i phyir rigs dngos po med cing rang
[\[23b.2\]]bzhin med pa'o/_/gal te rigs dngos po med pa yin na rang gi mtshan nyid la sgra sbyor bar 'gyur te/_rang gi mtshan nyid brjod par bya ba yin no zhe na/_de ni ma yin te/_rigs dngos po med par gyur pa de nyid sgras bstan pa'i phyir/_rang gi mtshan nyid sgra'i brjod bya ma yin par bshad do/_/'on
[\[23b.3\]]te rang bzhin med pa'i rigs sgras brjod na ni sgra'i sbyor ba don med pa nyid du 'gyur te/_don byed pa'i dngos po rtogs par bya ba'i don du sgra 'god kyi gyi na ni ma yin pa'i phyir ro/_/spyi ni don med pa ma yin pa'i phyir sgra sbyor bar mi byed do zhe na/_'di la smras pa/_khyad par de la 'jug pa'i don
[\[23b.4\]]can te thob par bya ba'i don du sgras rigs bstan pa ma yin no/_/'on te rigs pa bzhin med par shes pas ji ltar rang gi mtshan nyid thob par 'gyur te/_/chu med pa'i smig rgyu rtogs pas bden pa'i chu thob pa med pa'i phyir ro zhe na/_de ni ma yin te/_ngo bo rnams gcig nas gcig tu brgyud pa
[\[23b.5\]]la brten nas rigs der kun du rtogs pa'i phyir thob par 'gyur ro/_/smig rgyu la chur shes pas ni phyi rol ba dang 'brel pa med pa'i phyir chu dang phrad pa med do/_/ngo bo nyid rnams kyi stobs kyis rigs rtogs pa skye ba ma yin nam/_rigs ngo bo nyid kyi rnam pa can yin mod kyi/_gcig pa nyid
[\[23b.6\]]du ji ltar zhen pa yin te/_phyi rol dang gcig pa nyid du ma mthong ba'i phyir gang gis gcig tu mngon par zhen pa yin zhe na/_smras pa/_/de yi ngo bo snang ba gang /_/don gyi de nyid du 'dzin pa/_/de 'khrul thog med dus nas ni/_/brdzun pa mthong goms sprul pa nyid/_/ces bya ba la/_sgro 'dogs
[\[23b.7\]]pa ni phyi rol mthong ba kho na las ma yin gyi/_'khrul pa brgyud pa las kyang yod pa nyid de gtso bo la sogs pa'i rtogs pa bzhin no/_/des na rigs de'i ngo bor snang ba gang yin pa mi gsal ba'i ngo bo nyid de ni gsal ba mthong ba las ji ltar 'gyur te 'khrul pa nyid do/_/don gyi de nyid du 'dzin
[\[24a\]]
[\[24a.1\]]pa gang yin pa de yang 'khrul ba ste/_sa bon med par ji ltar 'khrul zhe na/_smras pa/_de thog ma med pa'i dus can brdzun pa mthong ba de la goms pa des sprul pa nyid do/_/nges ni 'di skad ston te/_thog ma med pa'i dus nas yod pa'i spyi mthong ba de nyid
[\[24a.2\]]las spyir 'khrul ba yin gyi phyi rol dang 'brel pa ni ma yin no/_/'on te spyi ni ldog pa ste/_de yang log pa'i don gyi ngo bo nyid can yin na des na ji ltar spyi dngos por mi 'gyur zhe na/_smras pa/_don rnams kyi ni spyi gang yin/_/gzhan las ldog pa'i mtshan nyid can/_/sgra 'di dag gi mthar thug
[\[24a.3\]]gang /_/de yi ngo bo ci yang min/_/zhes bya ba la/_phyi rol gyi don rnams kyi spyi gang yin pa rigs mi mthun pa las ldog pa'i ngo bo nyid can no/_/spyi gang yin pa mthar thug pa ste dpyis phyin pa can gang yin pa'i sgra de rnams ni spyi de'i ngo bo gsal ba las tha dad ci yang yod pa ma yin pa'i phyir de dngos
[\[24a.4\]]po med par brjod do/_/don dam par ni de rang gi mtshan nyid kyi ngo bo nyid kho na ste/_dper na blo'i rnam pa phyi rol la ltos nas dngos po med par brjod pa bzhin no/_/shes pa'i rang bzhin gyis dngos po nyid do/_/yang na sgra'i go bar bya ba stong pa gzhan sel ba la ltos nas gzhung dang sbyar bar bya'o/_/_
[\[24a.5\]]'on te re zhig spyi'i shes pa yod la de la don gyi rnam pa snang ba gang yin pa'i spyi de yod pa nyid de/_'di ltar gal te shes pa'i rnam pa la don gyi ngo bo nyid med de 'di gzhan du snang ba'i phyir yin na ni shes pa las tha dad pa'i spyi med do zhes bya bar mi rung ste/_de rnam pa med pa'i phyir dang rigs rnam
[\[24a.6\]]pa dang bcas pa can yin pa'i phyir ro zhe na/_'dir smras pa/_ngo bo med can spyi blo la/_/spyi nyid du yang mthong ba'i phyir/_/don 'khrul pa la spyi yin par/_/'dod par 'gyur na de yang ni/_/ngo bo can min bslad phyir dang /_/don dngos de nyid med phyir ro/_/zhes bya ba ste/_spyi'i blo
[\[24a.7\]]la snang bar gyur pa ni gal te blo la rnam pa med par grub na spyi yin par 'dod de/_de'i tshe blo las de tha dad par nges par brjod par bya ba'i phyir spyi yin par 'gyur te de'i ngo bo nyid thun mong ba'i ngo bor mthong ba'i phyir ro/_/'on kyang don de 'khrul pa ste/_ji ltar blo'i ngo bo nyid spyi ru rtogs pa de
[\[24b\]]
[\[24b.1\]]bzhin du 'khrul pa yin yang rtogs pa nyid du 'gyur ro/_/de bas na spyi de ni shes pa yin te spyi'i blo la spyi'i rnam par ngo bo med pa yang mthong ba'i phyir ro/_/shes pa shes pa gzhan dang tha mi dad pa ni ma yin te/_des na der rigs snang ba ni 'khrul pa nyid yin no/_/'o na rigs 'khrul pa cis
[\[24b.2\]]shes she na/_gang gi phyir ngo bo med pa can de yang bslad pa'i phyir dang don gyi dngos po can de don gyi dngos po de nyid med pa'i phyir ro/_/de bas na spyi ni phyi rol pa ma yin no/_/'on te spyi de nyid dang gzhan du brjod du med kyang dngos por 'gyur ro zhe na/_de ni ma yin te/_gang gi phyir/_ngo bo med
[\[24b.3\]]pas brjod bya min/_/rnam 'gas brjod phyir brjod bya ste/_/dngos po 'dod na dngos po rnams/_/cis kyang brjod bya min pa min/_/zhes bya ba la/_gang zhig de nyid dang gzhan du brjod par bya ba ma yin pa de ni ngo bo med pa ste/_dngos po yin na gdon mi za bar tha dad pa'am tha dad pa med par
[\[24b.4\]]yod par 'gyur ba'i phyir ro zhes le'u dang por gtan la phab po/_/de bas na spyi dngos po med pa'i phyir spyi de brjod par bya ba ma yin no/_/'o na gal te spyi gzhan la gzhan yin brjod par bya ba nyid yin pa'i phyir spyi gzhan rnam pa 'ga' zhig gis tha dad par brjod par bya ba yin pas spyi de dngos por
[\[24b.5\]]'dod ce na/_'di la smras pa/_dngos po rnams cis kyang ste/_rnam pa gang gis kyang brjod par mi bya bar mi rung ste/_gsal ba las ni de nyid dang gzhan nyid du brjod par bya bar 'gyur ro/_/'o na gal te spyi dngos po ma yin na de'i tshe ji ltar yang brjod par bya bar mi 'gyur ro zhe na/_/'dir smras pa/_
[\[24b.6\]]nyer len tha dad pas tha dad/_/nye bar btags phyir brjod bya min/_/zhes bya ba la/_spyi ni spyi sgra gzhan las gzhan pa nyid du brjod par bya ba ma yin no/_/'o na ji ltar rigs tha dad par shes she na/_gzugs la sogs pa nye bar len pa rnams phan tshun tha dad pas des bskyed pa'i rnam pa tha dad pa
[\[24b.7\]]la nye bar btags nas spyi tha dad par shes pa yin gyi/_don dam pa nyid kyi tha dad pa ni ma yin no/_/'di ltar bong bu'i rwa la sogs pa phan tshun tha dad par zhen pa ste/_des na de dag tha dad pa yin no/_/'on te de la ni de shes pa nyid tha dad pa'i rnam pa can te don tha dad pa ni ma yin no/_/spyi 'di la
[\[25a\]]
[\[25a.1\]]yang blo tha dad pa'i rnam pa can yod pa ci'i phyir khas len par mi byed/_gzhan yang gal te rigs sam/_gsal ba brjod byar gyur na 'das pa dang ma 'ongs pa brjod byar mi 'gyur na/_de lta ni ma yin no/_/gang gi phyir/_'das pa dang ni ma 'ongs pa'i/_/don la yang spyi'i rgyu can gyi/_/sgra rnams 'jug par 'gyur ba na/_/
[\[25a.2\]]yod pa med chos ji ltar 'gyur/_/zhes bya ba la/_'das pa dang ma 'ongs pa'i don la spyi'i rgyu mtshan can bum pa la sogs pa'i sgra 'jug par 'gyur na/_sgra de rnams kyis 'das pa la sogs pa'i chos nyid du ci shes par 'gyur ba de'i tshe med pa'i chos su rigs yod bar 'gyur pa ji ltar 'gyur te/_med pa'i chos yod par mi rung ba'i phyir ro/_/
[\[25a.3\]]yod pa nyid kyi gsal ba gzhan gyi chos yin no zhe na/_'o na yod pa'i chos nyid du shes pa ji ltar 'das pa nyid du 'gyur te/_'das pa'i gsal ba'i chos nyid du shes par gyur pa'i spyi 'das par rigs kyi da ltar las ni ma yin no/_/de bas na 'das pa dang 'brel pa can gyi rigs 'das pa nyid yin pa'i phyir gdon mi bla bar rigs med pa'i chos
[\[25a.4\]]yin no/_/gang med pa'i chos de ni yod pa ma yin te/_dper na nam mkha'i me tog gam med pa nyid bzhin no/_/'on te 'das pa dang ma 'ongs pa yod pa nyid shes pa ste/_chos de yod pa'i phyir ro zhe na/_gal te yod na ji ltar 'das pa nyid yin/_'dzin pa 'das pa'i phyir ro zhe na/_'dzin pa yang shes pa nyid ma yin nam/_'on te mngon
[\[25a.5\]]sum ma yin par rtogs pa'i phyir lkog tu gyur pa'o zhe na/_mngon sum ma yin pa nyid kyang mngon sum du sgra las shes pa ma yin nam/_des na ci'i phyir lkog tu gyur pa nyid du 'gyur/_de bas na 'das pa ni yod pa ma yin na de'i chos rigs kyang yod pa ma yin no/_/nye bar btags las de 'dod na/_/snam bu sogs las med gang
[\[25a.6\]]yin/_/da ltar ba yi bum pa yi/_/med pa dang ni nye ba gang /_/zhes bya ba ni/_'on te med pa'i chos nyid spyi la ma grub ste nye bar btags nas med pa'i chos de 'dod kyi don dam par ni ma yin no/_/nye bar btags pa gang yin pa de dngos po nyid du med pa'i phyir 'das pa dang ma 'ongs pa de la spyi med pas de'i chos nyid
[\[25a.7\]]ces pa'i gtan tshigs ma grub pa'o zhe na/_'di la smras pa/_'das pa la sogs pa de la spyi'i nye bar 'dogs sam sgra yin nam gsal ba yin zhes brtag grang na/_gal te rigs nye bar 'dogs na de ni mi rigs te da ltar ba'i bum pa'i spyi gang yin pa de 'das pa la nye bar 'dogs pa 'brel ba las yin nam/_'dra ba las 'dogs
[\[25b\]]
[\[25b.1\]]grang na nye ba med par nye bar 'dogs na ni thams cad la thams cad nye bar 'dogs par 'gyur ro/_/'das pa dang da ltar byung ba'i bum pa'i rigs la 'brel pa 'am 'dra ba med de 'das pa la sogs pa yang yod par thal bar 'gyur ba'i phyir ro/_/'on te sgra 'dogs na de yang mi rung ste don med par sgra mi 'jug ba'i phyir ro/_/
[\[25b.2\]]'jug na yang med pa la sgra 'jug par 'gyur ro zhes bya ba 'thob bo/_/de lta na ni spyi dngos po med pa nyid du 'gyur ro/_/sgra dang 'das pa la sogs pa gang gis nye bar gdags par 'gyur ba'i nye ba yang brjod dgos so/_/'o na te gsal ba 'dogs na de yang mi rigs te 'di ltar da ltar byung ba'i bum pa yang 'das pa la
[\[25b.3\]]nye ba gang yin pa dang snam bu la sogs pa la nye ba med pa gang yin pa'i rgyu gang zhig gis nye bar gdags pa'i gsal pa'am rigs sam/_brjod pa 'das pa'i bum pa la 'jug gi snam bu la sogs pa la ma yin/_nye ba med par nye bar gdags par mi rung ngo /_/'on te da ltar byung ba'i bum pa la sogs pa la tha
[\[25b.4\]]dad par 'jug pa'i rgyu spyi yod pas tha dad par 'jug pa'i rgyu can gang yin pa de ni dngos yin la 'das pa la sogs pa la sgra nye bar btags pa'o zhe na/_smras pa/_rtag tu dngos dang btags pa ni/_/blo yi drang mi drang 'jug yin/_/seng ge dang ni bram ze'i khye'u/_/de ltar 'jig rten pa la grags/_/zhes bya ba la/_tha dad pa'i
[\[25b.5\]]khyad par can ni dngos ma yin gyi 'on kyang blo nyid kyi drang por 'jug pa dang drang po ma yin par 'jug pa ni dngos dang btags pa'i rgyu yin te/_rim pa bzhin du seng ge dang bram ze'i khye'u la seng ge'i sgra bzhin no/_/bram ze'i khye'u la ni drang po ma yin par rtogs pa'i phyir de la seng ge nyid du btags pa ste/_gzhan du seng ge nyid la de bzhin du
[\[25b.6\]]brjod pa'i phyir dngos yin no/_/bum pa la sogs pa la ni 'das pa dang da ltar ba ni 'khrul par shes pa'i yul med pa'i phyir nye bar gdags pa ma yin no/_/'on te 'brel ba med pa'i sgra ni btags pa yin la da ltar ba'i bum pa la sogs pa dang 'brel pa can ni dngos yin no zhe na/_smras pa/_gang la grags pas don can la'ang /_/
[\[25b.7\]]'gro ba rnams kyi sgra 'god pa/_/de der dngos yin de mtshungs phyir/_/'khrul rtog can gzhan btags pa yin/_/ji ltar yod pa 'ang med brjod pa'am/_/ji ltar brtags pa bzhin du ni/_/nus pa'am mi nus gtso sogs pa'i/_/sgra ni skye bos byas pa yin/_/zhes bya ba la/_yul gang la grags pas yul med pa can gyi sgra skye bos
[\[26a\]]
[\[26a.1\]]'god pa'i yul de la sgra dngos su yin no/_/dngos de dang mtshungs pa'i phyir grags pa las tha dad pa'i yul gzhan la gal te sbyor bde'i tshe brtags pa ste/_'khrul pa'i rtog pa can yin pa'i phyir te 'khrul pa'i rtog pa can 'di yin no/_/ji ltar bu la sogs pa yod kyang bu'i bya ba byed mi nus pa med pa dang 'dra zhes
[\[26a.2\]]skye bos rjod par byed de bu ni bu ma yin zhes bya ba'i sgra de ni de la dngos po'i yul can yin pa'i phyir dngos su 'gyur ro/_/skyes bu bya ba byed nus pa yang ji ltar btags pa ni btags pa las ma 'das par de 'dra ba'i ngo bo nyid btags nas gang zhig gtso bo'i sgra skye bos sbyor ba de yang dngos su de la dngos su 'gyur te dngos pa'i yul can ma
[\[26a.3\]]yin pa'i phyir ro/_/grangs can gyis btags pa'i gtso bo'am skyes bu ni yod pa ma yin pa'i phyir gtso bo dang skyes bus sgra dngos su mi 'gyur ro/_/'jig rten pa ni de nyid la dngos su tha snyad 'dogs so/_/de bas dngos po gang zhig 'khrul pa med par rtogs pa can gyi shes pa'i yul yin pa de ni gtso bo yin la cig shos ni nye bar
[\[26a.4\]]btags pa zhes bya'o/_/'on te 'das pa la sogs pa'i yul can gyi shes pa yul med pa can yin yang /_da ltar byung ba la ni sgra las skyes pa'i shes pa gang yin pa de dngos po'i yul can te gcig 'khrul ba las thams cad de ltar 'gyur ba ma yin pa'i phyir dang rab rib can gyi shes pa 'khrul zhes te gzugs la sogs
[\[26a.5\]]pa'i shes pa thams cad dang ba'i mig las skyes pa 'khrul pa ma yin pa'i phyir ro zhe na/_smras pa/_zhig la sgra las blo ci 'dra/_/snang ba de 'dra ma zhig la'ang /_/rna ba la sogs pa yi sems/_/don yod can la de lta min/_/zhes bya ba la/_sgra rnams las sngon por snang ba dang mi gsal ba'i blo zhig pa'i dngos po la rig par
[\[26a.6\]]'gyur ba de kho na ltar te sngon po'i rnam pa mi gsal ba'i ma zhig pa'i dngos po la yang mthong bar 'gyur ro/_/de ltar med pa'i don snang ba dang khyad par ma yin par snang ba ni bden pa dang yod pa'i yul gang yin pa can rna ba la sogs pa'i rnam par shes pa rnams la yod pa ma yin te/_'di ltar rab rib can gyis skra shad mthong ba thams
[\[26a.7\]]cad du 'jug pa dang slu ba yin gyi/_mig dag pa'i rnam par shes pa ni yul so sor nges pa nyid la sngon po la sogs par snang ba can dang mi slu khyab skye zhing sgra las na zhig pa dang ma zhig pa la rnam pa gcig pa can yin pa'i phyir dngos po 'dzin pa ma yin no/_/spyi tsam 'dzin par byed pa'i phyir/_/sems gnyis mtshungs pa yin zhe na/_/de ni yan
[\[26b\]]
[\[26b.1\]]gar ba nyid du/_/'dzin pa sngon du bzlog pa yin/_/zhes bya ba la/_'on te sgra las gsal ba dang bral ba spyi 'dzin pa ste de'i phyir zhig pa dang ma zhig pa la dmigs pa can gyi shes pa gnyis snang ba mtshungs pa nyid yin no zhe na/_de ni ma yin te/_gang gi phyir spyi de gsal ba dang bral bar 'dzin pa de ni sngon du de spyi min dang gsal ba min zhes bya bar bkag
[\[26b.2\]]zin to/_/de'i phyir sgra las byung ba'i shes pa ni dngos po med pa'i yul can yin no/_/ji ste dngos po med pa la sgra las 'byung ba'i shes pa 'jug par cis shes/_'on te rtogs pa nyid dngos po med pa la ni 'jug na ni zhig pa ma shes par snang ba tha dad pa'i med pa shes pa med pa nyid ma yin nam/_ji lta ba zhig pa rtogs pa 'dir bzhin
[\[26b.3\]]du ma zhig pa yang yin no/_/des na 'di ltar rtogs pas zhig par nges par byed/_'on te the tshom yod de med par nges pa ni ma yin no zer na/_'o na gal te sgra las dngos po rtogs na ji ltar the tshom za ba yin te/_snang bar gyur na the tshom za bar mi rung ba'i phyir ro/_/snang bar gyur kyang 'dra ba las the tshom za'o zhe na/_de yang ma
[\[26b.4\]]yin te tha dad par mthong ba dag la 'dra bar brjod par rang gi tha dad par mi snang na ni gcig pa nyid de 'dra ba ni ma yin no/_/'on te dus tha dad pas tha dad do zhe na/_dus tha dad pas dngos po tha dad pa dang de nyid yin par ji ltar shes te yod pa'i yul can yin yang snga phyi'i shes pa dag dus tha dad pa nyid yin gyi dngos po tha mi dad pa ma yin nam zhe na/_de lta na 'o na ni
[\[26b.5\]]'das pa la sogs pa yang dus tha dad pa ma yin te dngos po tha dad pa ma yin pa de bas na/_gal de sgra las skyes pa'i shes pa dngos po'i yul can yin na 'das pa la sogs pa'i rnam par gzhag pa mi 'thad do/_/de'i phyir sgra las byung ba'i shes pa ni gdon mi za bar dngos po'i yul can ma yin no/_/'on te rang gi mtshan nyid kho na khyad par med par rtogs
[\[26b.6\]]par gyur pa spyi yin no/_/de'i phyir sgra las byung ba dang rjes su dpag pa'i shes pa dngos po'i yul can yin zhe na/_smras pa/_phan tshun khyad par can rnams dngos/_/khyad par med par ji ltar 'gyur/_/ngo bo nyid gnyis yod na yang /_/de dngos gcig tu ji ltar 'gyur/_/zhes bya ba la/_gang rjes su dpag pas khyad par med par gzung ba
[\[26b.7\]]de gal te shes pa'i rang bzhin yin na ni rjes su dpag pa dngos po'i yul can ma yin no/_/'on te dngos po nyid kyi rjes su 'gro ba'i ngo bo nyid yin no zhe na/_de lta na yang khyad par can gyi ngo bo nyid phyi rol pa rnams phan tshun khyad par med pa'i ngo bo nyid du ji ltar rung ste/_khyad par can dang khyad par med pa'i rang bzhin gang gcig pa nyid du 'gal
[\[27a\]]
[\[27a.1\]]ba'i phyir ro/_/'on te rjes su 'gro ba dang ldog pa can gyi ngo bo nyid la ba lang la sogs pa mngon sum nyid kyis mthong ba ste de bas na spyi khyad par gyi bdag nyid can ni dngos po'o zhe na/_'di la smras pa/_rjes su 'gro ba dang ldog pa'i ngo bo nyid kyis ngo bo nyid gnyis su 'gyur na ni spyi khyad par gyi bdag nyid can gyi dngos po de
[\[27a.2\]]ngo bo gcig tu ji ltar 'gyur/_de ltar shes pa las gnyis kyi bdag nyid kyi dngos po yin no zhe na/_ming gi rang bzhin can gang zhig ba lang zhes bya ba ni rjes su 'gro ba nyid du shes pa ma yin nam/_'di ci zhig yin/_dbang po'i shes pa la ni rjes su 'gro bar mi snang ba nyid yin te khyad par can gyi ngo bo nyid snang ba'i phyir ro/_/rtogs pa dang
[\[27a.3\]]bcas pa'i shes pas mi gsal bar nyams su myong pa nyid yin gyi gsal ba'i rnam pa 'dzin pa ni ma yin no/_/dran pa dang mngon sum las gzhan pa'i rig pa ni yod pa ma yin pa'i phyir/_ji ltar spyi khyad par gyi bdag nyid can dngos por 'gyur/_de dag las gzhan gyur ba de/_/de dag ngo bo mtshungs na ni/_/de dag gi zhes 'brel
[\[27a.4\]]ba med/_/ldog pa la ni nyes pa med/_/ces bya ba la/_'on te khra bo dang nag po de dag las spyi tha dad pa nyid mtshungs par khra bo dang nag po la yod par 'dod do zhe na/_gal te de lta na de dag gi de spyi zhes bya bar 'brel bar mi 'gyur te don gzhan du gyur pa'i phyir ro/_/de bas na spyi ma yin te ka ba bum pa'i spyi ma yin pa bzhin no/_/'on
[\[27a.5\]]te spyi khyad par gyi bdag nyid can yin pa'i phyir bum pa'i spyi ka ba yin no zhe na/_spyi'i bdag nyid kyis ba lang nyid yin na spyi kho nar 'gyur ba ma yin nam/_de la khyad par dang 'bral bar ci ltar shes/_'on te khyad par dang 'brel pa can gyi rang bzhin nyid spyi yin no zhe na/_de lta na yang khyad par thams cad snang bar 'gyur te/_spyi
[\[27a.6\]]khyad par thams cad dang 'brel pa'i ngo bo nyid yin pa'i phyir dang de yang mngon sum gyis 'dzin pa'i phyir ro/_/'on te spyi'i ngo bo nyid 'dzin pa khyad par gsal ba dang 'brel pa can nyid ni ma yin no zhe na/_ma yin te gsal ba dang 'brel pa nyid las tha dad par spyi'i rang bzhin med pa'i phyir ro/_/'on te spyi'i rnam pa can rigs kyi ngo bo nyid
[\[27a.7\]]yin gyi de dang 'brel pa nyid ni ma yin no zhe na/_spyi'i rnam pa can nyid ces bya ba gsal ba dang 'brel ba nyid du brjod pa ma yin nam/_gsal ba la ltos nas spyi'i rnam pa can nyid yin gyi ngo bo nyid la ltos nas ni ma yin pa'i phyir te/_de rang gi ngo bo nyid la gnas pas thun mong ma yin pa nyid do/_/gsal ba la ltos nas spyi nyid
[\[27b\]]
[\[27b.1\]]yin na yang de bzung bas gsal ba thams cad gzung bar 'gyur ro/_/spyi ldog pa'i mtshan nyid can ma yin nam khyed la yang skyon 'di ji ltar med de/_'di ltar ldog pa spyir 'dod pas kyang phan tshun khyad par can du gyur pa'i ngo bo nyid du ji ltar 'gyur/_tha dad na yang de'i ldog pa'o zhes 'brel par mi 'gyur ro zhe na/_'di la smras pa/_ldog pa'i spyi la
[\[27b.2\]]nyes pa med de phan tshun khyad par can du gyur pa rnams gzhan las ldog pa yod pa'i phyir ro/_/'di ltar ris mi mthun pa las gcig log pa de bzhin du gzhan dag kyang yin te spyi'i rnam pa can gyi shes pa ldog pa'i rgyu can yin pa'i phyir 'gal ba med pa nyid do/_/sna tshogs ma mthong ba can gyi mtshungs pa'i ngo bo nyid cis zlog par
[\[27b.3\]]byed/_'on te khyad par rnams la ci ltar spyi rtogs pa yin/_spyi rtogs pa nyid las spyi nyid ma yin nam/_spyi rnam pa can gyi shes pa las tha dad pa'i spyi gzhan gyi rang bzhin mi snang ba'i phyir de la spyi ma yin pa rnams la spyi'i blor ji ltar 'gyur/_'dri ba 'di'i don ni spyi ma yin pa'i yul can gyi shes pa ji ltar spyi'i blor 'gyur zhing spyi blo'i yul
[\[27b.4\]]ma yin par mi 'grub ste spyi'i blo myong ba'i phyir ro zhe na/_de yi phyir na mtshungs pa nyid/_/spyi 'di dngos med mtshan nyid yin/_/'bras bu yin na de du mar/_/'gyur zhing 'jig rten 'di mi 'dod/_/'jig pa dngos po tsam dang ni/_/rjes 'brel phyir rtag pa nyid min/_/rigs rnams 'brel ba med na yang /_/ngo bo nyid med 'bras min phyir/_/zhes
[\[27b.5\]]bya ba la/_spyi'i rnam pa can nyid ni 'khrul pa'i ngo bo las tha dad par bstan par mi nus pa de'i phyir 'di mtshungs pa'i ngo bo nyid kyis dngos po med pa'i mtshan nyid de ngo bo nyid yin no/_/'on te spyi'i rnam pa can nyid gsal ba ji ltar yod pa bzhin yod de/_gang na gnyis yod pa de na gnyis kyi rnam pa dang /_gang gsum yin pa bde na gsum gyi rnam pa
[\[27b.6\]]nyid yod do zhe na/_de lta na 'o na ni gsal ba gzhan du skye ba na spyi 'phel bar 'gyur ba can te gsal ba yod pa dang med pa'i rjes su byed pa'i phyir 'bras bu nyid yin no/_/'on te gsal ba'i 'bras bu spyi yin no zhe na/_de lta na yang gsal ba bzhin spyi de du ma nyid du thal bar 'gyur ro/_/'on te ngo shes pa yin pa'i phyir rigs
[\[27b.7\]]gcig pa'o zhe na/_de lta na yang rigs la yang tha dad pa'i mtshungs pa'i rnam pa can yod par 'gyur ba'i phyir rigs thug pa med par 'gyur ro/_/'on te rigs las rigs gzhan mi rtogs so zhe na/_gsal ba la yang rigs rtogs pa med pa'i phyir brtsad pa mtshungs pa yin no/_/'on te ngo shes pas gsal ba'i rigs khong
[\[28a\]]
[\[28a.1\]]du chud do zhe na/_rigs la yang rigs gzhan ngo shes pas rtogs su rung ba'i phyir rigs thug pa med par 'gyur ro/_/gzhan yang spyi de mi 'dod pa'i 'jig pa'i ngang tshul can du 'gyur te gsal ba zhig na 'jig pa'i phyir dang /_dngos po yin pa'i phyir yang rigs 'jig pa'i ngang tshul can du 'gyur gyi rtag pa nyid
[\[28a.2\]]ni ma yin te/_'jig pa ni yod pa tsam dang 'brel ba can yin pa'i phyir dngos por gyur na gdon mi za bar 'jig par 'gyur ro/_/'on te rigs 'bras bu ma yin pa nyid du 'dod na/_de lta na yang rigs gsal ba'i 'bras bu ma yin pas de dang 'brel pa med pa'i phyir mtshungs pa'i ngo bo nyid du mi 'gyur te spyi ni gsal ba dang 'brel
[\[28a.3\]]pa yin gyi rang rgyud pa ma yin pa'i phyir ro/_/gzhan yang rigs brda'i stobs kyis sgra'i shes pa la snang ba de lta na yang dngos po ma yin te/_'di ltar/_dngos po'i stobs las skyes pa yi/_/shes pa gang de brda dag la/_/ltos pa ma yin spyi yi ni/_/blo la de dag snang mi 'gyur/_/zhes bya ba la/_shes pa gang zhig dngos
[\[28a.4\]]po'i stobs te nus pa las skyes pa'i shes pa de ni brda la ltos pa ma yin te/_dngos po nye ba'i stobs kho na las skye ba'i phyir ro/_/dbang po'i shes pa brda dran pa la ltos nas gzugs la sogs pa la 'jug pa ma yin te brda ma bzung bar yang gzugs mthong ba skye ba'i phyir ro/_/gal te yang mig gi shes pa brda la
[\[28a.5\]]ltos pa nyid yin na dngos po dang 'brel bar mi 'gyur te/_'di ltar brda sbyor ba ni nye ba tsam las 'das nas byed la brda la ltas nas shes pa ni sgro btags pa'i spyod yul can nyid do/_/'on te brda yang dngos po nye bar gyur pa la sbyor ba ma yin nam zhe na/_gal te snga phyir sgro 'dogs pa med par brda sbyor ba med pa de lta na mi nus
[\[28a.6\]]par 'gyur bas brda las dngos po rtogs par mi 'gyur ba nyid yin no/_/'on te sgra'i stobs nyid las brda med par yang tha snyad kyi dus su shes par 'gyur ro zhe na//_//tshad ma rnam 'grel gyi 'grel pa/_bam po bzhi pa/_ma yin te/_snga phyi gcig tu sre ba med na rtogs pa ma mthong ste/_gzhan du na brda ma bzung bar yang
[\[28a.7\]]sgra'i shes pa skye bar 'gyur ro/_/spyi'i blo ni brda 'dzin pa med par de dngos po'i dngos las skye ba ma yin no/_/'on te spyi'i blo ni brda 'dzin pa med par gsal ba gzhan mthong ba las 'byung ngo zhe na/_spyi'i tha snyad bsgrub par bya ba de la yang gsal ba gzhan de nyid rtags ma yin nam/_brda 'dzin pa ni nye bar mtshon pa tsam yin gyi rtags can gyi
[\[28b\]]
[\[28b.1\]]shes pa ni dngos po la ltos pa ma yin te des kyang snga phyi sre bar pa skyed kyi nye ba tsam 'dzin pa ni ma yin no/_/gzhan yang ha lan ta'i rigs dang bram ze'i rigs la sogs pa ni brda tsam dang 'brel pa yin gyi dngos po dang 'brel pa ni ma yin te gang gi ha lan ta la sogs pa'i tha snyad 'dzin pa des de nyid kyis ha lan ta la sogs pa shes pa
[\[28b.2\]]yin no/_/'on te khra bo la sogs pa nye bar gyur na brda 'dzin pa med par yang ba lang ba lang zhes bya ba'i shes pa mthong ba ma yin nam/_brda la ma ltos pa'i shes pa'i yul yin pa'i phyir spyi dngos po yin te sngon po la sogs pa'i shes pa bzhin no zhe na/_smras pa/_dngos gnyis mthong la blo 'ga' zhig_/brda med na yang mi phyed
[\[28b.3\]]pa'i/_/rjes su 'jug pa gang yin te/_/don nye ba yi rgyu can yin/_/zhes bya ba la/_gal te ha len ta la sogs pa'i rigs bzhin ba lang nyid la sogs pa dngos po ma yin na de la ni nye ba ci yang med do/_/'on te rnam pa gcig pa can gyi blo sa bon med par ji ltar 'gyur zhe na/_ha lan ta la sogs pa yang spyi med par gcig gi rang
[\[28b.4\]]bzhin du ji ltar shes/_'on te de la yang ha lan ta nyid ces bya ba de dag gi spyir 'dod na ni de lta na brda ma bzung ba can rnam gyis kyang ji ltar mi shes pa yin/_de de dag la brda gsal bar byed pa med pas ma rtogs so zhe na/_de lta na yang rtag pa dang mi rtag pa'i rnam pa can phan tshun 'gal ba dang dngos po dang dngos po med pa de bzhin te
[\[28b.5\]]brda med par mi shes pa'i phyir ci yang byed pa nyid du mi 'gyur ro/_/gal te ha lan ta la sogs pa'i blo brda tsam du yod kyi rigs ni ma yin no zhe na/_de lta na 'o na ni dpe de nyid kyis pa lang la sogs pa la yang blo nyid yod kyi rigs ni ma yin no/_/mi phyed pa'i rnam pa can gyi blo gang yin pa brda med na yang dngos po gnyis mthong ba na yod par
[\[28b.6\]]'gyur ba'i blo de don rnams nye ba ste bya ba gcig nus pa de'i rgyu mtshan can yin no/_/'on te rigs med par gcig gi rnam pa can gyi shes pa'i 'bras bu skyed nus pa'i mtshan nyid can de nyid nye bar ji ltar 'gyur zhe na/_de ni mi bden te/_ji ltar rigs med par shes pa/_/'bras can mig sogs nye bar 'dod/_/gang gis rnam par phye ba
[\[28b.7\]]yis/_/rigs ni rnam par gsal bar byed/_/ces bya ba la/_gcig gi rnam pa can gyi rtogs pa skyed pa na khra bo la sogs pa rnams la rigs pa lang nyid ma rtogs par yang nye bar yod do/_/ji ltar mig la sogs pa rnams mig la sogs pa'i rigs pa bskyed pa rnams la nye bar 'dod de/_mig gi rnam par shes pa skyed par
[\[29a\]]
[\[29a.1\]]byed pa na'o/_/'on te lhan cig byed pa'i grogs rnams tha dad kyang 'bras bu gcig bskyed do zhe na/_dngos po gnyis mthong ba'i dus na yang blo gcig skyed pa na lhan cig byed pa'i grogs nyid du 'gyur ba ma yin nam/_'on te khra bo la sogs pa tha dad pa rnams blo gcig gi
[\[29a.2\]]yul du ji ltar 'gyur zhe na/_spyi'i shes pa la khra bo la sogs pa gsal bar snang ba ma yin gyi/_'on kyang phyi rol la brten nas gcig gi rnam pa can gyi blo dang des bskyed pa de nyid phyi rol gyi nus pa can yin no/_/yang na rigs nyid gang gis tha dad pas nye ba la 'jug pa ste/_'di ltar ba lang
[\[29a.3\]]nyid khra bo la sogs pa la 'jug gi rta khra bo la sogs pa la ni ma yin pa'i phyir nges par dngos po nyid du khas blang bar bya'o/_/'on te brda las ma skyes pa'i shes pa nyid la rigs snang bar 'gyur na/_ji ltar rigs de med par 'gyur/_'on te rtog pa med pa'i shes pa la rigs mi snang bar 'dod na ni
[\[29a.4\]]rtog pa med pa'i shes pa rigs 'dzin par mi 'gyur ba ma yin nam/_mthong ba las dus phyis kyi shes pa rtogs pa dang bcas pas rigs mthong ba yin no/_/myong bar gyur pa med par mi rung ste/_rang gi mtshan nyid kyang med par thal bar 'gyur ro/_/de bas na tha dad pa med pa'i rjes su
[\[29a.5\]]'gro ba'i blo dngos po'i rgyu can kho na'o zhes zer ba de ni rigs pa ma yin te rjes su 'gro ba'i gzhal bya snang ba'i phyir ro zhe na/_smras pa/_rnam pa 'gas kyang rnam shes la/_/de dngos snang ba med phyir ro/_/gal te dbang rnams lta bor 'gyur/_/de yi lus ni snang 'gyur te/_/dngos ldan phyir ro
[\[29a.6\]]rigs min te/_/yan gar mthong ba med pa'i phyir/_/gsal 'dzin tshe na de sgra dang /_/ngo bo las gzhan snang ba med/_/ces bya ba la/_gal te spyi yod par gyur na rtog pa'i shes pa'am rtog pa med pa'i shes pa la snang bar 'gyur ba zhig na/_ji srid du shes pa 'ga' zhig la rnam pa 'ga' zhig gis
[\[29a.7\]]rigs de'i dngos po snang ba med pa'i phyir/_rigs yod pa ma yin no/_/rigs kyi rang bzhin ni kha dog dang dbyibs kyi rnam pa dang bral ba yin te/_rtog pa dang bcas pa'i shes pa ni mdun na snang ba'i sngon po la sogs pa'i ngo bo la zhe na/_de ji ltar rnam pa gzhan du myong bas rigs rnam pa gzhan
[\[29b\]]
[\[29b.1\]]po 'dzin par 'gyur/_de bas na snang ba med par grub pa yin no/_/'o na gal te rigs snang bar ma gyur pas med na dbang po yang mi snang ba'i phyir med par 'gyur ro/_/de bas na dbang po'i shes pa rgyu med pa can nyid du don las kyang skye bar 'gyur ro zhe na/_'dir smras pa/_gal te dbang po rnams
[\[29b.2\]]lta ba por rnal 'byor pa kha cig la yod na ni dbang po de dag gi lus kyang snang bar 'gyur te/_dngos po dang ldan pa nyid kyis mngon sum du byed pa srid pa'i phyir ro/_/bdag cag la sogs pas ni mig la sogs pa mi mthong ste/_dbang po las 'das pa'i phyir ro/_/'o na de ltar rigs kyang ma yin nam
[\[29b.3\]]zhe na/_ma yin te/_bltar rung bar 'dod pa'i phyir ro/_/yang na rigs gcig pu ni snang ba ma yin te/_gsal ba dang bral bar rigs de dag yan gar ba mthong ba med pa'i phyir ro/_/'on te rnal 'byor pa 'ba' zhig gis mig la sogs pa bzhin du rigs yan gar ba mthong ngo zhe na/_gal te rnal 'byor
[\[29b.4\]]pas rigs yan gar ba mthong na de ni rigs su mi 'gyur ro/_/'on te spyi'i rnam pa can gyi blo skye ba ma yin nam/_de rigs kyi rgyu yin pas yan gar bar mi 'dzin te de med pa'i phyir/_rtag tu rigs ni gsal ba la brten pa nyid kyi phyir ro zhe na/_gsal ba 'dzin pa'i tshe gsal ba dang sgra ste rjod byed dang ngo bo nyid
[\[29b.5\]]de dag las gzhan pa'i spyi mi 'dzin te/_'di ltar gsal ba'i rang bzhin la zhen pa dang nang gi brjod pa'i bdag nyid ming gi rnam pa can du snang ba'i phyir ma yin nam/_rigs de las tha dad pa'i rten med pa can du snang ba ma yin no/_/rigs de snang du mi rung ba'i phyir/_mi snang ba ma yin nam/_de med par
[\[29b.6\]]mi dmigs pas ji ltar shes par byed de brjod pa dang shes pa'i rgyu yin pa'i phyir ro zhe na/_'dir smras pa/_/de phyir de ni shes tsam gyi/_/don byed par yang mi shes so/_/mi rung phyir de ngo bo med/_/de ni dngos med mtshan nyid yin/_/zhes bya ba la/_mi snang ba de nyid kyi phyir spyi de ni shes pa tsam skyed
[\[29b.7\]]par byed par mi nus so/_/mi snang ba'i rang bzhin gang yin pa de ni de'i rnam pa can gyi shes pa skyes pa la yang nus pa med pa nyid yin no/_/'on te mig la sogs pa shes pa bzhin du shes pa tsam skyed pa'i rgyur 'gyur ro zhe na/_ma yin te rigs la rjes su 'gro ba dang ldog pa dag ma mthong ba'i phyir ro/_/
[\[30a\]]
[\[30a.1\]]shes pa tsam de la yang nus pa med pa'i phyir spyi de mi nus pa ni med pas ngo bo med pa ste gang gi phyir mi nus pa de ni dngos po med pa'i mtshan nyid de ngo bo med pa nyid do/_/ji skad bshad las bzlog gang yin/_/de ni rang gi mtshan nyid 'dod/_/ces bya ba ni/_gang yang ngo bo nyid
[\[30a.2\]]kyis mi snang ba de ni yod pa dang med pa'i rjes su byed par nus pa ma yin pas de ni don dam par yod pa'i rang gi mtshan nyid ma yin no/_/ji skad 'das ma thag par dngos po med par ston pa'i rnam pa dag bshad pa las bzlog pa gang yin pa de ni rang gi ngo bo nyid kyis shes pa'i phyir ro/_/'di ltar rang gi
[\[30a.3\]]ngo bo nyid kyi mtshan nyid 'di yin pa'i phyir rang gi mtshan nyid ces brjod do/_/'o na rang gi ngo bo de nyid yin na de'i mtshan nyid du ji ltar 'gyur zhe na/_ma yin te/_mtshan gzhi'i mtshan nyid dngos po ni brtags pa'i phyir ro zhes 'chad par 'gyur ro/_/'o na spyi dngos po med pa nyid du gyur na mi dmigs pa dang 'bras
[\[30a.4\]]bu dang rang bzhin gyi gtan tshigs ji ltar tha dad par 'gyur te/_mngon sum dang rjes su dpag pa ni yul tha dad pas tha dad par rigs kyi mi dmigs pa la sogs pa ni yul tha dad pa ma yin te/_spyi dngos po med pa'i phyir ro tha dad pa ni dngos po dang dngos po med pa'i rgyu can yin no/_/'on te rtags
[\[30a.5\]]tha dad par mthong bas so zhe na/_de lta na yang gtan tshigs rnam pa drug mthong ba'i phyir mdzes pa ma yin no/_/rgyu dang 'bras bu 'gal ba dang /_/ldan pa dang ni 'du ba dang /_/don gcig la ni 'du ba ste/_/gtan tshigs rnam pa drug tu 'dod/_/de'i phyir drug tu 'gyur ro/_/yang na/_/yod
[\[30a.6\]]med gnyi ga la brten pa'i/_/sgra don chos ni rnam pa gsum/_/zhes bstan pa de la yod pa ste/_/'bras bu dang rang bzhin gyi gtan tshigs kyi yul yin la/_med pa ni mi dmigs pa'i yul yin zhing gnyi ga'i rang bzhin can ni snang du mi rung ba'i mi dmigs pa'i yul yin no/_/spyi
[\[30a.7\]]dngos po med par gyur na dbye ba 'di dag mi rung ngo /_/yang na gnyis ni dngos po grub pa yin la gcig ni dgag pa sgrub po zhes gang bstan pa de la/_dngos po nyid du mtshungs na ji ltar dngos po dang dngos po med par dbye bar bya zhe na/_'dir smras pa/_/yod med gnyi ga la brten phyir/_/spyi de yang
[\[30b\]]
[\[30b.1\]]rnam gsum yin no/_/zhes bya ba la/_spyi la ngo bo nyid kyi dbye ba med de dngos po med pa'i phyir ro/_/yod pa dang med pa dang gnyi ga la brten pa'i phyir/_spyi shes pa'i ngo bo nyid can de rnam pa gsum yin no/_/de bas na de'i rgyu yang 'bras bu dang rang bzhin dang mi dmigs pa dag tha dad pa yin te/_
[\[30b.2\]]'di ltar yod par mngon par zhe na pa'i rtog pa ni rang bzhin gyi gtan tshigs kyis bskyed la/_med par zhen pa ni mi dmigs pas yin no/_/gnyi ga 'dzin pa'i rnam par rtog pa ni 'bras bu'i gtan tshigs kyis bskyed pa ste/_sgrub byed tha dad pa can ni yod pa dang med pa tha dad par byed pa 'bras bu'i
[\[30b.3\]]gtan tshigs yin te/_'bras bu la ltos nas med pa yin la ngo bo nyid la ltos nas yod pa ste/_gtan tshigs dang tha dad pa'i bsgrub bya yin pa'i phyir ro/_/yang na dngos po med pa yin yang yod pa dang med pa dang gnyi ga'i nye bar len pa can yin pa'i phyir tha dad pa la brten nas rjes su dpag
[\[30b.4\]]pa'i yul tha dad pa yin te/_yod pa nyid kyang gnyis te tha dad pa dang tha mi dad pa 'bras bu dang rang bzhin gyi gtan tshigs kyi yul yin no/_/med pa ni mi dmigs pa'i yul yin no/_/gnyi ga la brten pa'i chos ni mi snang ba mi dmigs pa'i yul yin na/_/de'i phyir gzhung dang ji ltar 'gal ba
[\[30b.5\]]yin/_gal te yod dang rjes 'brel phyir/_/yod shes dngos po'i rten can ni/_/min te lan btab zin phyir dang /_/'das sogs gzhan du'ang mthong phyir ro/_/zhes bya ba la/_'o na gal te shes pa yod pa la brten pa yin na dngos po yod na 'byung ste yod pa dang 'brel ba'i phyir mngon
[\[30b.6\]]sum bzhin no zhe na/_yod pa la brten pa'i shes pa yin zhes te yod pa yin 'byung ba ma yin te/_yod pa'i yul can nyid ni yod pa'i ngo bo nyid 'dzin pa'i phyir yin gyi/_rtog pa spyi'i yul can yod pa 'dzin pa ma yin te/_dbang tshogs 'bras med thal phyir ro/_/zhes bya bas lan btab
[\[30b.7\]]zin pa'i phyir ro/_/'on te yod pa yin na 'byung ba'i phyir yod pa'i yul can du brjod do zhe na/_de ni rigs pa ma yin te/_gzhan du yang ste yod pa ma gtogs par 'das pa la sogs pa la mthong ba'i phyir ro/_/gal te spyi 'am gsal ba la shes pa 'jug na de'i tshe 'das pa la sogs pa'i
[\[31a\]]
[\[31a.1\]]yul can du sgra mi 'gyur te/_yod pa ni ngo bo nyid kyis snang ba yin na 'das pa la sogs pa nyid la mi 'thad pa'i phyir ro/_/gal te de ltar med pa'am med pa rtogs pas mthong na ni de'i tshe spyi'i yod pa'i chos nyid nyams par 'gyur ro/_/de smras pa/_/dngos chos nyid nyams 'gyur
[\[31a.2\]]zhe na/_/dngos por 'dzin pa sngon 'gro can/_/de shes yin phyir dgongs pa 'dis/_/skyon 'di med ces bya ba ste/_/spyi'i shes pa de dngos po mthong ba sngon du 'gro ba can yin pas de la dmigs pa ci yang med de/_spyi lkog tu gyur pas yul ma yin pa'i phyir ro/_/'di ltar spyi ni mngon sum ma yin te/_/
[\[31a.3\]]de yang ngo bo nyid kyis mi snang na ji ltar gzhal byar 'gyur/_/de lta na ni spyi'i shes pa la yul ci yang med pa'i phyir tshad ma ma yin par 'gyur ro zhe na/_de ni ma yin te/_gzhal bya rang gi mtshan nyid gcig_/ces bya ba la/_spyi zhes bya ba'i gzhal bya med de med pa'i phyir ro/_/rang gi mtshan nyid kho na
[\[31a.4\]]dngos por gyur pa gzhal bya yin no/_/ci'i phyir de ltar yin zhe na/_/de la don byed grub phyir dang /_/yod med nyid du dpyad phyir ro/_/zhes bya ba la/_don bya ba byed nus pa'i dngos po'i yul yod pa dang med pa dag don du gnyer ba'i rtog pa dang ldan pa ni don bya ba byed nus pa shes par bya ba'i phyir tshad
[\[31a.5\]]ma rjes su tshol bar byed do/_/de lta ma yin na tshad ma gnyer ba dag don med par 'gyur ro/_/de bas na don byed pa'i dngos po ni yod pa ste/_yod pa dpyad par nus pa ni don dang ldan pa'i tshad ma'o/_/de bas na rang gi mtshan nyid kho nas don byed par grub pa'i phyir de nyid yod pa dang med par dpyad par
[\[31a.6\]]bya'o/_/de'i phyir mngon sum dang rjes su dpag pa dag gi gzhal bya ni rang gi mtshan nyid gcig pu yin no/_/gal te rang gi mtshan nyid gcig pu mngon sum dang rjes su dpag pa'i yul du byed na/_'o na ni spyod yul gcig pa'i phyir tshad ma gcig nyid du 'gyur ro/_/yul gcig kyang rkyen tha
[\[31a.7\]]dad pas tshad ma tha dad par gyur pa ma yin nam/_mig la sogs pa ni mngon sum gyi rkyen yin la tshul gsum ni rjes su dpag pa'i rgyu yin no zer na/_de lta na ni gzhal bya gnyis phyir zhes bya ba mi 'thad par 'gyur ro/_/slob dpon gyis kyang gang gi phyir mtshan nyid gnyis yin pa de'i phyir tshad
[\[31b\]]
[\[31b.1\]]ma gnyis yin no zhes gsungs so/_/rgyu rkyen gnyis las kyang tshad ma gnyis nyid de/_mig la sogs pa'i shes pa ni rkyen gyi bye brag gis rnam pa du mar 'gyur te/_'di ltar mig gi rnam par shes pa'i rgyu ni mig la sogs pa'o/_/sna'i rnam par shes pa'i rgyu ni dril sogs pa'i phyir tshad ma
[\[31b.2\]]mang por 'gyur ro/_/gzhal bya tha dad pa las tshad ma tha dad par gyur pa la yang sngon po la sogs pa du ma'i yul can yin pa'i phyir/_tshad ma mtha' yas par thal ba yod pa ma yin nam zhe na/_ma yin te/_thams cad kyang rang gi mtshan nyid yin pa'i phyir de yul du byed pa na tshad ma gcig
[\[31b.3\]]kho na'o/_/'o na ni rgyu rkyen tha dad kyang dbang po las skyes pa nyid yod pa'i phyir thams cad mngon sum du 'gyur ba ma yin nam zhe na/_ma yin te/_dbang po las skyes pa nyid mtshan nyid ma yin pa'i phyir te/_'di ltar dbang bo las skyes pa zla ba gnyis su mthong ba yang mngon sum gyi tshad ma ma yin gyi/_/
[\[31b.4\]]yul dang bcas pa ni nges par tshad ma ste/_gzhal bya la mi 'khrul ba'i phyir ro/_/de bas na yul gnyis kho na la tshad ma gnyis yin te gzhan du na tshad ma mtha' yas par 'gyur ba'i phyir ro/_/'o na ji ltar gzhal bya gnyis nyid du 'gyur zhe na/_'dir smras pa/_/de yi rang bzhin ngo bo dag/_/rtogs
[\[31b.5\]]phyir gzhal bya gnyis su bzhed/_/ces bya ba la/_rang gi ngo bo nyid mngon du byed pas sngon po la sogs pa de mtha' yas pa nyid yin yang rang gi mtshan nyid yin te/_rang gi ngo bo nyid kyis mtshon cing shes pa'i phyir ro/_/'o na rtogs pa tha dad pas gzhal bya tha dad pa yin na don dam par rang gi
[\[31b.6\]]mtshan nyid yod par mi 'gyur te/_mngon du 'dzin par byed pa med pa ni mi gsal bar rtogs pa yin pas rang gi mtshan nyid ma yin pa'i phyir ro/_/de bzhin du 'di ji ltar gzhal bya gcig nyid de/_'ga' zhig gis rang gi ngo bo mngon du byed pa'i phyir rang gi mtshan nyid yin no/_/gzhan ni mi gsal
[\[31b.7\]]bar rtogs pas lkog tu gyur pa'o/_/rtogs pa tha dad pas ni gzhal bya tha dad pa ma yin te/_ltos nas gzhag pa'i tha dad pa brtags pa'i rgyu can yin pa'i phyir dngos po med pa nyid yin no/_/dngos po gcig gi yang rang gi mtshan nyid dang spyi'i mtshan nyid can yin na/_mngon sum dang rjes
[\[32a\]]
[\[32a.1\]]su dpag pa'i rang bzhin can gyi gzhal bya gzhan yod pa'i phyir/_de la tshad ma gzhan gyi go skabs yod pa ma yin nam zhe na/_'di la smras pa/_gal te gzhal bya don dam pa yin zhing de tha dad pas kyang tshad ma tha dad par 'gyur na/_de'i tshe gzhal bya mtha' yas pa
[\[32a.2\]]can gyi tshad ma rnams kyang mtha' yas par 'gyur ba zhig na spyi don dam pa ma yin no/_/'on te rtogs pa tha dad pa dang tha mi dad pa la ltos nas tha dad pa nyid du byed kyi/_don dam par gzhal bya med do zhe na/_'di la smras pa/_ngo bo nyid dmigs par gyur pa nyid yod pa'o/_/dmigs pas shes par
[\[32a.3\]]gyur pa yod pa yin nam/_dmigs par gyur pa nyid ni yod pa ma yin no zhe na/_bong bu'i rwa la sogs pa mi dmigs par gyur pa med par nges pa ma yin nam/_mthong na ni yod par tha snyad 'dogs pa'i phyir dmigs pa la yod pa zhes brjod do/_/de bas na don dam pa'i gzhal bya ni mngon sum
[\[32a.4\]]pa nyid yin no/_/'o na gal te mngon sum pa nyid don dam par yod na 'ga' zhig gi yang mngon sum ma yin med par ro zhe na/_mngon sum nyid mngon sum yin par 'gyur ba ni ma yin te/_mi gzhan la ltos nas kyang mngon sum kho nar 'gyur ro/_/dper na sngon po la sogs pa mi gzhan la ltos nas
[\[32a.5\]]kyang sngon po la sogs pa'i ngo bo nyid mi 'dor ba bzhin no/_/'o na ji ltar mi gzhan gyi lkog tu gyur pa 'ga' zhig gi mngon sum du gyur pa'i dngos por rtogs pa yin zhe na/_mngon sum gyi ngo bo nyid kyis lkog tu gyur pa yang rtogs par gyur pa ma yin nam/_gal te yang 'ga' zhig gis mthong ngo
[\[32a.6\]]zhes nges shing rang gis kyang nges na/_de'i tshe rjes su dpag pa don med par 'gyur ro/_/'on te mngon sum pa nyid lkog tu gyur pa 'dod na ni/_gang mngon sum de nyid lkog tu gyur par ji ltar 'gyur/_de la dmigs pa med pa'i phyir lkog tu gyur pa yin no zhe na/_mthong ba med pas mngon sum
[\[32a.7\]]med pa nyid ma yin nam/_ji ltar mi dmigs pas med par 'gyur zhe na/_'o na dngos po la tshad ma ci zhig yod/_'on te rjes su dpag pa nyid lkog tu gyur pa'i dngos po yod par grub pa'i tshad ma'o zhe na/_rjes su dpag pa yang mthong ba'i ngo bo nyid kyi rjes su 'brang ba ma yin nam/_de bas
[\[32b\]]
[\[32b.1\]]na gsal ba'i rnam pa can nyid rjes su dpag par rigs so/_/'on te phyis kyi shes pas sngar yod par shes par byed ce na/_gal te bltar rung ba med na ji ltar yod pa yin/_phyis mthong ba ni de nyid kyi tshe yod par rigs pa ma yin nam/_'on te sngar yod pa ma yin pa ji ltar mthong bar 'gyur zhe na/_
[\[32b.2\]]sngar ni mthong bar gyur pas dngos po de zhen pa med pa ma yin nam/_de'i rjes su dpag pas de nyid bsgrub pa ma yin te/_yod par 'gyur ba ni tshad ma de las shes so zhes bshad par bya'o/_/'o na gal te mngon sum nyid kyi dngos po yin na/_gzhal bya gzhan ji ltar yod pa yin zhe na/_de nyid
[\[32b.3\]]gzhan gyi ngo bo nyid kyis rtogs pa'i phyir te/_bltar rung ba'i ngo bo nyid thun mong ba'i tshul gyis khong du chud pa ni gzhal bya gzhan pa zhes brjod do/_/de lta na ni ltos nas byas pa'i phyir spyi don dam par yod par mi 'gyur ro zhe na/_de ni de bzhin te/_spyi dngos po med pa'o zhes bstan to/_/dngos po dang
[\[32b.4\]]phrad par byed pa'i sgo nas tha snyad 'dogs pas du ma shes nas dngos po yin no zhes tha snyad 'dogs so/_/des na tha snyad 'dogs pa'i skye bo la ltos nas yul gnyis yin no/_/gang yang gnyi ga'i ngo bo can gyi gzhal bya 'dzin pa'i tshad ma gzhan yod do zhes smra ba/_de la smras pa/_gnyi ga'i
[\[32b.5\]]ngo bo nyid kyis tshad ma gcig 'jug pa ma yin te/_'jug na ni tshad ma gnyis nyid yin no/_/gnyis kyi ngo bo nyid can gyi gzhal bya khong du chud pa tha dad pa nyid las tshad ma tha dad pa'i phyir ro/_/yang na rtogs pa tha dad pas don dam pa ma yin pa nyid kyi gzhal bya tha dad pa'i mtshan nyid yin pa'i
[\[32b.6\]]phyir/_gnyi ga'i ngo bo nyid can gyi gzhal bya yod pa'i thal ba med de/_sngon po la sogs pa kho na dngos po'i rang bzhin yin pa'i phyir ro/_/sgrub byed rtogs pa tha dad pas tshad ma dang ldan pa'o/_/de lta na ni don dam pa'i gzhal bya med pa'i phyir tshad ma nyid du mi 'gyur ba ma yin nam zhe na/_don
[\[32b.7\]]dam pa'i gzhal bya med pa ma yin no/_/'on kyang gzhal bya tha dad pa ni brtags pa'i ngo bo nyid de thob par byed pa ni gang mngon sum du gyur pa de nyid rjes su dpag par bya ba'o/_/de bas na ngo bo nyid kyis dang gzhan gyi rang bzhin gyi dpe'i rjes su 'gro bas don de nyid rtogs pa'i phyir gzhal bya gnyis
[\[33a\]]
[\[33a.1\]]su 'thad pa yin no/_/'o na mngon sum dang rjes su dpag pa gnyis don dam pa yul du byed pa'i phyir ji ltar tha dad par 'gyur te/_ngo bo nyid mngon du byed na mngon sum nyid du 'gyur ba'i phyir ro/_/de'i ngo bo nyid la rjes su dpag pas ma reg na ji ltar de'i yul nyid
[\[33a.2\]]yin zhe na/_'dir smras pa/_/ji bzhin mngon zhen med pa yis/_/gnyis pa 'khrul pa dag tu bzhed/_/ces bya ba la/_'di'i don rtsa ba dang lo ma la sogs pa'i dbye ba tha dad pa de bzhin du mngon par zhen pa 'di la med pa'i phyir/_ji bzhin pa'i mngon zhen med pa'o/_/des gnyis pa gzhan
[\[33a.3\]]gyi ngo bo nyid kyis rtogs pa 'khrul par brjod de/_sngar mthong bas bskyed pa'i bag chags kyi stobs las byung ba'i phyir dngos po la reg pa med kyang dngos por mngon par zhen pa'i phyir ro/_/gzhan gyi tshul gyis rtogs na ni/_/'khrul pa tshad ma nyid ma yin/_/zhes bya ba ni/_/gzhan gyi tshul gyis
[\[33a.4\]]rtogs na ni de tshad ma nyid du mi 'gyur te 'khrul pa'i phyir ro/_/yang na gal te gzhan gyi tshul gyis rtogs na ni ji ltar dngos po de rtogs par 'gyur te/_de la gzhan gyi ngo bo nyid rtogs na dngos po gzhan thob par ji ltar 'gyur te/_'khrul pa nyid yin na tshad ma ni 'khrul pa ma yin no/_/'on te 'khrul
[\[33a.5\]]pa nyid kyang mi bslu ba'i phyir tshad ma yin na/_mi bslu ba ji ltar yin te/_gzhan rtogs na gzhan thob par mi 'gyur ba'i phyir mi bslu ba nyid ma yin no zhe na/_'dir smras pa/_/bsam pa la ni slu med phyir/_/'khrul pa yin yang tshad ma yin/_/rtogs pa'ang rnam pa gzhan du snang /_/phyogs 'di'i lan
[\[33a.6\]]yang btab zin to/_/zhes bya ba la/_mngon sum yang ji bzhin pa'i don du mngon par zhen par ji ltar shes te/_mngon par 'dod pa'i don la mi bslu ba nyid kyi phyir ro/_/rtags las skyes pa'i 'khrul pa yang gal te bsam pa ste mngon par 'dod pa la slu ba med pa yod na de nyid tshad mar 'gyur te/_rjes
[\[33a.7\]]su dpag pa ni bag chags kyi stobs las skyed pa mi gsal bar snang ba'o/_/gal te dngos por 'dzin pa ma yin pa de lta na yang tha snyad 'dogs pas dngos po 'dzin pa bzhin du rtogs par byed de/_de'i rjes su mthun pas kyang mi bslu ba'i phyir tshad ma yin no/_/'on te tha snyad 'dogs pa rtags
[\[33b\]]
[\[33b.1\]]las skyes pa'i shes pa la ji ltar dngos por sems she na/_rjes su dpag pa dngos po 'dzin pa'i phyir te/_rnam par rtog pa la dngos po med de dngos po nges pa med pa'i phyir ro/_/'on kyang thog ma med pa'i bag chags kyi stobs kyis rang gi snang ba phyi rol tu ston par byed pa'i phyir 'jug par byed pa zhes
[\[33b.2\]]bya ste/_mthong ba la nges pas 'jug par rung ba'i phyir ro/_/gzhan du na mngon sum yang ji ltar 'jug par byed par 'gyur te/_de la yang thob par bya ba'i ngo bo nyid mi snang ste/_nye ba tsam zhig mngon sum pa snang ba'i phyir ro/_/gzhan yang mngon sum nyid 'jug byed ma yin par rigs te/_nye ba tsam
[\[33b.3\]]gyi dngos po mngon du byed pa'i phyir ro/_/mngon du byas pa tsam gyi rang bzhin la 'jug pa ni ma yin te/_'jug pa mi 'chad par thal bar 'gyur ba'i phyir ro/_/'o na mngon sum nyid da ltar byung ba kho na la gcig tu zhen nas ma 'ongs pa'i don la 'jug go zhe na/_rjes su dpag pa yang thob par bya ba'i don
[\[33b.4\]]la zhen nas rnam par rtog pa gzhan nyid 'jug par byed pa ma yin nam/_ci'i phyir khas mi len/_'on te rang gi ngo bo nyid la don med pa la mngon par zhen pa'i phyir/_rjes su dpag pa 'jug par byed pa ma yin pa dang dngos po med pa la reg pa'i phyir tshad ma ma yin la/_mngon sum ni
[\[33b.5\]]dngos po la reg pa'i phyir tshad ma yin no zhe na/_gang gi mngon sum don la reg pa'i cha de nyid kyis tshad ma ma yin te/_'jug par byed pa dang bral ba'i phyir phrad par 'gyur ba'i dngos po 'dzin pa ni mngon sum gyis ma byas pa'i phyir ro/_/'on te rtogs pa skyed pa'i mngon sum tshad ma yin no zhe na/_
[\[33b.6\]]ji ste gang gis de'i sgo nas mngon sum 'jug par byed par 'gyur ba'i rtog pa la 'jug par byed pa yod dam mngon sum rang nyid 'jug par byed pa yin na ni rnam par rtog pa skyed pas 'jug par byed pa ma yin no/_/de lta na 'o na rnam par rtog pa nyid 'jug par byed pa yin no zhe na/_rnam par
[\[33b.7\]]rtog pa la dngos po 'dzin pa med pa ma yin nam/_ji ltar dngos po la 'jug par byed pa yin/_'on te rnam par rtog pa dngos po 'dzin pa ma yin yang phyi rol du mngon par zhen nas 'jug go zhe na/_rjes su dpag pa dngos po med pa 'dzin pa yin pa de lta na yang phyi rol tu mngon par zhen
[\[34a\]]
[\[34a.1\]]nas 'jug par byed pa nyid ma yin nam/_de bas na tshad ma nyams par 'gyur ba ma yin no/_/'on te mthong ba'i rjes su 'brang ba'i rtogs pa 'jug par byed par rigs te/_mngon sum gyis dngos po bzung ba'i phyir ro zhe na/_rnam par rtog pas thob par bya ba
[\[34a.2\]]la mngon sum mi 'jug pa ma yin nam/_de bas na de ji ltar 'dzin par 'gyur/_'on te thob par bya ba'i rgyun la mngon sum 'jug pa'i phyir thob par bya ba la yang 'jug go zhe na/_skad cig dang po la mngon sum 'jug pa ma yin nam/_gzhan la 'jug par gyur pa ni thob par bya ba la 'jug
[\[34a.3\]]par nus pa ma yin no/_/de lta na ni rjes su dpag pa yang rang gi ngo bo la 'jug pas don la yang 'jug par 'gyur ro/_/'o na ni rang gi ngo bo nyid la 'jug pa'i rjes su dpag pa don la 'jug go zhes bya ba ni btags pa tsam kho nar 'gyur ro zhe na/_de lta na ni mngon sum yang skad cig ma
[\[34a.4\]]dang po la 'jug pas thob par bya ba la 'jug go zhes bya ba ni brtags pa par 'gyur ro/_/de'i phyir rjes su dpag pa yang phyi rol la zhen nas 'jug par byed pa'i phyir tshad ma yin no/_/gang yang gang dang gang rtogs pa de dang de ni rang gi ngo bo nyid de dper na mngon sum bzhin no/_/rjes su dpag
[\[34a.5\]]pa yang rtogs pa'o/_/de bas na rang gi ngo bo nyid yin no zhes brjod pa de la smras pa/_rtogs pa yin yang gzhan gyi ngo bo nyid kyis rnam par gzhan du mthong ba yin te/_dper na nor bu'i 'od la nor bur shes pa bzhin no/_/rjes su dpag pa ni dngos po'i yul can zhes pa'i phyogs 'di la yang /_dbang
[\[34a.6\]]tshogs 'bras min thal phyir ro/_/zhes bya bas lan btab pa yin no/_/de bas na spyi'i rnam pa can gyi shes pa ni dngos po med pa'i yul can no/_/mngon sum gyi dang po sngon du mthong ba dang chos mthun pa nyid las don byed pa'i yul can gyi shes pa skye ba gang yin pa de ni rjes su dpag pa yin te/_
[\[34a.7\]]mngon sum ni nye ba tsam snang ba can yin pa'i phyir/_sngar mthong ba 'dzin par byed pa ni ma yin te/_/ji srid du don byed pa nyid du mi shes pa de srid du 'jug par byed pas ji ltar 'gyur/_de'i phyir don byed pa nyid du rigs pa ni sngar gyi chos mthun pa 'dzin pa'i mi gsal bas byed pa yin no/_/mngon sum ni
[\[34b\]]
[\[34b.1\]]nye ba tsam gyis dngos po dang gsal ba 'dzin pa yin no/_/de bas na mngon sum gyi don la 'jug pa yang rjes su dpag pa kho na las yin pa de'i phyir tshad ma gnyis yin no/_/gzhan gyi ngo bo nyid kyis rtogs pa yang tshad ma yin te/_slu ba med pa'i phyir ro zhes bstan to/_/slu ba med pas tshad ma yin
[\[34b.2\]]yang 'khrul pa nyid du bstan pa'i phyir/_/nor bu sgron ma'i 'od dag las/_/nor bu blo yis mngon rgyug pa/_/'khrul pa yin par khyad med kyang /_/ji ltar don byed la khyad yod/_/de ltar ji bzhin don min yang /_/rjes dpag dang ni der snang dag/_/don byed pa dang rjes 'brel bas/_/tshad ma nyid
[\[34b.3\]]du rnam par gzhag/_/ces bya ba smos te/_nor bu'i 'od sgo gseng nas shar ba dang sgron ma'i 'od la nor bur 'khrul pa'i blos phan tshun khyad par med par snang ste/_'di ltar sgron ma'i 'od la nor bu'i blo skyes pa don dam pa'i nor bu 'dzin pa ni ma yin pa de bzhin du/_nor bu'i 'od la nor bur 'dzin pa'i
[\[34b.4\]]blo yang nor bu 'dzin pa ma yin no/_/de bas na nor bu'i blo des mngon par rgyug pa'i skyes bu gnyi ga yang 'khrul pa'i shes pa yin par khyad par med kyang nor bu dang phrad par byed pa la khyad yod de/_nor bu'i blo kha cig gcig gis phrad par byed pa bzhin no/_/de bzhin du ji bzhin pa'i don can ma yin pa la 'khrul
[\[34b.5\]]pa yang rjes su dpag pa dang der snang ba de dag don byed pa la khyad par yod de/_'khrul pa yin yang rjes su dpag pa ni tshul gsum pa'i rtags kyi stobs las skyes pas brgyud nas 'brel ba'i phyir phrad par byed pa yin no/_/der snang ba ni 'brel ba dang bral ba'i phyir phrad par byed pa ma yin no/_/
[\[34b.6\]]rjes su dpag pa ni don byed pa'i ngo tshar ma nyid yin gyi der snang ba ni ma yin no/_/yang na der snang ba'i sgra ni mngon sum la brjod de/_de bas na mngon sum bzhin du rjes su dpag pa yang don byed pa dang rjes su 'brel pas tshad ma nyid du rnam par gzhag par blta'o/_/'o na gal te rjes su dpag pa
[\[34b.7\]]dngos po snang ba ma yin na ji ltar ma mthong ba la 'jug par byed ce na/_nor bu ma mthong yang nor bu'i 'od la nor bur mngon par zhen nas zhugs na phrad par 'gyur ba ma yin nam/_'khrul par gyur kyang thams cad mtshungs pa ma yin te/_thams cad du rgyu'i khyad par gyi khyad par can du 'gyur ba
[\[35a\]]
[\[35a.1\]]srid pa'i phyir ro/_/shes pa yin pa tsam gyis thams cad 'khrul pa'am ma 'khrul pa ma yin pa'i phyir/_dper na shes pa la la 'khrul pa yin zhing la la ma 'khrul pa yin pa de bzhin du 'khrul pa yang mi bslu ba yang dag pa'i shes pa dang tshad ma yin no/_/'brel pa
[\[35a.2\]]med pas slu ba'i shes pa gang yin pa de ni tshad ma ma yin no/_/'o na gal te 'khrul pa yin na ji ltar mi bslu bar 'gyur zhe na/_'khrul pa yin yang 'brel pa can gyi dngos po las skyes pa'i phyir slu ba med par 'gyur te/_'khrul pa yang don las brgyud nas skye ba mthong ba yin te/_dper na nor bu'i
[\[35a.3\]]'od la nor bu bzhin no/_/gzhan yang gal te rjes su dpag pa 'khrul pa yin pa'i phyir tshad ma ma yin na/_mngon sum tshad mar mi 'gyur te/_'di ltar rjes su dpag pa ni mngon sum ma byung na tshad mar mi 'gyur la/_mngon sum yang rjes su dpag pa ma skyes par tshad mar mi 'gyur te/_'di
[\[35a.4\]]ltar mngon sum ni rjes su dpag pa ma gtogs par dang po 'jug par byed pa ma yin zhing 'jug byed med par yang tshad mar mi 'gyur ro zhes bstan to/_/'on te mngon sum med par rjes su dpag pa mi 'jug gi rjes su dpag pa med kyang mngon sum yod pa'i phyir tha dad do zhes slob dpon
[\[35a.5\]]gsung ba ni rjes su dpag pa med pa'i mngon sum ni rang rig pa tsam la dgongs pa yin la/_rang rig pas ni tha snyad gang la yang mi 'jug pa ma yin nam/_de bas na dang po tha snyad 'dogs par nus pa can rjes su dpag pa nyid yin no/_/'on te mngon sum dang por rjes su dpag pa la ma ltos
[\[35a.6\]]par 'jug par byed pa yin la/_rjes su dpag pa ni mngon sum med kyang 'jug par byed pa yin te/_'di ltar du ba las me rjes su dpag pa mngon sum med kyang 'jug par byed pa yin te/_rjes su dpag pa nyid las don de thob pa'i phyir ro zhe na/_de ni mi bden te/_rjes su dpag pas me la sogs
[\[35a.7\]]pa shes pa ni/_de'i chos can gyi khyad par rtogs pa la mngon sum med na ji ltar 'gyur/_rjes su dpag pa ni yul khyad par med par me rig pa yin te/_'di ltar rtsig pa la sogs pas chod pa'i me ni yul nges pa nyid du rjes su dpag pas nges par nus pa ma yin pa'i phyir ro zhe na/_rtsig
[\[35b\]]
[\[35b.1\]]pa'i pha rol gyis phyogs gang yang rung ba tsam du spyir dpog par byed pa ma yin zhing /_mngon sum gyis yul nges par 'dzin pa yin te/_nges par med pa can gyi med ni don byed par mi nus pa'i phyir rjes su dpag pa ni mngon sum gyi grogs can no/_/nor bu'i 'od las nor bur shes pa yang yul nges pa
[\[35b.2\]]can du ma bzung ba'i phyir de nyid kyi skyon gyis tshad ma ma yin no/_/the tshom zab dang phyin ci log dag kyang don nges par thob par mi byed par mtshungs pa yin no/_/'on te 'khrul pa'i shes pa gzhan du 'jug pa'i phyir tshad ma ma yin la/_the tshom za ba ni res 'ga' de la yang 'jug par byed pa'i phyir
[\[35b.3\]]tshad mar 'gyur ro zhe na/_gnyi ga'i cha la dmigs pa the tshom zab ma yin nam/_ji ltar 'jug par byed par 'gyur/_'khrul pa'i shes pa ni phyin ci log gis 'jug par byed par rigs so/_/nor bu'i 'od las shes pa ni 'khrul pa yang phyis 'byung ba'i rjes su dpag pas shes
[\[35b.4\]]pa yin gyi/_tshad ma gzhan las ni ma yin te/_nor bu'i 'od la nor bu'i shes pa ni tshad ma nyid du bye brag med pa'i phyir ro/_/'on te nor bu'i 'od la nor bur shes pa tshad ma gang yin zhe na/_de ni mngon sum gyi tshad ma nyid do/_/'o na mngon sum 'khrul bar ji ltar 'gyur zhe na/_de ni
[\[35b.5\]]mi bden te/_'khrul pa'am ma 'khrul yang rung ste slu ba med pa nyid tshad ma yin no/_/de skad du yang /_/tshad ma slu med can shes pa/_/zhes bstan to/_/'on te 'khrul pas ji ltar slu ba med ce na/_'di 'khrul pa dang ma 'khrul pa nyid do zhes slu ba med pa ma gtogs pa ji ltar 'grub par
[\[35b.6\]]'gyur/_'on te gnod pa med pa ni ma 'khrul pa'o zhe na/_gnod pa med pa yang slu ba med kyi shes pa ma yin nam/_slu ba las thams cad 'khrul par 'gyur ba de'i phyir/_slu ba med pa yin yang rjes su dpag pa ni 'khrul pa kho na ste/_de mngon sum gyis gzhan du mthong ba'i phyir dpyod
[\[35b.7\]]pa pa'i lta ba rigs pa ma yin la/_'jig rten rgyang pan pa'i lugs kyang 'thad pa ma yin te/_'khrul ba thams cad tshad ma ma yin par khas len pa'i phyir ro/_/'o na gal te 'khrul pa tshad ma yin na ni mngon sum dang rjes su dpag pa la khyad par ci zhig yod ce na/_gsal ba dang
[\[36a\]]
[\[36a.1\]]mi gsal ba'i rnam pa tha dad pa'i phyir ro/_/de bas na mngon sum gyi rang gi ngo bo nyid 'khrul pa med pa yin la/_rjes su dpag pa yang rang bzhin la ltos nas 'khrul pa med pa dang /_slu ba med pa la ltos nas kyang 'khrul pa med pa mtshungs pa ma yin no/_/de
[\[36a.2\]]bas na 'khrul pa dang 'khrul pa med par bstan pa ni rigs pa ma yin no/_/de lta na ni mngon sum dang rjes su dpag pa dag ji ltar mtshan nyid tha dad pa yin/_gsal ba dang mi gsal bas so zer na/_snang ba tha dad pa de nyid gang las yin/_'on te rang dbang ba 'dzin pa gang yin pa de
[\[36a.3\]]gsal bar snang ba can nyid yin la/_gzhan gyi ngo bo nyid 'dzin pa gang yin pa de ni lkog tu gyur pa'o zer na/_de lta na ni rang dbang can 'dzin pa dang gzhan gyi ngo bo nyid du 'dzin pa gang gis de dag tha dad pas yul tha dad pa dang tshad ma tha dad par 'gyur ba'i de dag nyid ji ltar 'gyur zhe na/_smras pa/_
[\[36a.4\]]gang la don gyi nus pa las/_/rjes su 'gro ldog can gyi blo/_/de la 'dzin pa rang dbang can/_/de las gzhan dngos dbang po 'das/_/zhes bya ba la/_shes bya gang la dngos po'i nus pa yod pa dang med pa dag las rjes su 'gro ba dang ldog pa can gyi blo yod pa dang med pa dang ldan pa'i don de ni rang
[\[36a.5\]]dbang can te mngon sum gyis 'dzin pa'o/_/mngon sum 'dzin pa de las gzhan par rang dbang can du mi 'dzin pa gang yin pa'o/_/'on kyang sngar mthong bas bskyed pa'i bag chags sad pa las byung ba 'dzin pa dngos po de ni dbang po las 'das pa ste mngon sum ma yin pa'o/_/de la dbang po'i
[\[36a.6\]]byed pa mngon sum med par snang ba can yod pa ma yin te/_mngon sum du byed pa'i rnam pa med na gzhan du rtogs pa ni yod pa ma yin no/_/de bas na rtogs pa gang yin pa de ni mngon sum gyi don yin la/_mngon sum du rtogs pa med pa gang yin pa de ni lkog tu gyur pa yin gyi/_dbang
[\[36a.7\]]po dang phrad pa med pa las lkog tu gyur pa ni ma yin no/_/dbang pos kyang ngo bo nyid kho na mthong bar byed pa ma yin nam/_de yang gal te rjes su dpag pas shes na ni lkog tu gyur pa med par 'gyur ro/_/'on te ngo bo nyid mi shes na de lta na rjes su dpag pa dngos po la reg par mi 'gyur ro/_/de
[\[36b\]]
[\[36b.1\]]bas na lkog tu gyur pa'i dngos po ni rang gi ngo bo nyid du rtogs pa ni ma yin no/_/'o na gal te lkog tu gyur pa'i dngos po mi shes na rjes su dpag pa ji ltar tshad mar 'gyur te/_de'i blo ni lkog tu gyur pa'i don brtags pa'i ngo bo nyid can ma yin nam zhe na/_'dir smras pa/_/de yi rang bzhin mi snang bdag/_/
[\[36b.2\]]rtogs pa 'di rten don gzhan de/_/gal te de rten dang 'brel can/_/'gyur na de tshe go byed yin/_/zhes bya ba la/_dbang po las 'das pa'i nges su mi rung ba'i bdag nyid gang yin pa de ni mi snang ba'i bdag nyid de de'i don rtogs pa ste nges par gyur pa/_bsgrub par bya ba las tha dad pa'i don gzhan
[\[36b.3\]]la brten pa yin gyi rang dbang can 'dzin pa ni ma yin no/_/'o na gal te gzhan mthong ba la gzhan du rtogs par byed na ha cang thal ches par 'gyur te/_gang cung zad mthong ba la gang ci yang rung ba 'ga' zhig tu rtogs par 'gyur ro zhe na/_de ni ma yin te/_mi snang ba'i bdag nyid de nyid kyi rten gang yin
[\[36b.4\]]pa dang 'brel pa can du gyur na de'i tshe go byed yin par 'gyur ro/_/yang na chos can de la brten pa'i mi rtag pa la sogs pa gang yin pa de dang 'brel pa can du gyur pa'i zhes bya bar blta bar bya'o/_/'di dag gis ni tshul gsum bstan pa yin no/_/'brel pa las dran par gyur pa ma yin nam/_de yang
[\[36b.5\]]goms pa la sogs pa las 'gyur ba'i phyir de nyid thal ches par 'gyur ro zhe na/_ma yin te/_goms pa las skyes pa'i dran pa ni gzhan du yang srid pa'i phyir te/_'di ltar goms pa las skyes pa'i dran pas ni yul dang dus nges pa can gyi don ston pa ma yin gyi/_rtags las skyes pa'i
[\[36b.6\]]dran pas ni yul dang dus nges par ston pa'i dngos po ni tshad ma yin no/_/'on te rtags las skyes pa'i shes pa rnam pa mtshungs pa can gang yin pa de rjes su dpag pa yin gyi/_bzlog pa ni tshad ma gzhan du 'gyur ro zhe na/_smras pa/de tshe go byed rjes 'gro ba/_/spyi yi ngo bo nyid du rtogs/_/_
[\[36b.7\]]de phyir lkog gyur don thams cad/_/khyad par du ni rtogs mi 'gyur/_/zhes bya ba la/_go bar byed pa'i rtags kyi rjes su 'gro ba'i phyir/_go byed rjes su 'gro ba ste/_de ni spyi'i ngo bo nyid rjes su dpog pa de'i tshe rtogs pa ste/_rjes su 'gro ba'i ngo bo nyid du khong du chud par 'gyur ro zhes bya ba'i
[\[37a\]]
[\[37a.1\]]tha tshig go/_/de'i phyir lkog tu gyur pa'i don thams cad khyad par du ste/_thun mong ma yin pa'i ngo bo nyid du rtogs par mi 'gyur ro/_/'on te spyi'i rnam pa can tshul gsum pa'i rtags las skyes pa'i rigs pa yin mod kyi/_de lta na yang rjes su dpag pa nyid tshad
[\[37a.2\]]ma'o zhes bya ba 'di gang las shes she na/_smras pa/_'brel pa can gyi chos dag las/_/chos can la rtogs skye ba gang /_/de ni rjes dpag de nyid kyis/_/lkog gyur sgrub byed gcig yin no/_/zhes bya ba la/_bsgrub bya dang 'brel pa can chos du ba la sogs pa las yul la sogs pa'i
[\[37a.3\]]chos can la me la sogs pa'i shes pa skyes pa'i rjes su dpag pa gang yin pa de nyid kyis/_gang gi phyir lkog tu gyur pa'i dngos po rnams rjes su dpag pa gcig pu sgrub byed yin gyi/_tshad ma gzhan ni yod pa ma yin no/_/'o na gzhal bya gzhan gyi yul can gyi tshad ma yod pa ma yin nam/_
[\[37a.4\]]de ji ltar tshad ma gnyis kho na yin zhe na//_//tshad ma rnam 'grel gyi 'grel pa/_bam po lnga pa/_/mngon sum lkog tu gyur pa las/_/gzhal bya gzhan ni yod ma yin/_/de phyir gzhal bya gnyis nyid kyis/_/tshad ma dag ni gnyis nyid bzhed/_/ces bya ba la/_
[\[37a.5\]]mngon sum dang mngon sum ma yin pa las gzhan pa'i gzhal bya med pa'i phyir/_gang gis de'i yul can gyi tshad ma gzhan du 'gyur ba yin/_de'i phyir gzhal bya gnyis nyid yin pas tshad ma gnyis kho nar rigs so/_/'o na gzhal bya gnyis su 'thad par tshad ma gnyis kyis byed pa ma yin nam/_
[\[37a.6\]]tshad ma ni gzhal bya'i sgrub byed yin no zhe na/_yul gyi tshad ma sgrub pa ma yin te/_rang rig pas grub pa'i phyir ro/_/shes pa'i rnam pa nyid gsal ba dang mi gsal ba'i rnam pa nyid can mngon sum dang rjes su dpag pa'i yul yin no zhes bstan la/_da lta ni rnam pa gnyis po rigs pas
[\[37a.7\]]tshad ma gcig ma yin la/_gsum yang rigs pa ma yin no zhes bstan pa'i phyir/_gsum gcig grangs ni gsal ba'am/_/gzhal bya gnyis ni mthong phyir ro/_/zhes bya ba smos te/_de lta bas na gzhal bya gnyis yin pas gzhal bya gzhan yod pa ma yin pa'i phyir grangs gsum
[\[37b\]]
[\[37b.1\]]bsal ba'am/_gzhal bya gnyis su bstan pa'i phyir grangs gcig bsal bar blta'o/_/med pa gzhal bya ma yin phyir/_/gcig nyid yin na kho bo 'ang 'dod/_/ces bya ba ni/_'on te khyad par can gcig pu gzhal bya yin la/_de las gzhan pa ni med pa'i phyir tshad ma gzhan
[\[37b.2\]]gyis gzhal bar bya ba ma yin pa'i phyir ro zhe na/_'di la smras pa/_rang gi mtshan nyid las gzhan pa'i gzhal bya yod pa ma yin pa 'di ni kho bo la yang 'dod pa yin te/_de yang spyi ni gzhal bya ma yin la rang gi mtshan nyid gcig pu gzhal bya yin te/_de nyid rang gi ngo bo dang gzhan gyi ngo bo
[\[37b.3\]]nyid dag gis rtogs pa'i phyir spyi dang khyad par gyi mtshan nyid can zhes brjod do/_/gzhan yang /_/gzhal bya min na med pa yang /_/yin phyir ma nges pa yin no/_/zhes bya ba la/_snga na med pa la sogs pa'i ngo bo nyid kyi med pa yang gzhal bya yin pa'i phyir/_gzhal bya ma yin par bsgrub pa la med
[\[37b.4\]]pa'i gtan tshigs ni ma nges par 'gyur te/_ma nges pa ni gtan tshigs ma yin no/_/snga na med pa la sogs pa la rigs pa dang bral ba'i phyir nges pa'i tha snyad thams cad bzlog pa ma yin nam/_de bas na gnyis su med pa nyid 'ba' zhig yod pa yin la/_de nges yod na tshad gnyis yin/_/
[\[37b.5\]]med la dbang skyes blo ma yin/_/don gyi stobs las skyes phyir ro/_/don nus pa la'ang ltos med na/_/tshod pa la sogs yod na yang /_/dbang skyes blo ni skye bar 'gyur/_/zhes bya ba ni med pa de nges pa yod na ni tshad ma gnyis par 'gyur ro/_/'on te dbang po las skyes pa'i blo nyid kyis med pa'i
[\[37b.6\]]tha snyad sgrub po zhe na/_ma yin te med pa la dbang po las skyes pa'i blo mi 'jug pa'i phyir ro/_/med pa zhes bya ba ni dbang po'i spyod yul ma yin te/_mngon sum du snang ba ni sngon po la sogs pa'i rang bzhin kho na yin pa'i phyir ro/_/de la tha dad pa ni mi snang ba'i phyir/_de'i ngo bo nyid med pa'i phyir
[\[37b.7\]]dbang po'i spyod yul ma yin zhing /_yul la sogs pas chod pa yang ma yin te/_snang ba med pa nyid du gnas pa'i phyir ro/_/'on te med pa la dbang po las skyes pa'i mi 'jug go zhes bya bar ji ltar shes te/_gang gi phyir bum pa la sogs pas dben pa'i sa phyogs dmigs pa nyid kyis med
[\[38a\]]
[\[38a.1\]]par nges so zhe na/_'di la smras pa/_don gyi stobs las dbang po'i shes pa skyes pa'i phyir te/_de don gyi stobs las skye bar 'gyur ba'i phyir don nye ba'i ngo bo nyid snang ba can du rigs pa yin no/_/bzlog pa'i dngos po de la nye bar 'gyur ba ma yin nam/_ji
[\[38a.2\]]ltar de mngon sum gyi yul du 'gyur/_mi snang bar gyur pa na des khong du mi chud pa'i med pa ji ltar shes par 'gyur/_'on te don gyi stobs las skyes par khas mi len te/_dbang po stobs las mngon sum skye ba'o/_/de la yul snang ba nyid yin gyi/_skyed par byed pa nyid ni ma yin no zhe
[\[38a.3\]]na/_de lta na 'o na ni gal te dbang po las skyes pa'i blo don dang 'brel bar khas mi len na/_yul la sogs pas chod pa la yang dbang po las skyes pa'i shes pa skye bar 'gyur ro/_/sogs pa'i sgras ni shin tu nye bar gyur pa dang bskal ba'i don bzung ngo /_/'on te dbang po rnams nye ba'i dngos po
[\[38a.4\]]la shes pa bskyed par nus kyi chod pa la ni ma yin no/_/des na de la dbang po las skyes pa'i blo 'jug pa ma yin no zhe na/_de lta na ni sa bon yang myu gu la nus pa med par 'gyur la/_sa la sogs pa kho na rgyu'i dngos por 'gyur ba ma yin nam/_'o na gal te sa nyid myu gu skyed ba nyid yin yang sa bon la
[\[38a.5\]]ltos bar 'gyur ba'i phyir myu gu bskyed pa de la sa bon yang nus pa can du rtogs par bya'o zhe na/_de lta na ni mig las skyes pa'i rigs pa la yul gyi nus pa grub par 'gyur ba nyid ma yin nam/_'di ltar yul nye bar gyur na dbang po'i shes pa skye ba nyid yin gyi/_de med na yang mngon sum med par
[\[38a.6\]]'gyur ba ma yin no/_/rjes su 'gro ba dang ldog pa nges pa ni rgyu dang 'bras bu'i dngos po'i mtshan nyid yin te/_de lta ma yin na thams cad du rgyu dang 'bras bu'i dngos po nyid med par 'gyur ro/_/gal te mngon sum log pa las/_/med par nges nyid yin na yang /_/'gal ba'am de nyid rjes
[\[38a.7\]]'gro dang /_/ldog pa can nyid rtags yin no/_/zhes bya ba la/_'on te med par nges par byed pa ni mngon sum kho na ste/_de log pa las te mngon sum log pa'i phyir ro/_/de dag gis ni 'di skad du bstan par 'gyur te/_mngon sum zhugs pas ni dngos po yod par sgrub cing /_mngon sum
[\[38b\]]
[\[38b.1\]]log pa las med par nges par byed pa yin no/_/de'i phyir mngon sum nyid yod pa'i tha snyad dang med pa'i tha snyad byed pa yin pa'i phyir rjes su dpag par ji ltar 'jug par 'gyur zhe na/_'di la smras pa/_mngon sum log pas dngos po dang bral bar ston pa 'di ni 'gal ba yin te/_dbang po
[\[38b.2\]]las skyes pa'i shes pa mngon sum du bya ba'i dngos po shes pa yin pa'i phyir/_ji ltar med pa 'dzin par byed/_gang zhig gang la mi 'jug pa de ni de'i sgrub byed ma yin te shin tu thal ches pa'i phyir ro/_/de bas na mngon sum ni mdun na gnas pa'i sngon po la sogs pa la 'jug par 'gyur
[\[38b.3\]]zhing /_de nyid yod par shes pa yin gyi nyams su myong bar ma gyur pa de la yod pa dang med par 'dzin par nus pa ni ma yin no/_/ji lta bu zhe na/_rjes su 'gro ba dang ldog pa gang la yod pa de ni rjes su 'gro ba dang ldog pa can gyi rtags yin no/_/de dag gis 'di skad du bstan par 'gyur te/_
[\[38b.4\]]rjes su 'gro ba dang ldog pa'i rjes su 'jug pa'i med pa'i tha snyad sgrub pa'i mi dmigs pa ni rjes su dpag pa nyid yin no/_/'dis ni mi dmigs pa'i yul bstan cing /_rang bzhin gyi gtan tshigs kyi yul yang shugs kyis bstan te/_'di ltar gal te de las gzhan pa med pa'i tha snyad
[\[38b.5\]]'dogs par nus pa ste/_yan gar ba dmigs pa'i phyir gzhan du yang tha dad pa'i tha snyad de ltar byed pa de nyid la de ltar sgrub par byed na'o/_/da ni 'bras bu'i gtan tshigs kyi yul bstan pa'i phyir/_gzhan gyi sems nyid rtogs pa las/_/tshad ma gnyis nyid grub pa yin/_/smra tshogs la ni
[\[38b.6\]]'jug phyir yang /_/de yod par ni nges par grub/_/ces bya ba la/_gzhan gyi sems de nyid rtogs pa'i phyir tshad ma gnyis grub pa yin no/_/'on te mngon sum nyid kyis gzhan gyi rgyud la yod pa'i sems khong du chud par bya ba'i phyir/_'di la tshad ma gzhan gyis ci zhig bya zhe na/_'di la smras
[\[38b.7\]]pa/_tshig smra ba la sogs pa'i tha snyad 'jug pa'i rgyu yin pa'i phyir te/_sogs pa'i sgras ni lus kyi 'gyur ba la sogs pa gzung ngo /_/de yod pa ste sems yod par 'grub pa yod kyi/_mngon sum gyis gzhan gyi sems rtogs pa ni ma yin te/_gzhan gyi rgyud la yod pa'i sems kyi khyad
[\[39a\]]
[\[39a.1\]]par 'dod chags la sogs pa mi 'dzin pa'i phyir ro/_/gzhan gyi rgyud kyi sems ma rtogs na yang tha snyad thams cad rgyun chad par 'gyur te/_'di ltar rgyud gzhan gyi sems ma rtogs na gzhan gyi khong du chud pa'i don du bstan bcos rtsom pa dang rtsod pa la sogs
[\[39a.2\]]pa'i tha snyad dang 'jug pa dang ldog pa'i tha snyad gzhan gyi rgyud la bya bar rigs pa ma yin no/_/gal te mngon sum gcig pu rig par byed pa yin pa de'i tshe rang rig pa gnyis su med par 'gyur ro/_/de bas na su yang 'jug par mi 'gyur ro/_/'on te 'ga' zhig ltar gzhan gyi sems shes
[\[39a.3\]]pa 'di yin yang de tshad mar mi 'gyur te/_gzhan gyi sems dang rjes su mthun pa'i tha snyad tsam mthong ba'i phyir ro/_/de bas na gzhan gyi sems rtogs pa yod kyang /_gang zhig khong du chud pa de ni tshad ma ma yin no zhe na/_de lta ni tshad ma'i rtog dpyod la 'jug pa spang bar 'gyur ro/_/'on te thabs
[\[39a.4\]]gzhan med pas ma rtogs pa'i phyir tha snyad spong bar byed do zhe na thabs gzhan med pa zhes bya ba'i nges pa 'di ni tshad ma nyid ma yin nam/_med par nges pa yang rjes su dpag pa yin no zhes bstan to/_/'on te gzhan khas len du 'jug pa ston pa byed do zhe na/_gzhan khas len du 'jug pa yang gzhan
[\[39a.5\]]gyi don gyi rjes su dpag pa nyid la zhugs pa ma yin nam/_'di ltar su yang rjes su dpog pas bdag nyid ston pa yin no/_/'on te rnam pa gzhan med pas gzhan gyi sems yod par tha snyad 'dogs so zhe na/_'o na ni 'jig rten pha rol yang nges par yod par 'gyur ro/_/'on te 'jig rten gzhan med
[\[39a.6\]]kyang 'tsho bar nus pa'i phyir/_'jig rten gzhan rtogs pa ma yin no zhe na/_'o na 'tsho bar nus pa zhes bya bar ji ltar shes te/_'di ltar 'tsho ba don du gnyer ba nyid ci 'das pa yin nam/_'on te da ltar byung ba'i 'tsho ba po yin/_de la 'das pa ni 'tsho ba po ma yin te de 'das pa'i phyir ro/_/da ltar
[\[39a.7\]]byung ba yang ma yin te de thob pa'i phyir ro/_/ma 'ongs pa 'tsho ba don du gnyer ba'o zhe na/_'o na ni ma 'ongs pa'i 'tsho ba po thabs 'dis 'byung gi_/gzhan gyis ma yin pa'o zhes rjes su 'gro ba dang ldog pas rtogs pa rjes su dpag pa kho na'o/_/'dis ni rjes su dpag pa the tshom za ba'i 'bras bu
[\[39b\]]
[\[39b.1\]]can no zhes zer ba de yang gsal ba yin no/_/gzhan yang ma dpyad pa nyid 'di ltar tha snyad 'dogs pa ni ci ste khyed kho na'i yin nam/_'on te gzhan gyi yin/_gal te khyed kyi yin na/_gnyi ga la ma grub pa'i phyir ji ltar gzhan la ston pa yin/_'on te gzhan gyi yin na khas blangs pa med pa
[\[39b.2\]]nyid de/_de lta na gzhan gyi sems rtogs pa gdon mi za bar 'gyur ro/_/de yang rjes su dpag pa kho na yin no/_/gzhan gyi sems rtogs pa med na brtsad pa mi 'thad do/_/slu med phyir te tshad ma nyid/_/la la dag tu 'khrul pa'i phyir/_/yid brtan mi rung zhe na ni/_/rtags log mthong phyir de
[\[39b.3\]]de 'dra/_/zhes bya ba ni/_rjes su dpag pa de tshad mar khas blang bar bya ste slu ba med pa'i phyir ro/_/'on te rjes su dpag pa la la la 'khrul par mthong ba yin te/_de'i bu yin pa'i phyir de yang sngo bsangs yin zhes bya ba 'di lta bu'o/_/de 'khrul pa'i phyir thams cad la yid brtan du mi rung ngo
[\[39b.4\]]zhe na/_de ni ma yin te/_gang 'khrul ba can de la ni rjes su dpag pa nyid du mi 'thad de/_gtan tshigs ltar snang ba la skyes pa'i phyir ro/_/sngo bsangs dang de'i bu la 'brel par ma gtogs pa'i phyir ro/_/des na rtags kyi rang bzhin ma shes pa'i phyir/_gtan tshigs ma yin pa yang
[\[39b.5\]]rtags su sgro btags pas slu ba de rjes su dpag pa de dang 'dra bar khyed la snang ba yin no/_/'on te de lta bur rjes su dpag pa thams cad yin te/_'di ltar mthun pa'i phyogs dang mi mthun pa'i phyogs dag la mthong ba dang ma mthong ba yod la/_de'i bu nyid la phyogs kyi chos kyang yod na de dag las tha
[\[39b.6\]]dad pa'i khyad par gyi mtshan nyid gzhan med do/_/de bas na rjes su dpag pa gang zhig la 'khrul pa med pa yin zhe na/_smras pa/_dngos po gang las la lar ni/_/res 'ga' 'di yi rtogs par 'grub/_/de las de ni nges skye ba'am/_/de yi rang bzhin nyid du 'gyur/_/zhes bya ba la/_byas
[\[39b.7\]]pa dang du ba la sogs pa'i rtags gang zhig las dus res 'ga' zhig dngos po sgra dang phyogs la lar/_mi rtag pa nyid dang me la sogs pa rtogs par gyur pa'i du ba la sogs pa de ni gdon mi za bar me de las skye bar 'gyur ba'am/_byas pa nyid la sogs pa de mi rtag pa nyid la sogs pa
[\[40a\]]
[\[40a.1\]]de'i ngo bo nyid du 'gyur te/_de'i bdag nyid dang de las byung ba'i mtshan nyid can gyi 'brel pa dang ldan pa'i phyir/_rtags ni go bar byed pa ma yin gyi/_gzhan du ni ma yin no zhes bya ba'i tha tshig go/_/'on te gal te de la skyes pa'am de'i bdag nyid rtags yin pa
[\[40a.2\]]de lta na yang ma 'khrul bar ji ltar shes she na/_smras pa/_rang gi rgyu'am rang bzhin dag/_/med par don ni yod ma yin/_/de dag dngos po mthong ba gang /_/de nyid gzhan gyi mtshan nyid yin/_/zhes bya ba la/_rang bzhin te mi rtag pa dang /_rang gi rgyu ste me la sogs pa med par byas pa dang yod pa ma
[\[40a.3\]]yin te/_go rims bzhin du bdag nyid med pa dang rgyu med pa nyid du thal bar 'gyur ro/_/'bras bu dang rang bzhin gyi gtan tshigs gang zhig bsgrub bya med na mi 'byung ba'i ngo bo nyid nges par mthong ba de nyid kyi ngo bo nyid gzhan du yang blta bar bya'o/_/de yang de'i bu la sogs pa la med pa'i phyir des ma
[\[40a.4\]]nges pa ni ma yin no/_/'o na mi dmigs pa'i 'brel pa ci zhig yin/_gal te de'i bdag nyid dang de las byung ba'i mtshan nyid can gyi 'brel pa'o zhe na/_de lta na ni mi dmigs pa gtan tshigs gzhan pa ma yin par 'gyur ro/_/'on te 'brel pa med na ni de'i tshe gtan tshigs ma yin par 'gyur ro zhe na/_
[\[40a.5\]]smras pa/_/rang bzhin nam ni rang gi rgyu/_/snang rung dag ni mthong rgyu pa'i/_/rgyu gzhan dag ni yod gyur kyang /_/mi snang de ldan ni ji ltar yod/_/ces bya ba la/_rang bzhin te shing ngam rang nyid kyi rgyu ste rgyu mtshan mi snang du rung ba ste/_dmigs pa'i rig byar gyur pa mig la sogs pa'i rgyu gzhan
[\[40a.6\]]yod na/_mi snang ba ste mi dmigs par gyur pa/_de ldan te/_rgyu dang khyab byed dang ldan pas/_'bras bu dang khyab par bya ba yod pa ji ltar gyur te mi 'gyur ba nyid do/_/'di'i dgongs pa ni gang zhig 'brel pa 'di gnyis dang ldan pa de nyid ni 'di'i 'brel pa ste/_gang du bsgrub par bya bas khyab pa de la
[\[40a.7\]]'bras bu dang rang bzhin gyis gtan tshigs go bar byed pa yin la/_gang la bzlog pa'i 'brel pas khyab pa de la mi dmigs pa gtan tshigs yin no/_/de ltar 'bras bu dang rang bzhin dang mi dmigs pa'i mtshan nyid can gsum ni rjes su dpag pa yin no zhes bsgrubs pa yin no/_/gzhan
[\[40b\]]
[\[40b.1\]]yang spyi'i blo ni tshad min na 'ang /_/de med thob 'gyur pha rol gyi/_/dngos bzhin gal te dbang rnams kyis/_/dus gzhan du ni rtogs 'gyur na/_/dbang po'i nus sogs la de min/_/dbang po blo ni med phyir ro/_/med pa rtogs pa yin na ni/_/blo skye rgyu mtshan can min 'gyur/_/zhes bya ba la/_
[\[40b.2\]]gal te spyi'i blo tshad ma nyid ma yin na de lta na ni/_lkog tu gyur ba de med pa nyid du 'gyur te/_'jig rten pha rol nyid bzhin no/_/'on te lkog tu gyur pa thams cad don med pa ma yin te/_'di ltar rnam grangs par rim gyis dbang po rnams kyi rtogs pa gang yin pa de yod kyi/_'jig rten pha rol gyi dngos
[\[40b.3\]]po ni dbang pos rnam grangs par 'jug pa ma yin pa'i phyir/_'jig rten pha rol med do zhe na/_de lta na ni gang gi tshe rtogs pa de'i tshe na yod par 'gyur cig/_gang gi tshe mngon sum la mi snang ba de'i tshe yod par gang gis shes pa yin/_de bas na 'bras bu mthong ba dang 'bras bu de la gzhan du mi 'thad
[\[40b.4\]]pas/_mig la sogs dang de'i nus pa yod par dpog par byed pa yin no/_/gzhan yang rnam grangs kyis dbang po snang ba de yang dbang po dang rgyu nyid du 'gyur ba'i nus pa shes pa med par 'gyur te/_ci'i phyir zhe na/_mig la sogs pa de la dbang po'i blo med pa'i phyir ro/_/'on te dbang po la
[\[40b.5\]]sogs pa med mod/_de lta na yang dbang po rnams med par shes pa yod na/_mig gi rnam par shes pa'i blo skye ba rgyu mtshan can du mi 'gyur ro/_/de'i phyir rjes su dpag pa med na/_lkog tu gyur pa kun yod pa ma yin no/_/'on te spyi snga phyi'i ngo bo nyid rtogs pa dang bcas pa'i mngon sum
[\[40b.6\]]nyid kyi rtogs pa'i phyir skyon 'di med do zhe na/_smras pa/_rnam par rtog pa med nyid kyis/_/rang gi mtshan nyid la mngon sum/_/de la spyi 'dzin rtog med pa/_/ma yin de phyir rjes dpag yin/_/zhes bya ba la/_spyi 'dzin pa'i shes pa ni tha snyad 'dogs pa yin gyi/_spyi la mngon sum 'jug
[\[40b.7\]]pa ni ma yin gyi/_'on kyang mngon sum rang gi mtshan nyid la 'jug ste de la rtog pa med pa'i phyir ro/_/rtog pa med par spyi 'dzin pa ma yin pa'i phyir/_spyi de rig par byed pa ni rjes su dpag pa kho na yin gyi mngon sum ni ma yin no/_/'dis ni/_gcig gsum grangs ni gsal ba yin/_/zhes
[\[41a\]]
[\[41a.1\]]bya ba de gnas pa yin no/_/'o na ni gang 'di mi rtag pa la sogs pa'i rnam pas kha dog la sogs pa 'dzin pa de ji ltar med pa yin zhes bya ba'i bar du gzhung bshad par bya ba'i phyir/_gzhal bya des na kha dog gi/_/mi rtag pa ni rtogs mi 'gyur/_/de blo tshad ma gzhan yin te/_/
[\[41a.2\]]rtags med par ni yod phyir ro/_/zhes bya ba smos te/_/gzhal bya rang gi mtshan nyid dang /_spyi'i mtshan nyid nges par gyur na/_sngon po la sogs pa'i kha dog mi rtag pa nyid du rtogs par mi 'gyur te/_'di ltar mngon sum gyis rang gi mtshan nyid 'dzin la/_rjes su dpag pa'i yul spyi'i mtshan nyid
[\[41a.3\]]yin no/_/spyi khyad par can ji ltar rtogs par 'gyur na/_de yang yod pa yin no/_/des na kha dog mi rtag pa de 'dzin pa ni tshad ma gzhan yin par 'gyur te/_rtags med par skyes pas de ni rjes su dpag pa ma yin no/_/khyad par mthong ba yang rjes su dpag pas 'dzin pa yin te/_rtags ni spyi dang
[\[41a.4\]]'brel par mi rtogs pa'i phyir tshad ma gzhan nyid yin no/_/de smras pa/_rtags kyi 'brel pa ma rtogs phyir/_/khyad par mthong ba gang yin pa/_/de ni tshad ma gzhan yin te/_/gzhal bya mang phyir tshad ma ni/_/mang ba nyid dam gcig la yang /_/du ma 'jug pa'i phyir na ste/_/dper na khyad par
[\[41a.5\]]mthong ba bzhin/_/yul la nges pa med phyir dang /_/gzhal bya gzhan ni yod pa'i phyir/_/gcig gsum grangs kyang sel mi 'gyur/_/zhes bya ba la/_khyad par mthong ba'i rgyu mtshan can gyi rtags du ba la sogs pa spyi dang 'brel par ma rtogs pa'i phyir/_'di ni me de nyid yin te du ba yod
[\[41a.6\]]pa'i phyir zhes khyad par mthong ba de ni tshad ma gzhan yin te/_mngon du rtogs pa dang bral bas mngon sum ma yin la/_spyi'i yul can ma yin pa'i phyir rjes su dpag pa ma yin no/_/de bas na gzhal bya mang po yin pa'i phyir tshad ma yang mang po yin no/_/gzhal bya gcig la tshad ma du ma 'jug
[\[41a.7\]]pa'i phyir/_yul gcig yin na yang tshad ma mang por 'gyur ro/_/gang gis du ma gcig la 'jug par mthong zhe na/_dper na khyad par mthong ba dang lhan cig du mar 'jug ste/_'di ltar dang po me mngon sum gyis rtogs la/_yang dus phyis du ba mthong ba las me de nyid 'di yin no zhes
[\[41b\]]
[\[41b.1\]]khyad par mthong ba can gyi tshad ma 'jug na'o/_/de'i phyir grangs gcig sel bar mi 'gyur zhing grangs gsum sel bar mi 'gyur te/_yul la nges pa med pa'i phyir ro/_/'di ltar yul gcig la tshad ma du ma 'jug pa de bzhin du/_gzhal bya du ma la yang 'dzin par byed pa'i tshad ma gcig
[\[41b.2\]]nyid 'byung bar 'gyur ro/_/rang gi mtshan nyid dang spyi'i mtshan nyid dag las gzhan pa'i spyi'i khyad par gyi bdag nyid can gyi yul yod pa'i phyir grangs gsum sel bar mi 'gyur ro zhe na/_'dir lan smras pa/_skyon 'dir thal bar mi 'gyur te/_/kha dog spyi la sbyor phyir ro/_/zhes bya ba la/_
[\[41b.3\]]kha dog gi spyi la mi rtag pa nyid kyi spyi sbyor ba'i phyir te/_kha dog la sogs pa mi rtag pa'o zhes bya ba'o/_/gang 'di yul nges pa med pa dang gzhal bya gzhan yod pa'o zhes bya ba'i skyon de ni med de/_'di ltar kha dog gi spyi la mi rtag pa'i spyi sbyor ba kha dog la sogs pa mi rtag pa'o zhes bya ba'o//_//
[\[41b.4\]]de bas na de ni spyi kho na'o/_/'o na gal te kha dog nyid la mi rtag pa nyid sbyor na/_de lta na ni dngos po'i chos ma yin par 'gyur te/_gang zhig gang dang ldan par rtogs pa de ni de nyid kyi chos yin te/_mi rtag pa nyid dang ldan pa'i kha dog gi spyi rtogs pa'i phyir mi rtag pa nyid spyi yin gyi rang gi mtshan nyid kyi ni
[\[41b.5\]]ma yin no zhe na/_smras pa/_dngos med ngo bo min de nyid/_/de ltar grub par bsgrub pa'i phyir/_/gzhan la gzhan grub min zhe na/_/min de de nyid grub phyir ro/_/zhes bya ba la/_mi rtag pa nyid ni dngos po med pa'i rang bzhin ma yin te/_rang gi mtshan nyid de nyid mi rtag pa la sogs pa'i ngo
[\[41b.6\]]bo nyid du de ltar grub pa gang yin pa khong du chud par de rab tu bsgrubs pa'i phyir ro/_/'di ltar mi rtag pa'i ngo bo nyid can du rab tu bsgrubs pa ni rang gi mtshan nyid kho na'o/_/'on te gzhan spyi'i blos bzhag pa mi rtag pa nyid dang ldan par grub pas/_gzhan rang gi mtshan nyid ji ltar grub par 'gyur zhe na/_ma
[\[41b.7\]]yin te/_rang gi mtshan nyid de nyid skad cig ma'i ngo bo nyid du grub pa'i phyir ro/_/'o na gal te rnam par rtog pa rang gi mtshan nyid dang 'brel pa med pa ste/_de la rang gi mtshan nyid mi snang ba'i phyir ji ltar rang gi mtshan nyid de ltar grub par 'gyur zhe na/_ma yin te/_dngos po dang brgyud nas 'brel ba'i
[\[42a\]]
[\[42a.1\]]phyir ro/_/mngon du 'brel pa med kyang brgyud nas 'brel pa'i phyir rtog pa yang slu ba med pa nyid do/_/rnam par rtog pa'i shes pa bag chags dang 'brel pa ma yin nam/_bag chags ni dngos por nges pa ma yin na/_de ji ltar brgyud nas kyang dngos po la rjes su
[\[42a.2\]]dpag pa 'brel par 'gyur zhe na/_smras pa/_/dngos gang yang dag ji bzhin pa/_/de de 'dra ba'i rtags sems kyi/_/rgyu yin de las de ltar 'gyur/_/rtags can blo byung de phyir dngos/_/zhes bya ba la/_me dang mi rtag pa la sogs pa'i ngo bo nyid can gyi dngos po gang zhig rgyur gyur pa'am khyab byed du
[\[42a.3\]]gyur pa'i dngos po ji bzhin pa ste/_me'i rnam pa can gyi rtog pa'i gzung ba dang /_rtag pa las log pa de dang 'dra ba me dang mi rtag pa nyid la sogs pa'i rtags gang yin pa'i du ba dang byas pa nyid de/_de 'dzin par byed pa'i sems gang yin pa'i bsgrub bya'i de ma thag pa'i shes pa de'i rgyu yin
[\[42a.4\]]no/_/rtags can gyi sems de las skyes pa ni de las byung ba ni rtags 'dzin gyi blo'o/_/gang du zhe na/_me ma yin pa las log pa dang rtag pa las log par de ltar gyur pa'i dngos po me dang mi rtag pa'o/_/dngos po gang zhe na/_gang gi phyir zhes bya ba'i don te/_/de'i phyir zhes bya ba dang 'brel
[\[42a.5\]]pas/_de'i phyir de ltar sbyar te/_gang gi phyir de ltar rtags can gyi blo yin pa de'i phyir/_/de ltar rtags dang rtags can blo/_/brgyud nas dngos po nyid dang ni/_/'brel phyir de yi snang ba yis/_/stong yang slu byed ma yin no/_/zhes bya ba la/_'di la kha cig rtsod par byed de/_rtags can gyi blo
[\[42a.6\]]skabs kyis 'khrul pa yin gyi/_rtags kyi blo ni ma yin pa des na/_ci'i phyir de brgyud nas 'brel pa dang mi slu bar brjod/_/gzhan yang rtags kyi blo ni rtags kyi yul can te/_de nyid las mngon du skye ba dang /_dngos po snang ba can de yin na/_ji ltar rtags snang bas stang par 'gyur/_'on te mer
[\[42a.7\]]snang bas stong pa'i phyir/_de'i snang bas stong par brjod na ni/_de lta na sngon po'i shes pa ser por snang bas stong pa ma yin nam/_de'i phyir de yang 'khrul bar 'gyur ro/_/des na rtags kyi blo rtags snang ba can yin no/_/rtags kyi blo ni me la slu bar mi byed pa nyid du yang mi rung ngo /_/'on te
[\[42b\]]
[\[42b.1\]]rtags kyi shes pa rtog pa dang bcas par 'dod na ni/_/de yang mi bden te/_rtags kyi shes pa rtog pa dang bcas pa yin yang me'i yul can ma yin te/_du ba la sogs pa la ni rtog pa med pa nyid tshad ma yin pa'i phyir rtags kyi shes pa 'khrul bar rung ba ma yin no zhe na/_/'di la smras pa/_
[\[42b.2\]]'dir rtags kyi shes pa ni dngos po'i yul can du 'dod pa ma yin te/_de ma thag pa'i shes pa ni rtags kyi shes pa'o/_/bsgrub bya'i rdzas thogs pa'i shes pa yang ji ltar rtags yul yin pa de bzhin du bsgrub bya yang yul yin te/_bsgrub bya 'dzin pa med par de'i rjes thogs par rtogs pa mi
[\[42b.3\]]rigs pa'i phyir ro/_/rjes thogs pa'i shes pa yang dngos po brgyud nas 'brel pa yin no/_/gang yang rtags kyi blo skabs su ma bab pa'o zhes zer ba de la smras pa/_rtags kyi shes pa ma 'khrul na rtags can gyi shes pa yang ma 'khrul bar 'gyur te/_'di ltar spyir me'i rjes thogs par du ba
[\[42b.4\]]rtogs nas/_'di na yang 'di me'i rdzas thogs pa yin no zhes khyad par du me med na mi 'byung bar rtogs shing /_spyir rjes thogs pa'i shes pa ni rtags kyi shes pa yin la/_khyad par du rjes thogs par shes pa ni rtags can gyi blo'o/_/de'i phyir rtags kyi blo'i mi slu ba grub na rtags can gyi
[\[42b.5\]]blo'i mi slu bar rtogs pa'i don du rtags kyi blo slu ba med par brjod do/_/yang na rtags kyi blo ni rang bzhin gyi gtan tshigs yin te/_de la ni rtags kyi blo gang yin de nyid rtags can gyi blo yin gyi/_'bras bu'i gtan tshigs ni rtags can gyi blo tha dad pa yin no/_/'di ltar goms pa phul du byung ba la glo
[\[42b.6\]]bur du du ba mthong ba las me rtogs par 'gyur te/_der 'brel ba dran pa ni ma yin no/_/de bas na de ni du ba la sogs pa'i rtags goms pa phul du byung ba las rtogs pa med pa kho na yin pas/_rtags 'dzin pa'i shes pa ni dpe'i rjes su 'gro ba'i ngo bo nyid kyis lkog tu gyur ba'i don ston pa yin no/_/'o na
[\[42b.7\]]gal te rjes su dpag pa slu ba med pa yin na ji ltar 'khrul bar 'gyur zhe na/_'dir smras pa/_de dngos slu byed nyid min yang /_/'khrul bar rnam par gzhag par mdzad/_/de dag de'i dngos stong pa yang /_/de yi ngo bor zhen phyir ro/_/zhes bya ba la/_rtags dang rtags can de dag phyi rol gyi ngo bo nyid
[\[43a\]]
[\[43a.1\]]kyis stong pa yin yang /_phyi rol gyi dngos por zhen pa'i phyir/_slu ba med pa yin yang 'khrul par rnam par gzhag go/_/gang gis gzhan du gnas pa'i don gzhan du ston pa'i shes pa de ni 'khrul pa ste/_rjes su dpag pa thun mong ma yin pa'i dngos po yang thun mong
[\[43a.2\]]pa'i rang bzhin du 'dzin par byed pa de bas na 'khrul pa yin no/_/'o na gal te rjes su dpag pa 'khrul pa yin na ni dngos po snang ba dang bral ba'i phyir ji ltar thob par 'gyur zhe na/_snang ba las thob pa ma yin te/_zhen pa las thob pa yin no/_/'di ltar zhugs par gyur na skye bos thob par
[\[43a.3\]]'gyur la/_'jug par byed pa ni dngos por mngon par zhen pa'i phyir rjes su dpag pa la yod na/_ci ste thob par byed pa ma yin/_'di ltar don yod na thob par 'gyur gyi snang ba las ni ma yin no/_/'on te yod pa nyid kyang mngon sum la snang bas nges par byed kyi/_rjes su dpag pa ni dngos po
[\[43a.4\]]snang ba ma yin pa'i phyir/_ji ltar dngos po yod par rtogs she na/_de ni ma yin te/_ji ltar mngon sum gyis gzung ba las 'di'i yod pa grub pa de bzhin du 'brel par gyur pa'i rtags snang ba las lkog tu gyur pa'i yod pa ci ste mi 'grub/_snang bar gyur pa'i ngo bo tsam las 'jug pa ni ma yin
[\[43a.5\]]no zhes bstan to/_/gdon mi za bar yod par nges pa nyid las 'jug par 'gyur te/_snang bar gyur kyang 'khrul pas gang du yod par ma nges pa de rung 'jug pa ma yin no/_/de bas na phyi rol du zhen pa kho na 'jug par byed pa'i phyir/_rjes su dpag pa slu ba med pa nyid yin no/_/de phyir rtogs
[\[43a.6\]]bya dngos po la/_/khyab bya sems kyi khyab byed ni/_/de yi rang bzhin nam rgyu nyid/_/rgyu mtshan de yang de'i blo yin/_/zhes bya ba la/_rtogs par bya bar 'dod pa'i dngos po lkog tu gyur pa las khyab par byed pa'i bsgrub bya dang rgyu mtshan de rtags kyi rgyu'o/_/gtan tshigs de'i rang bzhin dang rgyu'o/_/
[\[43a.7\]]khyab par bya ba'i sems ni rjes thogs pa'i shes pa'o/_/rtags kyi sems mngon sum de yang khyab par byed pa'i blo'i rgyu yin no/_/'o na mi dmigs pa ni 'brel pa ma yin te/_'brel pa med par go bar byed par mi rung ba'i phyir la/_'brel pa yod na ni gtan tshigs gzhan du mi dmigs
[\[43b\]]
[\[43b.1\]]par 'gyur ro zhe na/_smras pa/_thams cad du ni mi dmigs pas/_/dgag pa dag ni sgrub par byed/_/tshad mas grub par smra rnams kyi/_/bzlog pa'ang don gyis bstan pa yin/_/zhes bya ba la/_sa'i steng la sogs pa'i yul thams cad la dgag pa dang dgag pa'i tha snyad mi dmigs
[\[43b.2\]]pa kho nas grub par byed pa dang /_med pa'i tha snyad du rung ba yang mi dmigs pa'i ngo bo nyid yin pa'i phyir/_de'i bdag nyid kyi mtshan nyid can kho na'i 'brel pa'o/_/'di ltar tshad ma nyid kyis don grub par nges pa'o zhes smra ba rnams kyis/_don de shugs kyis 'di skad du bzlog pa tshad ma log pas
[\[43b.3\]]don med pa grub pa'o zhes ston pa yin no/_/yang na 'gal ba zhes bya bas kyang dngos sam brgyud nas 'brel pa gzhan yod pas de las med par rtogs par 'gyur ba ma yin nam/_dper na 'di na grang ba'i reg pa med de me yod pa'i phyir ro/_/'di la spu langs pa la sogs pa med de me'i khyad par
[\[43b.4\]]nye ba'i phyir ro zhes bya de ji ltar mi dmigs pa kho nas med pa'i tha snyad grub ce na/_smras pa/_/de'am de yi rgyu 'gog la/_/de dang 'gal ba'i chos brjod pa/_/mthong ba gang yin de nyid la/_/de ni tshad med nyid du bstan/_/zhes bya ba la/_gang zhig 'gal ba'i chos su bstan pa mthong ba ste/_
[\[43b.5\]]'di gang dang 'gal ba zhe na/_dgag par bya ba'i grang ba de'am de'i rgyu dgag par bya ba spu langs pa la sogs pa'i rgyu grang ba'i reg pa'i'o/_/de yang 'gal ba'i dngos po dmigs pa ste/_dgag par bya ba de nyid tshad ma med pa nyid du bstan pa ni mi dmigs pa ston par byed pa'o/_/
[\[43b.6\]]'gal ba la 'brel pa yod pa ma yin te/_'gal ba ni me dang grang ba yin pas grang ba'i reg pa dang 'brel par 'dod pa ma yin no/_/'on te grang ba'i reg pa nyid med pa dang 'brel pa nyid kyis yongs su 'jal bar byed do zhe na/_'o na ni med pa kho nas 'brel par shes par bya'i med pa dang 'gal ba ni
[\[43b.7\]]ma yin no/_/de bas na mi dmigs pa kho na med pa'i sgrub byed yin no/_/gzhan du chos gcig yod brjod pas/_/gzhan med na de gang gis rtogs/_/'gal nas yin na de yang ni/_/cis grub lhan cig mi gnas phyir/_/zhe na de yang gang las 'dod/_/gal te snang rung mthong med phyir/_/
[\[44a\]]
[\[44a.1\]]zhe na de ni tshad med min/_/zhes bya ba la/_gzhan du na gal te 'gal ba dmigs pas dgag par bya ba'i mi dmigs pa mi 'phel na de'i me la sogs pa'i chos cig yod par brjod pa las/_gzhan grang ba med par ji ltar rtogs par 'gyur te/_dngos po gzhan brjod
[\[44a.2\]]pas dngos po dgag par mi rigs pa'i phyir te ha cang thal ches pa'i phyir ro/_/'on te gang na 'gal ba yod pa de dmigs pas gzhan med par rtogs pa'i phyir skyon 'di med do zhe na/_'di lhan cig mi gnas pa'am/_phan tshun spangs te gnas pa'i mtshan nyid kyi 'gal ba ma yin nam/_gang gis
[\[44a.3\]]de'i dbang gis med pa 'grub par 'gyur ba de tshad ma gang gis grub par 'gyur/_'on te lhan cig mi gnas pas 'gal bar shes te/_gzugs dang ro la sogs pa gang na lhan cig gnas pa de na 'gal ba med do/_/de nyid kyi phyir der gzugs dmigs pas ro med par shes pa ni ma yin no zhe na/_
[\[44a.4\]]'o na me dang grang ba lhan cig mi gnas par 'di nyid tshad ma gang gis rtogs par byed/_'on te snang du rung ba grang ba'i rigs pa ni me mthong ba'i tshad ma mthong ba'i phyir lhan cig mi gnas par grub po zhe na/_'o na ni sngar 'gal ba 'dzin pa gang yin pa de nyid mi dmigs par 'gyur ro/_/gal te de lta na ni
[\[44a.5\]]'gal ba ni mi dmigs pas shes kyang /_rtags de las med par rtogs kyi mi dmigs pas ni ma yin no/_/'on kyang 'gal ba sgrub par byed pa mi dmigs pa sngon nas yod pas de'i rjes su 'brangs nas 'gal ba'i rtags las med par rtogs kyang mi dmigs pa nyid las rnam par 'jog go zhe
[\[44a.6\]]na/_gal te de lta na ni mngon sum gyis 'brel pa nges pa de'i rjes su 'brang ba'i du bas me rtogs par mngon sum kho nas 'gyur bas/_de ji ltar rjes su dpag pas tshad mas gzhan yod par 'grub/_/'on te lkog tu gyur pa'i me la mngon sum mi 'jug pa'i phyir de la rjes su dpog pa'o zhes
[\[44a.7\]]me dang med pa lkog tu gyur pa ma yin nam/_de la ji ltar rjes su dpag pa 'jug par 'gyur/_mi snang bar mi dmigs pa gang yin pa de ni tshad ma ma yin no/_/'on te dran par gyur pa'i dmigs pa'i rig byar gyur pa mi dmigs pas da ltar 'gal ba can dang bral ba rtogs par
[\[44b\]]
[\[44b.1\]]byed do zhe na/_'di la smras pa/_dran pa ni 'brel pa dran pa ste mngon sum yin pa'i phyir rjes su dpag pa don med par 'gyur ro/_/de bas na 'dir 'di'i dgongs pa ni 'di yin te/_grang ba med pa dang lhan cig me sngar dmigs la/_yul gzhan du ni mi dmigs pas grang ba med par grub
[\[44b.2\]]par 'gyur te/_med pa ni mi dmigs pa nyid yin no/_/de bas na rjes su dpag pas grub pa'i mi dmigs pas med pa'i tha snyad sgrub par byed de dper na mngon sum du grub pa bzhin no/_/gang gi tshe spu langs pa la sogs pa med par grub pa de'i tshe mes grang ba mi dmigs pa ste/_grang ba mi
[\[44b.3\]]dmigs pa des spu langs pa la sogs pa med par grub pa'o/_/de la me'i ngo bo nyid kyis dro ba'i rang bzhin gyis reg pa tshogs pa gcig la 'brel pas rjes su dpog cing /_dro ba'i reg pa ni grang ba'i reg pa med pa'i ngo bo nyid can no/_/de rjes su dpag pas dmigs pa nyid grang ba'i reg
[\[44b.4\]]pa mi dmigs pa'o/_/de'i phyir 'bras bu'i gtan tshigs kho na grang ba'i reg pa med par rtogs par byed pa yin gyi rtags gzhan ni ma yin no/_/de bas na rjes su dpag pas grub pa'i mi dmigs pa nyid med pa go bar byed pa yin no/_/de phyir rang sgras brjod na yang /_/de ni med pa'i sgrub byed
[\[44b.5\]]yin/_/gang gi tshad ma min ba des/_/dgag pa kun du brjod par bya/_/zhes bya ba ni/_rang gi sgra ste mi dmigs pa'i sgras brjod pa'am/_ma brjod kyang mi dmigs pa de nyid med pa grub par byed pa yin no/_/'on te mi dmigs pa ji ltar tshad ma yin te/_tshad ma dngos po'i yul can yin no zhe
[\[44b.6\]]na 'dir smras pa/_rgol ba dang gang zhig mi dmigs pa de tshad ma ma yin par 'dod pa des rnam pa thams cad du dgag pa brjod par mi bya ste/_dgag pa la rnam pa gzhan dag med pa'i phyir ro/_/des ni de dang 'gal don gyi/_/'bras bu brjod par bstan pa yin/_/kun du sbyar ba 'ba' zhig
[\[44b.7\]]dag_/tha dad don la tha dad med/_/ces bya ba la/_thams cad du mi dmigs par smra ba'i rigs pa 'di ni grang ba dang 'gal ba'i don mi ste/_de'i 'bras bu du bar brjod pa de bstan te/_de la yang rjes su dpag pas rjes su dpog pas bsgrubs pa'i med pa go bar byed de/_'di ltar du
[\[45a\]]
[\[45a.1\]]ba las me grub la des grang ba med par sgrub ste/_me grang ba med pa'i rang bzhin gyi phyir ro/_/de bas na du ba las me ste/_me grang ba med pa'i ngo bo nyid yin pas grang ba med pa'i tha snyad sgrub pa'o/_/de'i phyir mi dmigs pa thams cad la sbyor ba'i tshig dgod pa
[\[45a.2\]]tsam gyis khyad par las don la ni tha dad pa med do/_/'o na med pa'i sbyor ba gzhan yang mthong ste/_dper na sbyin pa'i sems dang ldan pa rnams mngon par mtho ba'i rgyu med de/_/de ma thag tu 'bras bu ma mthong ba'i phyir ro zhe na/_smras pa/_/'gal ba brjod pa med pas dang /_/de yang thabs
[\[45a.3\]]bcas bsgribs med par/_/dgag la tshad smra gang yin te/_/rigs pa'i rjes 'brangs can min te/_/smra ba la sogs la kun shes dang /_/'jig rten gzhan sogs 'gog pa bzhin/_/zhes bya ba la/_'gal ba'i me la sogs pa dang bsgribs pa ste/_gags mi byed pa dang /_du ba la sogs
[\[45a.4\]]pa yang brjod pa med pa ste/_ma brjod na 'dzin pa med pa'i phyir ro/_/'dis ni dmigs pa'i rig byar gyur ba mi dmigs par bstan to/_/de'i don ni 'di yin te/_ji skad bstan pa'i mtshan nyid dang ldan pa'i dgag par bya ba ni dmigs par ma bstan pa dang rgyu dang khyab byed la sogs pa mi dmigs
[\[45a.5\]]par ma bstan pa'i thabs dang bcas pa de yang dgag par bsgrub par bya ba la tshad ma smra bar byed pa gang yin pa de ni rigs pa dang bral ba yin te/_dper na smra ba la sogs pa las thams cad shes pa med pa lta bu ste/_smra ba ni thams cad shes pa dang 'gal ba ma mthong ba de bzhin du bgrod par bya ba'i
[\[45a.6\]]'jig rten pa rol la sogs pa dmigs pa'i rig byar ma gyur pa'i mi dmigs pas med par 'gog pa ma yin no/_/'on te gang smra ba de ni 'dod chags la sogs pa dang lhan cig spyod par mthong ba de bas na brjod par 'dod pa'i smra ba ni gdon mi za bar 'dod chags la sogs pa dang ldan pa'o zhe na/_
[\[45a.7\]]smras pa/_/don rnams dbang po las 'das pa/_/'gal ba grub pa med phyir ro/_/gal te smra rigs yod gyur na/_/gnod bya gnod byed ngo bo gang /_/zhes bya ba la/_gal te smra ba la thams cad rig pa yod par gyur kyang gang dang yang gnod par bya ba dang gnod par byed pa'i ngo bo med de/_dbang
[\[45b\]]
[\[45b.1\]]po las 'das pa'i don thams cad rig pa la sogs pa rnams dang 'gal ba ma grub pa'i phyir ro/_/smra ba ni thams cad mkhyen pa dang 'gal ba ma yin no/_/de 'dra mi dmigs pas she na/_/de nyid sgrub par byed par brjod/_/ces bya ba ni de ltar yin du chug kyang /_thams cad mkhyen pa de 'dra ba ni
[\[45b.2\]]mi dmigs pa'i phyir med par rtogs so zhe na/_'o na ni mi dmigs pa de nyid dgag pa'i gtan tshigs su brjod par bya ba'i smra ba'i phyir zhes bya ba la sogs pas ci zhig bya/_'on te thams cad mkhyen pa med pas sgrub pa ni mi dmigs pa nyid yin no zhe na/_mi dmigs pa ni 'di 'dra ba'ang /_/
[\[45b.3\]]'bras bu nges med can rab brjod/_/de phyir shin tu lkog gyur la/_/yod med nyid du nges pa med/_/ces bya ba ste/_ma mthong ba tsam gyis mi dmigs pa 'di 'dra ba ni med par nges par byed pa ma yin no zhes bstan to/_/gal te chos ni tha dad pa'am/_/tha dad med kyang rab sbyor te/_/dper na kha ba
[\[45b.4\]]med sgrub me'am/_/skye la yod pa gnod byed bzhin/_/zhes bya ba ni 'gal ba'i chos te 'dzin pa tha dad par brjod dam/_'on te tha mi dad pa'i chos nyid du brjod de/_dper na kha ba med par bsgrub par bya ba la me ni chos can dang grang ba las tha dad pa'am/_skye ba la gnod par byed pa'i yod pa ni de chos
[\[45b.5\]]can las tha dad pa ma yin zhing /_skye ba las kyang tha mi dad de yod pa dag phan tshun spangs te gnas pa'i mtshan nyid kyi 'gal ba nyid de/_yod pa nyid skye ba ma yin te/_yod pa ni thams cad la rag ma las pa'i phyir skye ba'i don ci zhig yod/_'o na yod pa dang skye ba dag tha mi dad na 'gal bar ji ltar
[\[45b.6\]]'gyur zhe na/_gzhan gyis tha mi dad par khas blangs pa'i phyir de ltar brjod do/_/'o na gal te mi dmigs pa tsam nges par byed pa ma yin na/_de lta na ni rtog pa nges par ji ltar 'gyur te/_dmigs pa'i rig byar gyur pa las mi dmigs pa de yod pa ma yin pa'i phyir bsgrub bya dang bral ba dang /_
[\[45b.7\]]sgrub pa dang bral ba'i don thams cad cig car mthong bar mi nus pa'i phyir ro zhe na/_smras pa/_ji ltar dngos rnams bsgrub pa la/_/dngos po kho na sgrub byed yin/_/de ltar dngos rnams rang ldog par/_/dngos po nyid ni ldog byed yin/_/zhes bya ba la/_ma mthong ba tsam gyis ldog pa
[\[46a\]]
[\[46a.1\]]nges pa ni ma yin te/_'on kyang ji ltar 'brel pa nges pa las dngos po nyid du ba la sogs pas me la sogs pa'i dngos po rnams sgrub par byed pa ni bsgrub pa 'grub pa yin no/_/de ltar 'brel pa nges pa las rgyur 'dod pa dang /_khyab byed du 'dod pa'i dngos po nyid
[\[46a.2\]]kyis 'bras bur 'dod pa la sogs pa'i dngos po rnams zlog par byed pa ni rang ldog pa yod na ste/_gal te rang nyid la log par nges pa de'i che'o zhes bya ba'i tha tshig go/_/des ni 'ga' zhig na yod phyir/_/rtog pas sbyar zhing bzhag pa yi/_/phyogs dang mthun phyogs cig shos la/_/sogs
[\[46a.3\]]pa'i chos ni bsal ba yin/_/zhes bya ba la/_dngos po go bar byed par bstan pa des ni rtog pas sgro btags pa'i chos phyogs dang mthun pa'i phyogs dang gzhan pa nyid bsal ba yin no/_/sogs pa'i sgras ni yod par khas blangs pa la sogs pa gzung ngo /_/yang phyogs dang
[\[46a.4\]]mthun pa'i phyogs dang gzhan pa dag ji ltar dngos por mi 'gyur zhe na/_gang yang rung ba zhig na yod pa'i phyir te/_phyogs dang mthun pa'i phyogs dang gzhan pa nyid rtag pa dang mi rtag pa dag gcig la yang 'brel par nges pa ma yin pa'i phyir go bar byed pa ma yin no/_/de ltar ni 'gyur mod kyi/_gal
[\[46a.5\]]te 'brel pa nges pas gcig log na gzhan ldog pa de lta na ni 'bras bu dang khyab par bya ba log na yang rgyu dang khyab byed ldog par 'gyur ro zhe na/_smras pa/_de la'ang khyab par byed pa'i chos/_/ldog pa khyab bya go byed yin/_/gal te rang nyid zlog pa ni/_/rnam 'gas yongs su gcod na'o/_/zhes
[\[46a.6\]]bya ba la/_gcig log pas gzhan ldog pa de la yang khyab par byed pa mi rtag pa nyid dang me la sogs pa'i chos log na/_khyab par bya ba du ba dang byas pa la sogs pa ldog pa go bar byed pa yin no/_/gal te khyab par byed pa rang nyid zlog pa rnam pa 'ga' zhig gis yongs su gcod pa de'i tshe/_
[\[46a.7\]]rang bzhin mi dmigs pa yang med pa'i go bar byed pa ma yin nam/_des na khyab par byed pa mi dmigs pa kho na ci ste/_go bar byed par brjod ce na/_smras pa/_tshad ma nyid med gang de nyid/_/med pa la ni rtags su brjod/_/de ni shin tu rmongs don te/_/ba rdzi'i bar la grags phyir ro/_/zhes
[\[46b\]]
[\[46b.1\]]bya ba la/_rang bzhin mi dmigs pas med pa sgrub pa ni ma yin te/_de med pa'i ngo bo nyid yin pa'i phyir ro/_/rtags su bkod pa gang yin pa ni tshad ma med pa ste/_mi dmigs pas dgag par bya ba de nyid med par brjod pa yin no/_/rtags de ni shin tu sleb pa gang yin pa grangs can te/_mi
[\[46b.2\]]bden pa'i lta ba la goms pa'i phyir ro/_/de'i don du yin gyi mkhas pa'i phyir ni ma yin te/_ba lang rdzi mo'i bar du med pa'i tha snyad du grags pa'i phyir ro//_//tshad ma rnam 'grel gyi 'grel pa/_bam po drug pa/_'o na mi snang ba mi dmigs pa bzhi pa yang yod pa ma yin nam/_
[\[46b.3\]]de ji ste 'dir mi brjod snyam du sems na/_smras pa/_/mi dmigs pa ni de tsam zhig_/med par nges pa'i 'bras can yin/_/de la'ang rgyu 'am rang bzhin dag_/snang rung nyid mi dmigs par 'dod/_/ces bya ba la/_/mi dmigs pa gsum pa de tsam zhig med par nges par byed pa yin te/_de ni snang du rung ba
[\[46b.4\]]mi dmigs pa med pa sgrub par byed pa'o/_/mi dmigs pa de yang rgyu dang khyab par byed pa dang rang bzhin te/_snang du rung bar khas blang bar bya ba snang ba las 'das par blta bar bya'o/_/'o na kha dog 'di ni mi rtag pa'o zhes rang gi mtshan nyid la sbyor ba'i phyir/_mi rtag pa de ji ltar kha dog spyi la
[\[46b.5\]]sbyor phyir ro zhes brjod ce na smras pa/_rjes su dpag pas mi rtag sogs/_/'dzin la go rims 'di bzhed cing /_/gzhan du gzung ba 'dzin pa'i phyir/_/tshad ma nyid du mi bzhed do/_/zhes bya ba la/_rjes su dpag pas mi rtag pa la sogs pa 'dzin pa la/_kha dog spyi la sbyor phyir zhes bya ba'i
[\[46b.6\]]rim pa 'di bzhed kyi/_gzhan du mthong ba'i dus phyi mar gyur pa'i zhen pa ni tshad ma nyid du mi bzhed de/_mthong ba yis gzung ba'i mi rtag pa nyid rang gi mtshan nyid la zhen pa'i phyir ro/_/de la ni mthong ba kho na tshad ma yin no/_/'o na ji ltar mi rtag pa nyid mngon sum gyis grub ste/_dngos po tsam zhig
[\[46b.7\]]mngon sum la snang ba'i phyir ro zhe na/_smras pa/_/dngos las mi rtag gzhan med do/_/de yang dbang po las sngar grub/_/dngos du ma can de brjod min/_/stobs las skyes chos brjod bya yin/_/zhes bya ba la/_mi rtag pa nyid dang kha dog la sogs pa dngos po'i ngo bo nyid las gzhan pa ma yin te/_
[\[47a\]]
[\[47a.1\]]dngos po'i ngo bo nyid mi rtag pa'o zhes/_rang gi mtshan nyid de nyid kyi rang bzhin 'dzin par mi nus pa'i rtog pa ni spyi'i ngo bo nyid yin no/_/spyi mi rtag pa la sogs pa rnams phan tshun de dang ldan pa las tha dad par mthong ba ste/_sgra mi rtag pa dang byas pa'o zhes bya ba ma yin
[\[47a.2\]]nam/_de ji ltar gzhan du mi rtag pa yod pa ma yin no zhes rjod par byed ce na/_'dir smras pa/_du ma'i rang bzhin can rang gi mtshan nyid 'di brjod par bya ba ma yin gyi/_rnam par rtog pas nye bar bstan pa'i chos su du ma'i ngo bo nyid can ni brjod par bya ba ste/_'di ltar bag chags kyi stobs las skyes
[\[47a.3\]]par gyur pa'i shes pas byas pa dang mi rtag pa dag_/de dngos po gcig yin yang tha dad par bstan to/_/rnam par rtog pas nye bar bstan pa'i don la sgra 'jug par 'gyur ba'i phyir/_rtog pa las skyes pa'i chos kho na brjod par bya ba yin no/_/'o na gal te rnam par rtog pa la snang ba'i ngo bo nyid spyi yin la/_
[\[47a.4\]]de nyid sgra'i brjod bya yin gyi/_rang gi mtshan nyid ni mngon sum gyis gzung ba yin pa/_de'i tshe rtog pa'i shes pa gzung ba 'dzin par ji ltar 'gyur zhe na/_smras pa/_spyi yi rten ni grub pa na/_spyi de nyid ni grub pa can/_/de ma grub na de ltar 'di/_/rab grub phyir ni rjes dpog byed/_/ces bya ba la/_mi
[\[47a.5\]]rtag pa nyid la sogs pa'i spyi'i rten gang yin pa skad cig ma'i rang gi mtshan nyid de grub pa mngon sum du byed pa na/_spyi de nyid grub par nges pa kho na ste/_spyi zhes bya ba gzhan ni yod pa ma yin gyi/_gcig tu rang gi mtshan nyid kho na la de ltar tha snyad 'dogs so/_/'o na gal te rang gi mtshan nyid skad cig ma
[\[47a.6\]]grub na/_spyi mi rtag pa nyid grub par 'gyur na ni/_ci'i phyir rjes su dpag pa 'jug par 'gyur zhe na/_'di la smras pa/_spyi mi rtag pa nyid de nges pa med na rang gi mtshan nyid 'di nyid mi rtag pa'i rang bzhin du de ltar grub par bya ba'i don du rjes su dpag pa 'jug par 'gyur ro/_/rang gi mtshan nyid
[\[47a.7\]]skad cig mar snang bar gyur kyang /_mi rtag pa nyid du nges pa ma yin pa'i phyir tha snyad gdags su rung ba nyid du grub par byed de/_'di ltar yod pa ni dmigs par 'gyur ba nyid do/_/de yang snga ma phyi mas bden par snang zhing /_snga ma phyi ma dang bral ba la skad cig mar brjod de/_gang zhig ji ltar
[\[47b\]]
[\[47b.1\]]snang ba de ni de ltar tha snyad gdags par bya'o/_/ji ltar sngon po sngon po nyid du snang bar gyur pa la/_de bzhin du tha snyad kyi lam 'jug par 'gyur te/_thams cad mngon sum gyi don cung zad kyang snga ma phyi ma'i dngos po la 'jug pa ni ma yin pa'i phyir/_thams cad mi rtag pa nyid du snang ngo /_/'o na
[\[47b.2\]]gal te skad cig ma nyid du sngon po snang ba yin na/_ci ste mthong ba'i de ma thag par nges par mi 'gyur zhe na/_smras pa/_'dra ba gzhan ni yod pa'i phyir/_/la lar de yongs mi shes pa/_/'khrul phyir sgong gi tha dad bzhin/_/tha dad ma mthong ba yin no/_/zhes bya ba la/_dngos po skad cig mar mngon
[\[47b.3\]]du byas kyang /_mi rtag pa nyid de yongs su mi shes pa ni nges pa med pa ste/_skad cig ma 'dra ba gzhan 'byung ba'i phyir ro/_/rtag par sgro btags pa'i 'khrul pa gang yin pa de las tha dad par skyes bus mi mthong ste/_dper na sgyu ma'i sgong dag tha dad pa yod kyang 'dra ba'i phyir mi shes pa bzhin no/_/'di
[\[47b.4\]]ltar skad cig ma gnyis pa dang tha dad par mi shes pa'i phyir/_de nyid 'di yin no snyam nas tha snyad 'dogs so/_/'on te sgyu'i sgong dag tha dad par 'dzin pa ste/_dpyod pa dang ldan pas legs par dpyad nas shes kyi/_skad cig ma ni de ltar nges pa ma yin no zhe na/_'dir smras pa/_/'di ltar mar
[\[47b.5\]]me sogs 'jig pa/_/can ni nus pa'i bar skye bos/_/'dra ba med par gzhan 'byung ba/_/rtags med mthong ba yongs gcod byed/_/ces bya ba la/_'di'i dgongs pa ni 'di yin te/_'di gnas skabs ma yin pa can ni 'jig pa dang mi rtag zhes tha snyad 'dogs la/_sgron ma la sogs pa la yang
[\[47b.6\]]de'i gnas skabs med de/_'di ltar skye bo 'di dag mar me la sogs pa la blta bas mar me 'jig pa'o zhes de ltar yongs su gcod do/_/ji lta bur zhe na/_'di la rtags yod pa ma yin pas rtags med pa can no/_/'dre ba med pa ste snga ma'i skad cig ma 'dra ba gzhan 'byung ba ma yin pa
[\[47b.7\]]de ni de lta bur gyur pa'i sgron ma 'jig pa'i ngo bo nyid can shes pa yin no/_/'o na mthong ba yod kyang nges pa ma yin no zhes bya ba 'di gang du mthong zhe na/_smras pa/_nus pa dngos po'i rang bzhin du/_/gyur kyang de ma thag pa med/_/mthong ba med phyir 'bras la rmongs/_/nges byed gsal ba med phyir ro/_/
[\[48a\]]
[\[48a.1\]]zhes bya ba la/_dug gi dngos po'i rang bzhin du gyur pa 'chi ba'i nus pa ro myang ba'i dus su 'dzin pa yod kyang rmongs par 'gyur te/_de ci'i phyir zhe na/_'bras bu ma mthong ba'i phyir ro/_/de nyid ci'i phyir zhe na/_de ma thag pa med pa'i phyir dang /_nges par byed pa'i skyes bu la
[\[48a.2\]]mthong ba gsal ba med pa'i phyir/_skad cig ma nyid du nges pa ma yin no/_/'o na gal te 'dra ba gzhan 'byung bas rtag pa nyid 'khrul pa yin na/_de ji ltar ldog par 'gyur zhe na/_smras pa/_de nyid bzlog pa'i ched du ni/_/rjes su dpag pa brjod pa yin/_/blo gros chen po mthong nyid las/_/
[\[48a.3\]]dam pa thams cad nges par byed/_/ces bya ba la/_rtag pa nyid du rmongs pa de nyid ji ltar ldog par 'gyur bar bya ba'i phyir/_rjes su dpag pa nye bar rjod par byed do/_/gang dag la goms pa dang gsal ba la sogs pa nges pa'i rgyu yod pa'i blo gros chen po can de dag gis/_dngos po'i nus pa rnam pa
[\[48a.4\]]thams cad mthong ba nyid nges par 'gyur gyi/_de dag la rjes su dpag pa brjod pa ni ma yin no/_/de bas na spyi'i rten grub na spyi grub pa nyid de/_gang na 'khrul pa yod pa der rjes su dpag go/_/skad cig ma dngos po las tha mi dad pa ma yin nam/_de ji ltar dngos po'i skad cig ma nyid do zhes tha dad pa dang
[\[48a.5\]]ldan par rtogs/_ji ltar gyur pa'i dngos po kho na mngon sum du byas na de bzhin du nges par rigs te/_sngon po nyams su myong na ser por mngon par zhen pa nges par mthong ba mi rigs pa'i phyir ro zhe na/_smras pa/_thams cad las ni ldog pa yi/_/tha dad med don de la ni/_/ldog pa'i rgyu mtshan can gyi blo/_/
[\[48a.6\]]thams cad rten can bzhin 'jug dang /_/ji skad du brjod sgra 'jug 'gyur/_/'khrul rgyu med na de yis ni/_/ngo bo nyid kyis rang dang ni/_/rjes su mthun pa'i blo skyed 'gyur/_/zhes bya ba la/_rang gi mtshan nyid de ni rigs mthun pa dang rigs mi mthun pa thams cad las log pa ste/_rigs mi mthun pa las
[\[48a.7\]]ldog pa'i rgyu mtshan can rnam par rtog pa'i blo tha dad med pa ste/_cha shas med pa'i don de la tha dad pa 'dzin pa bzhin du 'jug par 'gyur ro/_/ji skad du brjod pa ste brda las ma 'das par sgra 'jug par 'gyur te/_sgra mi rtag pa nyid do zhes bya ba'i blo 'jug go/_/gal te dngos po thams cad las ldog pa
[\[48b\]]
[\[48b.1\]]dang ldan na ni ji ltar rtogs pa gcig nyid kyis thams cad log par nges par mi byed ce na/_'dir smras pa/_dngos po de yang 'khrul pa'i rgyu med na rang gi mtshan nyid la zhen pa'i ngo bo nyid snang ba bskyed par 'gyur te/_ngo bo nyid kho nas skyed kyi/_spyi'i stobs kyis ni ma yin no/_/'khrul ba'i rgyu yod na
[\[48b.2\]]nges par byed pa ma yin no zhes bstan to/_/bye brag tu smra bas smras pa/_yang na 'dir ni mi dmigs pa'i/_/rtags las 'jig pa grub na ni/_/zhes bya ba yin te/_yang na 'jig par grub par nges te/_rtags mi dmigs pa yod pa'i phyir ro/_/dngos po thams cad skye ba dang 'jig pa dang ldan
[\[48b.3\]]pa ste/_de la skye ba ni mngon sum dngos po sgrub par byed pas nyams su myong bas rtogs par bya'o/_/'jig pa ni med pa ste/_de ni mi dmigs pas bsgrub par bya ba'o/_/ji srid dgag par bya ba de thams cad mi dmigs pa'i bsgrub par bya bar 'dod do/_/mi rtag pa nyid dngos po'i ngo bo nyid du
[\[48b.4\]]gyur pa ma yin nam/_dngos po sgrub pa nyid kyi tshad mas rtogs par 'gyur ro zhe na/_'dir smras pa/_dngos po tsam ni mi rtag pa nyid ma yin te/_'on kyang /_dngos po sngar byung med gyur pa/_/mi rtag pa zhes bstan pa yin/_/zhes bya ba ni/_sngar de sngon du yod par gyur pa med par gyur pa gang yin
[\[48b.5\]]pa de ni mi rtag pa ste/_dngos po tsam ni ma yin no/_/med pa de yang gzhan du ni mi dmigs pa'i sgrub byed can yin no/_/rigs pa can gyi snga na med pa dang /_zhig nas med pa'i khyad par gyis khyad par can du gyur pa'i yod pa'am/_de dang 'brel pa ni mi rtag pa ste/_med pa'i mtshan nyid can ni ma
[\[48b.6\]]yin no/_/yod pa yang mi dmigs pa'i bsgrub bya ma yin pa ma yin nam/_des na mi dmigs pas mi rtag pa grub ces bya ba 'di ji ltar yin zhe na/_'dir smras pa/_gang zhig mtha' gnyis khyad par can/_/yod pa 'brel brjod dang tshul can/_/mi rtag nyid kyi sgra yin na/_/des de'i
[\[48b.7\]]mtha' zhes 'dod pa gang /_/zhes bya ba la/_rgol ba gang zhig snga na med pa dang zhig nas med pa'i mtha' gnyis kyi khyad par dang ldan pa gang yin pa ni khyad par can te de ni yod pa'o/_/de dang 'brel pa ste de brjod pa ni mi rtag pa nyid kyi sgra'o/_/rgol ba de yis de yi mthar/_/zhes 'dod pa gang
[\[49a\]]
[\[49a.1\]]yin pa smros shig_/gal te snga phyir med ce na'ang /_/de nyid mi rtag cis ma yin/_/zhes bya ba ni gal te snga na med pa dang /_zhig nas med pa mtha' gnyis yin na ni med pa de nyid mi rtag pa nyid du ci ste mi 'dod/_/drug pa la sogs mi rung phyir/_/zhe na de mthar ji ltar
[\[49a.2\]]'gyur/_/zhes bya ba la/_'o na gal te med pa nyid mi rtag pa yin pa de lta na ni dngos po mi rtag pa dang dngos po'i mi rtag pa'o zhes bya ba'i drug pa la sogs pa'i rnam par dbye ba dang ldan par mi 'gyur te/_yod pa dang med pa las 'brel pa ci yang med pa'i phyir ro zhe na/_ci ste drug pa la
[\[49a.3\]]sogs pa'i sbyor ba 'di snga na med pa dang zhig nas med pa'i dngos po'i mtha' 'di dag tu ji ltar 'gyur te/_dngos po med pa dang ldan pa dang 'du ba'i 'brel pa med pa'i phyir ro/_/yod nyid dang 'brel dag rtag phyir/_/mtha' ma dag tu khyad par med/_/ces bya ba la/_re zhig yod pa'am 'brel
[\[49a.4\]]pa ste 'du ba'i ngo bo nyid mtha' gnyis po snga na med pa dang /_zhig nas med pa dag gis khyad par du byed pa ma yin te/_yod pa dang 'brel pa dag rtag pa'i phyir ro/_/gtan du ba dang rgyu med pa can la rtag pa zhes brjod de/_de ni snga na med pa dang zhig nas med pa la yod pa ma yin no/_/de bas na mtha' ma
[\[49a.5\]]dag gis gang la yang tha dad par byed pa ma yin no/_/gal te rgyu 'bras mtha' yin na/_/khyad par med pa nyid 'gyur te/_/'brel med phyir ro de dngos po/_/snga na med par 'dod ma yin/_/de yis khyad par can zhes pa/_/de dag kyang 'di la grub min/_/zhes bya ba la/_'on te rgyu dang 'bras bu
[\[49a.6\]]mtha' yin par khas len par byed pa rgyu dang 'bras bu dag dngos po dang 'brel pa yod pa'i phyir khyad par du byed par 'gyur ro zhe na/_de ni ma yin te/_'brel pa med pa'i phyir te/_yod pa dang med pa dag la 'brel pa ci yang med pa'i phyir ro/_/gang gis snga na med pa de ni rang gi rgyu dang 'brel par byed kyi/_
[\[49a.7\]]dngos po ni snga na med pa 'brel can du rgol ba de 'dod pa ma yin no/_/'on te snga na med pa dngos po'i 'brel pa can no zhe na/_'o na ni snga na med pa dang zhig nas med pa nyid mi rtag pa'o zhes bya ba thob par 'gyur ro/_/de lta na ni rgyu dang 'bras bu de dag kyang rgol ba 'di la grub pa ma yin te/_snga na med pa ste/_
[\[49b\]]
[\[49b.1\]]khyad par gang dang ldan pa de la de skad ces bya ba gang yin pa de'o/_/'bras bu zhes bya ba ci la brjod de/_gang snga na med pa rgyu nye bar gyur pa'i dngos po'i chos can no/_/rgyu ni byed pa po la rgyur brjod do/_/de bas na snga na med pa'i rgyu can nyid rgyu dang 'bras bu'i tha snyad 'di yin la/_de med na rgyu dang 'bras bu'i
[\[49b.2\]]dngos por mi 'gyur ro/_/gzhan yang gzhan gyi lta ba la 'bras bu yang dpyad na 'thad pa ma yin te/_'di ltar/_/yod nyid rang rgyu dang 'brel pa/_/byed pa'i phyir na rgyu yin lo/_/yod nyid de dang 'brel pa ste/_/rtag na 'o na 'dir 'bras ci/_/zhes bya ba la/_yod pa yang rang gi rgyu de dag dang 'brel
[\[49b.3\]]pa ste/_'du ba de byed pa'i phyir rgyur brjod do/_/de ni dngos po gsum ldan par byed pas yod pa ste/_de yang 'du ba'i mtshan nyid kyi 'brel pa'o zhe na/_de gnyi ga yang rtag pa yin na/_da ni ci ste 'bras bu zhes brjod par bya/_'on te yang yod pa dang 'brel par byed pa ma yin gyi/_'on kyang dngos
[\[49b.4\]]po nyid 'bras bu'o zhe na/_smras pa/_/gang med pa de byas pa na/_/dngos po snga ma med ldan min/_/'brel pa khas mi len phyir ro/_/de phyir 'di ril rtag pa yin/_/zhes pa la/_rang gi mtshan nyid kyang 'bras bu ma yin te/_dngos po gang zhig snga na med pa de nyid rgyu rnams kyis byed pa yin gyi/_
[\[49b.5\]]dngos po rnams snga na med pa dang ldan pa can ni ma yin pas/_ldan pa dang 'du ba'i mtshan nyid can gyi 'brel pa yang mi 'thad pa'i phyir ro/_/de bas na 'gro ba thams cad rtag pa thob par 'gyur la/_des na res 'ga' ba nyid 'bras bu sna tshogs pa 'byung bar mi 'gyur ro/_/'o na ji ltar yod
[\[49b.6\]]pa dang med pa'i 'brel par rtogs te/_bum pa med pa dang ka ba'i med pa zhes byar mi rung ngo zhe na/_smras pa/_/de phyir don med zhen pa can/_/brjod bya tha dad tshul can blo/_/tha dad med don mngon 'dod can/_/sgra la ldog pa'i rten yin no/_/zhes bya ba la/_tha dad pa med pa'i don gang yin pa la
[\[49b.7\]]mngon par 'dod pa'i sgra de rnams la/_brjod bya tha dad par ston pa'i blo nyid ldog pa'i rten yin no/_/don med par sgra rnams la dmigs pa'i blo ldog pa'i rten du ji ltar 'gyur zhe na/_smras pa/_/rtog pa'i blo rnams don dang 'brel ba ma yin gyi/_/'on kyang don med pa la zhen pa nyid do/_/
[\[50a\]]
[\[50a.1\]]de ni bag chags kyi stobs kyis don med pa la zhen pa'i blo nyid yod pa dang med par rtog par byed do/_/de bas na kha dog spyi la sbyor ba'i phyir/_kha dog gi mi rtag pa rtogs pa tshad ma gzhan ni ma yin te/_gzhal bya gzhan du gyur pa med pa'i phyir ro/_/yang dang yang
[\[50a.2\]]du dran pa'i shes pa yang tshad ma ma yin te/_dran pa ni tshad mar 'gyur bar mi 'os pa'i phyir ro/_/'on te dbang po'i byed pa'i rjes su 'brangs pa'i phyir dang /_slu ba med pa'i phyir ngo shes pa tshad ma nyid do zhe na ma yin te/_dbang po'i byed pa ni yul nye ba can yin pa'i phyir ro/_/gal te dbang po
[\[50a.3\]]yul nye ba can yin na/_ji ltar de nyid 'di yin no zhes zer zhing 'jug par 'gyur zhe na/_de ni ma yin te/_de nyid 'di yin no zhes ngo shes pa tsam gyis 'jug pa ma yin te/_gal te 'bras bu thob pa'i rgyu yin no zhes 'dzin pa de'i tshe 'jug par rigs so/_/dngos po de nyid kyi don byed
[\[50a.4\]]pa de sgrub par byed pa ma yin gyi rang gi rgyu la rag las pa'i nus pa can gyi dngos po rnams de 'am gzhan yang don byed par rung ba nye bar skyed par byed do/_/dngos po rnams gcig pa nyid kyi don byed pa dang ni mngon sum gyi yul ma yin pas/_sngar nyams su myong ba nyid don byed pa dang ldan par
[\[50a.5\]]dran pa'i phyir ro/_/de'i don byed pa des kyang de nyid 'di yin no zhes shes pa'i yul yin gyi/_rang gi mtshan nyid kyi dngos po ni ma yin no/_/gal te sngar shes pa nyid ngo shes pas 'dzin na de lta na yang dran pa nyid de/_mi rtag par rang bzhin la yang don byed pa dang ldan par sbyor ba ni rjes su dpag pa'o/_/
[\[50a.6\]]don de byed pa tsam nyid las tha mi dad par btags nas gcig pa nyid du tha snyad 'dogs so/_/mi bslu bas kyang gcig pa nyid du grub pa ma yin na/_du ma nyid yin yang don byed par nus pa'i phyir ro/_/des na mngon sum ni spyi'i yul can ma yin la/_rjes su dpag pa yang khyad par gyi yul
[\[50a.7\]]can ma yin no/_/khyad par mthong ba'i rjes su dpag pas khyad par nyid rtogs pa ma yin no zhe na/_'dir smras pa/_skad cig re re tha dad phyir/_/khyad par ngo shes ma yin yang /_/mthong ba mtshungs pas de 'dzin phyir/_/khyad par yul can ma yin no/_/zhes bya ba la/_gang gi tshe
[\[50b\]]
[\[50b.1\]]me mthong ba de ni 'gags pa yin la phyis gzhan de ma yin pa la de nyid 'di yin no zhes du ba las shes pa de'i tshe khyad par ngo shes pa yin gyi tshad ma ni ma yin te/_skad cig re re la gzhan dang gzhan du tha dad par 'byung ba'i phyir ro/_/tha dad par yod kyang gcig par rtogs pa ni spyi nyid yul du byed do/_/de
[\[50b.2\]]bas na bstan pa'i dngos po gang la 'gyur ba med pa'i phyir/_tha dad pa med pa de la khyad par gyi spyi nyid ngo shes pa'o zhe na/_'di la smras pa/_de lta na yang khyad par gyi yul can ngo shes pa ma yin te/_gal te 'gyur ba ma mthong ba de lta na yang tha dad pa yod pa nyid do/_/'o na ji ltar tha dad pa ngo shes par
[\[50b.3\]]'gyur zhe na/_sngar mthong ba dang mtshungs par da ltar byung ba'i ngo bo nyid 'dzin pa ni spyi yin gyi/_khyad par gyi yul can yin pa'i phyir/_rjes su dpag pa ni ma yin no/_/gal te de nyid dpe yin pa/_/de ltar spyi 'dzin ma yin na/_/dpe nyid yin phyir grub 'di la/_/tshad ma yis ni ci zhig bya/_/
[\[50b.4\]]zhes bya ba la/_gal te gang rtogs pa de nyid dpe yin pa'i phyir spyi 'dzin pa med de/_dpe dang dpes tha dad pa la gnas pa ni spyi yin pa'i phyir ro zhe na/_de lta na 'o na ni dpe ni sngar mngon sum gyis grub pa'i phyir/_me 'di la rjes su dpag pa'i tshad mas ci zhig bya/_gal te brjed phyir skyon med
[\[50b.5\]]na/_/de nyid phyir na dpe ma yin/_/zhes bya ba la/_'on te de ni 'dzin pa nyid de 'on kyang brjed pa'i phyir skyon 'di med do zhe na/_'o na ji ltar brjed pa'i phyir dper mi 'gyur te/_dpe'i sgo nas sgrub byed 'jug pa'i phyir ro/_/de'i khyad par ma grub pa ni ji ltar dper 'gyur/_gal te mthong ba'i dngos po
[\[50b.6\]]ste/_/tshad mas grub na don gzhan la/_/de nyid du 'dogs phyin ci log/_/de grub phyir na tshad nyid min/_/zhes bya ba la/_'on te dus gzhan du mthong ba'i dngos po ni de'i dngos por grub pa de/_da ltar byung ba'i dus na yod par nges par khyad par mthong ba'i rjes su dpag pa'i tshad ma las yin
[\[50b.7\]]no zhe na/_de lta na 'o na ni snga ma dang phyi ma'i ngo bo nyid rnams tha dad pa yin nam/_tha mi dad pa yin/_gal te tha dad pa de'i tshe gzhan la ste/_da ltar byung ba'i dngos po la de nyid du sgro 'dogs pa phyin ci log kho nar 'gyur te/_'di ltar snga ma'i shes pas ni snga ma tsam 'dzin la/_da ltar
[\[51a\]]
[\[51a.1\]]ba'i shes pas kyang da ltar byung ba tsam kho na 'dzin pa'i phyir/_gcig pa nyid du rtogs pa de 'khrul pa'i phyir tshad ma med pa nyid do/_/'on te snga ma dang phyi ma'i dngos po gcig yin pa'i phyir phyin ci log ma yin no zhe na/_smras pa/_mngon sum cig shos gcig
[\[51a.2\]]pa'i phyir/_gnyi ga 'ang gcig gis grub par 'gyur/_/zhes bya ba la/_gal te mngon sum dang cig shos ngo bo nyid gcig pa yin na ni/_mngon sum pa'am lkog tu gyur pa dag tshad ma mngon sum mam rjes su dpag pa gcig gis grub pa'i phyir/_mngon sum dang lkog tu gyur pa gnyis
[\[51a.3\]]kyis tshad ma gzhan don med par 'gyur ro/_/'on te ngo shes pa'i rtogs par sngar gzung ba tsam nyid 'dzin pa yin yang bden pa ste/_des na tshad ma'o zhe na/_smras pa/_gzhan dang mtshams ni sbyor ba yis/_/zhen pa'ang mkhas pa dag gis dran/_/de rtags la ltos phyir dran min/_/
[\[51a.4\]]zhe na ma yin 'khrul phyir ro/_/zhes bya ba la/_gang sngar mthong ba dang mtshams sbyor ba nyid ngo shes pa yin gyi/_gsal ba'i ngo bo nyid kyis 'dzin pa ni ma yin no/_/de'i tshe nyams su myong ba'i shes pa gzhan dang mtshams sbyor bar gyur pa'i zhen pa mkhas pas dran pa yin no/_/mngon
[\[51a.5\]]sum pa dang lkog tu gyur pa ngo bo nyid gcig pas lhag pa ci yang dpag tu med pa'i phyir dran pa nyid yin no/_/'on te me de'i rtags du ba la sogs pa'i rtags gang yin pa de la ltos pa'i phyir dran pa ma yin no zhe na/_de ni ma yin te/_khyed kyi lugs la rtags zhes bya ba yod pa ma yin te/_
[\[51a.6\]]tshul gsum med pa'i phyir/_dpe dang don gcig pa nyid kyi phyir ro/_/sangs rgyas pa'i phyogs la ni rjes su dpag pa kho na ngo shes pa ste spyi'i yul can du bstan to/_/rtags las skyes pa'i dran pa 'di ni 'khrul pa can du mi 'gyur ba'i phyir/_mngon sum ma rtogs pa'i shes pa thams cad
[\[51a.7\]]dran par brjod do/_/'o na gal te rjes su dpag pa dran pa yin na/_da ltar yod pa ji ltar rtogs she na/_phyogs kyi chos kyi stobs las te/_sa phyogs gang na du ba yod pa'i sa phyogs de na yod pa'i me ni skyed pa yin pa'i phyir/_shugs kyis snga na med pa'i yul dang dus khong du chud par
[\[51b\]]
[\[51b.1\]]'gyur ro/_/de ltar gyur na rjes su dpag pa thams cad dran pa nyid yin no/_/de dag gis ni yul gnyis yin pa'i phyir tshad ma gnyis te/_mngon sum dang rjes su dpag pa'i ngo bo nyid kyi don mngon du byed pa ste/_de dang cig shos 'dzin pa ma gtogs pa'i rtog pa gzhan med pa'i phyir ro/_/_
[\[51b.2\]]zhes bya bar gnas so/_/de la mngon sum ni rtog pa dang bral zhing ma 'khrul pa'o/_/rigs la sogs pa sbyar ba rtog pa yin la/_phyin ci log tu 'dzin pa 'khrul pa yin pa de bas na gnyi ga las ldog pa ni mngon sum ma yin nam/_de la ma 'khrul pa ni phyin ci ma log par mthong bar rtogs
[\[51b.3\]]par 'gyur na/_rtog pa dang bral bar ji ltar shes te/_rjes su dpag pa mngon sum gyi rgyu can de ni med na 'jug pa ma yin no/_/'on te mngon sum nyid kyis rtog pa bral bar grub pa ni ma yin te/_gang gi phyir snang ba'i rig pa thams cad ni brjod pa dang ldog pa de'i phyir mngon sum rtog pa dang bcas
[\[51b.4\]]pas ji ltar bdag nyid la rtog pa dang bral bar ston par byed ce na/_'dir smras pa/_mngon sum rtog pa dang bral bar/_/mngon sum nyid kyis grub par 'gyur/_/kun gyi rnam rtog ming rten can/_/so so rang gis rig bya yin/_/zhes bya ba la/_mngon sum ni rtog pa dang bral bar rang rig pas shes pa ste/_
[\[51b.5\]]rnam par rtog par ming skyed cing ming gis kyang rtog pa skyed pa de'i rnam rtog ming rten can ni/_so so rang gis rig pas rig par bya ba yin te/_rang rig pas rnam par rtog pa rig pa'i phyir dang /_mig la sogs pas phyi rol pa snang ba'i phyir ro/_/de bas na 'gal ba'i chos bsten pas rnam par rtog pa dang
[\[51b.6\]]cig shos rig pa dag tha dad par mkhas pa rnams kyis shes pa yin no/_/'on te rtag tu rtog pa yod pa'i phyir sngon po'o zhes gtod par byed pa 'di ni gcig po nyid de/_des na mngon sum dang rtog pa cis tha dad ce na/_'dir smras pa/_/kun las sems pa bsdus nas ni/_/nang gi bdag nyid g.yo med
[\[51b.7\]]pas/_/gnas na'ang mig gis gzugs dag ni/_/mthong ba'i blo de dbang skyes yin/_/zhes bya ba la/_gal te mngon sum rtog pa dang bcas pa dus rtag tu sngon po la sogs pa la 'jug pa yin no/_/de lta na ni yul thams cad las sems kyi rgyun bsdus nas sems mi g.yo ba dang ldan pa'i lha
[\[52a\]]
[\[52a.1\]]sbyin gyi mig la ji ltar gzugs snang bar 'gyur/_bsdus nas rtog pa med pa'i tshe yang snang bar 'gyur ba'i phyir/_rtog pa dang bral bar snang ba can gyi rig pa'i mtshan nyid mngon sum gyis khong du chud par 'gyur ro/_/de ltar yin du chug kyang rnam par rtog pa dang bral ba can gyi
[\[52a.2\]]gtod par byed pa'i shes pa dang po skye bar 'gyur la/_dran pa la sogs pa nye bar gyur na ni rtog pa'i shes pa skye bar 'gyur ro/_/de yang mngon sum gyi byed pa las skyes pa de'i phyir/_mngon sum nyid yin no zhe na/_de ni mi bden te/_mig las skyes pa de nyid rtog pa med pa yin la/_de'i dus phyis
[\[52a.3\]]'byung ba'i rtog pa ni dbang po las skyes pa ma yin te/_dbang po'i byed pa med pa'i phyir ro zhes bshad par bya'o/_/'o na gal te rtog pa bsdus pa'i gnas skabs na rtog pa nub pa can du snang ba'o zhes bya bar shes na ni/_ji ltar de'i tshe rtog pa dang bral ba can du 'gyur/_'on te de'i tshe shes pa
[\[52a.4\]]med na ni/_ji ltar rnam par mi rtog pa nyid du snang bar shes te/_rnam par rtog pa'i shes pa nub kyang rtog pa zil gyis mnan nas rig pa'o zhes bya ba'i tha snyad kyi lam mi 'jug pa'i phyir ro zhe na/_'di la lan btab pa/_slar yang cung zad rnam rtog pa/_/kho bo rtog pa de 'drar 'gyur/_/
[\[52a.5\]]ces rig sngar bshad gnas skabs kyi/_/dbang po las rtog la med do/_/zhes bya ba la/_rnam par rtog pa nub par gyur pa can sngar rig par gyur pa las 'das pa'i dngos po cung zad yongs su dpyod pas/_kho bo la rtog pa 'di lta bu skyes par gyur to zhes dpyod kyi/_sngar rig pa'i gnas
[\[52a.6\]]skabs rtog pa bcom pa'i tshe dbang po'i shes pas rtogs pas nan tan du gzhag pas rtogs pa ma yin no/_/de'i dgongs pa ni 'di yin te/_de nyid kyi tshe de'i rtog pa 'di rtog pa med par mthong ba'o snyam du skye ba ni ma yin te/_des na mngon sum ni rtog pa dang bral zhes bshad par bya'o/_/
[\[52a.7\]]gzhan du na mngon sum rtog pa dang bcas par smra bas kyang /_ji srid du 'di ni rtog pa dang bcas pa'o zhes nges pa ma skyes pa de srid du mngon sum rtog pa dang bcas pa'o zhes bya ba'i tha snyad ji ltar 'dogs/_de bas na mngon sum rtog pa yin pa'i tha snyad gdags pa'i don du yang zhen
[\[52b\]]
[\[52b.1\]]pa brtag par bya dgos la/_de la yang gzhan dgos pas thug pa med pa'i phyir/_nges par mi 'gyur ro/_/'on te yang mngon sum rang nyid rnam par rtag pa yin pa'i phyir/_de la nges pa gzhan gyis ci zhig bya zhe na/_ma yin te/_rtog pa med pa yang rang rig pa'i ngo bo nyid yin pa'i phyir rtog pa dang
[\[52b.2\]]bral ba shes pa yin yang nges pa gzhan gyis khong du chud par byed pa'i phyir ro/_/'on te mngon sum rtog pa dang bcas pas phyis tha snyad kyi lam 'di ni rtog pa dang bcas pa'o zhes bya ba 'jug go zhe na/_de la yang dang por gtod par byed pa de lta bu'i rtog pa brgyud pas rtog pa'o zhes tha snyad la 'jug gi_/rtog
[\[52b.3\]]pa dang bral ba'i tshe ni ma yin te/_de'i tshe rtog pa nub pa'i snang ba yod do zhes zhen pa'i phyir ro/_/de'i tshe rig pa med pa ma yin nam/_ji ltar zhen pa'i lam 'jug ce na/_'o na ni rtog pa'i shes pa yang yun ring du 'das pa ji ltar zhen pa'i yul du 'gyur/_'on te de'i rigs can gyi rtog pa mthong ba'i phyir shes so
[\[52b.4\]]zhe na/_de lta na 'dir yang rtog pa zil gyis mnan pa can slar yang mthong ba ma bzlog pa nyid do/_/de bas na rang bzhin mi mthun pa dang ldan pas phan tshun spangs pa can skye ba'i phyir rtog pa dang cig shos shes pa dag la gcig pa nyid med do/_/'on te rgyu tha dad pa yod par grub par gyur na shes pa'i tha dad pa
[\[52b.5\]]'grub par 'gyur na/_rnam par rtog pa'i rgyu tha dad pa grub pa med pa'o zhe na/_gal te khyad par can gyi rgyu tshogs par gyur na/_nges pa'i tshul can gyi shes pa'i tha dad pa 'grub par 'gyur ro zhes bya bar 'jog pa de lta na ni/_rgyu tha dad pa las skyes pa'i sngon po dang ser po 'dus pa bzhin du shes pa yang tha dad
[\[52b.6\]]pa'o zhes ci ste khas len par mi byed/_de la yang rgyu khyad par can las sngon po dang ser po'i bdag nyid gzhan yin no zhes smra bar ni mi nus so/_/ngo shes pa skyes pa las ser po de nyid yin gyi/_'dus pa gzhan ni ma yin no zhes bya bar zhen pa'i phyir ro/_/sngon po dang ser po bzhin du shes pa
[\[52b.7\]]yang yin nam zhe na/_de lta na ni gsal ba dang mi gsal ba'i rig pa tha dad pa yang ji ltar rgyu mtshungs par 'gyur te/_'di ltar mig gi stobs kyis sngon po myong bar skyed la/_rnam par rtog pa ni sngar nyams su myong bas bzhag pa'i bag chags la ltos nas skyes pa'i phyir/_rgyu tha dad
[\[53a\]]
[\[53a.1\]]pas rtog pa dang bcas pa dang cig shos tha dad par shin tu gsal lo/_/de'i phyir mngon sum ni rtog pa med pa nyid do/_/de ltar ni yin la rag na rtog par gyur pa'i rig pa med kyang mig phye na rig pa gsal bar 'gyur te/_der des mngon par zhen pa'i rigs dang
[\[53a.2\]]sbyor ba med na 'dzin pa la sogs pa ma yin no/_/de skad du yang rang gi mtshan nyid dang rtag tu nye ba'i rigs dbang po las skyes pa'i shes pas mthong bar byed na/_des na ji ltar mngon sum rtog pa med par 'gyur zhe na/_'dir lan smras pa/_/khyad par gcig la mthong ba ni/_/gzhan 'ga'
[\[53a.3\]]zhig la mthong mi 'gyur/_/de las spyi gzhan tha dad pa/_/yod min blo tha dad med phyir/_/de phyir khyad par yul can nyid/_/thams cad dbang skyes blo yin no/_/zhes bya ba la yul dang /_dus gzhan dang ldan pa'i khyad par ni/_gang gi phyir yang gcig tu mthong ba'am/_dus gzhan du mthong ba'i
[\[53a.4\]]khyad par slar yang yul gzhan du ma mthong ba ste/_mdun na gnas pa dang phyis 'byung bar 'gyur ba'i mngon sum gyis dus gzhan dang 'brel pa can gyi khyad par mi shes pa'i phyir bdag gi dus su 'dus pa'i khyad par can du gsal bar snang ba'o/_/des na dang po mthong bas 'byung bar 'gyur ba'i dus kyi rang
[\[53a.5\]]bzhin myong bar mi 'gyur zhing /_da ltar byung ba'i mngon sum gyis 'das pa'i ngo bo nyid myong ba ni ma yin no/_/dran pa'i shes pas snga ma dang phyi ma dag de nyid 'di yin no zhes nges par byed pa ma yin nam zhe na/_ma yin te/_dran pa'i shes pa'i rigs pa mngon sum ma yin pa'i phyir te/_de la dbang
[\[53a.6\]]po'i byed pa med pa'i phyir ro/_/'di ltar yul nges pa dang 'brel pa can da ltar byung ba'i sngon po la sogs pa la ni 'jug gi_/_'das pa'i dus dang ma 'ongs pa'i mthong ba ni ma yin no/_/mig gi shes pa yang dus gzhan du gyur pa'i dngos po la 'jug pa ma yin no/_/de lta ma yin na
[\[53a.7\]]yul dang dus thams cad pa mngon sum gyis rig par 'gyur ba'i phyir/_dang po mthong bas kyang rnam pa thams cad rig par 'gyur ro/_/gal te dbang po 'das pa dang ma 'ongs pa la ni mi 'jug na/_de lta na yang de la brten pa'i shes pas snga phyi 'dzin par byed pa ma yin nam zhe na/
[\[53b\]]
[\[53b.1\]]gal te de ltar na mig gi shes pas snga phyi dngos po yul du byed na/_'o na mig nyid rting ma 'ongs pa la byed pa med pa yin/_nye ba ma yin pa'i rang bzhin snang ba skyed par byed pa mig gi bya ba ma yin te/_de ltar snang ba med pa'i phyir ro/_/ma 'ongs pa ni dran par byed pa ma yin te/_'byung bar srid
[\[53b.2\]]par rjes su dpag par byed do zhes bshad par bya'o/_/de'i phyir mig gis bskyed pa'i snang ba med pa'i phyir shin tu rjes su 'gro ba med pa'o/_/'on te rigs ni dbang pos phan btags pa'i shes pa'i shes pa ste/_gsal ba la brten par de yod na/_de rjes su 'gro ba can yin no zhe na/_de ni mi bden
[\[53b.3\]]te gang gi phyir/_tha dad pa de las ji ltar bye brag las brjod pa'i spyi tha dad pa yod pa ma yin la/_gzhan spyod pa pas khas blangs pa yang yod pa ma yin te/_dbang po'i blo la tha dad par mi snang ba'i phyir ro/_/gsal ba mthong ba'i tshe tha dad pa'am gzhan pa'i spyi snang ba ni ma yin te/_rtogs par
[\[53b.4\]]ma gyur pa ji ltar mngon sum gyi yul du 'gyur/_de'i phyir dbang po las skyes pa'i blo thams cad khyad par gyi yul can du rigs te/_thun mong ma yin pa'i gzhal bya mthong ba'i phyir ro/_/gsal ba las tha dad pa'i spyi mi gcod pa'i phyir/_de la sgra 'god pa ma yin no zhes bya ba rigs pa nyid yin yang /_
[\[53b.5\]]smad par gyur pa'i lus can gyi khyad par yang ji ltar sgra'i yul can ma yin/_de'i phyir sgras bcad pa'i rang gi mtshan nyid la dmigs pa can yin pa'i phyir/_dbang po las skyes pa'i blo rtogs pa dang bcas pa'o zhe na/_'dir smras pa/_khyad par rnams la sgra rnams ni/_/'jug pa yod pa ma
[\[53b.6\]]yin te/_/khyad par rjes 'gro med pa'i phyir/_/brda mi 'jug pa nyid phyir ro/_/zhes bya ba la/_gcig las gcig log par gyur pa'i snang ba'i bdag nyid la spyi yod pa ma yin la/_sgra rnams khyad par dag la 'jug pa yod pa yang ma yin te/_khyad par rnams la rjes su 'gro ba med pa'i phyir/_
[\[53b.7\]]brda mi 'jug pa'i phyir ro/_/brda ni yul dang dus gzhan la tha snyad 'dogs pa'i don du skye bo dag gis 'dod de/_dgos pa med par brdar byed pa ni ngal ba'i rtsed mor 'gyur ro/_/rang gi mtshan nyid sgra'i yul ni ma yin pa'i phyir/_yul dang dus nges par gyur pa'i rang gi mtshan nyid ni
[\[54a\]]
[\[54a.1\]]brdas bskyed pa ni ma yin no/_/de bas na brda mi 'jug pa'i phyir khyad par sgra'i yul ma yin no/_/'o na gal te sgra'i yul spyi yin gyi/_rang gi mtshan nyid ma yin pa de ltar na yang /_yid kyis rang gi mtshan nyid las sgra sbyor bar byed de/_yid kyi rnam par shes pas
[\[54a.2\]]sbyar ba'i sgras khyad par du byas pa'i rang gi mtshan nyid 'dzin par mngon du skye ba ma yin nam zhe na/_de ni ma yin te gang gi phyir/_yul gang zhig la sgra rnams ni/_/sbyor ba de nyid la de rnams/_/zhes bya ba la/_sgra rnams kyi yul gang yin pa de nyid sgra dang lhan cig sbyor ba ste/_rang gi mtshan nyid yul
[\[54a.3\]]dang dus gzhan la khyab pa ma yin pa de'i phyir brjod pa sbyor ba khyad par la yod pa ni ma yin pa'i phyir/_de snang ba'i shes pa rtog pa dang bcas pa ma yin no/_/rigs 'dzin pa gang yin pa de nyid rtog pa dang bcas pa yin te/_sgras khyad par du byas pa'i spyi 'dzin pa'i phyir ro/_/rigs mi snang
[\[54a.4\]]ba'i phyir de brda byed pa ma yin te/_rang gi mtshan nyid ni yul dang dus gzhan du mi 'gro bas sgra 'jug pa ma yin no/_/de dag las tha dad pa'i gzhal bya med de/_des na sgra dang 'brel pa'i tha snyad 'jig par 'gyur ba ma yin nam zhe na/_'dir smras pa/_/de yi 'di zhes 'brel pa la/_/
[\[54a.5\]]don snang gyur pa gang yin pa/_/de dag nyid ni 'brel pa ste/_/de tshe dbang po'i spyod yul min/_/zhes bya ba la/_phyi rol gyi dngos po la 'di'i 'di rjod par byed pa dang /_de'i don brjod par bya ba'o zhes bya ba'i 'brel pa'i rgyu mtshan can gyi shes pa la/_don gang zhig spyi'i ngo bo nyid snang bar gyur pa de
[\[54a.6\]]dag nyid kyi don ni brjod par bya ba dang /_rjod par byed pa'i rgyu mtshan gyi 'brel pa yin gyi/_dbang po'i yul gsal ba'i don ni brda'i tshe snang ba ma yin te/_'di ltar 'di'i 'di zhes bya ba'i don ni/_gal te rjod par byed pa 'di las 'di shes par bya'o zhes brjod na/_de lta na ni/_ci mi gsal bar snang ba
[\[54a.7\]]can gyi shes pa yin nam/_/'on te gsal bar snang ba can gyi mngon sum gyis yin zhes gnyis su brtag grang na/_de la gal te gsal ba 'dzin pa'i mngon sum gyis shes par bya ba yin te/_de lta na ni sgra'i stobs las skyes pa'i shes pa la gsal bar snang ba yod pa'i phyir/_dbang po'i
[\[54b\]]
[\[54b.1\]]tshogs don med par thal bar 'gyur ro zhes bstan to/_/'on te mi gsal bas sgra'i yul gyi don 'dzin la/_de'i tshe yang dbang po'i yul gyi don ni brda ma yin te/_de'i tshe mig gi yul gyi don med pa'i phyir ro/_/yang na 'das pa'i don dang ma 'ongs pa la ni de'i 'di rjod par byed pa'o zhes brda sbyor
[\[54b.2\]]ba'i phyir/_brda ni dbang po'i gzung ba'i yul can ma yin gyi/_sgra las byung ba'i tha snyad ni rtog pas bzhag pa yin pa'i phyir/_tha snyad rgyun chad par thal bar gyur pa ma yin no/_/'o na gal te dbang po las skyes pa nyid kyis 'dzin pa la de ltar snang ba'i phyir sgra las byung ba'i shes pa don gsal bar
[\[54b.3\]]snang ba ma yin pa/_de lta na yang gsal ba dang mi gsal ba'i rnam pa can gcig pa nyid du dngos po de 'gyur ba'i phyir/_sgra las byung ba 'khrul pa ma yin no zhe na/_smras pa/_/gsal bar snang ba can gyi don/_/de ni snang ba med phyir ro/_/dngos rnams tha dad byed pa ni/_/shes pa'i snang ba tha dad yin/_/
[\[54b.4\]]zhes bya ba la/_gal te yang sgra'i don mthong ba'i dus na don gsal bar snang ba ma yin la de ltar gsal bar snang ba'i don can mig gi yul du mi snang ba'i phyir/_sgra rang gi mtshan nyid kyi yul can ma yin te/_'di ltar dbang po'i yul du gyur pa'i don gsal bar snang ba can gyi don mi mthong bar
[\[54b.5\]]gyur na snang ba mi gsal bar 'gyur ro/_/rnam par shes pa'i snang ba tha dad pas phyi rol gyi dngos po rnams tha dad par byed pa yin no/_/ring po dang nye ba la sogs pas gsal ba dang mi gsal bar snang ba tha dad kyang /_spyod yul gcig nyid du yongs su gcod pa yod na/_de ji ltar snang ba tha
[\[54b.6\]]dad pas tha dad pa yin/_de'i phyir don byed pa tha dad pas tha dad pa'i rigs pa ma yin nam zhe na/_don byed pa tha dad pas kyang snang ba tha dad par brjod pa ma yin nam/_tha dad pa'i don byed pa gzhan yod kyang rgyu tha dad par byed pa ni ma yin te/_snang ba tha dad pa med par 'bras bu tha dad pas rgyu tha dad par
[\[54b.7\]]rigs pa ma yin pa'i phyir ro/_/'on te snang ba tha dad pa yod na ni/_'o na de nyid kyi phyir snang ba tha dad pas dngos po tha dad pa yin pas 'bras bu tha dad pas ci zhig bya zhes bya ba 'di dag nges par khas blang bar bya ste/_gzhan du na gal te 'bras bu tha dad pas rgyu tha dad pa yin na ni 'bras bu ni 'bras
[\[55a\]]
[\[55a.1\]]bu gzhan tha dad pa nyid kyis tha dad par 'gyur ba'i phyir/_don byed par brgyud nas thog ma med par 'gyur ro/_/'on te snang ba tha dad pas bskyed pa don byed pa tha dad pa yin no zhe na/_de lta na ni tha dad par byed pa snang ba tha dad pa nyid yin pas don byed pa tha dad pas ci zhig
[\[55a.2\]]bya/_'bras bu tha dad pas kyang dngos po tha dad par 'gyur ba la yang snang ba tha dad pa nyid tha dad par byed par khas blang bar bya ste/_gsal bar snang ba nyid 'bras bu la phan 'dogs pa yin pa'i phyir ro/_/de bas na ring por gnas pa'i sdong po gcig tu snang ba ni dngos po'i yul can ma yin
[\[55a.3\]]no/_/'on te mi gsal bar snang ba ni mi bslu bar byed pa ji ltar dngos po'i yul can ma yin zhe na/_'o na rjes su dpag pa ni mi bslu ba'i phyir dngos po'i yul can nyid du rtogs shig dang /_de bas na snang ba tha dad pa nyid kyis tha dad pa'o/_/gang gi tshe dngos po nye bar gyur pa la brda sbyor ba de'i tshe
[\[55a.4\]]gsal bar snang ba can gyi don nyams su myong ba'i phyir/_de la dngos po'i yul can nyid ma yin no zhes bya ba gang yin pa rigs so/_/gang gi tshe mig phye ba na phyi rol snang bar gyur pa la 'di ba lang yin no zhes brda byed pa de'i tshe brjod pa dngos po'i yul can du ji ltar mi 'gyur zhe na/_'dir
[\[55a.5\]]smras pa/_mig gi don du snang ba la'ang /_/gzhan 'di zhes brjod gang yin pa/_/de nyid sgra yis sbyor byed kyis/_/dbang po'i spyod yul ma yin no/_/zhes bya ba la/_gal te mig phye ba la sngon po la sogs pa gsal bar snang ba yin la/_sgra las skyes pa'i shes pa la sgra snang ba de lta na
[\[55a.6\]]yang rang gi ngo bo snang ba tsam gyis sgra dang don dag 'brel pa ma yin no/_/'di 'di'i rjod par byed pa'o zhes bya ba 'di ni rnam par dbye ba drug pa brjod par bya ste/_ston pa'i don de nyid sgra rnams dang sbyor bar byed kyi/_drug pas bstan pa'i don mngon sum gyis spyod yul ni ma yin te/_'brel ba dang
[\[55a.7\]]bral ba'i don 'ba' zhig snang ba'i phyir ro/_/dbang po'i yul du gyur pa'i don sgra dang 'brel bar snang ba ni ma yin te/_'di ltar rnam par rtog pa nyid kyis rnam par dbye ba'i don 'di'i zhes shes pa ste/_'brel pa ni phan 'dogs pa dang gdags par bya ba med na mi 'byung ba'i phyir ro/_/'on te
[\[55b\]]
[\[55b.1\]]sgra'i stobs kyis don 'di shes pa'i phyir/_de'i rjod par byed pa ste sgra yin par brjod do zhe na/_mig nyid kyis gsal ba'i ngo bo nyid can gyi don shes pa ma yin nam/_de'i tshe sgra'i stobs kyis ma yin no/_/'on te dus gzhan du gsal ba'i ngo bo nyid shes pa'i rtogs pa sgra las byung ngo zhe na/_de
[\[55b.2\]]la snying po med pa ste/_gang gi phyir dus gzhan na yod pa'i don de'i tshe mig gis mi shes la/_gang gi tshe sgra dang 'brel pa las skyes pa can gyi shes pa mi gsal bar skye ba de'i tshe gsal bar snang ba 'byung bar mi 'gyur ro/_/de'i phyir de'i 'di rjod par byed pa'o zhes res 'ga' blo la
[\[55b.3\]]gnas pa'i don dang /_rjod par byed pa las nyan pa po'i blo la gnas pa'i don snang bar 'gyur ba'i phyir/_rjod par 'dod pa dang tshig dag rgyu dang 'bras bu'i mtshan nyid can gyi rnam par dbye ba drug pas ston par byed kyi rnam par dbye bas bstan pa'i don ni mngon sum gyis spyod yul ma yin te/_de nye bar
[\[55b.4\]]gyur pa'i ngo bo nyid tsam la 'jug pa'i phyir ro/_/de bas na sgra'i yul ni dbang po'i spyod yul ma yin te/_'on kyang spyi yin no/_/mig la don snang bar gyur na mi gsal ba gzhan 'dzin par mi snang ba ma yin nam/_de ji ltar sgra sbyor ba don gzhan pa'i yul can yin zhe na/_'dir smras pa/_dbang
[\[55b.5\]]po'i bya ba med pa can/_/gzhan dag tsam gyis mi snang phyir/_/'brel ma brjod pa yis kyang min/_/bdag nyid shes par thal phyir ro/_/zhes bya ba la/_gal te gsal bar snang ba can gyi rang gi mtshan nyid la brda sbyar na de'i tshe byed pa med pa'i mig can gyi skye bos sgra thos pa na shes pa
[\[55b.6\]]gsal bar 'gyur ba las skye ba ni ma yin no/_/de bas na byed pa'i dbang po can gyi skyes bus gzhan gyi tshig tsam las gsal bar mi snang ba'i phyir/_dbang po'i spyod yul gyi don sgras sbyar ba ni ma yin no/_/'o na gal te rang gi mtshan nyid brdar byed pa ma yin pa de lta na yang de nyid sgras ston pa
[\[55b.7\]]ste/_brda'i stobs kyis dbang pos don ston pa ma yin gyi/_'on kyang rung bas yin pa de bzhin du sgra yang brda las 'das na ngo bo nyid kho na las don ston pa yin no zhe na/_'di la smras pa/_ma brjod pa ste 'brel pa ma grub pa'i don te sgras sbyor ba ma yin te/_rang nyid brda dang bral bar
[\[56a\]]
[\[56a.1\]]yang sgra thos pa na rang gi mtshan nyid la gsal ba'i shes pa skye bar thal bar 'gyur ba'i phyir ro/_/mig phye bar gyur kyang gsal bar snang ba'i rig pa skye bar 'gyur ba ma yin no/_/de'i phyir dbang po las skyes pa'i blo brjod du med pa nyid dag pa'i dngos po 'dzin pa'i phyir/_
[\[56a.2\]]rtog pa zil gyis mnan pa can mngon sum yin no/_/'o na ji ltar sbrul mthong ba'i de ma thag tu 'di ni sbrul yin no snyam pa'i rtog pa gsal bar snang ba can du rig par 'gyur/_'on te gsal ba'i sbrul las tha dad pa la dmigs pa can de yin par khas len na ni de ni ma yin te/_tha dad pa'i mi
[\[56a.3\]]gsal bam myong ba'i phyir/_dper na rjes su dpag pa la gsal ba'i du ba dang sa phyogs las tha dad pa'i me'i rnam pa yongs su gcod pa bzhin no/_/'on te rnam par rtog pa med pa'i gsal bar rig pa la sngon po snang ba dang /_rtog pa skyes pa la sngon por snang ba la khyad par med cing /_
[\[56a.4\]]dmigs pa la khyad par mi ston na yang ji ltar rtog pa don tha dad par mi 'gyur zer na/_de ni rigs pa ma yin te/_gang gi phyir nges pa nyid kyis tha snyad 'dogs pa la g.yer bag can gyi rtog pas don de nges par 'gyur gyi/_rtog pa med pa'i shes pas ni nges pa nyid du dngos po rtogs pa ma yin na/_
[\[56a.5\]]de ji ltar rtog pa'i shes pa shes pa snga ma dang grub pa dang bde ba tha dad pa can du 'gyur/_'on te nges pa ni bden pa'i don 'dzin par mi 'gyur na ni/_'o na ji ltar rtog pa med pa'i don can du ji ltar grub par 'gyur/_ji srid du 'jug pa'i yul nges par ston pa ni slu ba med par grub pa'o//_//
[\[56a.6\]]tshad ma rnam 'grel gyi 'grel pa/_bam po bdun pa/_gzhan yang mngon sum du byed pa nyid zhen pa'i shes pa yin na/_de ji ltar 'di med pa'i don can yin/_rnam par rtog pa nub pa can gyi shes pa ni nges pa med pas bden pa nyid du ma myong yang nges pa'i ngo bo nyid can gsal ba'i shes pa ji ltar mi bden
[\[56a.7\]]pa yin/_'on te sngon por snang ba'i shes pa tha dad par khas len cing /_rtog pa ni thog ma med pa'i bag chags la rag las pa'i skye ba can yang tha dad pa nyid du 'dod na ni/_de ni mi bden te/_tha dad par 'dzin pa nyams su ma myong ba'i phyir ro/_/phyi rol pa mngon sum du byed pa'i dus na gsal
[\[56b\]]
[\[56b.1\]]bar rig pa tha dad par 'dzin pa mi rtogs pa'i phyir ro/_/'on te rjes su dpag pa'i shes pa rtog pa yin na ni/_de ni ma yin te/_lkog tu gyur pa ma yin pa'i yul can yin pa'i phyir/_/rjes su dpag pa nyid mi srid pa'i phyir te/_'di ltar rjes su dpag pa ni lkog tu gyur pa'i yul can yin
[\[56b.2\]]pa'i phyir ro/_/'dir lan btab pa/_rtog bcas rtog pa med pa'i yid/_/cig car du ni 'jug phyir ram/_/'jug par myur phyir rmongs pa rnams/_/de dag la ni gcig tu zhen/_/zhes bya ba la/_/rtog pa dang bcas pa dang rtog pa med pa'i rig pa dag lhan cig tu 'jug pas/_skye bo
[\[56b.3\]]rmongs pa rnams rtog pa dang don mthong ba de dag la gcig pa nyid du sems pa yin no/_/yang na mthong ba'i rjes la rtog pa 'jug pa ni 'dir 'jug pa myur ba'i phyir rmongs pas tha dad pa mi rtogs pa yin no/_/'dir 'di'i bsdus pa'i don ni 'di yin te/_gal te ka pa'o snyam pa'i rtog pa yi ge ka la
[\[56b.4\]]sogs par snang ba can/_phyi rol nyams su myong bar gsal ba yin pa de lta na ni mngon sum rtog pa dang bcas par 'gyur gyi/_gang gi tshe yi ger snang ba 'das pa'i shes pas bzhag pa'i bag chags sad pa mi gsal ba'i yi ge la zhen pa can ni/_don nges pa las gzhan pa nyid gsal ba'i
[\[56b.5\]]gzung ba can phyi rol pa snang ba yin te/_de snang ba can gyi shes pa ni rtog pa med pa mngon sum yin no/_/'o na de lta na ni mthong ba dang rtog pa dag ji ltar gcig tu zhen pa yin zhe na/_de nyid du zhen pa med pa nyid ma yin nam/_'di ltar ba lang zhes bya bar nges pa na tha dad yi ge ba dang /_la dang nga yis
[\[56b.6\]]brten pa dang ldan par rtogs pa ste/_ba la sogs pa'i yi ge rig pa yang rim gyis skye bar 'gyur ba yin no/_/de bas na ba la sogs pa'i yi ge rig pa la yang gcig pa nyid ma yin na/_yang phyi rol rig pa dang lhan cig par rtog pa gcig ji ltar rtogs par bya/_'on te yi ge snang ba can gyi shes
[\[56b.7\]]pas khra bo la sogs pa yongs su gcod pa yin no zhe na/_de lta na ni rtog pa ma tshang na ba lang mi snang bar 'gyur te/_gang gi phyir rnam par rtog pa med na ni rig pa gsal bar 'gyur la gsal bar rig pa med na yang ba lang la sogs pa'i yi ge'i phreng ba mig btsums pa la yang snang bar 'gyur ro/_/
[\[57a\]]
[\[57a.1\]]'on te zhen pa'i rtog pas nges par rtogs kyi dngos po mthong bas nges par rtogs pa ni ma yin no zhe na/_zhen pa zhes bya ba ni ci yin/_gsal ba'i ngo bo nyid snang ba'o zhe na/_rtog pa med par gyur kyang /_mthong ba gsal bar snang ba yod pa nyid ma yin nam/_de'i
[\[57a.2\]]phyir snang ba tha dad pas mthong ba dang nges pa dag la gcig par zhen pa yod pa ma yin no/_/'o na ji ltar gcig pa nyid kyi tha snyad 'dogs she na/_'jug pa dang ldog pa'i ngo bo nyid can gyi 'bras bu skye ba'i phyir 'bras bu gcig yin pas de nyid du zhen pa yin te/_'di ltar phyi rol pa gang zhig
[\[57a.3\]]la mthong ba 'jug pa de nyid la rtog pa yang 'jig rten pa tha snyad du byed pa yin no/_/gal te rnam rtog chod pa yis/_/mthong ba rgyun chad 'gyur zhe na/_/rigs tha dad pa'i rnam rtog ni/_/yod na gzhan gyi'ang ji ltar min/_/zhes bya ba la/_'o na gal te nges pa gzhan pa nyid yin na/_ji ltar
[\[57a.4\]]de'i gzung ba mi gsal bar rtog par 'gyur/_'on te de'i yul gzhan med na ni/_'o na rnam par rtog pa yul med pa can dngos po mthong ba chod pa'i phyir/_mthong ba rgyun 'chad par thal bar 'gyur te/_bar du rtog pa can du 'gyur ro/_/rgyun mi 'chad pa nyid du gsal bar mthong ba rgyun
[\[57a.5\]]chad par snang ba ni ma yin no/_/gang zhig mngon sum rtog pa dang bcas pa de'i gsal bar mthong ba rgyun mi 'chad de/_rnam par rtog pa'i shes pa nyid gsal bar snang ba can yin pa'i phyir ro/_/des na rtog pa dang bcas pa'i mngon sum gyis shes pa rgyun 'chad par mi 'gyur ro zhe na/_
[\[57a.6\]]'di la smras pa/_tha dad pa'i rigs kyi dngos po la rtogs pa skyes na/_rtog pa'i don las gzhan pa mthong ba ji ltar chod par mi 'gyur te/_tha dad pa'i dngos po la zhen pa mngon sum gyis shes pa ma yin pa'i phyir ro/_/de las gzhan pa gsal ba'i ngo bo nyid du shes pa med pa'i phyir ro/_/de la
[\[57a.7\]]gsal ba'i ngo bo yongs su gcod pa ni mngon sum yin la de la rgyun chad pa yod pa ma yin no/_/de'i phyir rnam par rtog pas chod kyang mthong ba rgyun chad par snang ba ni ma yin no/_/mgal me mthong ba bzhin dngos po'i/_/phyogs stobs ldan par 'dod na ni/_/de gzhan la yang mtshungs
[\[57b\]]
[\[57b.1\]]'gyur zhing /_/yi ge'ang cig car thos par 'gyur/_/zhes bya ba la/_'o na gal te rigs mi mthun pa'i rnam par rtog pas mthong ba la chod par gyur pa yin na yang mthong ba'i dngos po bar na gnas pa de stobs dang ldan pa ste/_mthong ba'i dngos po stobs dang ldan pa des ma mthong ba gsal
[\[57b.2\]]nas shes pa med pa'i phyir/_chod par gyur pa'i mthong ba mi nges pa yin te/_'di ltar mgal me myur du bskor ba mthong ba'i tshe bar na mthong ba yod na yang zil gyis mnan pa'o zhe na/_de lta na'o na gzhan du rigs mthun pa'i rtog pa la yang rtog pa med par mthong ba'i dngos po'i phyogs stobs
[\[57b.3\]]dang ldan pa de yod pa nyid kyi phyir mthong ba rgyun 'chad pa'i skabs med do/_/yang na khas blangs nas 'di skad du shin tu myur bar 'jug pa las tha mi dad par shes pa yin la/_dngos su ni rtog pas chod pa snang ba yin te/_myur ba la bar nub par gyur nas rgyun mi 'chad par rtogs pa'i phyir ro zhe na/_
[\[57b.4\]]gal te shin tu myur bas chod pa'i shes pa mchod par snang ba yin na ni myur bar brjod pa'i yi ge dag cig car snang ba can du thos par 'gyur ba las de ni yod pa ma yin no/_/de bas na myur ba'i rim pa ma chod par yongs su gcod pa'i rgyu ma yin no/_/'on te myur du brjod pa'i yi ge myur ba nyid
[\[57b.5\]]ni lhan cig thos pa'i rgyu mtshan ma yin pa'i phyir/_de la lhan cig gcod pa med do zhe na/_'dir lan brjod pa/_'dir ni cig car don kun dang /_/'dus can dbang rnams yod na yang /_/lnga po rnams kyi chod pa yang /_/chod med bzhin du snang ba'i blo/_/gang de ming gi mthar thug pa/_/skad
[\[57b.6\]]cig shes pa dang 'dre'i phyir/_/chad par snang can de ngo mtshar/_/de'i phyir blo ni cig car skyed/_/ces bya ba yin te/_gang dag shes pa cig car ma yin par skye bar 'dod pa'i lugs kyis/_gang du cig car snang ba der myur du 'jug pa rgyu yin par smra ba de la 'di skad smra bar bya ste/_yi ge dag myur
[\[57b.7\]]bar brjod na ji ltar cig car snang bar mi 'gyur/_'on te myur ba nyid de lta bur gyur pa de la med pa'i phyir/_cig car nges pa ma yin no zhe na/_'o na gang na yul ma lus pa mnyam par 'dus pa dang /_rnam par rtog pa bral bar ma gyur pa 'di na shin tu myur ba dang ldan pa med de/_gang gi tshe gur
[\[58a\]]
[\[58a.1\]]kum gyi byug pas nye bar byugs pa'i 'gro ba bzang mo'i ma mchus ro myang ba dang glu snyan pa nyan pa de'i tshe/_gzugs la sogs pa'i don dbang po thams cad dang cig car 'dus pa can gang yin pa'i dbang po rnams yod par gyur na yang /_mthong ba lnga pos shes pa re re la chod
[\[58a.2\]]pa de la de 'dra ba'i shin tu myur ba med pa'i phyir/_cig car ma yin par snang bar thal bar 'gyur ro/_/de bas na de ltar chod par gyur kyang blo gang zhig 'das pa'i rigs mthun pa mthong bas ma chod pa bzhin du snang ba'i blo de ni ming gi mthar thug pa yi ge'i yul can skad cig ma'i shes pas
[\[58a.3\]]chod pas/_rgyun chad par snang ba 'di ni shin tu ngo mtshar ba ste/_de'i phyir blo rnams ni cig car snang ba skye bar 'gyur ba yin te/_ji skad du bshad pa'i 'gal ba bzlog par mi nus pa'i phyir ro/_/de bas ni yid ni cig car 'jug pa'o zhes bya ba 'di gnas pa yin no/_/gzhan yang /_snang ba la ni khyad
[\[58a.4\]]med na'ang /_/bar bcas par med ji ltar rung /_/yid kyi rtog pa 'ba' zhig la'ang /_/rim pa 'dzin par mi 'gyur ro/_/zhes bya ba la/_'dir la la ru bar dang bcas pa ste/_gang na tha dad pa'i rigs kyi rtog pas chod pa'o/_/la lar ni bar med par snang ba ste/_gang na rigs mi mthun pa'i
[\[58a.5\]]rtog pas mchod pa yod par ro/_/des na bar chad dang bar med par mthong ba ji ltar snang ba khyad par med par 'gyur/_yid kyi rtog pa mthong ba dang bral ba 'ba' zhig yul la zhen par byed pa can myur du 'jug pa can yin pa'i phyir/_rim gyis 'dzin pa skye bar mi 'gyur ro/_/'o na gal te cig car shes pa
[\[58a.6\]]skye na/_ji ltar rung ba'i yul na gnas pa'i yul la mig phye bar gyur kyang res 'ga' snang ba med par 'gyur zhe na/_de la lan smras pa/_la lar kun du chags sems ldan/_/don nye ba la'ang 'dzin med gang /_/chags las gzhan skyed mi nus phyir/_/brtsad pa de ni gnyi gar mtshungs/_/zhes bya
[\[58a.7\]]ba la/_mngon par 'dod pa'i yul la lar kun du chags pa'i sems dang ldan pa'i skye bo mig dang 'brel pa'i don nye bar gyur pa 'dzin pa med pa gang yin pa/_yul gzhan la zhen pas bcom pa'i shes pa skyed pa'i nus pa can gyi shes pa gzhan skyed pa la nus pa med pa'i phyir te/_yul gzhan
[\[58b\]]
[\[58b.1\]]la gtod par mi nus pa'i sems kyis shes pa gzhan bskyed par ji ltar 'gyur/_gzhan yang bdag cag gnyi ga la brtsad pa mtshungs par 'gyur ro/_/'on te yid gcig yin pa'i phyir/_dbang po gcig la chags pa ni shes pa gtod par byed pa'i nus pa tha dad pa'i phyir gzhan du zhen
[\[58b.2\]]pa ni ma yin no zhe na/_de ltar na yang myur du 'jug pas yid kyis shes pa yang go rims med pa nyid du shes par 'gyur ro/_/'on te de la kun du chags pa chen po yod pa'i phyir/_cig car 'dzin pa'i shes pa ma yin no zhe na/_de lta na ni de la kun du chags pa tha dad pas nus pa bcom pa'i yid
[\[58b.3\]]ni shes pa skyed par byed pa ma yin no zhes ci'i phyir khas mi len/_'on te mgal mel rim par mthong ba skyes na yang /_cig car snang ba skye ba ste/_rim par snang ba can gyi rig pa rnams mtshams sbyar nas 'khor lor mthong ba skye ba'i phyir ro zhe na/_smras pa/_mgal me la sogs myur 'jig phyir/_/
[\[58b.4\]]rjes su 'gro bas bcom pa can/_/mig gi 'khor lor 'khrul byas kyi/_/de mthong mtshams sbyor bas ma yin/_/zhes bya ba ste/_shin tu myur bar 'jug pa'i mgal me la sogs pa'i rjes su 'gro ba bskor ba gang yin pa des bcom par byas pa can gyi dbang po mig ces bya ba 'khor lo'i rnam
[\[58b.5\]]par 'khrul nas skye bar 'gyur gyi/_'khor lor 'khrul pa de mgal me mthong ba mtshams sbyar nas skyes pa ma yin no/_/de bas na rnam par shes pa lnga cig car nyid du skye'o zhes bya bar gnas so/_/'on te don lnga po tsam la cig car snang ba 'khrul par khas len na ni/_de lta na dngos po ma lus pa'i
[\[58b.6\]]yul can cig car snang ba'i 'khrul par 'gyur ro/_/'on te dngos po thams cad pa'i yid kyi shes pa yang cig car mngon sum gyi rnam pa bzhin du 'khrul par khas len par byed do zhe na ma yin te/_rim pa med pa la tshad ma med pa'i phyir te/_cig car snang ba ni gsal bar gyur pa'i mngon sum
[\[58b.7\]]las shes par 'gyur gyi/_de las bzlog pa'i yid kyi shes pa la med do/_/gal te bzlog par mthong ba med par 'khrul bar rig na ni rig pa ma lus pa la thal ba 'di mtshungs so/_/de'i phyir cig car nyams su myong ba'i shes pa'i tshogs bzlog par rigs pa med pa'i phyir/_cig car
[\[59a\]]
[\[59a.1\]]ba'o zhes bya ba 'grub po/_/de bas na rtog pa dang bral ba nyid mngon sum yin no/_/de ltar mngon sum rtog pa med par rang gi gzhung gis bshad nas/_da ni gzhan gyi gzhung bkod nas bzlog par bya ste/_kha cig dbang skyes la sogs phyir/_/bus pa'i blo bzhin
[\[59a.2\]]rtog med dang /_/bus pa'i rtog med kyi rgyu yang /_/brda dman pa nyid yin smra ba/_/zhes bya ba la/_ha ri swa mi la sogs pa kha cig dbang po las skyes pa'i phyir dang /_sogs pa'i sgras nyams su myong ba'i rnam pas 'jug pa'i phyir zhes bya ba la sogs pa'i gtan tshigs kyi dbang po'i blo la
[\[59a.3\]]rtog pa yod pa ma yin par brjod pa yin te/_bus pa'i dbang po'i blo bzhin no/_/bus pa'i dbang po'i shes pa la rtog pa med pa ni brda 'dzin par mi nus pa rgyur smra'o/_/de dag gis ni rtog med phyir/_/bus pa'i mngon sum nyid du 'gyur/_/brda yi rgyu dang bral ba'i phyir/_/de ni phyis kyang mi
[\[59a.4\]]'gyur ro/_/zhes bya ba la/_de ltar rgol ba de dag gi gzhung gis bus pa rnams kyi shes pa mngon sum nyid du 'gyur ro/_/'on te bus pa'i shes pa ma lus pa rtog pa med pa nyid du 'dod do zhe na/_ma yin te/_gzhon nu ma'i rang gi don byed pa la snga phyi brtag par byed pa'i rtog pa yod do/_/'on te
[\[59a.5\]]de la rtog pa sngar med do zhe na/_'o na phyis kyang rtog pas skyed par mi byed de brda yongs su dpyod pa'i thabs med pa'i phyir ro/_/yongs su dpyod pa ni rtog pa yin pa'i phyir/_de yang bus pa la med na de ji ltar rgyu mtshan med par rtog pa skye bar 'gyur/_gal te brda la ma byang ba'i/_/yid yod des ni de
[\[59a.6\]]'dod na/_/de bzhin dbang skyes la yang 'gyur/_/'di lta bu 'di lhag ldan yin/_/zhes bya ba la/_'on te bus pa yang brda lam byang ba'i yid tha snyad la zhugs pa yod de/_brda la ma byang ba'i yid des ni brda byed pa'i phyir/_rtog pa de phyis yid las 'dod do zhe na/_de lta na 'o na ni dbang po las skyes
[\[59a.7\]]pa'i rig pa la yang bus pa rnams kyis rnam par rtog par 'gyur te/_bus pa'i dbang po las skyes pa'i blo brda 'dogs par rung bar brjod par bus pa'i phyir ro/_/'on te dbang po las skyes pa nyid kyi phyir bus pa'i dbang po las skyes pa'i blo rtog pa med pa'o zhe na/_de 'di 'dra ba dbang po las
[\[59b\]]
[\[59b.1\]]skyes pa'i rtags 'di ni 'brel pa nges pa med pa'i phyir/_lhag ma dang ldan pa ma yin nam/_yang na gal te bus pa'i dbang po las skyes pa'i shes pa rtog pa med pa yin pa de lta na yang tha snyad la byang ba'i lus dang ldan pa la mig la skyes pa can gyi shes pa rtog pa med par ci ltar shes te/_gnod
[\[59b.2\]]pa can gyi shes pas gzhag pa med na mi 'byung bar nges pa'i rtags med par dpe tsam gyis go bar byed pa ma yin pa'i phyir ro/_/'on te dbang pos nye bar blangs pa'i shes pa skye ba de ni nye bar gyur pa'i rnam pa 'dzin pa'i phyir/_'das pa dang ma 'ongs par nges pa dang bral ba'i phyir rtog pa dang
[\[59b.3\]]bral ba'o zhe na/_de 'das pa dang ma 'ongs pa'i ngo bo nyid nges pa dang bral ba 'di ji ltar grub/_snga ma dang phyi ma mngon du byed pa med pa'i phyir/_mngon du byed pa mngon sum ma yin na/_'o na ni rtags dbang po las skyes pa don med par 'gyur ro/_/mngon sum gyi shes par bya bas rtog pa med pa
[\[59b.4\]]yin te/_nye bar gyur pa mngon sum byed pa ni mngon sum gyis myong ba'i phyir ro/_/'on te mngon sum du byas pa'i rnam pa can du bus pa'i shes pa de las gzhan pa'i mngon du byed pa'i shes pa yang yin pa de bas na/_ji ltar rtog pa med par ma grub pa ma yin te/_dbang po las skyes pa'i phyir zhes
[\[59b.5\]]rjes su dpag pa las yin no zhe na 'dir smras pa/_bus pa la sgrub gang yin la/_/de nyid 'dir yang brjod par bya/_/dbang po'i blo dag mtshungs phyir ro/_/'dis ni myong sogs bshad pa yin/_/zhes bya ba la/_gang bus pa'i shes pa rtog pa med pa nyid sgrub par byed pa'i don mngon du
[\[59b.6\]]byed pa gang yin pa'i don mngon du byed pa tha snyad la byang ba'i rgyud las byung ba'i mngon sum la yang rtog pa med pa nyid grub par bya ba'i phyir/_sgrub byed du brjod par bya'i/_dbang po las skyes pa brjod pa 'dis ci zhig bya ste/_dbang po'i shes pa rnams dngos po mngon du byed par mtshungs pa'i phyir ro/_/
[\[59b.7\]]gang yang nyams su myong ba'i rnam pa 'jug pa'i phyir zhes bya ba'i rtags gzhan brjod pa de yang /_don mngon du byed pa'i mngon sum 'dis bsal bar 'gyur te/_rtog pa med pa nyid du grub pa'i phyir ro/_/'di ltar mngon du byed pa nyid la rtog pa med pas khyab la/_rtog pa med pa nyid ni rtog pa
[\[60a\]]
[\[60a.1\]]dang bcas pa dang 'gal ba'i phyir ro/_/yang na mngon du byed pa la ni rtog pa med pas khyab pa ste/_de'i phyir 'gal bas khyab pa dmigs pas rtog pa dang bral ba mthong ba'i bdag nyid ston par 'gyur ro/_/gal te rtog pa bkag pa nyid kyis mngon du byed par ston cing /_des
[\[60a.2\]]kyang mngon sum ston na ni/_'o na gal te rtog pa med pa nyid mngon du byed par grub na/_mngon du byed pas kyang mngon sum nyid sgrub pa'i phyir zla ba gnyis su rig pa yang mngon sum nyid du 'gyur ro zhe na/_ma yin te/_'khrul pa med pa zhes bya ba'i khyad par yod pa'i phyir ro/_/'o na 'khrul pa med
[\[60a.3\]]pa nyid yin mod rtog pa dang bral bas ci zhig bya zhe na/_ma yin te/_gzhan gyi lugs la ltos nas khyad par du nye bar bkod pa'i phyir ro/_/de skad du yang mtshan nyid khyad par du byas pa ni gzhan gyi lugs la ltos pa ste/_thams cad rtog pa med pa nyid dang thams cad 'khrul pa med pa'i shes
[\[60a.4\]]pa nyid do zhes bshad do/_/slob dpon gyis 'khrul ba med par yang dmigs kyis dgar bas rab rib bcas pa zhes bya ba phyis 'chad par 'gyur ro/_/yang na dbang po la brten nas 'jug pa'i phyir/_dbang po la brten pa'i shes pa ni mngon sum ste/_de'i phyir mngon du byed par shes par bya
[\[60a.5\]]ste/_shes pa thams cad mngon du byed cing 'jug pa ni rtog pa med pa nyid do/_/yang na 'dis yul la khyab pa'i phyir mngon sum ste/_yul gyi ngo bo nyid la khyab pa yang mngon du byed pa nyid yin pa'i phyir/_dbang po las skyes pa ma lus rtog pa dang bral ba can no/_/yang na slob dpon ma 'khrul
[\[60a.6\]]bar bzhed pa ma yin te/_rtog pa dang bral ba nyid do zhes bya bas mtshan nyid bshad do/_/'o na ji ltar zla ba gnyis su snang bar ldog par 'gyur zhe na/_ma yin te/_thams cad mngon du byed pa mngon sum yin pa'i phyir ro/_/zla ba gnyis su snang ba yang gnyis su gsal bar yongs su gcod pas
[\[60a.7\]]mngon sum kho nas yin pa'i phyir/_gang du mngon du byed pa der de mngon sum ste/_phyi rol gyi zla ba mthong ba la ni mngon du byed pa po ma yin la/_de la ltos nas 'khrul pa'o/_/'di ltar snang bar gyur ba'i zla ba gnyis kyi rnam pa las ma gtogs pa'i phyi rol pa de na med pa'i phyir/_rtog pas
[\[60b\]]
[\[60b.1\]]gzhag pa'i phyi rol la ltos nas rig pa 'khrul par brjod kyi/_de kho na nyid du snang ba 'khrul bar srid pa ma yin no/_/de skad du yang yid ni shes pa'i yul yin pa'i phyir 'khrul pa ni ma yin no zhes gsungs so/_/de dag gis ni mngon du byed pa nyid kyis mngon sum rtog pa dang bral bar
[\[60b.2\]]grub pa'o zhes bya ba 'di gnas pa yin no/_/gzhan yang /_khyad par dang ni khyad par gzhi/_/'brel pa 'jig rten gzhung lugs ni/_/gzung ste de dag bsdoms nas su/_/de ltar rtogs te gzhan du min/_/dper dbyug can bzhin rigs sogs kyi/_/bye brag dpyod pa med phyir ro/_/de ltar
[\[60b.3\]]sbyor ba dag med pas/_/de phyir 'di la rtog pa'ang med/_/ces bya ba la/_khyad par du gyur pa'i rigs la sogs pa rnams dang /_rdzas khyad par can du gyur pa'i rdzas 'dzin pa ni rtog pa ste/_rna cha la sogs pa so so'i khyad par dang /_lha sbyin la sogs pa khyad par can de dag ldan pa'i rang
[\[60b.4\]]bzhin nam 'phrod pa 'du ba'i ngo bo nyid kyis 'brel pa mchog la sogs pa kha cig la 'dzin pa dang /_'jig rten pa'i lugs rnam par gzhag pa yang nges pa ste/_'di ltar 'brel pa khyad par med na yang rna ba'i bug pa la 'phyang bas rna cha can no zhes tha snyad 'dogs kyi/_mgrin par btags
[\[60b.5\]]pa la ni ma yin no/_/dus phyis 'byung ba'i rtog pa skyes pa gang yin pa dran pa dang brjod pas tha snyad kyi dus su bsdoms nas de ltar khyad par gyis khyad par can du gyur par rtogs kyi/_gzhan du ni ma yin te/_tha snyad kyi dus na dran pa ma rtogs par rtogs pa yod pa ma yin no/_/dper na sngar
[\[60b.6\]]sbyin na gzung zhing khyad par dbyug pa yang bzung nas de dag 'brel par yang bzung ste/_lag pas bzung ba'i dbyug pa nyid kyis dbyug pa can zhes brjod pa la sogs pa 'jig rten pa'i lugs rnam par gzhag pa gzung na dbyug pa can no snyam pa'i rtog pa skye bar 'gyur ba bzhin no/_/rigs
[\[60b.7\]]dang yon tan dang bya ba rnams ni gsal ba'i ngo bo nyid las tha dad par mthong ba med pa'i phyir/_rigs la sogs pa de dang ldan pa de dang lhan cig sbyor ba med de/_sbyor ba med pa de nyid kyi phyir dbang po las skyes pa'i lus can 'di la rtog pa yang med par 'gyur te/_'di ltar tha dad par snang ba can
[\[61a\]]
[\[61a.1\]]gyi sbyor ba yin nam/_tha mi dad par snang ba can gyi yin grang na/_de la gal te tha dad pa med par yongs su bcad pa'i don sbyor ba yin na/_de lta na ni tha dad pa med par mthong ba can de gcig pa nyid kyi phyir sbyor ba med de/_sbyor ba ni dngos po gnyis la ltos pa'i phyir ro/_/'on
[\[61a.2\]]te tha dad par snang ba can gyi don gnyis sbyor na ni de'i tshe yang phan tshun tha dad par mthong ba'i phyir/_shin tu yang sbyor ba med par gsal ba'i phyir sbyor ba bden pa ma yin no/_/yang rdzas la sbyor ba yod du chug kyang rigs la sogs pa la ni so sor tha dad par snang ba med pa'i phyir/_rigs
[\[61a.3\]]dang ldan pa la sogs pa rnams sbyor ba med de/_gsal ba'i ngo bo nyid las tha dad par rigs dang yon tan dang bya ba rnams shes pa ma yin pa'i phyir ro/_/rigs dang rigs dang ldan pa la sogs pa tha dad par ma mthong ba nyid kyi phyir sbyor ba ma yin nam zhe na/_de ni ma yin te/_tha dad pa dag
[\[61a.4\]]tha mi dad par 'byung ba ma yin no/_/'on te dus dang yul mtshungs pa can gcig tu snang ba'o zhe na/_ma yin te/_dus dang yul mtshungs pa can gyi rol sogs pa rnams tha dad par snang ba'i phyir ro/_/yul tha dad pa can yin yang ngo bo nyid tha dad par shes pa nyid kyis tha dad pa yin gyi/_yul
[\[61a.5\]]dang dus tha dad pas ni ma yin no/_/gal te yang de la ngo bo tha dad par khas mi len na ni/_'o na yul la sogs pa tha dad kyang tha dad par shes pa ni ma yin no/_/'o na gal te mthong ba dag pas rigs la sogs pa dag mi shes pa de lta na yang mthong ba'i dus phyis rjes su 'gro ba can gyi shes pas
[\[61a.6\]]gsal ba'i ngo bo nyid las tha dad pa'i rigs pa la sogs pa shes pa ma yin nam/_'di ltar dpag tu med par tha dad pa can gyi gsal ba rnams la ba lang zhes bya ba de nyid du shes pa yin gyi/_ba lang ngo snyam pa'i shes pas rang bzhin phan tshun tha dad pa can gsal ba ston pa'o zhes brjod
[\[61a.7\]]par rigs pa ma yin te/_de dag ngo bo nyid tha dad pa'i phyir ro zhe na/_smras pa/_rjes 'gro can gyi rnam shes gang /_/de yang sgra dang gsal bar snang /_/kha dog dbyibs yig rnam pa yis/_/stong pa ba lang nyid du brjod/_/ces bya ba la/_mthong ba'i dus phyis rjes su 'gro ba can gyi
[\[61b\]]
[\[61b.1\]]shes pa gang yin pa de la gsal ba la gnas pa'i spyi gzhan du gyur pa snang ba ni ma yin no/_/de bzhin du rjes su 'gro ba'i ngo bo nyid can rigs kyi lugs kyang snang ba yin no/_/rnam par shes pa brjod par byed pa'i sgra snang ba dang /_gsal ba'i ngo bo nyid du snang ba can de ni/_de la sgra med par
[\[61b.2\]]spyi gzhan rtogs par mi 'gyur ba ma yin nam/_'on te sgra'i shes pa spyi'i rnam par rtog pa shes pa skye la/_spyi'i rnam pa ni rigs las yin gyis/_gsal ba las ni ma yin no zhe na/_sgras brjod par bya ba skyes pa can gyi mthong ba skyes pa ni yongs su mthong ba'i kha dog dang /_dbyibs dang
[\[61b.3\]]snang ba'i rnam pa nges pa can du shes par bya ba ma yin nam/_mi gsal ba dang kha dog dang bral ba'i rjes su 'brang ba'i spyi gzhan snang ba ma yin te/_kha dog la sogs pa'i rnam pa tsam rjes su 'brang ba can gyi blo nyams su myong bar 'gyur ro/_/'on te spyi mi gsal ba kha dog dang dbyibs kyi
[\[61b.4\]]rnam pa can nyid yin na/_de ji ltar sgra dang 'brel pa'i shes pa spyi nges par byed pa ma yin zhe na/_kha dog sngon po la sogs pa dang /_dbyibs shes par bya ba'i cha byad dang /_yi ge ba la sogs pa'i rnam pas stong pa rjes su 'gro ba'i ngo bo nyid can ba lang nyid du brjod par bya na/_de ji ltar rnam
[\[61b.5\]]pa gzhan can gyi gzhal bya gzhan gyi rnam pa can gyi shes pas mthong bar 'gyur/_de'i phyir spyi snang ba ma yin te/_rjes su 'brang ba 'di ba lang ngo snyam pa ni ming tsam yin no/_/ming nyid kyang tha mi dad pa'i don med par ji ltar 'gyur zhe na/_ma yin te/_don gcig byed par mtshungs pa'i phyir/_
[\[61b.6\]]ming tsam gcig tu byed pa'i phyir ro zhes le'u dang por bstan to//_//yang na yongs su dpyod pa'i shes pa nyid mtshungs pa yin gyi/_don la mtshungs pa yod pa ma yin no/_/'on te sgra'i rjes su 'brang ba can mthong ba skyes pa ni mi gsal ba'i rnam pa myong bar gyur pa spyi
[\[61b.7\]]yin mod kyi/_kha dog la sogs pa dang bral bar bye brag pas bstan pa ni ma yin te/_de mi gsal ba'i phyir ro zhe na/_smras pa/_de nyid mtshungs pa nyid yin yang /_/mig gi spyod yul du snang min/_/snang ba gnyis ni med phyir yang /_/blo yi tha dad rnyed par dka'/_/zhes bya ba la/_
[\[62a\]]
[\[62a.1\]]gang zhig rjes su 'gro ba can gyi shes pa la sngon po la sogs pa'i ngo bo nyid mi gsal bar snang ba'i rnam pa de nyid mtshungs pa'i ngo bo nyid du khas len par gyur kyang /_gsal ba'i ngo bo nyid mig gi spyod yul du mi gsal ba'i rnam pa can 'di mthong ba ma yin no/_/
[\[62a.2\]]de'i phyir mig gi yul du ma shes pa'i spyi'i rang bzhin rigs su ji ltar 'gyur te/_'on kyang shes pa las tha mi dad pa'i phyir mi gsal ba ni khyad par gyi ngo bo nyid yin no/_/ci ste don tsam thams cad la spyi dang khyad par gyis mthong bar 'gyur pa thams cad kyi blo nyams su myong ba ma yin
[\[62a.3\]]nam/_de yang spyi dang khyad par gyi rnam pa can gyi gzhal bya med par skye ba thob par mi nus te/_de lta bu ni rig pa'i chos yin te/_gang phyi rol na gnas pa'i yul mthong ba'o/_/gal te yang rigs med par de'i rnam pa can gyi blo skye na/_ji ltar bdag nyid la gnas pa'i phyi rol du snang ba spong
[\[62a.4\]]bar mi 'gyur zhe na/_de ni snying po med pa ste gang gi phyir/_dbang po las skyes pa'am rtog pa'i blo rjes su 'gro ba dang ldog pa'i rnam pa can gyi ngo bo nyid kyis tha dad pa rnyed pa ma yin te/_spyi dang spyi ma yin pa'i rnam pa can gyi snang ba gnyis med pa'i phyir ro/_/'di ltar rnam pa gnyis su snang ba
[\[62a.5\]]can dbang po las skyes pa'i blo yin nam/_rtog pa'i blo yin grang na/_de la dbang po las skyes pa ni ldog pa dang rjes su 'gro ba snang ba can ma yin te/_mthong ba ni gsal ba nyid du thun mong ma yin pa'i rnam pa yongs su gcod pa'i phyir ro/_/mig las skyes pa'i rig pa gsal ba'i ngo bo nyid
[\[62a.6\]]las lhag pa'i spyi'i ngo bor shes pa ma yin pa'i phyir dang mi snang bar gyur pa'i ngo bo nyid yul ma yin te/_thal ches pa'i phyir ro/_/'on te rtog pa'i blo rnam pa gnyis 'dzin pa yin no zhe na/_de ni ma yin te/_de la mi gsal ba'i ngo bo nyid kho na nyams su myong ba'i phyir ro/_/rtog pa la gsal ba'i
[\[62a.7\]]rnam pa snang ba ni ma yin te/_de bas na blo 'di yang rnam pa gnyis su snang ba 'dzin pa ma yin la/_de lta bas na gsal ba las tha dad pa'i rigs mthong ba med par bstan to/_/'on te 'phrod pa 'du ba'i stobs kyis gsal ba las tha dad pa'i rigs tha dad par shes pa ma yin te/_dper na
[\[62b\]]
[\[62b.1\]]gzhi khyad par gyi gzugs nye bar gyur na de'i rang bzhin nyid du shel sgong la snang ba yin gyi/_gzhi'i gzugs las tha dad pa shel la mi snang bar shes pa bzhin no zhe na/_smras pa/_dbang pos 'phrod 'du 'dzin med phyir/_/'brel pa mthong ba med par gnas/_/zhes bya ba la/_'phrod pa
[\[62b.2\]]'du ba ni dbang po'i spyod yul las 'das pa'i phyir/_dbang pos mi 'dzin pa'i phyir/_rigs la sogs pa rnams kyi 'brel pa ma mthong bar nges pa ste/_'di ltar 'phrod pa 'du ba dbang po las 'das par pha rol gyis khas blangs pa'i phyir/_mthong ba dang reg pa las 'das pa'i 'phrod
[\[62b.3\]]pa 'du ba ji ltar bdag nyid kyis rigs tha dad par snang ba 'joms par 'gyur/_btsod la sogs pa'i tshon rtsi ni rang nyid myong bar gyur pas snam bu'i ngo bo nyid tha dad par mthong ba 'joms par 'gyur ro/_/'on te gzigs gzan gcig pu 'phrod pa 'du ba dbang po las 'das par 'dod
[\[62b.4\]]la/_rigs pa can gyi dbang po'i spyod yul du 'dod de/_'di ltar snal ma la snam bu'o snyam du mig las byung ba'i shes pa skye'o zhe na/_de yang mdzes pa ma yin te/_gang gi phyir/_snal ma 'di yang snam bu sogs/_/sgra 'di rnams kyang rang gis byas/_/zhes bya ba ni 'jig rten la snal ma
[\[62b.5\]]la snam bu dang /_yal ga la sdong po'o snyam pa'i blo med de/_de'i phyir blo 'di lta bu med pa'i phyir/_ji ltar 'phrod pa 'du bar shes/_'o na ci zhe na/_rigs pa can rang nyid mi bden pa'i lta ba la goms pa kho nas snal ma la snam bu'o zhes bya ba la sogs pa'i sgra byas pa'o/_/'o na ji ltar
[\[62b.6\]]'jig rten na grags she na/_/'jig rten ba lang la rwa zer/_/rwa la ba lang 'jig rten min/_/zhes bya ba la/_'jig rten pa ni ba lang la rwa yod pa dang /_sa'i steng na sdong po dang 'khru shing yod do zhes grags pa yin gyi/_rwa la ba lang dang lcug ma rnams la sdong po yod do snyam du 'jig
[\[62b.7\]]rten pas rtogs pa ni ma yin na/_de ji ltar rtogs pa dang bral bar 'phrod pa 'du bar rjes su dpog pa yin/_'on te ba lang gi rwa zhes rtogs par bya ba'i rgyu yin te/_rgyu med na yul tha dad par 'jug pa mngon sum du rigs pa ma yin pa'i phyir/_ba lang 'di la rwa yod do zhes bya bar/_
[\[63a\]]
[\[63a.1\]]yongs su gcod pa'i rgyu can 'phrod pa 'du bar 'gyur ro zhe na/_smras pa/_lhag pa'i yan lag pa min can/_/tha dad dmigs su med phyir ro/_/zhes bya ba la/_'phrod pa 'du ba med kyang 'dir mthong ba dmigs pa nyid de/_dper na nyi ma nub pa'i tshe ri'i rtse mor snang
[\[63a.2\]]byed song ngo zhes bya bar rtogs pa bzhin no/_/gang la ba zhes bya ba'i ming yod pa de ni rwa dang nog dang lkog shal gyi yan lag gi khyad par de dag dang bral bar mi dmigs pa'i phyir/_ba lang la rwa yod do zhes blo skye bar 'gyur gyi/_rwa la sogs pa'i yan lag gi tshogs tha dad pa'i ba lang yod
[\[63a.3\]]pa ma yin te/_gang la rwa gnas pa de ba lang gi rwa 'di yin no snyam pa ma yin no/_/rten dang brten pa'i dngos po ni rtogs pas bzhag pa nyid do/_/snal ma de dag las snam bu 'di byas pa'o zhes bya ba'i rtogs pa rab tu grags pa ma yin nam/_snam bu mthong ba na snal ma tshogs pa
[\[63a.4\]]las gzhan pa'i snam bu yod pa ma yin la/_gnod pa can bstan pa med par 'khrul pa'i shes pa'o zhes brjod par mi nus te/_de'i phyir rtogs pa 'di'i yul snal ma dang snam bu'i khyad par yod pa yin no/_/ci'i phyir snal ma'i tshogs pa snam bu yin no snyam sems na/_smras pa/_
[\[63a.5\]]snal ma de rnams kyis snam bu/_/'di zhes snal ma 'dus byas la/_/phyi ma 'bras bu brjod pa ste/_/nam yang dus gcig pa ma yin/_/zhes bya ba la/_snal ma'i sgras ni snam bu'i sngon rol gyi gnas skabs la brjod de/_dus phyis 'byung ba'i tshe bgo ba la sogs pa'i dgos pa byed
[\[63a.6\]]pa la snam bu'i sgras brjod do/_/des na snal ma de rnams kyi snam bu 'di yin no zhes bya ba'i dag ni/_phyis snal ma rnams tha ga pa la sogs pas 'dus byas pa snam bu nus pa de las byung ba 'bras bur brjod pa yin gyi/_nam yang snal ma'i dus mtshungs pa can du snam bu la sogs pa 'bras bur
[\[63a.7\]]brjod pa ni ma yin no/_/de bas na snal ma dang snam bu dag rten dang brten pa'i dngos po ma yin no/_/'o na gal te gang gi tshe snal ma yin pa de'i tshe snam bu ma yin la/_gang gi tshe snam bu yin pa de'i tshe snal ma ma yin te/_rgyu dang 'bras bu dag dus tha dad pa'i phyir ro/_/de ltar na snal ma'i dus na
[\[63b\]]
[\[63b.1\]]snam bu dang bral ba'i phyir 'di dag ni snal ma'o 'di ni snam bu'o zhes rtogs pa ji ltar 'gyur zhe na/_de ni bden pa ma yin te gang gi phyir/_'ga' zhig sgra rten ston pa na/_/rgyu ru nye bar 'dogs pa 'am/_/snal ma gcig ni gses nas kyang /_/'bras la snal ma zhes 'jug 'gyur/_/zhes bya ba
[\[63b.2\]]la/_snal ma'i 'bras bu ni snam bu nyid de de'i tshe snal ma med do/_/sngar snal ma rgyu yin pas btags nas snal ma'i shes pa dang snal ma'i sgra 'bras bu snam bu la skye'o/_/'jug par 'gyur te 'di ltar sngar gyi snal ma dran nas 'di dag snal ma'o zhes rtogs kyi gzhan du ni ma yin no/_/snal
[\[63b.3\]]ma re re nas gses nas kyang snal ma'o zhes bya bar 'jug par 'gyur ro/_/ci zhig bya zhe na/_snam bu la/_snal ma'i sgra'i rten bstan par bya ba'i phyir te/_'di ltar snal ma de nyid bsdus nas khyad par can gyi dus su son pa na snam bu zhes brjod do/_/de'i phyir dmag dang nags bzhin du snam bu
[\[63b.4\]]ni kun rdzob tu yod pa nyid yin gyi/_/don dam par snal ma las tha dad pa'i snam bu yod pa ma yin no/_/'o na gal te snal ma las tha dad pa'i snam bu med na ji ltar snam bu'i sgra 'jug par 'gyur te/_phyi rol gyi rgyu mtshan med par brjod pas 'jug par nus pa ma yin pa'i phyir ro zhe na/_
[\[63b.5\]]de ni rigs pa ma yin te gang gi phyir/_phan gdags phan 'dogs byed nyid dam/_/ris chad mthong ba med pa nyid/_/ces bya ba la/_snam bu'i sgra'i rgyu mtshan yin par blta bar bya'o/_/tha ga pa la sogs pa'i grogs byed pas phul du byung ba can gyi snal ma rnams phan tshun phan gdags par bya
[\[63b.6\]]ba dang phan 'dogs par byed pa gang yin pa de ni snam bu'i sgra'i rgyu yin pa'i phyir snal ma de nyid phan gdags par bya ba dang phan 'dogs par byed pa'i dngos por gnas pas bgo ba la sogs pa'i dgos pa nye bar bsgrub pa ni snam bu'i sgra'i rgyu mtshan yin no/_/yang na snal ma rnams
[\[63b.7\]]la ris su chad pa ma mthong ba 'di ni snam bu'i tha snyad kyi rgyu yin te dper na thag bzangs la sogs pa phan 'dogs pa med na snal ma dag phan tshun rnam par chad nas khyer bar byed kyi/_snam bu'i dus na ni de ltar ma yin pa'i phyir ris su chad pa mthong ba med pa nyid bum pa'i sgra'i rgyu yin gyi
[\[64a\]]
[\[64a.1\]]don gzhan du gyur pa'i yan lag can ni ma yin no/_/de ltar yin du chug na gal te snal ma dang bral ba'i rdzas bum pa'i sgra'i rgyu med pa de lta na snal ma la bum pa'i sgra nye bar 'dogs par 'gyur te/_dper na skyes bu la seng ge'i sgra bzhin te/_rtsal che ba la dpa' ba la sogs
[\[64a.2\]]pa'i yon tan gyi rgyu yod kyang seng ge'i sgra ni dngos su ma yin te seng ge'i rigs med pa'i phyir ro/_/de bzhin du phan gdags dang phan 'dogs pa'i dngos po'i rgyu mtshan yod kyang snal ma la snam bu'i sgra ni dngos su mi 'gyur te de'i yan lag can med pa'i phyir ro zhe na 'dir smras pa/_dang po
[\[64a.3\]]brda'i spyod yul gang /_/'khrul med can gyi shes pa dngos/_/zhes bya ba la/_gang zhig dang po'i brda'i spyod yul gyi dngos po de ni dngos yin te 'khrul pa med pa'i shes pa'i yul yin pa'i phyir dngos po gang la shes pa mi 'khrul pa yod pa de ni dngos yin par 'jig rten du grags la/_/gang
[\[64a.4\]]la dang po brdar byas pa'i dngos po dang chos mthun pas de nyid du sgro 'dogs pa las rtogs pa de ni nye bar btags pa ste 'khrul pa'i shes pa'i yul yin pa'i phyir ro/_/snam bu'i sgra ni snal ma nyid bgo ba la sogs pa'i bya ba byed pa nyid dang por brdar byas nas ma 'khrul pa'i shes pa skyed
[\[64a.5\]]par byed pa'i phyir dngos yin no/_/'on te don dam pa'i dngos po med pa'i phyir snam bu'i sgra nye bar btags pa nyid yin na ni/_de lta na sgra rnams thams cad nye bar btags pa ste yod pa'i dngos po yul du byed pa med pa can yin pa'i phyir ro zhes le'u dang por bstan to/_/'on te rigs la
[\[64a.6\]]sogs pa rnams rjes su dpag pas yod par shes pa ste/_ji ltar dbyug pa can du mtshungs pa'i rgyus skyes bu tha dad pa la yang dbyug pa can zhes bya ba'i blo mtshungs pa'i rnam pa can du 'gyur zhing /_nag mo la sogs pa yang phan tshun tha dad pa'i ngo bo nyid la ba lang zhes bya ba'i blo
[\[64a.7\]]rnam pa mtshungs pa can yod pa de'i phyir rnam par mtshungs pa can mthong bas dpag par bya bar rigs gsal ba tha dad pa dpag tu med pa la yod par nges so zhe na/_'dir smras pa/_dngos po las ni tha dad can/_/rigs sogs la ni rjes dpog med/_/dbyug pa la sogs
[\[64b\]]
[\[64b.1\]]kun rdzob las/_/thams cad du ni tha snyad 'dogs/_/zhes bya ba la/_dngos po rang gi mtshan nyid las tha dad pa ste/_rigs dang yon tan la sogs pa yan gar ba 'dzin pa'i rjes su dpag pa med de/_'di ltar rnam pa gcig pa can gyi brjod pa'am/_rigs pa yod pa nyid kyis rigs
[\[64b.2\]]bstan pa'o zhes brjod de/_brjod pa dngos po yod pa'i rgyu mtshan can ni ma yin te/_dngos po thams cad la dbyug pa la sogs pa tha snyad 'dogs pa dbyug pa la sogs pa kun rdzob kho na las dbyug pa can du 'dogs so/_/de bas na gal te rtog pas mthong ba'i spyi'i rgyu la brten nas
[\[64b.3\]]ba lang gi gsal ba la rnam pa mtshungs pa can du brjod pa de lta na ni grub pa la sgrub pa yin no/_/'on te rgyu rigs la sogs pa yod pa nyid la brten nas mtshungs pa'i rtogs pa sgrub na/_de lta na ni dpe bsgrub byas stong par 'gyur te/_dbyug pa can no snyam pa'i rtogs pa dbyug pa'i rgyu
[\[64b.4\]]can nyid du rigs pas ma yin te/_dbyug pa can gyi sgra dbyug pa'i rgyu can nyid yin na srog chags thams cad dbyug pa can du 'gyur ba'i phyir te/_tha dad par khyad par med pa'i phyir ro/_/'on te dbyug pa dang 'brel na dbyug pa can yin pa'i phyir thal ches pa ma yin no zhe na/_'brel
[\[64b.5\]]pa yang 'brel pa can gyi shes pa'i shes bya ma yin pa'i phyir/_'brel pa la yang 'brel ba gzhan rtogs par 'gyur bas de bzhin du 'brel pa thug pa med par 'gyur ro/_/'on te 'brel pa med par yang 'brel pa dang 'brel pa can du shes pa de lta na ni 'brel pa'i 'brel pa rtog pas
[\[64b.6\]]gzhag par 'gyur te/_de'i phyir 'brel pa gzhan med kyang 'brel pa'i 'brel pa can rtog pa ji lta ba de bzhin du dngos po dag gi 'brel pa med kyang rtog pas mthong ba nyid kyi 'brel par 'gyur ro/_/de bas na kun rdzob nyid kyi rgyu mtshan las dbyug pa can zhes bya ba'i tha snyad 'dogs pa'i
[\[64b.7\]]phyir thal bar 'gyur ba de nyid yod pa yin no/_/'on te dbyug pa dang ldan pa bden pa nyid yin gyi/_rtog pas btags pa ma yin no zhe na/_de ni bden pa ma yin te/_dbyug pa dang skyes bu las ma gtogs pa'i ldan par snang ba ma yin pa'i phyir dang /_dbyug pa dang skyes bu dag ni mtshungs
[\[65a\]]
[\[65a.1\]]par ldan pa'i phyir/_ji ltar skyes bu dbyug pa dang ldan pa'o snyam du rtogs pa de bzhin du dbyug pa skyes bu can no snyam du yang 'gyur ba yin no/_/yang na rnam pa gnyis snang ba na dbyug pa dang skyes bu phan tshun ldan pa'o zhes pa'i blo skye bar 'gyur ba las/_de dag la khyad par
[\[65a.2\]]dang khyad par can gyi dngos po yod pa ma yin no/_/'on te phan 'dogs par byed pas dbyug pa gtso bo'o zhe na/_de lta na ni phan 'dogs pa dang phan gdags pa brtags te bzhag pa tsam yin pa'i phyir/_kun rdzob nyid de la dbyug pa can gyi sgra'i rgyur 'gyur te/_phan gdags pa dang
[\[65a.3\]]phan 'dogs pa'i dngos po de yang mthong ba dang reg pa las 'das pa ste/_de'i phyir dbyug pas khyad par can du gyur pa'i dus na dbang po'i yul ma yin no/_/gzhan yang skyes bu so so la dbyug pa yang tha dad pa nyid yin na/_de ji ltar tha dad pa'i dbyug pa las tha mi dad pa'i rnam pa can
[\[65a.4\]]gyi dbyug pa can rtogs par 'gyur/_de bas na tha dad pa nyid rmo ba dang bzho ba'i bya ba tha mi dad par shes par gyur nas dbyug pa bzhin tha mi dad pa'i tha snyad kyi rgyur yod pa yin te/_'di ltar gsal ba so so ba la 'gro ba'i bya ba'am/_dkar po'i yon tan tha dad pa yin yang rdzas la tha mi dad pa'i
[\[65a.5\]]rtogs pa dkar po'o snyam pa dang 'gro ba'o snyam du grangs ji lta ba bzhin du rtogs kyi/_de la rigs rgyu mtshan can gyi shes pa skye ba ni med do/_/'on te yon tan dkar po dang las 'gro ba de la dkar po nyid 'gro ba nyid kyi spyi grangs bzhin du yod de/_rtogs pa tha mi dad pa 'di de'i rgyu mtshan can
[\[65a.6\]]yin no zhe na/_de ni med de dkar po nyid kyi rigs rdzas la gnas pa ma yin gyi/_'on kyang yon tan dkar po la yod pa yin na gzhan la 'jug pa rigs kyis skyed par byed pa ma yin te/_'brel pa med pa'i phyir ro/_/'on te rdzas la yon tan dkar po gnas la/_yon tan dkar po la
[\[65a.7\]]dkar po nyid kyi rigs gnas pa'i phyir/_/'brel pa po dang 'brel pa las rtogs pa 'jug par 'gyur ro zhe na/_'brel pa dang 'brel pa la sogs pa skye na dngos po thams cad la brgyud nas 'brel pa yod pa'i phyir/_thams cad kyi thams cad du shes pa skyed par 'gyur ba'i phyir/_'di dag
[\[65b\]]
[\[65b.1\]]ni ci yang ma yin no/_/de lta bas na dbyug pa la sogs pa las kyang rtogs pas bstan pa'i tha dad pa nyid las dbyug pa can zhes tha snyad 'dogs kyi/_don dam par dbyug pa'i rgyu mtshan can ma yin pa'i phyir/_dbyug pa can gyi dpe la tha dad pa nyid can gyi dngos po'i rgyu can gyi shes pa ma
[\[65b.2\]]grub pa de bas na dpe bsgrub bya dang bral ba yin no//_//tshad ma rnam 'grel gyi 'grel pa/_bam po brgyad pa/_da ni ma nges pa nyid du bstan par bya ba'i phyir/_smras pa/_dngos po khang bzangs phreng sogs kyi/_/sgra rnams kyang gzhan la ltos min/_/zhes bya ba la/_
[\[65b.3\]]rdzas la sogs pa dngos po drug po rnams la dngos po'i sgra dang /_khang bzangs kyi phreng ba dang nags kyi tshogs la sogs pa la sgra 'jug par 'gyur yang /_rgyu mtshan gzhan la ltos pa ni ma yin te/_rdzas la sogs pa'i dngos po rnams la dngos po nyid ces bya ba'i rigs gzhan yod pa ma
[\[65b.4\]]yin pa'i phyir/_rigs ni dngos po gsum la 'phrod pa 'du ba'i phyir ro/_/khang bzangs ni rdzas ma yin la/_de ji ltar de la phreng ba nyid kyi rigs yod par 'gyur na/_de bas na sgra de dag ji ltar gzhan la ma ltos par 'jug par 'gyur ba de bzhin du ba lang la sogs pa'i sgra yang yin pa'i
[\[65b.5\]]phyir/_ba lang nyid kyi rigs med pa'o/_/'o na gal te khang pa'i rdzas ma yin te/_rigs mi mthun pa shing dang so phag la sogs pa rnams rdzas mi rtsom pa'i phyir/_shing la sogs pa dang ldan pa khang bzangs yin no zhe na/_de smras pa/_gal te ldan pa khang pa na/_/de yi phreng ba de ci
[\[65b.6\]]yin/_/rigs yin na khang pa gcig kyang /_/phreng ba zhes brjod shing bzhin du'o/_/rigs la rigs ni med pa'i phyir/_/phreng ba la de'i sgras cir 'gyur/_/zhes bya ba la/_khang pa ni ldan pa gcig dang ldan pa ni ma yin te/_lcags dang shing dang so phag la sogs pa'i ldan pa mang ba'i phyir
[\[65b.7\]]ro/_/yang na gal te khang pa ldan pa gcig par khas len na/_khang pa de rnams kyi phreng ba ci zhig tu 'gyur/_rdzas ni ma yin te/_de'i yon tan khang pa la ni 'jug pa'i phyir ro/_/yon tan ma yin zhing las kyang ma yin te/_de dag rdzas la 'phrod pa 'du ba'i phyir dang /_khang pa ni rdzas
[\[66a\]]
[\[66a.1\]]ma yin pa'i phyir ro/_/'on te khang bzangs kyi phreng ba rigs su khas len te/_'di ltar rigs ni dngos po gsum la 'jug pa can du 'dod do zhe na/_'o na ni khang pa gcig la yang phreng ba zhes brjod par 'gyur te/_dper na shing gcig la shing gi sgrar brjod par
[\[66a.2\]]bya ba bzhin no/_/gzhan yang khang bzangs la sogs pa'i phreng ba rnams mang po la phreng ba de'i sgra phreng ba 'di dag go zhes bya ba 'jug par 'gyur ro/_/'on te phreng ba la yang rigs la brten nas phreng ba'i sgra 'jug go zhe na/_de yang ma yin te/_rigs la rigs med pa'i phyir te/_phreng
[\[66a.3\]]ba'i rigs la rigs gzhan khas len par mi nus pa'i phyir ro/_/khas len na yang phreng ba'i rigs kyi rigs la yang rigs kyi tha snyad yod par 'gyur ba'i phyir/_de la yang rigs gzhan yod pas thug pa med par 'gyur ro/_/gal te yang rigs phreng ba yin no zhe na/_de lta na ni phreng
[\[66a.4\]]ba chen po'o zhes bya bar ji ltar phreng ba la sogs pa chen por bstan pa shes par 'gyur te/_chen po ni rdzas la 'phrod pa 'du ba'i phyir ro/_/'on te rdzas dang 'phrod pa 'du ba'i chen po rdzas nyid la brten pas nye bar btags nas phreng bar sgro 'dogs pas de nyid kyi phyir skyon med do zhe na/_'dir smras
[\[66a.5\]]pa/_phreng sogs chen po nyid sogs gang /_/nye bar btags las 'dod na yang /_/dngos kyi khyad par med shes pas/_/gzung bya nyid phyir nyer btags min/_/zhes bya ba ste/_phreng ba chen po dang ring po zhes pa phreng ba'i tha snyad gang zhig nags chen po zhes nags la chen po nyid la sogs par
[\[66a.6\]]'dod pa nye bar btags pas byas pa ste/_de ni nye bar btags par rigs pa ma yin te/_phreng ba rnams la ring po nyid du nye bar btags pas shes pa med pa'i phyir ro/_/nye bar btags pas mi shes par gyur pa nye bar gdags par nus pa ma yin te/_brjod pa ni shes pa'i rgyu can yin pa'i phyir
[\[66a.7\]]ro/_/'on te phreng ba rnams la chen po med pas nye bar btags pa'o zhe na/_'o na ni dngos po thams cad la btags par gyur na chen po yod pa bzlog pa'i phyir/_dngos po thams cad la nye bar btags par 'gyur ro/_/'on te dngos kyi rtogs pa dang bral ba'i phyir/_phreng ba la nye bar btags nas
[\[66b\]]
[\[66b.1\]]ring po nyid yin no zhe na/_de ni ma yin te dngos kyi chen po la phreng ba chen po shes pa gang yin pa de las khyad par med pa'i shes pa'i gzung bya yin pa'i phyir/_de la 'khrul par rtogs pa skye ba ma yin pa'i phyir ro/_/'on te tha dad pa'i chen po'i rgyu mtshan med par yang phreng ba chen po'i sgra 'jug pa'i phyir nye
[\[66b.2\]]bar btags pa'o zhe na/_smras pa/_rgyu mtshan med pa can nyid de/_/dngos su 'dod pa la yang mtshungs/_/drug po rnams la tshig don sgra/_/rgyu mtshan gang la ltos par 'gyur/_/zhes bya ba la/_tha dad pa'i rgyu mtshan dngos yin la/_tha mi dad pa'i rgyu mtshan ni btags pa'o zhes smra ba gang yin pa
[\[66b.3\]]de ni mi rigs te/_gang gis gang dag la dngos kyi don yod pa de dag dngos su mngon par 'dod pa ste/_yan lag can zhes bya ba'i sgra gang yin pa de dag la yang rgyu mtshan med pa'o zhes bstan ma thag pa yin no/_/de'i phyir rgyu mtshan med pa can nyid ni dngos kyi sgra rnams la yang mtshungs pa'o/_/
[\[66b.4\]]gzhan yang drug la 'jug par 'gyur ba'i tshig gi don gyi sgra ni ci'i phyir/_rgyu mtshan spyi yod pa la ltos par 'gyur te/_rigs dang khyad par dang 'du ba rnams la rigs med pa'i phyir ro/_/'on te tshig gi don gyi sgra rang gi ngo bos 'jug pa rgyur byas nas dngos po rnams la 'jug go zhe na/_de lta
[\[66b.5\]]na ni brjod pa thams cad rang gi ngo bo brjod nas don gyi rjod par byed par ston par 'gyur na rigs la sogs pas ci zhig bya/_de'i phyir sgra rgyu mtshan med pa can du bstan par 'gyur ro/_/'on te tha dad pa'i rgyu mtshan ma gtogs pa nyid du tshig gi don drug gi sgra tshig gi don drug tshig gi rjod par byed pa
[\[66b.6\]]yin pa'i phyir de la dngos yin par 'gyur la/_chen po la sogs pa'i sgra gang yin pa de ni yon tan gyi rgyu mtshan yin pas/_rgyu yon tan med par 'jug par gyur pa ni btags par 'gyur te/_gang la bden pa'i don can der dngos yin no zhe na/_de ni mi bden te/_gang gi phyir/_/gang zhig
[\[66b.7\]]ji ltar grags pa las/_/grub pa de dang mtshungs pa'i phyir/_/gang la de skad brjod dngos btags/_/yod pa la yang med 'dogs phyir/_/zhes bya ba la/_grags pa'i dbang gis tha dad pa'i rgyu mtshan med kyang /_ji ltar rang bzhin gang chen po nyid la sogs pa'i sgra'i brjod par bya
[\[67a\]]
[\[67a.1\]]ba'i nags la sogs pa gang zhig grub pa de ni chen po de nyid dang ldan pa dngos yin gyi/_de la nye bar btags pa nyid ni ma yin no/_/skyes bu la sogs pa la seng ge dang mtshungs pa ste/_grags pa can gyi seng ge'i yon tan rtul phod pa la sogs pa dang 'dra ba yod pa
[\[67a.2\]]las de bzhin du seng ge'i sgras brjod pa de ni de la btags pa yin gyi/_med pa'i don can btags pa'i mtshan nyid ni ma yin te/_yod pa la yang med par btags pa 'jug pa'i phyir dper na bu yin yang bu'i bya ba mi byed pa'i phyir/_bu med do zhes tha snyad 'dogs pa phal par 'gyur ba dang /_
[\[67a.3\]]med pa yang med pa'i sgras dngos kho nar brjod pa ste/_gal te yang dngos po'i yul can dngos kyi tha snyad kyi rgyu yin pa de lta na ni dngos po'i yul can nub na med pa la dngos kyi tha snyad 'dogs par mi 'gyur ro/_/gang yang tha dad pa'i rgyu med kyang tshig gi don gyi sgra dngos po la 'jug pa de der
[\[67a.4\]]dngos yin no zhes brjod pa de yang mi rigs te/_de lta na ni tha dad pas byas pa dngos ma yin par 'gyur te/_tha dad pa'i rgyu med kyang tshig gi don gyi sgra dngos yin pa'i phyir ro/_/gang med na yang 'byung ba de ni de'i rgyu mtshan no zhes tha snyad 'dogs par grub par mi 'gyur te/_tshig gi don gyi sgra la tha snyad
[\[67a.5\]]pa'i rgyu las 'das kyang dngos por 'gyur ro/_/de'i phyir tha dad pa'i rgyu mtshan can ma yin no/_/'o na gal te grags pas bstan pa dngos yin na ni grags pa de nyid rigs med par ji ltar 'gyur te/_grags pa rgyu med pa can du nges par gnas pa can du rigs pa ma yin pa'i phyir ro zhe na/_'dir smras pa/_
[\[67a.6\]]grags pa brda yi rjes 'gro ba/_/de yang brjod 'dod rjes 'gro can/_/tha snyad don du byas pa yin/_/sdeb sbyor sgra yi cha'i ming bzhin/_/zhes bya ba la/_grags pa rgyu med pa can ma yin zhing /_rigs la sogs pa'i rgyu mtshan yang ma yin te/_'on kyang gang la brda nyid kyi rjes su 'gro ba'i rgyu yod pa
[\[67a.7\]]de ni brda'i rjes su byed pa can 'di yin no/_/'o na brda de yang ji ltar phyir rol gyi rgyu med par skye zhe na de ni ma yin te/_gang gi phyir/_brda de yang brjod par 'dod pa'i rgyu mtshan te/_tshig 'dod pa'i rjes su byed pa nyid ni le'u dang por bstan to/_/'o na ci'i phyir brda byed ce na/_phyi rol gyi rgyu mtshan
[\[67b\]]
[\[67b.1\]]med par yang tha snyad kyi don du brda byed pa yin te/_sdeb sbyor gyi ming dang /_sgra'i cha'i ming bzhin no/_/'di ltar sdeb sbyor ni rkang chag dang /_rkyang pa dang tshigs su bcad pa la sogs pa'i ming dang /_tshig gi yang yan lag rnams ngo bo nyid dang rkyen la sogs pa'i ming byed pa la phyi rol pa'i rgyu cung
[\[67b.2\]]zad kyang yod pa ma yin te/_ji ltar 'dod pa bzhin ngo bo nyid dang rkyen gyi char btags pa'i phyir ro/_/de bas na/_dngos po khams bzangs phreng sogs kyi/_/sgra rnams kyang gzhan la ltos min/_/zhes bya bar gnas pa yin no/_/de'i phyir mtshungs par brjod pa mthong ba'i phyir/_rigs rjes
[\[67b.3\]]su dpag par bya ba ni ma yin no/_/'o na ji ltar sangs rgyas pa'i lugs kyis kyang blo dang sgra dag rjes su 'gro bar snang ba yin zhe na/_blo dang sgra'i rjes su 'gro ba phyi rol pas byas pa ma yin te/_'on kyang bag chags kyi sa bon sad pa thob pas phul du byung ba can gyi blo ni rjes su 'gro ba med pa can
[\[67b.4\]]yin yang rjes su 'gro ba ltar snang ba yin no/_/mngon du phyogs par gyur pa'i bag chags smin pa can phyi rol la ltos pa med pa can gyi blo de nyid ji ltar yul tha dad pa can yin zhe na/_'dir smras pa/_tha dad kyang dngos chos nyid kyis/_/don de 'dra ba rnams shes kyi/_/rgyu yin gang la shes pa
[\[67b.5\]]de/_/de dag de ltar rtogs par 'gyur/_/de ltar shes pa tha dad kyang /_/tha dad med par rnam rtog phyir/_/de 'bras can min dang bral ba'i/_/rjes 'gro dngos gcig la ma yin/_/zhes bya ba la/_khra bo la sogs pa'i don ni dngos po'i chos nyid kyi yin gyi/_tha dad pa'i rigs la sogs ni
[\[67b.6\]]ma yin te/_tha dad pa med pa'i rnam pa can de 'dra ba'i shes pa rang gi bdag nyid la tha dad pa yod kyang rgyu yin no/_/khra bo la sogs pa gang las tha mi dad par skyes pa'i shes pa de tha mi dad par skyes pas te/_khra bo la sogs pa de dag mtshungs pa'i ngo bo nyid du de ltar rtogs par 'gyur ro/_/
[\[67b.7\]]'di'i dgongs pa ni 'di yin te/_gsal bas de lta bur gyur pa'i shes pa byed pa yin te/_shes pa gang gis bag chags kyi sa bon yongs su smin pa'i rim pas mtshungs pa'i rnam par yongs su rtog pa'i shes pa bskyed pa'o/_/dper na mngon par 'dod pa'i btsun mo mthong nas bde ba'i
[\[68a\]]
[\[68a.1\]]bag chags yongs su smin pas bcad nas bde ba myong bar 'gyur gyi/_nang du khyad par can gyi bde ba rig pa ni phyi rol gyi gsal ba la bde ba nyid ces bya ba'i rgyu med do/_/'on te bde ba'i rnam pa nyid phyi rol gsal ba dang 'brel pa can rtogs pa ni ma yin te/_des na phyi rol
[\[68a.2\]]ma yin no zhe na/_de lta bas na 'o na rigs kyang gsal ba dang 'brel pa can du mi snang ba ma yin nam/_shes pa nyid 'ba' zhig rnam pa mtshungs pa can du snang ba ma yin no/_/de'i phyir shes pa'i ngo bo nyid kho na spyi yin no/_/'on te shes pa tha dad pa ni gsal ba so sor tha dad pa yin na de ji
[\[68a.3\]]ltar shes pa gcig gi 'bras bu can du gsal bar 'gyur zhe na/_de ni mi rigs te/_gal te shes pa yang tha dad pa yin pa de lta na yang phan tshun tha dad pa yin yang tha mi dad par rtogs pa skyed pa'i rgyu yin pa'i phyir/_shes pa la yang tha snyad mtshungs par 'gyur te/_tha mi dad pa'i rtogs pa'i
[\[68a.4\]]rgyu mtshan can yin pa'i phyir/_de la rigs gzhan yod pa ma yin no/_/'on te 'bras bu gcig pa can de gsal ba thams cad kyi rjes su 'gro ba can yin pa'i phyir/_spyi thal bar 'gyur ro zhe na/_de ni yod pa ma yin te/_gsal ba'i ngo bo nyid las ma gtogs pa'i de'i 'bras bu can du snang ba ma
[\[68a.5\]]yin te/_de'i phyir de'i 'bras bu med pa can dag las log pa'i dngos po rnams ni rjes su 'gro bar rigs te/_'di ltar gcig de'i 'bras bu can ma yin pas tha dad pa de bzhin du gnyis pa yang yin gyi/_spyi dngos po gcig pa ni phyi rol gyi dngos po rnams kyi rjes su 'brang ba ma yin no/_/'o
[\[68a.6\]]na ji ltar rigs phyi rol gyi don rnams la rtogs par gyur pa med pa de bzhin du/_ldog pa yang dngos por tha dad pa med pa'o/_/'on te tha dad pa'i ldog pa yod na/_rigs nyid la ldog pa'i sgras brjod par 'gyur ro zhe na/_'dir smras pa/_de'i phyir ldog pa dngos la yod/_/sgra dngos de yi
[\[68a.7\]]mthar thug yin/_/zhes bya ba la/_rigs mi mthun pa las ldog pa'i mtshan nyid can 'bras bu gcig la phyi rol gyi dngos po rnams yod do/_/gang yang ldog pa tha dad pa med do zhe na brjod pa de ni 'dod pa nyid de/_log pa las ldog pa gzhan du ma yin pa'i phyir ro/_/'on kyang de nyid rigs
[\[68b\]]
[\[68b.1\]]mi mthun pa las ldog pa'i dngos por yod pa yin pa'i phyir/_rigs mi mthun pa las log pa 'bras bu gcig pa'i ngo bo nyid ni mthar thug pa ste/_mthas gtugs pa gang yin pa de'i sgra nyid rigs mi mthun pa las ldog pa dang ldan par phyi rol gyi dngos po la rtog pa yin no/_/'o na
[\[68b.2\]]gal te bag chags las thob pa'i skye ba can blo yin la/_phyi rol gyi don dang 'brel pa ma yin pa de lta na ni shes pa bag chags kyis bskyed pa'i phyir ji ltar phyi rol du mi slu ba yin/_de bas na rigs mi mthun pa las log pa'i dngos po yongs su gcod par sgra las byung ba'i shes pas rigs
[\[68b.3\]]par 'gyur te/_rigs mi mthun pa rnam par gcod pa ni don byed par nus pa yin la/_de yang rjes su 'gro ba nyid kyis rigs su khas blang bar bya'o/_/'on kyang don byed nus pa ni rang gi mtshan nyid las gzhan pa yin te/_de bas na nus pa yongs su bcad na rang gi mtshan nyid shes par
[\[68b.4\]]'gyur gyi/_phyi rol sgra yis ma shes par ni ma yin no zhe na smras pa/_phyi rol nus pa rnam gcod pa/_/mthar thug med na'ang de'i sgra ni/_/de yi mthar thug rnam rtog gi/_/gzugs brnyan la ni sbyor bar byed/_/de phyir gzhan sel mthar thug phyir/_/sgra ni gzhan sel byed par brjod/_/
[\[68b.5\]]ces bya ba la/_gzhan sel ba phyi rol gyi ngo bo nyid can sgra yis ston pa ma yin te/_de lta na yang mthar thug pa de med kyang phyi rol ba rnams don gcig byed par nus pa de nyid rnam par gcod pa'i mthar thug pa de mtha' can gyi rgyu yin no/_/de'i sgra ni ba lang gi sgra'o/_/rnam par rtog pa la
[\[68b.6\]]gnas pa'i don gyi gzugs brnyan gang yin pa de dag la de'i mthar thug pa ste/_de'i rgyu mtshan rngul sbyor ba yin no/_/phyi rol gyi don dang 'brel pa'i rnam par rtog pa'i gzugs brnyan ni phyi rol gyi don mthong ba las brgyud nas skye ba'i phyir don la mi slu ba yin no/_/de bas na phyi rol gyi gzhan
[\[68b.7\]]sel ba mthar thug pa ste/_'jug pa'i yul gang yin pa de'i dngos po de'i phyir gzhan sel ba sgras byed par brjod do/_/sgra ni phyi rol du mthar thug pa yin te/_gzhan las log pa'i rnam pa can gyi rtogs pa'i gzugs brnyan bskyed pa'i phyir dang /_gzhan las ldog pa la yang 'jug
[\[69a\]]
[\[69a.1\]]pa'i phyir ro/_/'di ltar rtog pas phyi rol du reg par mi byed kyang /_rigs mi mthun pa las ldog pa'i dngos po rnams la 'jug par byed pa'i phyir sel ba'i yul can du brjod do/_/sgra dang 'brel pa'i shes pa ni tha dad pa'i phyi rol par snang ba ma yin nam/_de ci ste
[\[69a.2\]]de shes pa'i ngo bo nyid can yin te/_shes pas dben par shes pa de de las tha dad pa med par brjod par mi nus pa'i phyir ro/_/tha dad pa'i rgyu ni shes pa tha dad pa yin te/_snang ba tha dad pa ma gtogs par tha dad pa'i rgyu med pa'i phyir ro zhe na 'dir smras pa/_don gyi gzugs brnyan shes pa la/_/
[\[69a.3\]]sgra las tha dad ltar snang ba/_/gang de don gyi bdag nyid min/_/de 'khrul bag chags rang bzhin can/_/zhes bya ba la/_sgra las byung ba'i shes pa la gnas pa'i tha dad pa bzhin du don gyi kha dog dang dbyibs la sogs pa'i gzugs snang ba gang yin pa de ni don gyi bdag nyid ma yin te/_dngos
[\[69a.4\]]po'i ngo bo nyid ma yin zhes bya ba'i tha tshig go/_/'on kyang don gyi gzugs brnyan te/_shes pa la 'phos pa'i gzugs brnyan ni dngos po ma yin pa'i phyir/_me long gi dngos po las byung ba'i bzhin gyi gzugs brnyan bzhin no/_/de don gyi gzugs brnyan yin gyi/_dngos po ma yin no
[\[69a.5\]]zhes bya ba 'di ci'i phyir zhe na/_gang gi phyir 'khrul pa de don rtogs pa'i bag chags kyi rgyu can te/_bag chags las skyes pa'i shes pa mthong ba ni phyi rol gyi dngos po ma yin pa'i phyir/_rmi lam na mthong ba'i rnam pa bzhin no/_/'on te gang cung zad snang ba de thams cad dngos po'o zhe na/_ma
[\[69a.6\]]yin te/_snang ba las dngos po nyid med do zhes bshad par bya'o/_/'on te rtogs pas gzhag pa'i gzugs brnyan shes pa'i ngo bo nyid sgra yis brjod pa ste/_shes pa'i ngo bo nyid ni dngos po yin na/_de ji ltar sgra'i don bsgrub par mi 'gyur zhe na/_smras pa/_sgra rnams kyis de brjod pa
[\[69a.7\]]na/_/don gyi cha gang rtogs par 'gyur/_/de ma rtogs na'ang de don can/_/brda byed pa ni don med 'gyur/_/zhes bya ba la/_shes pas gzhag pa'i rnam pa ste sgra rnams kyi brjod pa na/_sgrub pa'i ngo bo nyid kyi don phyi rol la don gyi cha shas gang zhig yod de ci yang med de/_rtog pa la brten pa'i
[\[69b\]]
[\[69b.1\]]gzugs brnyan la zhen pa'i phyir ro/_/'o na gal te blo'i gzugs brnyan sgra yis rjod par byed do zhe na/_de lta na ni phyi rol rtogs pa ma yin pa'i phyir/_brda'i sbyor ba med par 'gyur ro/_/phyi rol pa de'i cha rtogs pa med pa yin na/_brda'i sbyor ba don med par 'gyur te/_gang gi phyir de'i don can te phyi
[\[69b.2\]]rol gyi don rtogs pa de dgos pa'i don gang la brda byed pa de yod pa'i phyir ro/_/phyi rol gyi don ston par byed pa'i don du brda byed kyi gzhan du ni ma yin no/_/de ltar ni 'dod mod kyi sgra'i don gzhan sel ba yin zhing 'di phyir rol gyi rang bzhin ma yin pa de'i phyir de la yang brda sbyor bar mi 'gyur ro zhe na/_
[\[69b.3\]]'dir smras pa/_sgras don cha ci brjod ce na/_/de la gzhan sel brjod par bya/_/rnam pa de yang don la med/_/de brjod ji ltar don brten yin/_/zhes bya ba la/_dngos po las tha dad pa'i gzhan sel ba ni med de/_don gyi cha 'ga' zhig kho na gzhan sel ba yin pa'i phyir ro/_/'di ltar sgra yis
[\[69b.4\]]don gyi cha shas ci zhig brjod ces/_'dir 'dri ba 'di la lan ni sgra yis gzhan sel brjod par byed do zhes brjod par bya'o/_/de yang blo yis gzhag pa'i rnam pa ni phyi rol gyi rang gi mtshan nyid la med de/_de'i blo'i ngo bo nyid yin pa'i phyir ro/_/shes pa'i rnam pa ste brjod pa'i sgra ni ji ltar don
[\[69b.5\]]la brten pa yin te/_gang zhig phyi rol na med pa de de'i rnam pa la don gyi rnam par shes pa ni rigs pa ma yin pa'i phyir/_dper na rab rib can la skra shad snang bas don rtogs pa ma yin pa bzhin no/_/gzhan yang /_rjes 'gro can sgra don 'bras kyang /_/rjes 'gro can 'gyur de yang ni/_/
[\[69b.6\]]rjes 'gro can min de blo las/_/tha mi dad phyir mthong goms yul/_/zhes bya ba la/_gzhan sel ba ni spyi yin par 'dod de/_tshar pa dang glang ma la sogs pa shing ma yin pa las log pa rnams la shing zhes bya ba'i sgra rjes su 'gro ba can yin pa'i phyir ro/_/rjes su 'gro ba can gyi sgra de'i brjod
[\[69b.7\]]par bya ba'i don dgos pa yin pa'i phyir rjes su 'gro ba can yin par 'gyur ba yin la/_shes pa'i rnam pa de yang rjes su 'gro ba can ma yin te/_blo las tha dad pa med pa'i phyir ro/_/blo de yang don so so ba la brten nas tha dad pa med pa'i phyir te/_blo de las tha dad pa med pa'i phyir/_rnam pa yang
[\[70a\]]
[\[70a.1\]]tha dad pa yin no/_/'o na gal te shes pa'i rnam pa nyid 'di yin na ji ltar sngon por snang bar 'gyur te/_shes pa ni rang nyid rtogs pa'i ngo bo nyid yin na ji ltar 'di rnam pa dang 'dra ba yin zhe na/_de ni yod pa ma yin te/_gang gi phyir phyi rol pa mthong ba goms pa yang dang yang du 'jug
[\[70a.2\]]pa des sprul pa'i phyir ro/_/des ni phyi rol brgyud nas 'ongs pa'i phyir/_shes pa yang ba lang mi gsal ba dang 'dres par mthong ba'o zhes bstan par 'gyur ro/_/de bas na rjes su 'gro ba can ma yin pa'i phyir blo'i gzugs brnyan sgra'i brjod bya ma yin la/_phyi rol gyi dngos po yang ma yin te/_
[\[70a.3\]]rtogs pas gsal ba gzhan sel ba ni stong pa'i ngo bo nyid yin pa'i phyir/_de yang brjod par bya ba ma yin no/_/'o na ji ltar spyi sgra'i brjod par bya bar brjod de/_blo'i gzugs brnyan ni re zhig sgra'i brjod par bya ba ma yin te/_de sgra'i nye bar blang bar bya ba yin pa'i phyir ro/_/sgra'i brjod bya yin pa de
[\[70a.4\]]lta na yang gzugs brnyan ni shes pa bzhin du thun mong ma yin pa'i phyir/_spyi'i ngo bo nyid ni ma yin la/_phyi rol gyi log pa ni sgra yis brten par bya ba ma yin te/_ldog pa yongs su bcad na log pa'i dngos po nyid du shes pa yin gyi/_dngos por gyur pa ni ma yin no/_/'on te phyi rol gyi
[\[70a.5\]]dngos po mi shes na ni/_ji ltar 'o na dngos po'i cha shas su gyur pa gzhan sel ba sgra'i yul du 'gyur/_dngos po'i cha ma brjod par yang brda byed pa don med par 'gyur ro zhe na 'dir smras pa/_de yi ngo bo sgro 'dogs pa'i/_/rtogs pas gzhan las log shes phyir/_/sgra don gang yin de nyid
[\[70a.6\]]ces/_/brjod pa la ni 'gal ba med/_/ces bya ba la/_shes pa de'i ngo bo nyid sngon po la sogs pa gsal bar snang ba'i rnam pa de la phyi rol gyi rang bzhin du sgro 'dogs pa de rtogs pa de myong bas/_gzhan las log pa bzhin gzugs brnyan rtogs pa'i phyir ram/_yang na gzhan las log
[\[70a.7\]]pa'i phyi rol rtogs pa'i phyir zhes bya bar blta bar bya'o/_/ji ltar yang phyi rol gcig las log pa de bzhin du gzhan yang yin par thams cad du rigs mtshungs par rigs mi mthun pa las ldog pa mtshungs par shes la/_bye brag so so ba la ni rtogs pa ma yin pa'i phyir/_khyad par mi
[\[70b\]]
[\[70b.1\]]rtogs pas de nyid rigs mi mthun pa las log pa la rigs zhes brjod kyi/_phyi rol dang shes pa'i gzugs brnyan dag la rjes su 'gro ba can gyi rigs yod pa ma yin te/_blo'i gzugs brnyan gal te mi ma yin pa las log pa me yin pa de lta na yang me ma yin pa las log pa'i me'i
[\[70b.2\]]gzugs brnyan mi gsal bar 'di na snang ba'i phyir/_nges pa'i stobs kyis rigs mi mthun pa las log pa zhes brjod do/_/de bas na de ltar blo'i gzugs brnyan dngos po thams cad la sgro btags pa'i phyir mtshungs pa nyid yin no/_/de'i phyir gzhan las log pa'i blo'i gzugs
[\[70b.3\]]brnyan nam phyi rol du zhen pa'i phyir ro/_/sgra'i don gang yin zhes 'dri ba'i lan gang yin pa ni/_shes pa'i rnam pa de nyid dang de nyid kyi phyi rol pa'o/_/brjod pa de la 'gal ba ci yang med de/_gzhan las log pa'i phyi rol rtogs pa ni rigs mi mthun pa las log pa'i dngos po'i
[\[70b.4\]]chos yin pa'i phyir/_sgra ni dngos po la reg pa'o/_/sgra yis bzhag pa'i shes pa ni gzugs brnyan nyams su myong bar gyur pas phyi rol rig pa med pa'i phyir/_ji ltar de la 'jug par 'gyur/_'o na gal te phyi rol mi snang ba de lta na yang /_nyer len sgra yis bskyed pa'i mthong bas shes
[\[70b.5\]]par bya ba'i phyir/_phyi rol du zhen nas 'jug pa ma yin na ni/_zhen pa zhes bya ba 'di ci yin te/_gzung ba'i chos yin nam/_'dzin pa'i chos yin grang na/_de la gal te gzung ba'i chos yin na/_de lta na ni gzung ba mi gsal ba nyid du snang ba'i phyir/_gzung ba la gsal ba'i rnam pa yod pa ni
[\[70b.6\]]ma yin no/_/'on te 'dzin pa'i chos zhen pa yin na/_de lta na yang rtog pas gzung ba mi gsal ba'i rnam par 'jug pa nyid yin gyi/_gsal ba'i rnam par 'jug pa ni ma yin no/_/des na 'dzin pa'i rnam pa yang gsal ba'i rig par byed pa ma yin pa'i phyir/_de'i chos ni phyi rol par
[\[70b.7\]]shes pa ma yin no/_/gzhan yang phyi rol la rtog pa'i gzugs brnyan du sgro 'dogs pa yin nam/_rtog pa'i gzugs brnyan la phyi rol du sgro 'dogs pa yin grang na/_de la gal te phyogs dang po la brten na de lta na ni rtog pa'i rnam pa don byed par nus pa dang bral ba'i phyir rtog pa des phyi
[\[71a\]]
[\[71a.1\]]rol gyi don la ji ltar 'jug par 'gyur te/_phyi rol pa'i don byed pa ni mi rtogs pa'i phyir ro/_/'on te rtogs pa'i gzugs brnyan la phyi rol du sgro 'dogs na de lta na yang phyi rol shes pa ma yin pas ji ltar sgro 'dogs par nus te/_yul du ma byas par ni sgro 'dogs par mi nus
[\[71a.2\]]pa'i phyir ro/_/gzhan yang gal te phyi rol shes pa'i ngo bo nyid du shes so zhe na/_de lta na yang shes pa'i phyogs par 'gyur gyi/_phyi rol gyi phyogs la ni ma yin te dper na chu ru sgro 'dogs pa skyes na smig rgyu ba'i phyogs su 'jug par 'gyur ba bzhin no/_/de bas na rtog pas don mi 'dzin pa'i
[\[71a.3\]]phyir/_mi 'jug pa ma yin nam zhe na/_'dir smras pa/_shes pa'i sgra yis nges sprul pa/_/de dag log par snang ba nyid/_/don gyi cha rjes 'di 'gro'i phyir/_/sgra ni gzhan sel byed pa yin/_/zhes bya ba la/_sgra yis sprul pa'i shes pa log par snang ba can nyid yin pa de'i phyir log par
[\[71a.4\]]snang ba'i phyir na/_rang gi mtshan nyid rtog pa med kyang /_don gyi cha rigs mi mthun pa las log pa'i rjes su 'gro ba bzhin du snang ba des na phyi rol du 'jug pa yin gyi/_dngos po mthong bas 'jug pa ma yin te/_'khrul pa'i shes pas mya ngam gyi smig rgyu ba la sogs pa la 'jug gi_/der chu
[\[71a.5\]]dngos 'dzin pa ni ma yin la/_smig rgyu la 'khrul pa yang ma yin no/_/de bzhin du sgra las skyes pa'i shes pa 'di la yang gal te phyi rol mi snang bar gyur pa de lta na yang 'khrul pa'i dbang gis 'jug par 'gyur ro/_/'o na 'khrul pa nyid med pa ma yin nam/_'di ltar phyin ci log tu sgro 'dogs
[\[71a.6\]]pa ni 'khrul bar yang shes pa'i bdag nyid la sgro 'dogs pa yin nam/_don gyi bdag nyid la yin/_ci ste sgro 'dogs pa zhes bya ba'i don yang ci zhig yin te/_rang bzhin gzhan la 'jug pa yin nam/_'on te rang bzhin gzhan du rtogs pa'i don gzhan yin grang na/_gnyi ga ltar yang sgro
[\[71a.7\]]'dogs pa med do/_/'on te med pa nyid la yod par zhen par gyur pa ni 'khrul pa'o zer na/_ma mthong ba'i don med pa nyid du ji ltar shes/_shes pa gzhan gyis shes te/_de la dmigs pa med pa'i phyir ro snyam na/_gal te mthong ba gzhan gyi yul ma yin pa de lta na yang 'dis cir
[\[71b\]]
[\[71b.1\]]'gyur te/_ha cang thal ches pa'i phyir ro/_/rang mthong ba'i tshe na de shes pa'o zhes bsam par bya ba de bas na snang ba la 'khrul pa ni ma yin no zhe na/_snang bar gyur pa'i ngo bo nyid la 'khrul pa med pa ni bden te/_'di ltar rtog pa rnams rang gi ngo bo la byed pa yin gyi/_phyi rol la ni ma yin te/_rtog
[\[71b.2\]]pa'i rang gi ngo bo ni med pa ma yin te/_de rig pa'i phyir ro/_/phyi rol gyi dngos po la ni rtog pa phyin ci log gis rnam par mthong ba'i phyir 'khrul ba yin gyi/_rang gi ngo bo las tha dad pa'i phyi rol du rtog pa'i byed pa med pa de bas na de la byed pa med pa nyid kyis phyi rol la ltos nas 'khrul
[\[71b.3\]]pa nyid yin no/_/de lta na yang 'jig rten pa'i zhen pa'i dbang gis phyin ci log tu 'dzin par gzhag ste/_gang du ji ltar mthong ba'i don byed pa thob pa der slu ba med par skye ste/_gang du ji ltar snang ba'i don byed pa med pa der 'khrul pa nyid do/_/sgra'i rjes su 'jug pa can gyi mthong ba skyes na
[\[71b.4\]]mi gsal bar shes par gyur pa las 'das te/_gsal ba nyid du thob par 'gyur ba'i phyir 'khrul pa nyid du rigs so/_/de'i phyir de ltar rigs mi mthun pa las ldog pa'i dngos po la brten pa'i rnam par rtog pa bskyed pa'i phyir dang /_de las gzhan pa spong ba la 'jug pa'i phyir/_sgra ni
[\[71b.5\]]gzhan sel bar byed par brjod par bya'o/_/'o na gal te rnam par rtog pa'i gzugs brnyan gzhan sel ba la sgra 'jug par 'gyur na/_de lta na yang de nyid brda yang byed par 'gyur te/_ji srid du mthong bas gzhag pa'i ngo bo nyid 'di ba lang yin no zhes brda byed par 'gyur ro/_/brdar byas pa'i
[\[71b.6\]]don yang sgra yis brjod par 'gyur ba'i phyir/_rang gi mtshan nyid kho na sgra yis brjod par bya bar 'gyur ro zhe na/_smras pa/_de'i phyir brda yi dus na yang /_/rang gi rtogs pa'i 'bras can gyis/_/bstan pa'i don dang 'brel pa yi/_/gzhan sel sgra la 'brel par 'gyur/_/zhes bya ba la/_de'i phyir
[\[71b.7\]]mi gsal ba can gyi rnam par rtog pa'i gzugs brnyan gyi shes pa'i rgyu sgra yin pa'i phyir/_brda'i dus sam tha snyad kyi dus na yang gzugs brnyan gyi ngo bo nyid sgra dang 'brel par 'gyur gyi/_dngos po rang bzhin la ni ma yin no/_/'di ba lang yin no zhes bya ba'i brda ni phyi rol nyid gsal
[\[72a\]]
[\[72a.1\]]bar snang ba yin gyi/_rtog pa'i gzugs brnyan ma yin pa ma yin nam/_de ji ltar de la sgra 'god pa'o zhes bya ba 'di las rjod par byed ce na/_de ni mi rigs pa ma yin te/_gang gi phyir gal te 'di ni ba lang yin no zhes phyi rol gyi don bstan pa de lta na yang gzugs brnyan
[\[72a.2\]]nyid la ltos par byed do/_/'di ltar 'di ni 'di'i rjod par byed pa'o zhes bya ba 'di las 'di dus gzhan du shes par bya ba'o/_/de'i phyir dus gzhan la khyab pa nyid du shes pa yin no/_/bstan par bya ba dang ston par byed pa gnyi ga yang brda ru 'dod pa yin no/_/dus gzhan gyi gzugs ni dbang
[\[72a.3\]]po'i yul ma yin te/_de'i phyir 'di ba lang yin no zhes mdzub mos bstan pa'i don gsal ba dang 'brel ba yin la/_rtog pa ni gcig pa nyid du 'brel ba yin no/_/gzugs brnyan ni rang bzhin gzhan sel ba nyid sgra dang 'brel par 'gyur gyi khyad par ni ma yin no/_/'on te 'di'i rjod par byed pa
[\[72a.4\]]'di yin no zhes pas dus gzhan du khyab pa gsal ba dang mi gsal bdag gcig pa nyid du zhen pas shes pa ni ma yin te/_'on kyang 'di'i rjod par byed pa 'di yin no zhes rang gi mtshan nyid kho na brda'i yul nyid du shes pa yin gyi/_gzugs brnyan ni ma yin no zhe na/_de ni rigs pa ma
[\[72a.5\]]yin te/_goms pa phul du byung ba las de ltar rtogs pa'i phyir ro/_/gang gi tshe yongs su gcod par byed pa de'i tshe gdon mi za bar gzugs brnyan rtogs par 'gyur la/_gang gi tshe yang tha snyad la brten nas sgra dang don dag gi 'brel pa shes pa de'i tshe/_gdon mi za bar dus gzhan du
[\[72a.6\]]gyur pa'i rang bzhin shes par 'gyur ro/_/'di ltar bum pa khyer la shog ces pa'i tshig las bum pa khyer nas 'ong ba'i phyir/_'di'i ming ni 'di yin no zhes rtogs par gyur nas kho bos kyang 'di lta bu nyid du shes par bya'o snyam du sems par 'gyur ro/_/'o na gzugs brnyan la don byed
[\[72a.7\]]pa med pa ma yin nam/_de'i phyir gzugs brnyan shes par bya ba'i don du ji ltar brda sbyor ba yin zhe na/_ma yin te/_rigs mi mthun pa las log pa'i rang gi rtogs pa'i 'bras bu don gang la yod pa de dang 'brel pa ni sgra la 'brel par 'gyur gyi/_gang gis brda don med par 'gyur ba'i
[\[72b\]]
[\[72b.1\]]rang rgyud pa ni ma yin no/_/yang na nye bar bstan pa'i don gzugs brnyan gang yin pa de dang 'brel pa'i gzhan sel ba ldog pa'i ngo bo nyid can ni sgra dang 'brel par 'gyur te/_gzugs brnyan pa de yang ldog pa rtogs pa'i 'bras bu yin gyi/_rang gi ngo bo rtogs pa'i ni ma yin te/_gzugs
[\[72b.2\]]brnyan gyi ngo bo nyid don la med pa'i phyir dang /_ldog pa yang yod pa'i phyir ro/_/'on kyang gzhan las ldog pa tha dad pa ma yin te/_'o na yang rtog pas gsal ba'i tha snyad gdags pa'i phyir yin no/_/gal te rang gi mtshan nyid dam rigs la brda mi byed ce na/_smras pa/_gzhan du
[\[72b.3\]]mthong med la ltos phyir/_/la lar de mthong la ltos phyir/_/gzhan sel sgra la 'brel 'gyur gyi/_/de ni dngos la mi rung ngo /_/zhes bya ba la/_sgra ni rigs mi mthun pa gzhan la ma mthong ba'i phyir dang /_rigs mthun pa la la la sgra de mthong ba la ltos pa'i phyir/_gzhan sel ba nyid sgra la 'brel
[\[72b.4\]]pa yin no zhes shes par 'gyur ro/_/gal te yang gsal ba la sgra sbyor bar byed na rigs mthun pa thams cad las mthong ba med par thal bar 'gyur ro/_/gal te spyi la sgra sbyor bar byed na gzhan du ma mthong ba la ltos par mi 'gyur ro/_/gal te ma bzung ba dang tha dad pa can dang 'brel pa'i rigs kyi
[\[72b.5\]]rtogs par bya ba'i phyir/_rigs mi mthun pa ma mthong ba la ltos pa yin no zhe na/_de lta mod kyang rigs mi mthun pa las ldog pa nyid du 'gyur bas rigs brtags pas ci zhig dgos/_gsal ba nyid ni rigs mi mthun pa la log par rtogs par bya'i/_rigs kyis ci zhig_/'on te nges pa'i khyad
[\[72b.6\]]par can gyi gsal ba mi shes so zhe na/_gsal bar rtog pa med na rigs nges par gyur pas ci zhig bya/_'on te sgra'i shes par gyur pa'i rigs kyis don bya ba byed pa'i phyir gsal ba khong du chud par byed do zhe na/_'dir dang po ni rigs yin la phyis ni gsal bar rigs kyi gnyis su shes
[\[72b.7\]]sam/_'on te shes pa nyid la dang po ni ba lang tsam shes la phyis ni nag mo la sogs par shes pa yin grang na/_tshig 'di ni bcud med pa yin te/_ba lang gi sgrar snang ba na nag mo la sogs pa'i bye brag shes pa ma yin te/_'jig rten pa'i tha snyad dang 'gal ba/_yin no/_/de bas na khyad par
[\[73a\]]
[\[73a.1\]]med pa tsam du shes pa yin te/_de ni spyi yin gyi rigs rtogs pas khyad par mtshon par ni rigs pa ma yin no/_/'on te gdon mi za bar khyad par 'ga' zhig yod pa'i phyir mtshon pa yin no zhe na/_ma yin te/_'di la brjod pa mi 'jug pa'i phyir te/_de la rang gi mtshan
[\[73a.2\]]nyid yod pa'am med par sgrub pa'i tshad ma yod pa ma yin no/_/mtshon par byed pa'i rigs kyang sgra las byung ba'i shes pa la snang ba ma yin te/_de'i phyir rtogs pa nyid dngos po la reg pa med par sgras bskyed pa yin no/_/'o na gal te blo nyid khyad par med pa can gyi yul can sgra las skyes pa
[\[73a.3\]]yin na gzhan sel ba nyid ji ltar sgra'i brjod par bya bar 'gyur zhe na/_gzhan spong bas 'jug pa'i phyir gzhan sel ba'i yul can yin no zhes brjod pa yin no/_/mthong ba dang ma mthong ba la ltos pa de ni rigs sam gsal ba'i dngos po brjod par bya bar mi rung ngo /_/sgra ni nye bar mtshon pa ste/_
[\[73a.4\]]rtags la yang 'brel par ni gzhan sel ba yin no zhes bsam par bya'o/_/de'i phyir rigs sogs de ldan dag_/don la'ang yod min de la'ang sgra/_/mi sbyor gzhan la ldog pa la/_/sgra rnams nyid ni sbyor phyir ro/_/zhes bya ba la/_de'i phyir te rigs la sogs pa tha dad pa ma mthong
[\[73a.5\]]ba'i phyir dang /_rjes su dpag pa med pa'i phyir/_phyi rol gyi don la rigs la sogs pa yod pa ma yin la/_rigs la sogs pa de rnams la 'brel ba yang yod pa ma yin te/_dmigs pa'i rig byar gyur pa las mi dmigs pa'i phyir ro/_/rigs la sogs pa de rnams la yang sgra
[\[73a.6\]]sbyor bar mi byed de/_gzhan las ldog pa nyid la sgra rnams sbyor ba'i phyir ro/_/de bas na rigs la sogs pa dang 'brel pa sbyor ba ni ma yin no/_/'on te mig gi shes pa la rdzas dang sbyor ba yod de dbyug pa la sogs pa'i khyad par tha dad par mthong ba'i phyir ro/_/ji ltar sgra dang
[\[73a.7\]]sbyor ba yang mngon sum gyis bzlog par mi nus te/_brda'i dus na rdzas las tha dad par sgrar snang ba yod pa yin no/_/'o na da ni de la sgra yod pa ma yin no/_/de la gal te de'i sgra med pa de lta na yang dran pas gzhag pa'i brda'i dus su mthong ba'i sgra yis dngos po bcad nas 'di ni ba
[\[73b\]]
[\[73b.1\]]lang yin no zhes mthong bar 'gyur ro/_/de bas na rtog pa med pa'i mngon sum du ji ltar 'gyur zhe na/_smras pa/_brda dran pa yi rgyu can gyis/_/mthong ba bsres pa'i bdag nyid can/_/snga phyir rtogs pas steng ba yis/_/mig shes la de ji ltar yod/_/ces bya ba la/_rdzas la sbyor ba
[\[73b.2\]]med pa'i phyir/_/rnam pa gnyis su snang ba ni yod pa ma yin no/_/'on te rnam pa gnyis nyid dbyug pa can du rtog pas shes pa yin no zhe na/_de ni ma yin te/_rtog pa med pa'i shes pa la yang dbyug pa dang skyes bu'i rnam pa snang ba'i phyir/_dbyug pa dang skyes bu dag rnam par rtog pas shes
[\[73b.3\]]par ji ltar 'gyur/_'on te dbyug pa dang skyes bu'i rnam pa mngon du byed pa rtog pa yin no zhe na/_'o na rnam pa gnyis mngon sum du byed pa'i rtog par gal te byed na ni/_de'i tshe 'dod pa nyid de gnod pa ci yang med do/_/'on te dbyug pa dang skyes bu dag ldan par snang ba des na sbyor ba yin no zhe na/_
[\[73b.4\]]ldan pa gal te dbyug pa dang skyes bu dag las tha dad par snang ba ma yin nam/_de lta na ni ldan pa de yang rang gi ngo bo nyid kyis snang ba'i phyir ci zhig sbyor ba yin/_ldan pa ni tha dad pa ni ma yin te mi snang ba'i phyir ro/_/dbyug pa dang skyes bu gnyis de lta bur gyur par skye ba mthong ba'i yul yin gyi/_ldan
[\[73b.5\]]pa ni ma yin no/_/'on te gang tha dad par yod pa de ni de ltar ldan pa zhes bya bar shes pas ldan pa yod pa yin no zhe na/_de lta mod kyi sngar gyi tha dad pa'i gnas skabs dran na ldan pa rtogs kyi dbang po las skyes pa ma yin te/_snga phyi'i dngos po la dbang po rnams 'jug pa ni ma yin pa'i phyir ro/_/
[\[73b.6\]]gzhan yang ldan pa yod na yang lag pas gzung ba'i dbyug pa nyid kyis dbyug pa can gyis tha snyad du 'gyur ba'i phyir sngar byas pa'i brda gang yin pa de'i rgyu can du dbyug pa can zhes bya ba'i ldan pa yin pa de bzhin du/_sgra sbyor ba yang brda las skyes pa ste/_'di ltar 'di ba lang yin no zhes bya ba
[\[73b.7\]]ba lang gi sgra'i brjod par bya ba 'di yin zhes bya ba'i don te/_ba lang gi sgras 'di shes par bya'o zhes bya ba'i tha tshig go/_/ba lang gi sgra'i brjod par bya ba yang brda yis shes pa yin te/_brda ni 'das pa'i dus na yod pa yin pa'i phyir/_brda dran pa de nyid kyi thabs gang la yod pa'i rdzas
[\[74a\]]
[\[74a.1\]]kyi khyad par can dang sgra'i khyad par can 'dzin pa de de lta bu'o/_/brda'i dus dang tha snyad kyi dus na mthong ba'i 'dres pa 'di ni ba lang de yin na zhes gcig tu byed pa'i bdag gang la yod pa de rdzas dang sgra'i khyad par can 'dzin pa mig gis shes par ji ltar 'gyur te ma yin no/_/ji
[\[74a.2\]]lta bu'i zhig ce na/_snga ma dang phyi mar rtog pa de yis stong pa'o/_/des ni gtan tshigs bstan te/_mig gi shes pa ni rtog pa med pa nyid de snga ma dang phyi mar rtog pas stong pa'i phyir ro/_/'di ltar da ltar byung ba'i dus dang 'brel pa'i don la dbang po rnams 'jug gi 'das pa dang /_ma 'ongs pa
[\[74a.3\]]la ma yin no/_/mngon sum gyis shes pa ni dbang po la brten pa'i don can yin no/_/'on te 'das pa dang ma 'ongs pa dag la dbang po 'jug pa yang brda las yin no zhe na/_ma yin te/_ma 'ongs pa yang de la sngar snang bar 'gyur ro/_/'on te sngar sgra'i brjod par bya ba shes pa gang yin pa de
[\[74a.4\]]rtogs pa yin no zhe na/_sgra'i brjod par bya ba rtogs pa yang tha snyad kyi dus su rtogs pa ma yin pa ma yin nam/_'on te rjod par byed pa'i sgra dran pa las de'i brjod par bya ba rtogs pa yin no zhe na/_de lta na ni dran pa nyid brjod par bya ba nyid du rtogs par 'gyur ba ma yin nam/_'on te dran par gyur
[\[74a.5\]]pas ba lang gi sgra'i brjod par bya ba dang lhan cig snang ba'i rnam pa mngon sum gyis shes pa yin no zhe na/_dran pa'i tshad ma ma yin pa ma yin nam/_des gzhag pa gang yin pa de ni yod pa ma yin te/_'di ltar dngos po nub par gyur kyang dran pas gzhag pa'i gzugs snang bar 'gyur
[\[74a.6\]]ro/_/de'i phyir dran par gyur pa'i don dang lhan cig pa la mngon sum 'jug pa ni med pa yin no/_/'on te dngos po gzhan mthong ba na tha dad pa'i yul can de dran pa mi bden pa yin gyi tha mi dad pa'i yul can de nyid 'di yin no zhes dran pa ni bden pa yin te/_don gyi bya ba byed pa yin no
[\[74a.7\]]zhes sems pa dang /_de'i sgra yin no snyam sems pa ni mngon sum ma yin no zhe na/_sngar mthong ba'i don byed pa dran pa dang /_don byed pa dang rjod par byed pa'i sgra la mngon sum 'jug pa ni ma yin no/_/gzhan yang gal te don byed pa de 'dir mthong ba de lta na ni sngar mthong ba nyid kyi dngos
[\[74b\]]
[\[74b.1\]]por ji ltar 'gyur te/_de nyid kyis don bya ba byed pa yin no zhes bya bar nges pa med pa'i phyir ro/_/'on te mtshams sbyor bas mtshungs pa yin no zhes mthong ba yin no zhe na/_gal te snga ma dang phyi ma dag la gcig pa nyid med na ji ltar mtshams sbyor bar 'gyur zhing /_mtshams sbyor bar byed pa yang su
[\[74b.2\]]zhig yin/_mtshams sbyor bar byed pa dang mtshams sbyor bar bya ba'i yul la gcig pa nyid med par gyur na ni ngo shes pa med par 'gyur zhe na/_dran pa dang mthong ba las tha dad pa'i mtshams sbyor ba gzhan med pa'i phyir dang /_mthong bas kyang snga ma dang phyi ma mtshams sbyor ba ma yin te/_nye ba tsam
[\[74b.3\]]zhig 'dzin pa'i phyir ro/_/'on te nye bar mthong ba mtshams sbyor ba bdag yin no zhe na/_bdag gis kyang mthong ba'i stobs kyis don nyams su myong ba yin gyi/_rang rgyud pa ni ma yin te/_gnyid log pa'i gnas skabs na mi 'dzin pa'i phyir ro/_/mthong ba yang dbang po la brten pa yin la/_
[\[74b.4\]]dbang po yang snga ma dang phyi mar 'jug pa ni ma yin no/_/'on te dbang po'i rjes su 'brang ba can gyi shes pa snga ma dang phyi ma'i dngos por 'jug go zhe na/_'o na ni de ltar dbang po la brten pa nyid du shes pa mi 'thad de/_gal te gang du dbang po 'jug pa dang ldan pa der mngon sum 'jug par 'gyur na/_
[\[74b.5\]]de'i tshe dbang po'i rjes su 'brang ba yin gyi gzhan ni ma yin no/_/de bas na dbang po las skyes pa'i shes pa ni nye btsam zhig snang ba yin gyi/_snga ma dang phyi mar rtog pa ni ma yin pa'i phyir/_brda dran pa la ltos pa'i skye ba dang /_tha dad pa nyid yin pa'i phyir rtog pa med pa nye ba tsam zhig
[\[74b.6\]]'dzin par grub bo/_/'on te rig pa thams cad ni rtog pa dang bcas par nyams su myong ba yin no zhe na brda 'dzin pa med na sgra'i rnam pa nyams su myong ba can ma yin te/_de ni rtog pa med pa ma yin nam/_de ni mi rigs te/_gal te khyad par can gyi sgra'i rnam pa ba brda med par mi snang ba de lta na
[\[74b.7\]]yang ci yang rung brjod par byed pa'i spyi'i rnam pa dang ldan pa nyid kyis rig pa nyams su myong ba'i phyir rtog pa med pa'i tha snyad mi rung ba'i phyir ro/_/gzhan yang gal te thams cad du sgra sbyor ba med pa de lta na yang shes pa rtog pa med pa ma yin te/_yul dang dus la sogs pa gcod par
[\[75a\]]
[\[75a.1\]]byed pa thams cad du snang ba'i phyir ro//_//tshad ma rnam 'grel gyi 'grel pa/_bam po dgu pa/_yul la sogs pa dang bral ba'i dngos po ni nam yang rtogs pa ma yin pa'i phyir ro zhe na/_'dir smras pa/_gzhan du sems pa can gyis yang /_/
[\[75a.2\]]mig gis gzugs dag mthong bar 'gyur/_/de brda mi 'dzin de yi tshe/_/gsal ba'i nges bskyed rtogs pa yin/_/zhes bya ba la/_gzhan du de yul gzhan la 'jug pa'i sems pa gang la yod pa'i skyes bu de yang mig gi rgyu mtshan gyis ba lang gi gzugs mdun na gnas pa
[\[75a.3\]]mthong bar 'gyur te/_ba lang gi gzugs gsal ba ste snang bar gyur pa ba lang de la brda mi 'dzin pa nyid du gsal bar shes par bya ste/_rta'i yul la yang brda bzung ba'i phyir ro/_/brda de las skyes pa ni rtog pa yin par 'dod do/_/gal te yang shes pa thams cad brjod pa dang bcas
[\[75a.4\]]pa nyid du skye ba de lta na ni rtar rtog pa'i dus su ba lang mthong bar ji ltar 'gyur te/_rtog pa gnyis cig car skye ba ni ma yin te/_rta ru rtog pa'i tshe na ba lang gi rtog pa skye ba dmigs pa ni ma yin la/_ba lang gi sgra yis gzhag pa'i nges pa ni ba lang mthong bde la yod pa ma yin zhing rtogs par
[\[75a.5\]]gyur pa ma yin la/_rtogs par gyur pa ma yin pa tsam gyis rtogs pa ni yod par rtog nus pa ma yin te/_ba lang mthong ba na khams gsum thams cad rtogs par thal bar 'gyur ba'i phyir ro/_/de bas na ba lang mthong ba ni ming du btags pa las 'das pa yin no/_/gang yang gang
[\[75a.6\]]gi tshe brda mi 'dzin pa de'i tshe ci yang rung ba'i spyi rtogs pa yod do zhes gang smras pa/_de yang rigs pa ma yin te/_gal te ci yang rung ba'i spyi rtogs pa de la yod pa de lta na yang de'i khyad par de'i yul du mi 'gyur te/_de khyad par can du mi snang ba'i phyir ro/_/snang ba'i rang bzhin ni rnam
[\[75a.7\]]par rtog pa'i yul yin no zhes sngar bstan zin to/_/de bas na so sor nges pa'i khyad par can gyi rnam pa rjod par byed pa'i sgra mi 'dzin pa'i phyir rtog pa med pa nyid 'dzin pa yin no/_/gang yang yul la sogs pa nges pa'i dngos po thams cad 'dzin pa'i phyir rtog pa med pa'i shes pa
[\[75b\]]
[\[75b.1\]]ma yin no zhes zer ba de yang mdzes pa ma yin te/_'di ltar rtsig pa la sogs pa mthong ba na yul nye bar bsgribs pa gcod par byed par snang ba ma yin te/_der rtsig pa la gnas pa'i brtan pa mthong nas rjes su dpog par byed do/_/gang zhig yul snang ba de rtsig pa yongs su gcod
[\[75b.2\]]pa ma yin pa'i phyir/_rang gi ngo bo nyid tsam kho na mngon sum du snang gi yongs su gcod par byed pa ni ma yin no/_/dus ni dbang po las 'das pa'i phyir/_yongs su gcod par byed pa ma yin no/_/sngon po'i rnam pa nyid las tha dad pa'i dus snang ba ni ma yin no/_/de bas na yongs su
[\[75b.3\]]gcod pas dben par sngon po la sogs pa'i ngo bo nyid mngon sum yin par brjod kyi/_gcad par bya ba dang gcod par byed pa'i dngos po ni rtog pas bstan pa yin no/_/de'i phyir rtog pa gzhan yod kyang ba lang mthong ba las mngon sum rtog pa dang bral bar bsgrub pa yin no/_/gal te
[\[75b.4\]]yang rjod par byed pa'i sgra'i dran pas grogs byed pa can gyi dbang pos rnag gi ngo bo snang bar byed na/_de lta na ni rta'i rtog pa yod na ba lang mthong bar mi 'gyur te/_grogs byed pa'i rgyu med par rgyu rang gi 'bras bu la 'jug pa ma yin pa'i phyir/_dper na sa bon sa la sogs pa dang bral na myu gu mi skyed
[\[75b.5\]]pa bzhin no/_/'on te shes pa thams cad kyi grogs byed pa ming gi dran pa ma yin te/_'on kyang ming gi khyad par can gyi don 'dzin pa ni ma yin no zhe na/_de ni mi rung ste/_'di ltar gal te dran pas grogs byed pa can gyi dbang po dang tha dad pa ni ming du snang ba can yin par byed cing gsal bar snang
[\[75b.6\]]ba gzhan nyid yin la/_de'i tshe tha dad par rtog pa'i rtog pa dang lhan cig par mngon sum 'dod pa nyid yin gyi/_mngon sum gyi rang gi ngo bo nyid ni rtog pa yin par 'gegs pa yin no/_/'on te gsal ba'i ngo bo nyid 'dzin pa can dang rtogs pa dang bcas pa'i shes pa gcig nyid yin gyi/_
[\[75b.7\]]mthong ba dang rtog pa tha dad pa ni ma yin no zhe na/_de lta na 'o na ni pad+ma mthong ba pad+ma dri zhim po yin no snyam pa'i rtog pa skye bar 'gyur la/_de yang pad+ma dri zhim por dran pa'i grogs can gyi mig gis pad+ma'i gzugs gsal bar 'dzin par byed do zhes khas len par ci ste mi byed de/_mig ni
[\[76a\]]
[\[76a.1\]]dri dran pa'i grogs byed pa can pad+ma'i dri la 'jug pa la skyon ci yang med pa'i phyir ro/_/'on te dran pa yod kyang mig dri la 'jug pa ma yin te yul ma yin pa'i phyir ro zhe na/_de lta na yang yul ma yin pa'i phyir dran pa yod kyang sgra la mig mi 'jug pa'i phyir/_sgra la sogs
[\[76a.2\]]pa dang bral bar mig gi shes pas don 'dzin pa can no/_/gzhan yang /_/gang la sgra ni nges 'god pa/_/de la rnam rtog skye bar 'gyur/_/des na dbang skyes 'dod pa las/_/'jug 'gyur phyi rol mthong ma yin/_/zhes bya ba la/_lkog tu gyur pa'i don gang zhig la sgra nges par 'god pa'i
[\[76a.3\]]yul de la rtog pa brjod par bya ba dang rjod par byed pa can gyi rtogs pa skye bar 'gyur te/_de lta na yul gzhan la sgra 'god pa dang don gzhan la rtog pa skye bar 'gyur na sgra'i khyad par can gyi don snang ba can ma yin no/_/sgra'i yul can gyi blo 'dod pa'i rjes su 'jug pa can yin pa de bas na mngon sum rtog
[\[76a.4\]]pa dang bcas pa yin na dbang po'i shes pa 'dod pa'i stobs kyis 'jug pa ste sgra bzhin no/_/phyi rol gyi don la yang ltos pa ma yin te sgra bzhin no/_/sgra dang sgra las skyes pa'i shes pa phyi rol mthong ba ma yin pa'i phyir ro/_/'on te don yod pa nyid la sgra 'god pa de'i phyi rol la ltos pa can
[\[76a.5\]]yin no zhe na/_de lta na ni ji ltar 'dod pas sgra'i shes pa 'jug par 'gyur ba de bzhin du dbang po las skyes pa'i rtogs pa yang 'dod pa'i rjes su 'jug pa can yin pa'i phyir dmigs pa med pa can du 'gyur ro/_/'on te 'dod pa'i rjes su mi 'jug pa can te/_'on kyang phyi rol gyi don la ltos pa
[\[76a.6\]]can dbang po'i shes pa dmigs pa dang bcas pa'o zhe na/_gal te de lta na phyi rol gyi rjes su 'gro ba can mngon sum ni nye ba tsam 'dzin pa'i phyir rtog pa med pa nyid du 'gyur gyi/_sgra yis gzhag pa ni 'dod pa la rag las pa'i phyir dbang po las skyes pa ma yin no/_/'o na gal te mngon
[\[76a.7\]]sum sgra yis gzhag pa las 'das pa yin na/_de lta na ni mngon sum gsal ba'i ngo bo nyid gcod pa nyid du 'gyur te/_'di ltar gsal ba ni sgra'i ngo bo nyid can rtag pa yin la sgra de nub par gyur na gsal ba ma mthong ba'i phyir ro/_/sgra'i ngo bo nyid gal te mngon sum ma yin na de'i ngo
[\[76b\]]
[\[76b.1\]]bo nyid ci zhig yin zhe na/_'dir smras pa/_gzugs ni gzugs zhes mthong na ni/_/de yis blo zhes ji ltar mthong /_/de yi nyams myong yod na yang /_/de ni ji ltar rtog med 'gyur/_/zhes bya ba la/_sgra'i ngo bo nyid nub par gyur kyang gsal ba'i dngos po yin te/_gang gi phyir skye bo
[\[76b.2\]]gzhan du son pa'i sems dang ldan pa'i skye bo la gzugs gsal bar snang ba yod pa'i phyir ro zhes bya ba 'di dag ni bstan zin to/_/gzhan yang shes pa thams cad rtog pa dang bcas par smras bas/_gzugs so snyam pa'i rtog pas gzugs mthong ba yin yang /_gzugs de'i blo yin
[\[76b.3\]]par ji ltar mthong bar 'gyur te/_gzugs mthong ngo snyam pa'i rtog pa gzugs nges pa'i dus de na de med pa'i phyir ro/_/'on te gzugs nyid shes pa yin gyi/_gzugs su snang ba shes pa ni ma yin no zhe na/_'o na gzugs kyi blo de'i nyams su myong ba yod de/_blo myong ba med na
[\[76b.4\]]nyams su myong bar gyur ba'i ngo bo nyid shes pa med par 'gyur te/_gzugs nyams su myong ba mngon du byed pa med par don nyams su myong ba nyid rtogs pa ma yin pa'i phyir ro/_/gzhan yang 'gro ba bzang mo mthong ba'i tshe bde ba la sogs pa myong bar 'gyur gyi/_bde ba'o snyam du rtog
[\[76b.5\]]pa skye ba ni ma yin pa'i phyir ro/_/blo'i nyams su myong ba ni rtog pa med pa nyid do/_/'on te rtog pa med na blo nyams su myong ba yin zhe na/_'o na gal te rig pa thams cad rtog pa dang bcas pa yin na ni/_blo'i nyams su myong ba de nges pa med par ji ltar 'gyur/_de'i phyir 'dis ni rtog pa
[\[76b.6\]]dang bcas par smra bas gsal ba la rang nyams su myong ba med par bstan par 'gyur ro/_/'on te gzugs kyi blo'i nyams su myong ba rtog pa dang bcas pa nyid de/_blo yod pa'o snyam du phyis nges pa'i phyir ro zhe na/_smras pa/_de nyid kyis myong ma yin na/_/rtog gnyis cig car mthong ba
[\[76b.7\]]med/_/ces bya ba la/_gzugs kyi blo'i myong ba ni blo de nyid kyis yin nam/_blo gzhan gyis yin zhes rnam pa gnyis su brtag grang na/_de la gzugs de nyid kyi blos yin gyi blo nyams su myong bar khas len na ni mthong ba'i rtogs pa dang gzugs kyi rtog pa gnyis cig car skye bar
[\[77a\]]
[\[77a.1\]]thal bar 'gyur te/_rtog pa gnyis cig car mthong ba ni ma yin no/_/'on te gzugs mthong ba nyid kyis rang gi ngo bo dang /_gzugs rim gyis mthong bar 'dod na ni/_gal te mthong ba gcig yin na ji ltar rim pa mthong bar 'gyur te/_'di ltar rim pa yang blo las
[\[77a.2\]]tha mi dad pas rim pa med pa nyid du 'gyur ro/_/'on te rim pa yang rim par blo yis mthong ngo zhe na/_'o na ni thug pa med par 'gyur te/_'di ltar rim pa yang rim pa gang gis mthong ba de yang blo las tha mi dad pa nyid kyi phyir/_rim pa med par 'gyur la/_de la yang rim pa mthong ba gzhan bstan
[\[77a.3\]]dgos par thal bar 'gyur ro/_/gzhan yang mngon par zhen pa nyid blo yin la/_mngon par zhen pa ni rang gi ngo bo nyid yin pa'i phyir/_blo tha dad pa'o snyam pa yang tha dad pa med pa yin te/_des blo gcig la rim pa ci zhig yod/_/'on te mngon par zhen pa tha dad la/_zhen par gyur pa ni tha dad
[\[77a.4\]]pa med do zhe na/_mngon par zhen pa de yang rang gi ngo bo nyid mngon par zhen pa ma yin nam/_nyams su myong ba gzhan gyis myong bar bya ba yin pa'i phyir/_de nyid thug pa med par 'gyur ro/_/'o na gzugs mthong ba gzhan gyis myong ba ma yin nam zhe na/_phyogs de la yang ci dus mtshungs
[\[77a.5\]]par gyur pa'i shes pa gzhan gyis gzugs kyi blo myong ba yin nam/_'on te dus tha dad par gyur pas yin zhes phyogs gnyis su brtag grang na/_de la phyogs dang po la 'di smras pa/_de ni dus mtshungs can shes pa/_/gzhan gyis myong med bshad pa yin/_/zhes bya ba la/_des
[\[77a.6\]]ni ste/_rtog gnyis cig car mthong ba med/_/ces bya ba 'dis gzugs kyi blo dang dus mtshungs pa gang la yod pa'i shes pa gzhan des gzugs kyi blo nyams su myong ba yang bshad pa ste gsal ba yin no/_/dus mtshungs pa can gyi shes pa gzhan gyis myong yang rtog pa gnyis cig
[\[77a.7\]]car skye bar thal bar 'gyur ba so na 'dug go/_/gzugs kyi blo'i yul can gyi shes pa la yang rtog pa gzhan gyis myong bar bya ba'i phyir rtog pa'i phreng ba ring por 'gyur ro/_/'on te dus phyis 'byung ba'i shes pa gzhan gyi gzugs kyi blo myong bar 'gyur ro zhe na/_smras pa/_'das pa
[\[77b\]]
[\[77b.1\]]de ni dran 'gyur na/_/de ma bzung ba ji ltar 'gyur/_/tha dad med can rang blo dang /_/gzhan blo yongs gcod mtshungs par 'gyur/_/zhes bya ba la/_rjes la thob pa'i dus su 'byung bar 'gyur ba zhes pa ni 'das pa'i gzugs dran par 'gyur gyi/_mngon sum ni ma yin te/_de'i yul nye ba yin
[\[77b.2\]]pa'i phyir ro/_/'on te shes pa gzhan gyi dus na gzugs kyi blo yod do zhe na/_'o na ni gzugs su snang ba dang bral ba ma yin pa'i phyir/_de nyid rtog pa gnyis su thal bar 'gyur ro/_/'on te 'das pa'i gzugs mthong ba la shes pa gzhan 'jug pa de dran pa nyid yin no zhe na/_dran pa des
[\[77b.3\]]sngar gyi gzugs ma mthong bar ji ltar dran pas 'dzin par 'gyur/_de'i phyir gzugs kyi blo 'dzin pa'i nus pa med pa nyid du 'gyur ba yin no/_/'on te mngon sum gyi don gzhan du mi 'thad pa'i phyir/_gzugs mthong bar skye'o snyam du shes so zhe na/_de lta na ni skyes bu gzhan gyi blo de
[\[77b.4\]]yongs su gcod pa de dang tha mi dad pa gang la yod pa'i rang gi rgyud kyi blo rtogs pa de ni rang gi blo 'dzin pa can te/_rang ste bdag nyid kyi blo de 'dzin par byed pa'i blo yin par mi 'gyur ro/_/des ni 'di skad du ston par 'gyur te/_mngon sum gyis don skye bo thams cad kyi thun mong yin pa'i
[\[77b.5\]]phyir ro/_/rang gi blo'i sgrub byed ma yin pa'i phyir/_'das pa'i ngo bo nyid du snang ba lkog tu gyur pa yin pas/_rgyud gzhan gyi shes pa yongs su gcod pa las bye brag med pa nyid du brjod do/_/gal te rang rig pas mngon du snang ba yin la/_gzhan rig pa ni mngon du snang ba ma yin na/_
[\[77b.6\]]de'i tshe rang dang gzhan rig pa tha dad par 'gyur te/_rang rig pas mngon du byed pa ni 'das pa nyid ma yin pa ste/_mngon du snang bar gyur pa ni da ltar byung ba yin pa'i phyir ro/_/de lta ma yin na 'das pa'i shes pa dbang po las 'das pa ni dran pas shes par bya ba kho na ste/_'di ltar dran pas
[\[77b.7\]]gzhag pa'i rnam par rig pas 'das pa'i tha snyad 'dogs pa yod pa'i phyir ro/_/des na rang gi blo dang gzhan gyi blo mtshungs pa nyid yin no/_/'o na lkog tu gyur pa'i rang gi ni bdag nyid dang 'brel pas shes pa yin gyi/_rjes su dpag pa las ni ma yin la/_gzhan gyi blo yang gzhan dang
[\[78a\]]
[\[78a.1\]]'brel pa nyid kyi shes pa yin na/_de nyid kyi phyir ji ltar khyad par med par 'gyur zhe na/_'dir smras pa/_'das pa yin na dpe med cing /_/rtags med par ni don rig pa/_/de dag gis grub de la ni/_/mngon sum ma yin rtags can min/_/zhes bya ba la/_rang gi blo
[\[78a.2\]]mngon du byed pa ma yin gyi/_mngon sum sngon du song ba'i rjes su dpag pa rang gi blo'i sgrub byed du 'gyur te/_ci ste yang 'das pa'i don rig pa ni dpes shes pa yin na/_'das pa rig pa la dpe yod pa ma yin te/_mngon sum las 'das pa'i phyir ro/_/dpe med pa nyid kyis rtags
[\[78a.3\]]kyang yod pa ma yin na/_de mthong ba tshad ma gang gis sgrub cing /_bdag dang 'brel ba can nyid kyang gang gis sgrub par 'gyur/_don rig pa de la ni rang dang 'brel pa can du mngon sum 'jug pa can ma yin zhing rjes su dpag pa la yang ma yin te/_gal te mngon sum gyi rig pa'i don yin na
[\[78a.4\]]'das pa ma yin par 'gyur ro/_/mngon sum med par yang rtags dang rtags can 'brel pa 'dzin pa med par rang gi blo la rjes su dpog pa yang med pa'i phyir/_blo tsam zhig yongs su gcod pa yin gyi/_bdag dang gzhan 'brel ba can nyid rtogs pa ni ma yin te/_rang rig pa'i ngo bo
[\[78a.5\]]nyid can mthong na ni/_gang gi rang rig par snang ba de ni de'i bdag nyid mthong ba yin pa'i phyir/_rang gi blo yongs su gcod par rigs pa ma yin no/_/gal te de yi rang ngo bor/_/snang ba can blo de ma thag_/gzugs sogs bzhin du 'dzin 'gyur na/_/sngar gyi blo de 'dzin mi 'gyur/_/
[\[78a.6\]]zhes bya ba ni/_gal te don mthong ba de'i rang gi ngo bor snang ba de ni de'i rnam pa can nyid de/_/gang la de yod pa'i blo de yis gzugs mthong ba'i de ma thag tu gzugs su snang bar 'dzin par 'gyur ro/_/dper na gzugs kyi rnam pa can gyi blos gzugs la sogs pa 'das pa 'dzin pa
[\[78a.7\]]bzhin no zhes khas len par byed na ni/_phyogs de la yang blo 'dzin pa'i blo de ni sngar gyi blo gang yin pa don 'dzin pa can de 'dzin par mi 'gyur te/_'di ltar gzugs ni sngar gyi gzugs snang ba ma yin te/_mthong ba la gnas pa'i gzugs kyi gzugs brnyan la gzugs so snyam du
[\[78b\]]
[\[78b.1\]]shes pa yin la/_shes pa gnas pa'i gzugs brnyan mthong ba la gzugs mthong ba nyid du brjod kyi/_gzugs mngon du byed pa ni ma yin no/_/de ltar na mthong ba'i rnam pa can gyi rig pa mthong ba'i rig pa po ma yin te/_gzugs mthong ba'i rnam pa can gyi rig pa rtog pa med
[\[78b.2\]]pa'i phyir ro/_/'on te gzugs su snang ba'i rnam pa can gyi rig pa yang rig par 'gyur ro zhe na/_'o na ni rig pa de yang rig pa gzhan gyis gzung bar bya ba yin pa'i phyir/_thug pa med par 'gyur ro/_/'on te gzugs su snang ba'i rnam pa can gyi rig pas mi 'dzin no zhe na/_de lta na ni
[\[78b.3\]]shes pa gzhan la gnas pa'i gzugs mthong ba mi rigs pa'i phyir/_rang rig pas rigs pa ma yin no/_/'o na gal te gzugs su snang ba'i ngo bo nyid rang rig pas yul du byed pa ni rtog pa med par snang ba'i phyir/_rang rig pa rtog pa med pa nyid yin yang /_gzugs la sogs pa
[\[78b.4\]]tha dad pa rnam par rtog pa dang bcas pa la snang ba la 'gal ba ci zhig yod ce na smras pa/_ji ltar rang yul can shes pa/_/nyams myong de ni rtog med yin/_/de bzhin rnam rtog med gzhan yang /_/brda byas nus pa ma yin phyir/_/zhes bya ba la/_ji ltar rang ste bdag nyid kyi yul gang la
[\[78b.5\]]yod pa'i shes pa nyams su myong ba de ni mi rtog pa ste/_de bzhin du gzugs 'dzin pa gzhan yang rtog pa med pa yin te/_brdar bya bar mi nus pa'i phyir ro/_/gzugs 'dzin pa gang la brdar bya bar mi nus pa yod pa de de ltar yin no/_/'di'i dgongs pa ni 'di yin te/_mthong ba'i rang gi ngo bo nyid
[\[78b.6\]]myong ba ci'i phyir rtog pa med pa yin zhes brtsad pa'i lan ni 'di yin te/_rang gi ngo bo nyid snang bar gyur pa la rang gi ngo bo dang lhan cig sgra sbyor ba med pa'i phyir ro/_/de lta yin pas phyi rol yang mthong ba la sgra sbyor bar nus pa ma yin te/_mngon du snang bar gyur pa la sbyor ba dang bral ba'i phyir/_
[\[78b.7\]]gzugs la sogs pa'i rang gi ngo bo nyid snang bar gyur pa la sgra'i rnam pa ma mthong ba'i phyir ro/_/de bas na de nyams su myong ba rtog pa med pa'o/_/'o na gal te gzugs mthong ba'i tshe sgra'i rnam pa gsal bar snang ba ma yin pa de lta na yang sgra'i spyi dran par gyur pa yod de/_de yis yongs su
[\[79a\]]
[\[79a.1\]]bcad pa'i sngon po la sogs pa shes pa'i phyir/_phyi rol 'dzin pa ci ste rtog pa med pa yin zhe na/_'di la rta ru rtog pas ba lang mthong ba'i phyir zhes bya bas lan btab zin to/_/gzhan yang /_/mi brjod dang tshul can sgra dang /_/de dang don gcig can rtog pa/_/rtog pa
[\[79a.2\]]med pa med na ni/_/khyad par ji ltar rtogs par 'gyur/_/zhes bya ba la/_dpyod pa gang zhig gi spyi brjod pa'i ngang tshul gang la yod pa'i sgra rnams de ni de lta bu dang /_sgra dang lhan cig don gcig pa gang la yod pa'i rtog pa de ni de lta bu ste/_rgol ba de yis rtog pa med par snang ba med na/_khyad
[\[79a.3\]]par rtog pa yod par ji ltar 'gyur/_'on te sgra dang lhan cig don gcig pa can rtog pa ma yin te/_'o na ci zhe na/_khyad par shes pa can rtog pa yin no zhe na/_de lta na ni sgra yis bcad pa ni khyad par shes pa ma yin pa'i phyir/_'di ba lang yin no zhes bya ba khyad par mthong bar mi 'gyur te/_
[\[79a.4\]]sgra sbyor ba'i ngo bo nyid blo yang gzhan yin zhing /_khyad par 'dzin pa yang gzhan yin pa'i phyir gsal ba dang mi gsal ba'i rnam pa tha dad pa'i phyir dang /_rgyu tha dad pa'i phyir ro/_/'di ltar sgra'i rnam pa can nyid kyi rgyu bag chags yin la/_gsal ba'i rang bzhin myong ba'i rgyu ni mig yin te/_
[\[79a.5\]]'di ltar mthong ba ma rtogs par sngar myong bas bzhag pa'i bag chags sad pa nyid sgra'i snang ba yin no/_/mig phye ba na rjod par byed pa dran pa'i gtod pa med kyang gzugs mthong ba'i dus su rtog pa skye ba ni ma yin no/_/'on te rtog pa mig dang 'brel pa nges pa med na gsal ba'i ngo bo
[\[79a.6\]]nyid ba lang de nyid 'di yin zhes bya ba gzhi mthun pa'i sgra'i rnam pa can du mi 'gyur ro zhe na/_de ni yod pa ma yin te/_mthong ba dang gzhi mthun pa can sgra yis gzhag pa shes pa tsam las mthong ba dang rtog pa dag la rgyu gcig pa can nyid mi 'grub pa ste/_rjes su dpag pas shes pa'i me
[\[79a.7\]]dang mthong bas gzhag pa'i gzugs la ri 'di ni me dang ldan pa'o zhes bya ba'i gzhi mthun pa can yod pa'i phyir ro/_/gzhan yang sgra'i rnam pa can nyid rtog pa la snang ba yin la/_mthong ba ni gsal ba'i ngo bo nyid yin na/_de la gzhi mthun pa can gang zhig yod/_'o na ji ltar gzhi
[\[79b\]]
[\[79b.1\]]mthun pa'i tha snyad ba lang de nyid 'di yin no zhes bya bar 'gyur te/_ngo bo gnyis rig pa ni tha dad pa'i rten can gyi dngos po yin no zhe na/_de ni ma yin te/_don gcig byed pa na gzhi mthun pa can gyi tha snyad yin pa'i phyir/_don dam par ni gzhi mthun pa can med do/_'di ltar de 'di yin no snyam
[\[79b.2\]]pa'i lkog tu gyur pa dang /_da ltar byung bar snang ba can gyi shes pa gnyis kho na yin no/_/gal te rtog med 'ga' zhig kyang /_/yod na de dang mtshungs rgyu can/_/thams cad de bzhin 'bras tha dad/_/rgyu yi tha dad las 'gyur phyir/_/zhes bya ba la/_'on te rnam par rtog pa med pa yang dang po
[\[79b.3\]]'ga' zhig mthong ba yod pa des khyad par rtogs so zhe na/_de lta na ni rtog pa med pa de dang lhan cig mtshungs pa'i rgyu mig dang don dag shes pa gzhan gang zhig la yod pa de de bzhin du shes pa thams cad rtog pa med par 'gyur te/_gang gi phyir rgyu tha dad pas 'bras bu rtog pa med pa'i
[\[79b.4\]]shes pa rnams tha dad pa'i phyir ro/_/de bas na mig la sogs pa las skyes pa thams cad rtog pa med pa kho na'o/_/'on te don gyis phan btags pa nyid du rtog pa rig pa yin te/_'di ba lang yin no snyam pa'o/_/de'i phyir rtog pa dang mthong ba'i rgyu tha dad par grub pa med do zhe na/_smras
[\[79b.5\]]pa/_brda dran phyir na sbyor ba ni/_/phyi rol don la ltos med can/_/de bzhin brda la ltos med par/_/dngos nus nyid kyis mig blor 'gyur/_/zhes bya ba la/_phyi rol gyi don la ltos pa med pa gang yin pa'i sgra sbyor ba de ni sngar nyams su myong ba'i sgra'i brda dran pa nyid kyi rgyu las 'byung ba yin la/_
[\[79b.6\]]mig gi blo ni sgra'i brda la mi ltos pa nyid du yul rung ba na gnas pa'i dngos po'i nus pa dang mig gis bskyed pa ste/_de bas na mig gi blo la rtog pa'i rgyu brda dran pa med pa'i phyir sgra'i rnam pa can ni ma yin te/_rgyu las 'das nas 'bras bu skye ba med pa'i phyir ro/_/gal te dbang po dang
[\[79b.7\]]gzugs kyi/_/sems ni brda dran la ltos can/_/ltos med ma yin rtags bzhin du/_/dran pa nyid las nus pa yin/_/zhes bya ba la/_'o na ba lang ngo snyam pa'i rtog pa dang bcas pa dbang po'i sems brda dran pa de la ltos pa can gyi gzugs dang dbang po nus pa can yin gyi/_brda
[\[80a\]]
[\[80a.1\]]dran pa la ltos pa med par gzugs 'ga' zhig rtog pa dang bcas pa'i shes pa la nus pa yod pa ma yin no zhes khas blang bar bya'o zhe na/_'dir smras pa/_rjod par byed pa'i brda dran pa'i ngo bo nyid la nus pa can yin gyi/_dbang po'i sems la ma yin te/_'di ltar
[\[80a.2\]]nges pa'i sgra dran pa med na sgra sbyor ba ma yin zhing /_nges pa'i don mthong ba med na yang nges pa'i tshig dran pa skye ba ma yin no/_/de bas na ba lang mthong ba yod na ba lang gi sgra dran par 'gyur la ba lang gi sgra dran par gyur na yang ba lang ngo snyam du rtog pa skye bar 'gyur ba de'i phyir mthong ba'i rnam pa
[\[80a.3\]]ni rjod par byed pa dran pa'i rtags nyid du rigs te/_de bas na sbyor bas rtogs pa thams cad ni rtags can yin no/_/'on te rigs ma mthong na ji ltar rtags las shes par 'gyur zhe na/_ma yin te/_yan lag mtshungs pa nyid rigs yin pa'i phyir ro/_/yan lag mtshungs pa ni sngar
[\[80a.4\]]mthong ba de da ltar dran pa yin te yan lag dang ldan pa can gyi 'dra ba gzhan yin no/_/mtshungs pa'i tha snyad kyi yul can gyi shes pa rnams la 'dra ba nyid de/_blo mtshungs par rtogs pa'i phyir blo yang mtshungs pa nyid yin la/_rtogs pa mtshungs pa'i phyir rtogs pa tha dad pa med par bag
[\[80a.5\]]chags thog ma med pa'i stobs kyis bskyed pa yin no/_/de bas na sgra sbyor ba dang rigs sbyor ba ni rtags kho na las yin gyi/_dbang po las skye ba ma yin no/_/rtags ni de dang 'dra ba'i rang bzhin mthong ba yin no/_/'on te dbang po'i stobs las skyes pa'i sbyor ba mngon sum nyid
[\[80a.6\]]du brjod do zhe na/_de lta na ni rjes su dpag pa thams cad dbang po las skyes pa yin pa'i phyir mngon sum nyid du 'gyur te/_ri la me yod do zhes ri dang me sbyor ba ni dbang po'i byed pa med na mi 'byung ba'i phyir/_mngon sum nyid du 'gyur ro/_/'on te me la ni rjes su dpog pa yin gyi me dang
[\[80a.7\]]sbyor ba ni mngon sum nyid yin no zhe na/_'o na sa phyogs ni mngon sum yin la mer rtog pa ni rjes su dpag pa yin no zhes bya bar yang brjod par nus pa ma yin nam/_me la ni mthong ba yod pa ma yin la/_ma mthong ba yang sbyor ba ni mi rung ngo /_/de bas na rjes su dpag pas nye bar
[\[80b\]]
[\[80b.1\]]blang bar bya ba nyid sbyor ba de rtogs pa yin gyi/_mngon sum ni sbyor ba dang bral ba yin no/_/'on te dran pas drangs pa'i ming la sogs pa lkog tu gyur pa la yang mngon sum 'jug par 'gyur ba'i phyir/_mngon sum gyis sbyor bar byed pa yin no zhe na/_'dir smras pa/_/de dag 'dus pas de
[\[80b.2\]]skyed phyir/_/dran las dbang po'i blor 'gyur ba'am/_/min te de las dus gzhan 'gyur/_/la lar rnam g.yeng srid phyir ro/_/zhes bya ba la/_dran pa de dag 'dus pa las te nye bar gyur pa las dbang po'i blo de skyed pa'i rgyu'i phyir/_dran pa las dbang po'i blor 'gyur gyi don nye ba la ltos pa
[\[80b.3\]]ni ma yin no/_/gal te dran par gyur pa'i ming la sogs pa la 'jug par 'gyur ro/_/'on te don nye bar gyur pa la rten par byed do zhe na/_ma yin te/_dbang po'i blo dran pa las skye ba ma yin te/_don mngon du byed pa ni dran pa ma yin pa'i phyir ro/_/gzhan yang dus gzhan du yang ming la
[\[80b.4\]]sogs pa dran pa de las dbang po'i blor 'gyur te/_yul la lar rnam par g.yengs pa yang phyis de'i ngo bo nyid kyi rnam pa'i dran pa de srid pa'i phyir ro/_/de bas na dbang po'i shes pa dus gzhan du dran pa'i ngo bo nyid can du 'gyur ro/_/gal te yang don rtog pa med pa'i shes pa'i rgyu
[\[80b.5\]]yin pas rtag tu rtog pa med pa'i shes pa skye ba'i rgyu don yin pa'i phyir rtog pa dang bral ba nyid mngon sum yin no/_/rim gyis gnyi ga'i rgyur 'gyur na/_/tha dad med phyir sngon nyid 'gyur/_/zhes bya ba ni/_rim gyis don ni shes pa gnyi ga'i rgyur 'gyur te/_dang po ni rtog pa med pa'i shes pa skyed
[\[80b.6\]]par byed la/_phyi nas ni rtog pa'o zhe na/_dran pa las snga ma'i shes pa'i dus nyid du rnam par rtog pa'i shes pa tha dad pa med pa'i don gyi rgyu las skye bar 'gyur ro/_/'on te dran pa'i grogs can dbang po dang don gyi rtog pa skyed pa yin no zhe na/_mig gi skye mched grogs byed pa can gyis dran pa
[\[80b.7\]]ma mthong ba ma yin nam/_dbang po rnams snga phyir ming la sogs pa la mi 'jug pa'i phyir ro/_/dran pa'i grogs byed pa thob pa tsam gyis yul ma yin pa la mig 'jug pa ma yin te/_dran pa dang nyi ma shar bar gyur kyang mig nyams par gyur pa can gyi skyes bus gzugs 'dzin
[\[81a\]]
[\[81a.1\]]par skye ba ni ma yin no/_/gzugs gsal bar gyur na dran pa'i grogs byed pa med kyang mig 'jug par 'gyur te/_dran pa med par gyur kyang gsal ba'i rang bzhin du skye ba'i phyir ro/_/'on te mthong bas gzhag pa'i sgra'i rnam pas dran pa skyed do zhe na/_de ni ma yin te/_
[\[81a.2\]]gal te sgra'i rnam pa gsal ba'i ngo bo nyid kyi spyod yul can yin na dang po nyid du 'gyur ba yin te/_de mthong bar tha dad pa med pa'i phyir ro/_/'on te gsal ba'i rnam pa can las lhag par gyur pa ming gis shes pa snang bar 'gyur ro zhe na/_de lta na 'o na gsal ba'i rnam pa las rnam pa gzhan
[\[81a.3\]]snang ba can du 'dzin pa'i shes pa gzhan nyid du 'gyur te/_ming la sogs pa'i shes pa la mthong ba'i byed pa med pa'i phyir ro/_/dbang blo'i rgyu ni gzhan yin na/_/de la dran pa don med 'gyur/_/zhes bya ba la/_'on te dran par gyur pa'i rnam pa las gzhan pa nyid kyis gsal ba'i rnam pa
[\[81a.4\]]can gyi don dbang po'i blo'i rgyu yin pa de bas na de nyid yul du 'gyur ro zhe na/_de lta na 'o na gsal ba'i rnam pa can de la dran pa don med par 'gyur te/_gsal bar 'dzin pa de la dran pa ni byed pa dang ldan pa ma yin pa'i phyir dran pa med pa yang gsal ba'i rnam pa can rtogs pa'i phyir ro/_/ji
[\[81a.5\]]ltar brdar byas grub bya'i phyir/_/brda ni dran par 'dod pa dang /_/tha dad brdar btags med 'dzin na/_/de la dran pa'i don can gang /_/zhes bya ba ni/_gal te dran pa'i grogs can gyi dbang po gzugs la sogs pa la 'jug na ming la sogs pa dran pa med na gzugs snang bar mi 'gyur
[\[81a.6\]]te/_ji ltar 'di yin no zhes nye bar 'jog pa med pa'i phyir mi 'gyur na 'di yin no snyam du sems pa'i nye bar 'jog pa med kyang gzugs mthong ba yod pa yin no/_/sgra yis nye bar gzhag pa las skyes pa'i shes pa la phul du byung ba med pa'i phyir/_de la nye bar 'jog pas dgos pa ci zhig
[\[81a.7\]]yod/_'on te nye bar 'jog pa yod na gzugs la sogs pa la 'jug par nges te/_de dang 'di'i zhes bde ba dang sdug bsngal gyis sgrub pa la 'jug pa yin no zhe na/_ma yin te/_nye bar 'jog pa med kyang 'jug pa'i phyir ro/_/rtog pa med pa las kyang sngar goms pa'i stobs
[\[81b\]]
[\[81b.1\]]kyis 'jug par mthong ba yin te/_'di ltar rta'i rtog pa ni ba lang mthong ba nyid las kyang 'jug pa'i phyir ro/_/de bas na 'jug par 'gyur ba la yang nges pa'i byed pa yod pa ma yin no/_/'o na gal te goms pas mthong ba nyid la 'jug pa yin no zhe na/_de lta na ni ming la sogs pa dran pa
[\[81b.2\]]med par yang dang po'i dus su 'jug par mi 'gyur ba yin no/_/de bas na dang po 'jug pa'i don du 'jug pa la dran pa yod pa yin no zhe na/_'di la smras pa/_gsal ba'i rnam pa can gyi tha dad pa brdar btags pa med pa ste/_sgra yis ma sbyar ba nyid kyis gzung bar bya ba tha dad pa de la dran pa
[\[81b.3\]]gzhan ci'i phyir byed de don med pa yin no/_/ji ltar brdar btags pa ni tha snyad 'grub par bya ba'i don du brda dran par 'dod de/_tha dad pa sgra yis khyad par 'dzin pa ni ma yin pa'i phyir/_gsal ba'i ngo bo nyid rtogs pa la ming la sogs pa dran pa la dgos pa dang ldan pa ni ma yin no/_/dang por
[\[81b.4\]]'jug pa ni rjes su dpag pa las 'gyur ba yin pa'i phyir/_gzugs mthong ba la sgra'i nye bar 'jog pa'i byed pa ma yin zhing /_'jug pa la yang ma yin no/_/sgra'i don la goms pa ni don med pa nyid yin yang rtog pa 'jug par 'gyur ro/_/'o na dbang po'i shes pa la snang ba ni spyi nyid yin
[\[81b.5\]]te/_sngar mthong ba'i tha dad pa ni ma yin no zhe na/_/spyi tsam 'dzin pa yin na ni/_/khyad par la ltos mi rung ngo /_/de bas mig dang gzugs dag la/_/brten nas mig gi blo skyer 'gyur/_/zhes bya ba la/_mngon sum gyis khyad par dang bral ba'i spyi tsam zhig 'dzin pa yin na ni khyad par du snang ba
[\[81b.6\]]'dod pa thob par mi 'gyur ba las khyad par 'dod pa yang yin te/_'di ltar shing zhes bya ba'i spyi tsam 'dzin pa yin na yang shing ji lta bu yin zhes tshar pa la sogs pa 'dod par snang ba'i phyir/_snga phyi dran pa ma rtogs par spyi 'dzin pa yod pa ma yin zhing rjod par byed pa'i sgra dran pa ni mthong ba
[\[81b.7\]]la byed pa yod pa ma yin no/_/de'i phyir mig dang gzugs la brten nas mig gi blo skye bar 'gyur te/_'di ltar phyi rol na gnas pa'i gzugs tsam la mig 'jug pa mthong ba yin na/_ji ltar sgra dang spyi'i yul can du 'gyur/_de bas na dran pa'i sngar phyis mig gi rig pas snga ma dang phyi ma
[\[82a\]]
[\[82a.1\]]'dzin pa ma yin te/_rtog pa med pa ni nye ba tsam zhig snang ba yin pa'i phyir ro/_/sgra yis nye bar gzhag pa ni brda dran pas blang bar bya ba'i skye ba can yin pa'i snga ma dang phyi ma la rtog pa can gyi yid nyid yin no/_/de'i phyir mngon sum rtog pa dang bral bar grub pa yin no/_/
[\[82a.2\]]'o na ci'i phyir gnyis la rag las nas skye ba dbang po la brten par brjod kyi yul la brten par ma yin no zhes bya ba slob dpon gyi gzhung 'di'i don ni 'di yin te/_mig la rag las pa dang yul la rag las pa nas mngon sum skye ba yin na/_ci'i phyir dbang po la brten pa zhes bya'i/_yul
[\[82a.3\]]la brten pa zhes mi bya zhes bya ba'i tha tshig go/_/gzugs la sogs pa'i yul gyi sgo nas kyang brjod par rigs kyi dbang po 'ba' zhig las ma yin te/_dbang po las skyes pa kho nas mngon sum ma yin te/_rab rib kyis bcom pa'i mig las skyes pas zla ba gnyis su mthong ba
[\[82a.4\]]mngon sum ma yin pa'i phyir ro/_/yul gyi rnam pa can gyi mthong ba la 'jug pa ni thams cad mngon sum kho na yin pa de bas na/_yul la mi 'khrul ba can ni mngon sum yin la/_brjod pa yang 'khrul pa med par rigs pa yin no zhe na/_'o na yul gyi phan btags pa'i zla ba
[\[82a.5\]]gnyis su snang ba 'khrul pa nyid ma yin nam/_de'i phyir yul gyi stobs kyis bskyed pa yin na yang thams cad phyin ci ma log pa ma yin no/_/'on te zla ba ni zla ba gnyis su snang ba'i shes pa'i yul ma yin te shes pa la dran pa 'jog par nus pa med pa'i phyir/_de yul ma yin no zhe na/_de
[\[82a.6\]]lta na 'o na ni phyin ci log tu snang ba'i rgyu dbang po nyid ma yin te/_rnam pa rab rib kyis bcom pa'i rgyu can yin pa'i phyir/_nye bar bcom pa'i dbang po ni dbang po ltar snang ba yin no/_/de lta bas na mig dang yul dag mtshungs pa yin na brtsad par rigs te/_yul yang dbang po bzhin mngon
[\[82a.7\]]sum/_/shes pa skyed par nus na ni/_/'o na ci'i phyir gnyis ltos pa'i/_/skye ba de ni des mi brjod/_/ces bya ba la/_'o na gal te mngon sum gyi shes pa skyed pa la yul la nus pa mngon du yod de dbang po bzhin yin na ni/_de lta na ni dbang po dang yul gnyis la rag las nas mngon sum
[\[82b\]]
[\[82b.1\]]skye ba de ni/_yul de'i sgo nas yul la brten pa'o zhes ci'i phyir mi brjod ce na 'dir smras pa/_rtogs par byed pa nyid dpyad nas/_/tha snyad nges par sbyor bar byed/_/da yang dbang po'i ming la yod/_/de yi chos kyang nges sbyor yin/_/zhes bya ba la/_tha snyad thams cad ni brjod par 'dod
[\[82b.2\]]pa'i dngos po ston pa na/_rtogs par byed pa dpyad nas sbyor bar byed de/_gang la go bar byed pa med pa'i sgra de ni sbyor ba ma yin no/_/mngon sum gyi rang gi ngo bo go bar byed pa yang dbang po la brten pa'i ming gis nus pa ste/_gang dbang po la brten pa de mngon sum yin la/_nye bar bcom pa'i
[\[82b.3\]]dbang pos ma nges pa ni gsal ba yin no/_/rtogs par byed pa de'i chos kyang nges par sbyar bar 'os pa yin te/_des na dbang po'i sgo nas mngon sum zhes bya bas brdar btags pa yin no/_/'on te yul dang lhan cig 'khrul pa med de/_zla ba ni 'khrul pa'i shes pa'i yul ma yin pa'i phyir ro
[\[82b.4\]]zhe na/_de ni ma yin te/_gal te zla ba yul ma yin na skyes bu gzhan gyi mngon sum gyi yul du 'di ji ltar 'gyur/_dbang po las skyes pa nyid ni dbang po gcig yod pa dang med pa'i rjes su 'brel ba'i phyir/_dbang po'i ni thun mong ma yin pa'i rgyu yin pa'i phyir/_tha snyad gdags pa'i rgyu mtshan yin
[\[82b.5\]]gyi/_yul ni ma yin te/_de ni skye bo thams cad kyi thun mong ba yin pa'i phyir ro/_/de nyid kyi phyir nas kyi myu gu zhes bya ba ni thun mong ma yin pa'i tha snyad du snang ba yin no zhes gsungs pa yin no/_/'on te yul la brten pa zhes bya ba yul gyi bdag nyid can shes pa yin par 'dod do zhe na/_de lta
[\[82b.6\]]na ni rang rig pa nyid mngon sum du 'gyur gyi/_dbang po las skyes pa ni go bar byed par mi 'gyur ro/_/'on te 'jig rten la grags pas yul 'dzin par brjod do zhe na/_ma yin te/_mngon sum zhes bya ba nyid 'jig rten la grags pas 'di nyid kyis chog mod/_brjod pa gzhan gyis ci zhig
[\[82b.7\]]bya/_bye brag tu smra ba'i lta ba la yang yid kyi rnam par shes pa mngon sum du 'gyur te yul 'dzin pa'i phyir ro/_/de ltar yang yul ni thun mong ba yin te/_yid kyi rnam par shes pa dang gzhan gyi rgyu la yod pa'i shes pa'i rgyu yin pa'i phyir ro/_/de bas na dbang po'i sgra yis brjod pas mngon
[\[83a\]]
[\[83a.1\]]sum ni rtog pa dang bral ba'i ngo bo nyid du mtshon par nus kyi/_yul gyi sgra yis brjod pa las ni ma yin no/_/'on te yul brjod pas kyang rtog pa dang bral bar ston par nus te/_'di ltar don gyi stobs kyis skye ba'i phyir ro zhe na/_ma yin te/_zla ba gnyis snang ba na don las
[\[83a.2\]]skye ba med pa'i phyir ro/_/des na de rtog pa med par mi 'gyur ro/_/'on te don gyi stobs kyis skyes pa phyin ci log gi shes pa la med do zhe na/_de lta na 'o na mngon sum thams cad don las skyes pa'i phyir/_rtog pa med pa nyid du brjod par nus pa ma yin te/_de'i phyir dbang po nyams
[\[83a.3\]]pa la skyes pas thams cad rtog pa med par grub par 'gyur ba'i phyir/_dbang po nyid kyi sgra yis tha snyad gdags par rigs pa yin no/_/de'i phyir tha snyad 'di la ni/_/rang bzhin gyis rtags nges par sbyar/_/ngo bo khyab par byed pa ni/_/log pa'i phyir na ldog par 'gyur/_/zhes bya ba ni/_
[\[83a.4\]]gang gi phyir rtog pa sngon du gtong ba rnams kyis rtogs par byed pa dpyad nas tha snyad sbyor bar byed pa de'i phyir mngon sum gyi tha snyad 'di la ni rtags nges par sbyar bar bya ste/_mngon sum gyi rang gi ngo bo nyid la ltos nas go bar byed pa'i ngo bo nyid yin no/_/des na rtogs par byed pa la rtags
[\[83a.5\]]sbyor ba yin no/_/nges par sbyor ba de yang yul brten pa'i sgra la ldog pa yin te/_khyab par byed pa'i rang bzhin go bar byed pa ldog pa'i phyir ro/_/des na dbang po la brten pa nyid kyis mngon sum zhes bya ba'i tha snyad gdags par rigs so/_/de bas na mngon sum rtog pa dang bral ba grub
[\[83a.6\]]pa yin no/_/'o na gal te mngon sum rtog pa med pa yin na/_'o na gang 'di slob dpon snga mas rnam par shes pa lnga'i tshogs ni bsags pa la dmigs pa can no zhes gsungs pa dang /_der ni du ma'i don skyed phyir/_/rang gi don la spyi'i yul can/_/zhes gsungs pa de dang 'gal
[\[83a.7\]]bar 'gyur te/_'das pa la dmigs pa'i shes pa ni rtog pa ma yin te/_bsags pa rtogs pa ni rtog pa med par 'gal ba'i phyir ro/_/'di ltar/_bsags pa dag ni tshogs pa yin/_/de spyi de la dbang po'i blo/_/spyi blo gdon mi za bar yang /_/rnam par rtog pa dang rjes 'brel/_/
[\[83b\]]
[\[83b.1\]]zhes bya ba la/_rdul phra rab rnams mang po bsags pa ni tshogs par brjod de/_tshogs pa de yang spyi yin te kun rdzob tu yod pa'o/_/rdul phra rab rnams phan tshun tha dad pa'i lus can tha dad par snang ba la 'dus pa'i blo yod pa ma yin pa de bas na tha dad pa'i tshogs pa ni yod pa ma
[\[83b.2\]]yin no/_/'on te rdul phra rab las tha dad pa tshogs pa'o zhe na/_de ni ma yin te/_rdul phra rab kyis dben par tshogs pa mi snang ba'i phyir ro/_/rdul phra rab rnams las log pa'i 'dus pa 'dzin na ni tha mi dad pa nyid du 'dzin pas 'dus pa ni ci zhig yin/_'on te rdul phra rab rnams bdag
[\[83b.3\]]gi ba'i rang bzhin du snang ba ma yin te/_'on kyang rdul phra rab 'dus pa'i rnam pa can gyi blo skye ba de 'dus pa'i sgrub byed yin no zhe na/_'dus pa rtogs pa'i sgro btags pa tsam ste/_nags la sogs pa bzhin no/_/spyi yang rdul phra rab thams cad kyi thun mong ba 'dzin pa'i blo ni rnam par rtog pa
[\[83b.4\]]dang rjes su 'brel pa'o/_/de bas na mig la sogs pa'i blo rnams spyi 'dzin pa ni rtog pa med pa nyid rnyed par dka' ba ma yin nam zhe na/_smras pa/_/don gzhan dang ni mngon 'brel phyir/_/rdul phran gzhan gang skye 'gyur ba/_/de dag bsags bshad de yang ni/_/shes pa skye ba'i rgyu
[\[83b.5\]]mtshan yin/_/zhes bya ba la/_rdul phra rab las tha dad pa'i don gzhan nye bar 'jog pa'i rgyu dang 'brel pa'i phyir/_sngar gyi rdul phra rab rnams las gzhan pa'i rdul phra rab gang zhig rung ba'i yul na gnas pa shes pa'i rgyur skyes pa'i rdul phra rab de nyid la bsags pa zhes bsags pa la
[\[83b.6\]]dmigs pa can zhes bya ba'i gzhung gis bshad kyi/_gzhan pa'i bsags pa ni yod pa ma yin no/_/gang gi phyir rdul phra rab khyad par can du skyes pa de nyid mngon sum gyi shes pa skyes pa'i rgyu mtshan yin no/_/'o na gal te rdul phra rab nyid phan tshun tha dad pa'i shes pa'i rgyu yin pa de lta
[\[83b.7\]]na/_'o na ni snang bar 'gyur ro zhe na/_skra shad la sogs pa ma 'dres pa yang ring po nas ma 'dres par mi snang ba ma yin nam/_de bzhin du gal te tha dad par mi snang yang rdul phra rab kyang rang gi rnam pa 'jog par nus pa'i phyir 'dir gang gi skyon du 'gyur/_de lta na 'o na dngos po nyid snang
[\[84a\]]
[\[84a.1\]]ba las 'das pa mngon sum yin zhing /_gzhan yang phyin ci log gi rnam pa snang ba mngon sum rtog par 'gyur te/_spyi'i blo bzhin no/_/'on te shes pa'i rnam pa nyid shin tu mthug po bar med par mngon du byed pa'i phyir/_mngon sum la rnam par snang bar 'gyur na/_
[\[84a.2\]]'o na rtog pa rgyang ring bar 'gyur te/_rtog pa nyid la yang rang gi snang ba nyid snang ba'i phyir ro zhe na/_'dir lan btab pa/_ma dag par snang ba can gyi lus can rnams phyin ci log nyid du snang bar 'gyur te/_de la ltos nas rtog pa med pa zhes bya ba 'di brjod pa yin no/_/dag pa mthong ba can
[\[84a.3\]]rnams ni snang ba'i stobs kyis dmigs pa thams cad phyin ci ma log pa yin no/_/gang yang thams cad rtog pa med pa'o zhes smras pa de la brjod pa/_rtog pa dang bcas par shes pa thams cad 'dod pa nyid de/_rang gi rnam pa nyid snang ba'i phyir ro/_/gzhan gyi lugs la brten
[\[84a.4\]]nas rtog pa dang bcas pa dang rtog pa med pa'i bye brag bstan pa yin te/_phyi rol gyi tshul la phyi rol mngon sum du byed pa mngon sum yin te/_rjes su dran pa'i rtog pa ni rtog pa'o/_/de mngon sum la yod pa ma yin pa'i phyir rtog pa med pa'i shes par brjod do/_/'o na rdul phra rab de nyid
[\[84a.5\]]phan tshun ltos pa med pa nyid du rnam par shes pa ci ste mi skyed ce na/_'dir smras pa/_rdul phran gzhan dag med par ni/_/rdul phran khyad par de yang med/_/de gcig nges med phyir shes pa/_/spyi yi spyod yul can du bshad/_/ces bya ba la/_rdul phra rab rnams kyi rnam par shes pa la
[\[84a.6\]]rnam pa gtod par nus pa'i khyad par de ni/_rdul phra mo gzhan dag med par yod pa ma yin te/_rdul phra rab de dag gi tshogs pa gcig la rag las pa yin na/_ji ltar phan tshun ltos pa med par skye bar 'gyur zhing /_gang gis na phan tshun ltos pa med par snang bar 'gyur/_de ste de'i phyir
[\[84a.7\]]rdul phra rab gcig la nges pa med pa'i phyir/_shes pa spyi'i spyod yul can du bstan bcos mdzad pas bshad do/_/de dag gis ni/_der ni du ma'i don skyed phyir/_/rang gi yul la spyi'i yul can/_/zhes bya ba'i don bstan par 'gyur ro//_//tshad ma rnam 'grel gyi
[\[84b\]]
[\[84b.1\]]'grel pa/_bam po bcu pa/_ci ste skye mched gcig nyid la'ang /_/cig car du ma mi snang na/_/zhes bya ba la/_de lta mod kyi rdul phra rab rnams skye mched gcig pa can yin yang /_rdul phra rab du ma'i 'khor lo cig car mi snang ba de'i phyir/_sngar mthong ba nyid kyi don
[\[84b.2\]]dang mtshams sbyor ba las/_rdul phra rab rnam pa 'dzin pa rtog pa dang bcas pa yin te/_phan tshun tha dad pa'i rdul phra rab mthong bas bslangs pa'i don dang mtshams sbyor ba'i phyir/_mngon sum rtog pa dang bral ba ma yin no/_/gcig mthong ba na du ma cig car yongs su gcod
[\[84b.3\]]pa yang ma yin te/_yid gcig nyid yin pa'i phyir gang la byed pa yod pa de nyid shes par nus pa yin gyi/_rdul phra mo du ma cig car yongs su gcod pa ni ma yin no/_/de'i phyir yan lag can gyi rdzas khas blang bar bya'o zhe na/_'dir smras pa/_til sogs tha dad rnams la ni/_/
[\[84b.4\]]ci'i phyir cig car 'dzin par snang /_/zhes bya ba la/_gal te rdul phra rab rnams cig car mi snang ba de'i tshe sngon gyi rdul phra rab bsres nas rtog pa dang bcas par 'gyur la/_de yang ma 'dres pa'i rdul phra mo mngon sum du byas pas rtog pa med par grub ste/_sngar gyi rdul phra rab bsre ba
[\[84b.5\]]ni shes pa gzhan kho na yin no/_/gzhan yang gal te cig car don du ma yongs su gcod par mi 'gyur ba de lta na ni/_nges pa'i sa phyogs su til dang sran ma sha dang mon sran gre'u la sogs pa phan tshun ldan pa ma yin pa rnams cig car 'dzin par snang bar ci'i phyir 'gyur/_'on te
[\[84b.6\]]shes pa shin tu myur bar 'jug pas tha dad pa'i til rnams la cig car snang ba yin no zhe na/_smras pa/_'dir ni mgyogs pa'i lan btab zin/_/de rnams rim gyis 'byung ba na/_/rim min 'dzin pa cis ma yin/_/dus mtshungs can blo thams cad ni/_/de las rim min snang can
[\[84b.7\]]'ga'/_/ci phyir gzhan ni rim ldan yin/_/de phyir don kun 'dzin pa la/_/'di ni rim min thal bar 'gyur/_/zhes bya ba la/_cig car 'dzin pa 'dir rgyu mtshan mgyogs pa'i lan ni yi ge dus gcig thos par 'gyur zhes bya ba 'dis lan btab zin to/_/gzhan yang
[\[85a\]]
[\[85a.1\]]mgyogs pas cig car ma yin par snang ba la cig car snang ba de ltar shes ta/_dper na ut+pala'i 'dab ma brgya 'bigs pa mgyogs pas cig car snang bar mthong ba de bzhin du gzhan du yang yin no zhes bya bar ni mi rung ste/_dpe tsam gyis bsgrub bya 'grub pa med pa'i phyir
[\[85a.2\]]ro/_/gzhan yang 'dab ma brgya 'bigs pa steng 'og na gnas pa'i don ni cig car 'bigs pa med pa'i phyir/_rim pa rjes su dpag pas grub pa yin no/_/nyil rnams la ni cig car mthong ba la gnod pa yod pa ma yin la/_gnod pa med par yang cig car snang ba phyin ci log
[\[85a.3\]]tu grub pa ma yin no/_/gzhan yang til de dag nyid rim gyis 'byung ba'i ngang tshul can la ni mgyogs par snang ba rim pa ma yin par 'dzin pa ci'i phyir ma yin/_/gzhan yang skad cig ma'i mtshan nyid can gyi dus mtshungs pa gang la yod pa'i blo de lta bu'i blo thams cad 'gyur ba yin te/_
[\[85a.4\]]skad cig ma ma yin pa'i phyir/_blo rnams la dus tha dad pa yod pa ma yin no/_/de'i phyir blo de dag gi nang nas blo 'ga' zhig til la sogs pa rnams rim pa dang ldan pa la rim pa med par snang ba can yin zhing /_blo gzhan dag til la sogs pa rim gyis 'byung ba gang yin pa de rnams
[\[85a.5\]]rim gyis snang ba can du ci'i phyir 'gyur te/_dngos po mthong ba ni blo'i tshad tsam gyis dus can yin zhing /_blo de dag kyang dus mtshungs pa can yin no/_/de'i phyir don thams cad 'dzin pa na snang ba 'di la rim pa med par thal bar 'gyur ro/_/de bas na cig car mthong ba ni mgyogs pas byas pa
[\[85a.6\]]ma yin no/_/gzhan yang cig car mthong ba nyams su myong ba ni gsal bar snang ba can yin no/_/gal te yang mgyogs pa las/_sngar mthong ba las sgro btags nas rim pa med par rtogs na ni/_ji ltar shin tu gsal ba yongs su gcod pa can cig car snang bar 'gyur/_de'i phyir cig car
[\[85a.7\]]mthong ba shin tu gsal ba'i lus can rtog pa med par bden par grub pa yin no/_/gzhan yang /_phye leb khra bo la sogs gzugs/_/gcig min na yang mthong ba ci/_/gal te khra bo de gcig na/_/de las 'di ches ngo mtshar che/_/sna tshogs yin phyir gcig pa min/_/dper na nor
[\[85b\]]
[\[85b.1\]]bu'i gzugs bzhin no/_/zhes bya ba la/_gal te gzugs kyi skye mched du gzung ba rdul phra mo du ma 'dzin pa ma yin na/_de lta ba ni phye ma leb khra bo la sogs pa'i gzugs gcig ma yin pa'i phyir/_cig car snang bar mi 'gyur ro/_/'on te phye ma leb khra bo'i gzugs gang yin pa sna tshogs yan
[\[85b.2\]]lag can gcig pa yin no zhe na/_'di khas len na phye ma leb khra bo la sogs pa'i khra bo las ches ngo mtshar bar 'gyur ro/_/de'i phyir sna tshogs par gyur na gcig pa'i rang bzhin du mi 'gyur te/_'di ltar khra bo zhes bya ba ni phan tshun tha dad pa'i rnam pa can gyi dngos po ni gzhan du rjod par byed pa
[\[85b.3\]]yin na/_ji ltar gcig du mar 'gyur/_de bas na phye ma leb khra bo sna tshogs pa'i rnam pa can ni gcig pa ma yin te/_dper na nor bu mar gad dang pad+ma rA ga dang /_mu tig la sogs pa rnams kyi gzugs tha dad pa bzhin no/_/'on te nor bu rnams tha dad pa ni rdzas tha dad pa'i phyir/_
[\[85b.4\]]sna tshogs pa'i gzugs can nyid yin gyi/_phye ma leb khra bo la ni rdzas tha dad par snang ba ma yin no zhe na/_phye ma leb khra bo la yang phan tshun tha dad par snang ba bzlog par mi nus par 'jug pa ma yin nam zhe na/_tha dad par yongs su gcod pa nyid tha dad pa ste/_de'i phye ma leb khra bo la
[\[85b.5\]]sogs pa gcig pa ni ma yin no/_/'on te nor bu rnams la sngon po la sogs pa cha tha dad par snang ba yod de/_'di ltar in+d+ra nI la sngon po'i gzugs 'dzin pa dang pad+ma rA ga ni dmar po'i gzugs yongs su 'dzin pa dang /_reg bya'i bye brag kyang nor bu la dmigs pa yin la/_phye ma
[\[85b.6\]]leb khra bo la ni gzugs tha dad par snang ba med cing /_reg bya tha dad par snang ba yang ma yin te/_de'i phyir gcig pa nyid yin no zhe na/_'dir smras pa/_ras khra bo sogs sdo sogs/_/rnam pa tha dad mtshungs pa yin/_/zhes bya ba la/_sngon po dang ljang gu la sogs pa rnams dang
[\[85b.7\]]rig pa'i cha tha dad pa gang yin pa mar gad la sogs pa tha dad pa'i rgyur brjod pa de ni phye ma leb khra bo la sogs pa la mtshungs pa ste/_'di ltar phye ma leb khra bo la sogs pa la sngon po la sogs pa'i cha tha dad pa 'di sngon po yin zhing /_'di ni ser po'i rang bzhin no snyam pa mthong ba kho na
[\[86a\]]
[\[86a.1\]]yin la/_de la reg bya ni phan 'dogs pas tha dad pa yin no/_/de'i phyir ji ltar nor bu la cha shas med par 'gyur zhing /_phye ma leb khra bo la ni cha tha dad pa yod par 'gyur ba yin/_reg bya'i bye brag kyang ma nges pa nyid yin te/_'di ltar rigs mi mthun pa'i snal ma las
[\[86a.2\]]byas pa'i phye ma leb khra bo la reg bya mtshungs pa ma yin no/_/de la yan lag can yod pa ni ma yin te/_rigs mi mthun pa'i rdzas rtsom pa med pa'i phyir ro/_/gal te de la yan lag gzugs/_/'ba' zhig de ltar snang gyur na/_/'di ltar sngo sogs bsal nas ni/_/khra bo gzhan mthong
[\[86a.3\]]ngo mtshar che/_/zhes bya ba la/_phye ma leb khra bo la sogs pa de la/_snal ma'i yan lag rnams kyi gzugs 'ba' zhig de ltar tha dad par snang bar 'gyur gyi/_yan lag can gyi gzugs tha dad par snang bas shes par bya ba ni ma yin pas de nyid gcig pa yin te/_yan lag rnams ni tha dad pa'i
[\[86a.4\]]phyir/_de la gnas pa'i gzugs tha dad pa nyid yin no zhe na/_de ni ma yin te/_sngon po dang /_dmar po dang /_dkar po la sogs pa spangs pa'i snam bu khra bo la gzhan du mthong ba'i rdzas gang yin pa'i dar khra bo de ni ngo mtshar che ste/_yan lag la gnas pa'i sngon po la sogs pa'i gzugs las
[\[86a.5\]]tha dad pa'i snam bu khra bo la sogs pa'i gzugs gcig dmigs pa med pa'i phyir ro/_/'on kyang sngon po la sogs pa cig car du/_phye ma leb khra bo dang /_/bris pa'i phye ma leb khra bo la gzugs du ma snang ba'i phyir/_cig car du ma dmigs par grub pa yin no/_/'on te bris pa'i phye ma leb khra bo
[\[86a.6\]]la sngon po la sogs pa rim gyis yin la/_bris pa ma yin pa'i bya khra bo la sogs pa la sngon po la sogs pa cig car snang ba yin no zhe na/_don rnams dus mtshungs can nyid du/_/mtshon par byed pa'i blo dag gi/_/sna tshogs don can rim ldan gcig_/don gcig can gzhan rim min
[\[86a.7\]]cis/_/zhes bya ba smos te/_sngon po la sogs pa'i rnam pa dang dus mtshungs pa gang la yod de med pa nyid kyis bris pa'i phye ma leb khra bo dang bris pa min pa mtshon par byed pa'i blo dag gi nang nas blo gcig bris pa'i phye ma leb khra bo 'dzin pa ni sna tshogs pa'i yul can dang rim pa dang ldan pa yin
[\[86b\]]
[\[86b.1\]]la/_gzhan dngos kyi phye ma leb khra bo 'dzin pa ni rdzas gcig gi don can dang /_rim pa med pa can yin no zhes bya ba 'di la rgyu ci zhig yod/_dus dang rnam pa dang mtshungs par dmigs pa na/_bris pa dang ma bris pa'i phye ma leb khra bo dag mi 'dra ba ni rigs pa ma yin pa de ltar na gnyi ga la yang
[\[86b.2\]]tha dad med pa'i ngo bo nyid yod par 'gyur ro/_/'o na gal te bris pa dang bris pa ma yin pa'i phye ma leb khra bo dag gcig pa nyid du snang bar khyad par med pa de lta na yang /_gal te gang yang rung ba'i rjes su dpag pa las dngos kyi phye ma leb khra bo gcig pa dang bris pa du ma yin no zhes rnam par
[\[86b.3\]]gzhag par bya na/_de lta bu la skyon ci zhig yod ce na/_de ni bden pa ma yin te/_gang gi phyir/_/blo rnams sna tshogs ngo bo'i phyir/_/dngos rnams sna tshogs tshul can nyid/_/de rgyu ma yin na gang gis/_/tha dad rnam gzhag 'di grub 'gyur/_/zhes bya ba la/_blo rnams ni sna tshogs pa'i tshul can
[\[86b.4\]]yin zhing /_rnam pa sna tshogs pa can nyid yin pa'i phyir/_nor bu dang /_mu tig dang /_byi ru la sogs pa'i dngos po rnam pa sna tshogs pa'i tshul can te/_rnam pa sna tshogs pa nyid can du 'gyur ro/_/gal te blo sna tshogs pa'i tshul can/_phye ma leb khra bo la sna tshogs pa nyid du grub pa'i rgyu ma yin pa ste/_
[\[86b.5\]]sgrub byed ma yin no zhe na/_'o na tshad ma gang gis mu tig dang /_pad+ma rA dug la sogs pa tha dad par grub par 'gyur/_de bas na tha dad pa'i tha snyad thams cad nyams par 'gyur ro/_/ras khra bo gcig pa nyid ma yin la/_'on kyang nor bu dang /_mu tig dang /_byi ru la sogs pa rim gyis nyams su
[\[86b.6\]]myong bar gyur pa yin yang /_shin tu myur bar snang bas cig car snang ba ma yin nam zhe na/_de lta na ni don thams cad dmigs pa rnams ni phyin ci log tu 'dzin par dogs kyi/_gang du yang de kho na nyid nges pa ni ma yin no/_/des na thams cad 'thad pa med par 'gyur te/_de'i phyir nor bu cig car
[\[86b.7\]]rtogs pa rnams ni rjes su dpag pas rim pa rtogs par mi rung ste/_mngon sum gyis cig car nyams su myong ba'i phyir ro/_/'on te mngon sum nyid kyang cig car snang ba ma yin te/_rjes su dpag pas gnod pa'i phyir ro zhe na/_'o na rjes su dpag pa nyid du de mi 'gyur te/_cig car
[\[87a\]]
[\[87a.1\]]mngon pas gnod pa'i phyir ro/_/de'i phyir thal ba mtshungs pa yin no zhe na/_'on te mthong ba ni ci zhig ltar mig gi nyes pa las 'byung gi rjes su dpag pa ni ma yin no/_/de'i phyir rjes su dpag pas nye bar gzhag pa'i rim par snang ba du ma la yod kyi/_mngon sum cig car snang
[\[87a.2\]]ba ni ma yin no zhe na/_de ni rigs pa ma yin te/_rab rib kyis bslad pa'i mig yul la phyin ci log tu snang ba skyed par rigs kyi/_rim pas mthong ba ni rgyu'i skyon gyis rim pa med par 'gyur bar dmigs pa ma yin te/_ngo bo nyid gcig ni gzhan pa'i rnam pa can ma yin pa'i phyir/_cig car snang
[\[87a.3\]]ba nyid du 'gyur ro/_/'on te rim par snang ba'i nor bu rnams la cig car snang ba'i shes pa ni 'khrul pa'o zhe na/_'o na 'khrul pa nyid ci zhig yin te/_ci snang ba med pa yin nam/_'on te rnam pa gzhan pa yin grang na/_gal te rim pa dang ldan par mi snang ba rim par snang ba la 'khrul pa nyid yin
[\[87a.4\]]na/_'o na ni sngon po la yang ser por mi snang ba'i phyir 'khrul pa nyid du 'gyur ro/_/gal te yang rim pa med par mi snang ba yin na/_'o na rim pa nyid shin tu gsal bar snang ba'i lus can snang bar 'gyur ba'i phyir/_ji ltar 'khrul par 'gyur/_sngon por snang ba nyid de 'khrul pa ma yin no/_/'on
[\[87a.5\]]te rim pa dang ldan par snang ba la cig car snang ba 'khrul pa yin no zhe na/_de lta mod kyi rim par snang ba can nyid dang /_rim pa mi snang ba can gyi rim pa med pa la rim pa med pa ma yin nam/_de'i phyir blo de rim pa dang ldan par ji ltar 'gyur/_/de bas na gang cig car myong bar gyur pa de cig car snang ba
[\[87a.6\]]can yin te/_snang ba nyid rnam par 'jog pa'i rgyu yin pa'i phyir ro/_/'o na ri mo la sogs pa la khra bo'i blo cig car snang bar 'gyur ba de bas na rtsig pa'i logs la khra bo gcig pa nyid du rigs kyi/_mar gad dang pad+ma rA ga la sogs pa la ni khra bo'i blo gcig pa ma yin te/_de'i phyir blo nyid snang
[\[87a.7\]]ba'i cha tha dad pa'i phyir khra bo gcig yin la/_nor bu la sogs pa ni gcig pa ma yin no zhe na/_'dir smras pa/_/rigs mi mthun rnams rtsom med phyir/_/ri mo sogs gzugs sna tshogs min/_/ldan pa khra min gzugs med phyir/_/btags pa tsam la brten min te/_/re re khra
[\[87b\]]
[\[87b.1\]]bo min phyir ro/_/zhes bya ba la/_ri mo la sogs pa la khra bo'i blo gcig ni khra bo gcig gis 'dzin pa ni ma yin te/_de la yan lag can med pa'i phyir ro/_/rdzas med pa ni ser po dang ljang gu la sogs pa'i rigs mi mthun pa'i cha shas rnams kyis rdzas mi rtsom pa'i phyir ro/_/'di ltar rigs
[\[87b.2\]]mi mthun pa'i snal ma'i tshogs kyis snam bu mi rtsom pa'i phyir/_snam bu'i rdzas khra bo ni yod pa ma yin no/_/'on te ri mo la sogs pa rigs mi mthun pa'i yan lag gis bskyed pa'i ldan pa khra bor 'gyur ro/_/gal te rdzas ni rigs mi mthun pa'i rgyus bskyed pa ma yin te/_rigs mi mthun pa
[\[87b.3\]]rnams kyis ma brtsams pa'i phyir te/_'phrod pa 'du ba med pa'i phyir ro/_/ldan pa ni rigs mi mthun pa la yang yod pa'i phyir ro zhe na/_de ni ma yin te/_gang gi phyir ldan pa ni khra bor rigs pa ma yin te/_de yon tan nyid yin pa'i gzugs dang 'phrod pa 'du ba med pa'i phyir ro/_/gal te ldan
[\[87b.4\]]pa gzugs dang ldan pa yin na/_de lta na ni yon tan bzhin du/_rdzas yin pa'i phyir rdzas nyid du 'gyur ro/_/de lta na yang rigs mi mthun pas ma brtsams pa zhes bya ba ni grub pa'i mtha' las 'das pa yin no/_/'on te nges par btags nas ri mo la sogs pa la ldan pa khra bo yin te/_dper
[\[87b.5\]]na sdong po'i tshogs me tog rgyas pa bzhin no zhe na/_btags pa tsam gyis yang rten ldan pa ma yin te/_sngon po dang /_dkar po dang /_skya bsangs la sogs pa re re ba rnams la khra bo med pa'i phyir ro/_/gal te yan lag rnams re re khra bo nyid yin na/_de'i tshe khra bo nyid de yis brtsams pa'i
[\[87b.6\]]ldan pa don gcig la 'dus pa la khra bor shes par 'gyur te/_dper na sdong po me tog dang 'brel pa las de la grangs mang po rnams ldan par nags me tog can no zhes me tog dang ldan pa nyid du rtogs pa yin gyi/_ri mo la sogs pa rnams la yan lag rnams re re la khra bo dang ldan pa ni
[\[87b.7\]]ma yin te/_de dag re re ni khra bo ma yin pa'i phyir ro/_/de bas na khra bo dang ldan pa la khra bo gdags pa ni ma yin no/_/'o na ji ltar me'i chos me nyid dang rno ba nyid kyis chos mthong ba las/_skyes bu la 'dra bas 'dogs pa ste/_bus pa me yin pa bzhin no/_/de ltar sngon po dang ser po la sogs pa
[\[88a\]]
[\[88a.1\]]so sor gzung ba rnams yan lag gzhan snang ba'i tshe brtags nas sgro 'dogs par byed do/_/de'i phyir khra bo rtogs pa yin no zhe na/_'di la lan btab pa/_rim pa bzhin du gzung ba la'ang /_/khra bo'i blo ni btags min pa'i/_/du ma gcig gis 'dzin phyir ro/_/
[\[88a.2\]]zhes bya ba la/_mi rno ba me dang sgro 'dogs pa'i rgyu yod na/_ri mo la sogs pa ni ser po la sogs pa shes par gyur pa ji ltar sgro 'dogs par 'gyur te/_'di ltar rim gyis gzung ba'i sngon po dang ser po la sogs pa rnams yod na yang de la gcig pa'i rang bzhin snang bar gyur pa/_khra bo'i
[\[88a.3\]]blor 'dogs pa du ma yin te rgyu mtshan med pa'i phyir ro/_/'on te sngon po la sogs pa nye bar gyur na/_phan tshun sgro 'dogs pa'i rgyu yin no zhe na/_cig car snang ba la nye bar rigs kyi/_rim par snang ba la nye bar gyur pa ci zhig yod/_'on te yul gcig tu yan lag rnams mthong ba nye ba ma yin nam
[\[88a.4\]]zhe na/_yul gcig tu snang ba snga ma dang phyi ma dag tu ji ltar khra bo nyid du snang bar 'gyur te/_dus phan tshun spangs pas yan lag rnams nyams su myong ba'i phyir ro/_/'on te dran pa la gnas pa'i gzugs snang du rung ba nyid kyis snang bar 'gyur te/_tha dad par mthong ba'i phyir ro zhe na dran par
[\[88a.5\]]gyur pa la snang du rung ba nyid ni rang bzhin la 'dzin par ji ltar 'gyur/_dran par gyur pa'i ngo bo nyid las 'das kyang /_dran par gyur pa la ngo bo nyid gsal bar mthong bas snang ba yin no zhe na/_'o na ni mthong ba nyid sems kyis 'dzin gyi sgro btags pa ni ma yin no/_/'on te mthong ba nyid sgro
[\[88a.6\]]btags pa'o zhe na/_de yang mi rung ste/_sngon po dang ser po la sogs pa du ma blo gcig gis 'dzin pa'i phyir ro/_/cig car du ma mthong ba yang ri mo la sogs pa la gsal bar yod de/_mig 'jug pas thams cad mthong bar snang ba'i phyir ro/_/skabs su bab pa'i nye bar bsdu bar
[\[88a.7\]]bya ba'i phyir/_de'i phyir du ma'i don can gcig_/grub 'gyur phyir rtog med pa'ang 'grub/_/don gcig rtog par byed pas kyang /_/de las gzhan pa'ang mthong bar 'gyur/_/zhes bya ba smos te/_gang gi phyir til la sogs pa tha dad pa rnams la cig car snang zhing /_phye ma leb khra bo
[\[88b\]]
[\[88b.1\]]la sogs pa'i gzugs sna tshogs pa'i rnam par snang ba'i phyir sngon po dang ser po la sogs pa'i rnam pa sna tshogs pa thams cad kyi yul can gyi blo sna tshogs pa'i gzugs can gcig nyid yin pa'i phyir/_sngon po la sogs pa sna tshogs pa'i yul can yin pas rtog pa med pa'i blo grub
[\[88b.2\]]pa yin no/_/gang gi phyir/_/khra bor snang ba na sngon po la sogs pa sna tshogs pa'i gzugs ni sngon po gcig la rtog pas kyang ser po la sogs pa gzhan yang mthong ba yin te/_cig car rtog pa du ma skye ba ni ma yin no/_/'on te khra bo'o zhes rtog pas sngon po la sogs pa'i dngos po
[\[88b.3\]]thams cad mthong ba yin no zhe na/_ma yin te/_nges pa med pa'i phyir gdon mi za bar khra bo zhes bya ba'i rtog pa nyid la khra bor snang ba yod pa ma yin te/_rtog pa gcig gis kyang gzugs sna tshogs mthong ba'i phyir/_'dis ni blo gcig khra bo'i rnam pa can du grub pa yin no/_/'dir
[\[88b.4\]]rtsod par byed de/_sna tshogs snang can don rnams la/_/gal te gcig nyid mi rigs na/_/re zhig blo de gcig nyid la/_/ji ltar du ma snang bar 'gyur/_/zhes bya ba la/_gang la sna tshogs pa'i snang ba yod pa'i phye ma leb khra bo la sogs pa'i don rnams la/_gal te gcig pa nyid med na
[\[88b.5\]]ni/_'o na khra bor snang ba'i blo de nyid gcig par ji ltar rigs te/_ji ltar khra bo'i rnam pa can gyi blo gcig tu khas len pas na phyi rol gyi sna tshogs kyang gcig pa yin par 'gyur te/_blo sna tshogs pa'i ngo bo nyid can yin pas/_gal te dngos po rnams du ma'i gzugs can yin na/_de'i tshe
[\[88b.6\]]blo la snang ba ni rang bzhin sna tshogs pa'i ngo bo nyid yin pa'i phyir blo yang sna tshogs pa'i rang bzhin can du 'gyur na/_blo tha dad pa ni ma yin no/_/de'i phyir khra bo'i blo'i dpe nyid kyis ma nges par 'gyur te/_sna tshogs pa yin pa'i phyir de dag tu ma yin no zhe na/_'dir smras pa/_ji lta ji ltar don
[\[88b.7\]]bsams pa/_/de lta de ltar dben par 'gyur/_/mkhas pa rnams kyis gang smras pa/_/de ni dngos stobs 'ongs pa yin na/_/zhes bya ba la/_'di'i dgongs pa ni 'di yin te/_blo gcig yin na ni sna tshogs pa ma yin te/_rnam pa du ma can nyid kyi phyir dang /_dngos po rnam pa'i mtshan
[\[89a\]]
[\[89a.1\]]nyid can yin pa'i phyir/_gdon mi za bar rnam pa mang po yin na don kyang mang po nyid du 'gyur ro/_/de'i phyir don so so bar nges pa'i blo rnams kyang de tsam zhig tu ci'i phyir mi 'dod la/_ci'i phyir khra bo'i rnam pa can gcig tu khas len par byed/_'on te don re re'i blo
[\[89a.2\]]tha dad pa na/_ji srid rdul phra rab yod pa de srid du shes pa yang yod pa'i phyir/_rdul phra rab re re la yang mthong bar thal bar 'gyur ro zer na ma yin te/_du mar rtogs pa med de/_shes pa rnams phan tshun med pa'i phyir dang /_gzhan gyis bdag nyid rig pa med pa'i phyir ro/_/'on te
[\[89a.3\]]rang rig pa'i shes pa rnams la snang ba sna tshogs pa nyid du shes pa yin no zer na/_de ni ma yin te/_rgyud gzhan la gnas pa'i shes pa yang sna tshogs pa nyid du snang bar 'gyur ba'i phyir ro/_/de bas na shes pa sna tshogs pa yin no zhes rtogs pa skye ba ma yin no/_/de ni shes pa rnams
[\[89a.4\]]gcig yin na rnam pa du ma yang ma yin te/_gcig pa nyid la ji ltar rnam pa sna tshogs pa yin zhing /_du ma yin na yang khra bo la ji ltar mi 'gyur zhe na/_de kho na nyid mthong ba'i mkhas pa rnams kyis/_ji lta ji lta bur gcig pa nyid dang du ma nyid du/_phyi rol dang nang gi bdag nyid kyi don sems
[\[89a.5\]]pa de lta de ltar med par 'gyur te/_de ni dngos po'i stobs las 'ongs pa yin no/_/de skad du yang rnam par shes pa ni rnam par shes pa'i ngo bo nyid kyis stong pa yin no zhes gsungs pas/_chos thams cad stong pa nyid du 'thad pa yin no/_/'on te snang bar gyur pa'i dngos po ni gcig pa nyid dang
[\[89a.6\]]du ma nyid du rtog pa dag gis bzlog par mi nus she na/_gcig pa nyid dang du ma nyid du rtog pa dag gis gzhigs par gyur kyang dngos por rtogs pa yin te/_sgyu ma dang smig rgyu dag chu'i zla ba snang ba bzhin du bden pa ma yin pa 'gro ba ma lus pa la snang ba'i phyir ro/_/chu la gnas pa'i zla ba'i
[\[89a.7\]]gzugs brnyan la sogs pa yang mthong ba yod na/_ji ltar mi bden pa yin zhe na/_don byed pa dang bral ba'i phyir te yod pa ni don byed pa'i mtshan nyid can yin pa'i phyir ro/_/mthong ba tsam gyis yod par shes pa ma yin te/_rab rib kyis bslad pa'i mig gis nam mkha'i ngos la
[\[89b\]]
[\[89b.1\]]zla ba gnyis gnas par mthong yang med par nges pa'i phyir ro/_/de lta na 'on ni shes pa thams cad med pa ma yin te/_'ga' zhig gis don byed par snang ba'i phyir te/_'di ltar dngos po mthong bar gyur pa 'ga' zhig gis don byed pa yin gyi snang ba tsam gyis don byed pa ma yin no/_/don
[\[89b.2\]]byed pa de yang sngon po la sogs par snang ba las tha dad pa dang reg pa la sogs par snang ba ni tha mi dad pas yin te/_de'i phyir gang du tha dad pa'am tha mi dad par don byed pa yod par 'thad pa yin no zhe na/_de ni mi rigs te/_sngon po la sogs par snang ba med na/_don byed par snang ba yod pa ma
[\[89b.3\]]yin te/_sngon po la sogs pa'i rang gi ngo bo nyid snang ba'i phyir ro/_/'on te gang 'dod pa de nyid don byed pa yin no zhe na/_de lta na yang rnam par gzhag pa med par 'gyur te/_'di ltar 'ga' zhig cung zad mngon par 'dod pa can du 'gyur ro/_/gdung ba dang /_klag pa dang /_spro ba skye ba don byed
[\[89b.4\]]pa yin no zhe na/_ma yin te/_gdung ba dang spro ba la sogs pa bstan par mi gnas pa'i phyir ro/_/'di ltar 'ga' zhig la lar cung zad gdung ba dang 'ga' zhig spro bar 'gyur ba yin no/_/gzhan yang goms pa'i stobs kyis thams cad snang ba'i phyir dang /_goms pa med na med pa'i
[\[89b.5\]]phyir 'gro ba ma lus pa ni bden pa kho nar 'gyur ro/_/gal te de lta na bag chags kyi stobs kyis bskyed pa'i 'gro bar snang ba dang ldan pa'i shes pa yod pa yin gyi mi bden pa ni ma yin no zhe na/_ma rig pa'i mthu yis sprul pa nyid mi bden pa ma yin nam/_mthong ba tsam gyis ma brtags
[\[89b.6\]]na nyams dga' ba'i dngos po yin pa'i phyir kun rdzob kyi bden pa nyid yin no/_/de skad du yang chos thams cad gzugs brnyan lta bu'i zhes gsungs so/_/gcig la sna tshogs nyid de ci/_/de'i blo la yang mi 'gyur ro/_/gal te 'di rang don 'dod na/_/de la kho bos ci byar yod/_/
[\[89b.7\]]ces bya ba la/_mig las skyes pa'i blo de gcig la yang /_gal te sna tshogs pa nyid tha dad pa med par 'gyur na/_ci zhig mthong bar 'dod pa ma grub pa yin/_'di'i dgongs pa ni 'di yin te/_gal te sna tshogs pa'i rnam pa can gyi shes pa gcig pa nyid yin na ni/_de lta na yang
[\[90a\]]
[\[90a.1\]]gsung rab la 'jug pa kho na yin te/_khams gsum pa 'di ni sems tsam mo zhes bya ba'i tshig gzhan 'ga' zhig yod do zhe na/_'di ni bden te/_sems tsam du lta ba yod de/_'on te nga gal te bdag nyid thams cad kyis stong pa nyid 'di ni/_rang rig pa nyid ni don
[\[90a.2\]]rnams yod na ni/_de la kho bos ci zhig bya/_des ni 'di skad du ston pa yin te/_rnam par rig pa tsam gyi lta ba kha cig yod do/_/'on kyang tshad ma'i stobs kyis yongs su dag pa'i shes par 'dod pa mi rtog ste/_yongs su bslad pa'i sngon po la sogs pa dang /_bde ba la sogs pa'i rnam
[\[90a.3\]]pa nyid du snang ba'i phyir ro/_/'o na gal te yongs su dag pa'i shes pa mi snang ba de lta na yang /_phyi rol gyi rags par snang ba snang bzhin pa'i lus can nyid shes pa yin pa'am rdul phra rab la rags pa'i rnam par snang ba yin la/_shes pa ni bden pa'i rnam pa can kho na yin pa'i phyir/_ji ltar
[\[90a.4\]]chos thams cad stong pa nyid yin zhe na/_'dir smras pa/_de'i phyir don dang shes pa la/_/rags pa snang min de'i bdag nyid/_/gcig la bkag pa kho na'i phyir/_/mang po la yang yod ma yin/_/zhes bya ba la/_rags pa nyid yin pa de'i phyir/_rdul phra rab kyi don nam yan lag can la rags
[\[90a.5\]]par snang tshub ma yin zhing /_shes pa'i ngo bo nyid kyang rags par snang ba ma yin te/_'di ltar rags pa ni phyogs cha tha dad pa dang 'brel pa'i phyir dang /_phyogs tha dad pa yang phan tshun dben pa'i gnas skabs yin pa'i phyir gcig ma yin no/_/de'i phyir de'i bdag nyid de rags pa'i rdzas nyid dam/_
[\[90a.6\]]rdul phra rab la rags pa yod par smra ba ni bkag pa yin no/_/yang na le'u gnyis par bkag pa'i phyir/_rags pa rdzas gcig pa ni ma yin no/_/'on te rdul phra rab mang po la rags par snang ba yin te/_'di ltar rigs mtshungs pa'i rdul phra rab mang po gzhan gyis ma chod par snang bar gyur pa
[\[90a.7\]]rags pa nyid du brjod do zhe na/_'di la smras pa/_rdul phra rab mang po la yang rags pa'i bdag nyid yod pa ma yin te/_rdul phra rab so so ba la rags pa nyid med pa'i phyir dang /_'dus pa'i tha dad pa yang yod pa ma yin pa'i phyir ro/_/gang yang bde ba'i rnam pa can gyi shes pa rags pa ma yin
[\[90b\]]
[\[90b.1\]]no zhes zer ba de la smras pa/_lus las tha dad pa'i bde ba'i rnam pa can gzhan gang zhig snang bar 'gyur te/_snang bar gyur pa ni lus nyid yin pa'i phyir nang gi bde ba'i rnam pa can nam/_gdung ba'i rnam pa can du snang ba'i phyir/_rags pa'i rnam pa can las ma gtogs pa'i shes pa med de de shin
[\[90b.2\]]tu nyams su ma myong ba'i phyir ro/_/rags pa ni shes pa gcig tu rigs pa ma yin te/_phyogs cha tha dad pa'i phyir ro/_/rags par snang ba'i rig pa ni du ma yin na yang phan tshun tha dad par snang ba ma yin pa'i phyir/_chos thams cad stong pa nyid yin no/_/'o na gal te snang ba tsam du gnas
[\[90b.3\]]pa can dngos po thams cad yin na/_de lta na yang /_de nyid rnam par rig pa tsam gyi lta ba 'dir 'gyur ba'i phyir/_ji ltar chos thams cad rang bzhin med pa yin zhe na/_'dir smras pa/_yongs su bcad pa'i snang las gzhan/_/phyi rol gyi cha ltar gnas pa/_/tha dad med shes tha dad du/_/rab tu
[\[90b.4\]]snang ba bslad pa yin/_/zhes bya ba la/_shes pa rang rig pa'i ngo bo nyid rang gi ngo bo tsam la gnas pa'i phyir/_tha dad par snang ba mi rung ste/_rang gi ngo bo nyid snang ba la/_gzhan snang ba med pa'i phyir ro/_/des na tha dad par rig pa ma yin no/_/'on te rig pa gnyis phan tshun snang ba'i phyir/_tha dad pa yin
[\[90b.5\]]no zhe na/_gal te shes pa gnyis kyis rang gi ngo bo dang gzhan gyi ngo bo gsal bar byed pa nyid yin na/_de lta na yang rang dang gzhan du snang ba'i rnam pa gnyis rang rig par 'gyur ba ma yin nam/_shes pa gcig rig pa shes pa gzhan rig pa ni ma yin no/_/shes pa'i rang gi ngo bo nyid rig na gzhan rig
[\[90b.6\]]pa bdag nyid du byed pa ni ma yin no/_/'on te shes pa rang rig pa ma yin gyi/_'on kyang gzhan kho na'i rig pa po yin pa'i phyir/_shes pa gnyis phan tshun du tha dad par 'dzin to zhe na/_de lta na ni sna tshogs yan lag dang /_sna tshogs dpa' bo yongs su gcod pa bzhin shes pa gnyis kyang mthong
[\[90b.7\]]bar mi 'gyur ba ma yin nam/_gzhan yang bdag gis 'di dag mthong ngo zhes bya ba'i shes pa med par 'gyur te/_bdag nyid mngon sum du mi byed pa'i phyir ro/_/de bas na shes pa de nyid la/_rang rig pa yod par mi 'gyur ro/_/de lta na ni mi gzhan gyi sems mi mthong bzhin du shes pa
[\[91a\]]
[\[91a.1\]]gnyis mthong ba med par 'gyur ro/_/'on te shes pa gnyis rig par byed pa bdag yin no zhe na/_'o na bdag de yang rang rig pa nyid yin nam/_gzhan rig pa'i ngo bo nyid can yin grang na/_gal te bdag rang rig pa'i rang bzhin can yin na ni/_de rang nyid kho na shes pa'i
[\[91a.2\]]phyir/_gzhan shes par rigs pa ma yin no/_/'on te bdag gis mthong ba tha dad pa la 'gal ba ci yod ce na/_phyogs de la yang bdag gi rang bzhin/_gang gis bdag rig pa'i rang bzhin de nyid kyis don nam/_shes pa rtogs par 'gyur ram/_'on te gzhan gyi rang bzhin gyis yin/_gal te
[\[91a.3\]]de nyid kyi rang bzhin gyis gzhan rig pa yin no zhe na/_de ni rigs pa ma yin te/_bdag gi rang bzhin ni bdag gi ngo bo nyid la gnas pa'i phyir ro/_/rang gi ngo bo nyid la gnas pa'i rang bzhin gang yin pa ni bdag la mngon du phyogs pa kho na yin pa'i phyir ro/_/gzhan rig par ji ltar 'gyur/_'on te bdag
[\[91a.4\]]la gzhan 'dzin pa la mngon du phyogs pa'i rang bzhin yod do zhe na/_de ltar na 'o na ni gzhan 'dzin pa'i mngon du phyogs pa'i rang bzhin gyis bdag mi rig ste/_des na mi gzhan gyi shes pa bzhin gnyis pa rig pa ma yin no/_/'on te bdag la rang rig pa la mngon du phyogs pa dang gzhan rig pa la mngon
[\[91a.5\]]du phyogs pa'i rang bzhin gnyis yod pa'i phyir/_gcig po de rang dang gzhan rig par byed pa yin no zhe na/_'o na rang dang gzhan la mngon du phyogs pa gnyis su gang gis shes pa yin/_bdag gis shes so zhe na/_'o na mngon du phyogs pa gnyis rig par byed pa'i mngon du phyogs pa gnyis
[\[91a.6\]]pa yod par 'gyur bas thug pa med par 'gyur ba ma yin nam/_'on te mngon du phyogs pa gnyis dang bdag ni rang gi ngo bo nyid kyis 'dzin pa yin no zhe na/_de lta na ni 'di mngon sum rang rig pa yin no zhes shes pa'i bdag gzhan zhig khas blang bar bya zhing /_de yang rig pa po'i bdag gzhan
[\[91a.7\]]dgos pa'i phyir de yang thug pa med par thal bar 'gyur ro/_/de'i phyir shes pa dang /_de rig par byed pa'i bdag med pa'i phyir tha mi dad par snang ba bzhin no/_/tha dad pa med par snang ba can de'i tha dad pa snang ba gang yin pa gzhan nang du gyur pa'i cha las gang zhig sngon po la sogs pa phyi rol na
[\[91b\]]
[\[91b.1\]]gnas pa lta bur snang ba de ni bslad pa ste/_mi bden pa yin no/_/sngon po dang /_ser po tha dad par snang ba dang /_bde ba dang /_sdug bsngal tha dad par snang ba 'khrul pa'i phyir dang /_des dben pa'i shes pa yang mi rtogs pa'i phyir/_chos thams cad stong pa nyid du rig pa yin no/_/'o na tha dad par
[\[91b.2\]]snang ba bslad pa yin pa'i phyir/_sngon po dang ser po la sogs pa tha dad pa spong bar rigs pa ma yin nam/_rtogs pa tsam ni thams cad du tha mi dad pa'o zhe na/_smras pa/_de la gcig ni med pa na/_/gnyi ga'ang nyams par 'gyur ba ste/_/de phyir gnyi ga stong pa nyid/_/de ni de yi de nyid yin/_/
[\[91b.3\]]zhes bya ba la/_de las te shes pa dang /_sngon po dag gi nang nas gcig ste/_snang bar gyur pa'i sngon po tha mi dad pa med na ni/_sngon po dang shes pa gnyi ga yang med par 'gyur ba yin no/_/yang na ni shes pa bzhin du sngon po yang bden par 'gyur ro/_/gnyi ga bden mod ce na/_ma yin te/_
[\[91b.4\]]tha dad par rtogs pa med do zhes bstan zin to/_/de'i phyir shes pa de'i tha dad pa dang tha mi dad pa gnyis kyis stong pa de ni de kho na nyid de/_des na dngos po thams cad kyi de kho na nyid ni stong pa nyid yin no/_/da ni dbu ma'i lugs kyi stong pa nyid kyi don bsdu bar bya ba'i phyir/_dngos rnams tha dad
[\[91b.5\]]gnas pa 'di/_/de tha dad brten ngang tshul can/_/de ni bslad pa nyid yin na/_/tha dad de dag kyang bslad 'gyur/_/zhes bya ba la/_phyi rol gyi dngos po rnams dang 'brel pa can gyi tha dad par rtogs pa 'di ni shes pa de dag tha dad pa la brten pa ngang tshul can yin no/_/rang rig pa'i tha dad pa de ni ji ltar
[\[91b.6\]]bshad pa bzhin du bslad pa yin no/_/dngos po rnams kyi tha dad pa de dag kyang bslad pa kho nar 'gyur ro/_/de bas na dngos po thams cad yang dag pa ma yin pa ste/_zla ba gnyis la sogs pa bzhin stong pa nyid kyi don yin gyi/_rig pa thams cad rgyun chad pa ni ma yin te/_de nyams su ma myong
[\[91b.7\]]ba'i phyir ro/_/bag chags dang 'brel pa'i phyir snang bar gyur kyang /_nam mkha'i me tog bzhin du thams cad yod pa ma yin no/_/zhes bshad do/_/da ni rnam par rig pa tsam gyi lugs kyi stong pa nyid bstan par bya ba'i phyir/_gzung dang 'dzin pa'i rnam pa las/_/phyi rol mtshan
[\[92a\]]
[\[92a.1\]]nyid yod pa ma yin/_/de la mtshan nyid stong pa'i phyir/_/rang bzhin med par rab tu bshad/_/ces bya ba smos te/_gzung bar bya bas na gzung ba yin la/_bye brag tu shes pas rnam par shes pa ni 'dzin pa ste/_de dag gi rnam pa de las tha dad pa'i phyi rol gyi rang gi mtshan nyid
[\[92a.2\]]shes pa dag pa'i mtshan nyid can gyi ngo bo yod pa ma yin te/_de nyams su ma myong ba'i phyir ro/_/de bas na gzung ba dang 'dzin pa dang bral ba yod pa'i mtshan nyid stong pa nyid yin pa'i phyir/_chos thams cad rang bzhin med par bstan pa yin no/_/da ni phyi rol pa'i lugs kyi stong pa nyid bstan pa'i
[\[92a.3\]]phyir/_phung po la sogs thams cad kyi/_/khyad par mtshan nyid bya ba yi/_/khyad par can de'ang de nyid min/_/des na'ang de dag mtshan nyid bral/_/zhes bya ba smos te/_rang gi yul du gzhan 'ong ba'i bgegs byed pa ni gzugs kyi mtshan nyid do/_/bye brag tu shes pa'i phyir/_rnam par shes pa'o
[\[92a.4\]]zhes bya ba la sogs pa bya ba'i khyad par can/_phung po dang /_skye mched dang /_khams la sogs pa thams cad kyi bye brag gi mtshan nyid bya ba de yang /_de kho na nyid du med pa ste/_chos thams cad byed pa med pa'i phyir ro/_/bya ba dang byed pa'i khyad par can gyi mtshan nyid des kyang de dag ste/_dngos po
[\[92a.5\]]thams cad mtshan nyid dang bral ba ste stong pa nyid do/_/'o na gal te yang dag par chos thams cad stong pa yin zhing /_bcom ldan 'das de kho na nyid mkhyen pa yin na/_ci'i phyir/_bcom ldan 'das phyi rol gyi don du gsung bar mdzad ce na/_smras pa/_ji lta'i rang rkyen la ltos nas/_/ma rig pas bcom
[\[92a.6\]]bdag nyid can/_/rnam rig yang dag min rnam par/_/rkyen 'gyur rab rib can sogs bzhin/_/bden pa min par snang ba kun/_/de ni de nyid rig can min/_/gzung dang 'dzin pa'i bslad pa dag_/med par de rnams med phyir ro/_/des de nyid don btang snyoms can/_/glang chen lta stangs nyid mdzad
[\[92a.7\]]nas/_/'jig rten blo'i ngo 'ba' zhig tu/_/phyi rol dpyad pa rgyas par mdzad/_/ces bya ba smos te/_gang la bdag nyid kyi rkyen te rgyu gang yin pa yod pa de la ltos nas ma rig pas bslad pa'i bdag nyid can gang yin pa de dag las sngon po dang /_bde ba la sogs pa'i rnam pa gang la yod
[\[92b\]]
[\[92b.1\]]pa'i rnam par rig pa de skye bar 'gyur te/_rab rib la sogs pas yang dag pa ma yin pa'i zla ba gnyis kyi rnam pa mthong ba'i shes pa skye ba bzhin no/_/'o na gal te phyin ci log tu snang ba yin na/_gnod pa can gyi shes pas 'khrul pa nyid du ci ste mi shes pa yin zhe na/_de ni ma yin te/_gang la de
[\[92b.2\]]kho na nyid rig pa med pa'i shes pas de'i de kho na nyid rig pa can ma yin no/_/'o na de kho na nyid mthong ba de'i de nyid rig pa can ma yin par shes sam zhe na/_de ni ma yin te/_'on kyang gzhan dag gang la bden pa ma yin te/_ma dag par snang ba yod pa de thams cad kyi de nyid rig pa can ma yin
[\[92b.3\]]pas mi shes te/_gzung ba dang 'dzin par snang bas bslad pa ma gtogs par shes pa de rnams mi 'byung ba'i phyir/_de'i de kho na nyid shes par nus pa ma yin no/_/gal te skye bo srog chags rnams 'khrul pa dang bral bar ma gyur na/_de'i de phyin ci log tu snang ba las yang dag pa ma yin par
[\[92b.4\]]shes pa yin te/_ji srid du 'jig rten thams cad phyin ci log tu snang ba can yin no/_/de bas na de kho na nyid du gyur pa'i don stong pa nyid kyi mtshan nyid can la ltos par mi byed pa'i btang snyoms can/_de bzhin gshegs pa gang yin pa de dben par mthong ba can gyi mgon pos/_glang po che'i
[\[92b.5\]]gzigs stangs mdzad nas 'jig rten pa ma dag pa'i shes pa can phyin ci log gi shes pa la brten nas phung po dang khams dang skye mched la sogs pa/_phyi rol gyi don dpyad pa mdzad pa yin no/_/de dag gis ni 'di skad du ston pa yin te/_phyi rol gyi don bstan par bya ba'i phyir/_phung po
[\[92b.6\]]la sogs pa bcom ldan 'das kyi gsungs pa ma yin gyi/_'on kyang gang zag gi bdag med do zhes gdams par bya ba'i phyir chos rnams bstan pa yin no/_/'on te de kho na nyid mthong ba phyi rol gyi don ji ltar ston par 'gyur te/_/mi snang ba'i phyir ro zhe na/_ma yin te/_'jig rten la grags
[\[92b.7\]]pa nyid bstan pa'i phyir dang /_'jig rten pa la yang ma rig pa goms pas phyin ci log tu snang ba'i phyir ro/_/'o na gal te bcom ldan 'das 'jig rten pa'i snang ba yin na/_de kho na nyid mthong bar ji ltar 'gyur zhe na/_ma yin te/_de kho na nyid mthong ba'i tshe phyi rol gyi don du snang ba med kyang
[\[93a\]]
[\[93a.1\]]tshogs bsags pa'i mthus 'khor lo 'khor ba bzhin du chos ston pa 'jug par 'gyur ro/_/de skad du yang shes pa stong pa nyid la brten nas ma nges pa nyid la sun phung ba yin no/_/da ni sna tshogs brten nas kyi lan gdab par bya ste/_sna tshogs pa'i rnam par snang ba
[\[93a.2\]]yin yang gcig pa nyid de/_tha dad par bstan par mi nus pa'i phyir snyam bsams nas smras pa/_shes la sngon sogs sna tshogs pa/_/shes pa'i rang bzhin gzhan brten min/_/mthong dus can min de la ni/_/'byed pas don la 'jug par 'gyur/_/zhes bya ba la/_sna tshogs rnam pa can
[\[93a.3\]]gyi shes pa la sngon po la sogs pa'i rnam pa sgro btags pa shes pa'i rang bzhin te shes pa'i ngo bo nyid de shes pa'i bdag nyid du gyur pa/_shes pa gzhan la brten pa ma yin te/_sngon po la sogs pa'i dngos po yan gar ba mthong bar mi nus pa'i phyir ro/_/de bas na 'byed par bya bar mi nus pa'i
[\[93a.4\]]phyir sna tshogs par snang ba ni gcig pa nyid yin no/_/'o na gal te sna tshogs snang ba yang gcig nyid yin na/_phyi rol gyi sna tshogs pa yang gcig tu 'gyur ro zhe na/_gal te dbye bar mi nus na gcig nyid yin mod/_'on te shes pa sna tshogs pa can yang ji ltar gcig tu 'gyur te/_gang gi phyir khang
[\[93a.5\]]bzangs kyi lcog dkar po mtshan mo zla ba'i 'od zer la mthong ba dang /_nyin par nyi ma'i 'od dang lhan cig mthong ba ni gcig pa ma yin no zhe na/_de ni ma yin te/_sngar mthong ba med pa'i phyir/_da ltar ni nyi ma'i 'od kyis gsal bar gyur pa'i khang bzangs mthong ba'i tshe sngar gyi mi snang ba'i phyir ro/_/'on
[\[93a.6\]]te khang bzangs kyi lcog ma mthong yang yod pa ma yin nam zhe na/_'o na de nyid kyi shes pas gzhag pa ma yin te ma rtogs par gyur pa'i phyir ro/_/de lta na ni nyi ma la khang bzangs kyi rnam pa can dang /_mtshan mo snang ba'i rnam pa ni sgron ma med kyang yod par dpyod na don nyid khas blangs par 'gyur te/_
[\[93a.7\]]don ni sngon po la sogs pa rig pa yin pa'i phyir ro/_/'on te sngon po'i rnam pa sngar ser po'i rnam pa dang lhan cig 'dzin la da lta ni yan gar bar snang ba'i phyir 'byed par byed pa yod do zhe na/_de ni rigs pa ma yin te/_sngar gyi dus su ni mthong ba 'jug pa ma yin gyi/_'on kyang /_shes
[\[93b\]]
[\[93b.1\]]gang ji ltar snang gyur pa/_/de ni de ltar nyams su myong /_/de ltar shes par bya ba la shes pa'ang de ltar 'gyur ba yin te/_sngon po dang /_ser po'i rnam pa gnyis dang ldan pa dang /_gzhan du sngon po'i rnam pa gcig pu dang ldan par snang bar 'gyur ba'i shes pa de de bzhin du rnam pa gnyis dang
[\[93b.2\]]ldan pa dang /_gcig gi rnam pa dang ldan par nyams su myong bar 'gyur te/_de ltar gzhan dang gzhan yin par rtogs par bya'o/_/'dir snga phyi'i shes pa dag gcig ma yin pas tha dad par rig par bya ste/_da ltar byung ba'i shes pa'i ngo bo nyid lkog tu gyur pa la 'jug pa ma yin pa'i phyir ro/_/
[\[93b.3\]]de bas na nyams su myong ba yod do zhes sngar gyi la shes pa 'jug pa ma yin no/_/'on te sngar gyi nyams su myong bas dran pas shes par byed do zhe na/_ma yin te/_dran pa tshad ma ma yin pa'i phyir ro/_/'on te mthong ba las skyes pa'i dran pa tshad ma yin no zhe na/_ma yin te/_dran pa myong ba las
[\[93b.4\]]skyes pa yin yang /_gcig pa la tshad mar mi rung ba'i phyir te/_'di ltar myong ba'i dus na dran pa med pa'i phyir/_/myong ba nyid kyi rang gis nus pas bskyed pa'i dran pa mi mthong la/_nyams su myong bas byas pa'i dran pa skyes pas myong ba rtogs pa ma yin te/_de'i tshe myong ba ma mthong ba'i phyir ro/_/
[\[93b.5\]]sngar nyams su myong ba mthong ba ni dran pa don med par 'gyur te/_mthong ba nyid de'i tshe yod pa'i phyir ro/_/de'i phyir tha dad par snang ba can shes pa la gnas pa'i sna tshogs pa ni gcig pa nyid de/_tha dad par bya bar mi nus pa'i phyir ro/_/'on te phyi rol yang tha dad par bstan par mi nus pas gcig
[\[93b.6\]]tu 'gyur ro zhe na/_gang gi tshe lus can gcig gis sna tshogs mthong ba de nyid srog chags gzhan la mi mthun par snang bas phyi rol ma yin no/_/'on te gzhan gyis gcig tu gzung thub de nyid gzhan la snang ba yin no zhe na/_de lta mod kyi phyi rol gyi sna tshogs pa ni gsal bar tha dad par bstan par 'gyur
[\[93b.7\]]ro/_/'on te skye bo gcig la snang bar gyur pa'i sna tshogs pa gcig pa nyid yin la/_rgyu gzhan la snang ba ni gzhan yin no zhe na/_'o na ni skyes bu so so ba la nges pa'i rang rig pa mthong ba yin pa'i phyir shes pa kho na yin no//_//tshad ma rnam 'grel gyi 'grel ba/_bam po bcu
[\[94a\]]
[\[94a.1\]]gcig pa/_de bas sems kyi rnam pa ni/_/sna tshogs gcig gi ngo bor 'gyur/_/zhes bya ba la/_sems dang 'brel pa can gyi sna tshogs pa'i rnam pa gang yin pa de ni gcig pa nyid du 'gyur gyi/_shes pa nyid spangs na ni dbyer med pa ma yin te/_de'i phyir bde ba la sogs pa rang nyid
[\[94a.2\]]sngon po la sogs pa'i rnam pa can sna tshogs mthong ba ni gcig pa nyid yin no/_/yang na sna tshogs snang ba ma yin te/_sna tshogs pa sna tshogs su 'jog pa'i phyir ro/_/de la sna tshogs pa dang sna tshogs ma yin pa'i dbye ba yod pa ni ma yin pa'i phyir/_rang rig pa nyid gcig pu gnyis su med par
[\[94a.3\]]gnas so/_/gzung ba dang 'dzin pa'i bye brag ji ltar med par 'gyur ba de ltar 'chad par 'gyur ro/_/'on te khra bor snang ba bzhin du snam bu la sogs pa yang gcig pa nyid la skyon ci yod ce na/_smras pa/_snam bu la sogs gzugs gcig na/_/de tshe bye brag med par 'gyur/_/tha dad can ni
[\[94a.4\]]bor ba na/_/tha dad med can gzhan mi mthong /_/zhes bya ba la/_snam bu dang phye ma leb khra bo la sogs pa'i gzugs gcig pa ma yin na ni/_/de'i shes pa la gnas pa'i sna tshogs su snang ba bzhin tha dad pa med par 'gyur ro/_/tha dad par mthong ba med na ni snam bu khra bo'i gzugs shes pa'i
[\[94a.5\]]ngo bo nyid kho nar 'gyur te/_shes pa'i chos dang mtshungs pa can yin pa'i phyir ro/_/ji ltar shes pa mi gzhan gyis mthong zhing dus gzhan du song ba yang ma yin la/_gegs bya bar mi nus pa de bzhin du phyi rol gyi don la yang yin no/_/de ltar mun shes pa nyid rang rig pa'i ngo bo nyid yin pa'i phyir/_
[\[94a.6\]]yan lag gi don rnams tha mi dad par snang ba na/_snam bu khra bo'i gzugs tha mi dad par 'gyur ro/_/de skad du yang shes pa bzhin yan lag can tha mi dad pa'i bdag nyid yin no zhes gsungs so/_/'di la smras pa/_yan lag gi gzugs tha dad pa can bor na gzhan yan
[\[94a.7\]]lag can gyi ngo bo nyid tha mi dad pa mthong ba ma yin te/_ma mthong bar gyur pa ni yod pa'o zhes tha dad par mi nus la/_yan lag can med na tha mi dad pa'i yan lag thams cad pa'i yan lag can no zhes brjod par mi nus so/_/de'i phyir phyi rol khas blangs nas cig car du ma mthong bar 'dod par
[\[94b\]]
[\[94b.1\]]bya'o/_/'o na gcig mthong bas cig car du ma mthong bar 'gyur te shes pa gzung bar bya ba gcig la 'jug pa na de nyid kyi tshe/_gzung ba gzhan la 'jug par nus pa ma yin pa'i phyir ro zhe na/_'o na gal te tha dad par mthong ba de'i tshe cig car du ma mthong bar khas blang bar byas na thal bar 'gyur
[\[94b.2\]]ba ma yin nam/_don dam par rang rig pa tsam yin gyi/_gzhan gyis gzhan rig pa ni ma yin no/_/gzhan yang rdul phra rab rnams shes pa la snang ba yin te/_de'i rnam pa can gyi shes pa skye ba'i phyir ro/_/'on te yan lag can gyi rdzas med na rdul phra rab mang pos shes pa gcig skyed ce na/_smras pa/_
[\[94b.3\]]gal te phul byung skyed pa can/_/mang po cig car blo yi rgyur/_/dbang po la sogs bzhin 'gyur na/_/'di la 'gal ba ci zhig yod/_/ces bya ba la/_ji ltar dbang po dang don dang yid la byed pa'am/_bdag dang dbang po dang yid dang don phrad pa las dus du mas rnam par shes pa gcig gi
[\[94b.4\]]rgyur nyi bar gtod pa bzhin du/_phan tshun du snang du rung ba'i mtshan nyid can gyi phul du byung ba'i skye ba gang la yod pa'i rdul phra rab mang po de dag gis cha dus gcig tu mig gi blo gcig gi rgyur gal te 'gyur na ni 'di la 'gal ba ci zhig yod/_'on te rdul phra rab rnams rgyu nyid du 'gyur mod kyi/_mthong
[\[94b.5\]]bas brten par bya bar rdul phra rab ji ltar 'gyur te/_rgyu ni tha dad pa'i dus can yin pa'i phyir dang /_gzung ba ni 'dzin pa'i dus can yin pa'i phyir ro zhe na/_de smras pa/_rgyu yi dngos po ma gtogs par/_/gzung ba zhes bya gzhan ci'ang med/_/ces bya ba la/_mthong ba'i rgyu nyid las ma gtogs par gzung bar
[\[94b.6\]]bya ba'i don gzhan ci yang yod pa ma yin no/_/'o na rdul phra rab rnams mthong ba'i rgyu yin pa'i phyir 'dzin pa yin na ni/_mig la sogs pa rnams kyang mthong bar thal bar 'gyur te/_mig kyang blo'i rgyu yin pa'i phyir ro zhe na/_smras pa/_de la gang gi rnam can blo/_/de yi de ni gzung bar brjod/_/
[\[94b.7\]]ces bya ba la/_de la mig la sogs pa'i rgyu rnams kyi nang nas rdul phra rab kyi rnam pa can gyi blo gang zhig gis bskyed pa'i mig gi blo de'i rgyu rdul phra rab rnams kho na gzung bar bya bar brjod do/_/'o na gal te rdul phra rab rnams mi mthong bar gyur ba ma yin nam/_de'i rnam pa can gyi blo ji ltar skyed
[\[95a\]]
[\[95a.1\]]pa yin zhe na/_de lta ma yin te/_shes pa mi 'thad pa'i phyir rdul phra rab rnams kyi rnam pa can yin no zhes brjod pa ste/_sngon po'i rnam pa can gyi rdul phra rab rnams ma gtogs pa shes pa la sngon po'i rnam pa 'byung ba ma yin pa'i phyir ro/_/gal te yang cig car du ma snang ba
[\[95a.2\]]ma yin na skyon 'dir 'gyur te/_ji ltar rang gi yan lag bcas/_/cig car yan lag can bzung yin/_/zhes bya ba smos pa la/_gal te shes pas cig car du ma 'dzin par mi 'gyur ro zhe na/_'o na ji ltar rang gi yan lag rwa la sogs pa dang lhan cig dus gcig tu cig car yan lag can ba lang
[\[95a.3\]]nyid gzung bar 'gyur/_'on te dral sogs pa dang bcas pa'i yan lag can 'dzin pa ma yin te/_ba lang gi shes pa la dag pa'i rdzas snang ba'i phyir ro zhe na/_ma yin te/_lkog shal sogs snang med par ni/_/ba lang shes pa mthong ba min/_/zhes bya ba la/_nog dang lkog shal la
[\[95a.4\]]sogs pa'i yan lag rnams mthong ba med par ni ba lang ngo snyam pa'i shes pa skye ba ma yin no/_/de'i phyir rwa dang bcas pa'i ba lang gi rdzas mthong ba la yang cig car du ma 'dzin pa grub par 'gyur ro/_/gal te yon tan gtso bo dag_/lhan cig rtogs par 'dod na ni/_/yan lag rdzogs
[\[95a.5\]]can mi 'dzin cing /_/yon tan sogs ldan cig car min/_/zhes bya ba la/_'on te yon tan te rwa la sogs pa'i khyad par dang /_gtso bo ste ba lang gi rdzas khyad par can dang lhan cig ba lang rwa can no snyam du 'dzin par 'dod na yang rdul phra rab rnams phan tshun khyad par dang khyad par can gyi dngos
[\[95a.6\]]pos gnas pa ma yin pa de'i phyir de dag cig car 'dzin pa ma yin no zhe na/_de lta na 'o na ni rwa la sogs pa khyad par nyid kyis gnas pa'i yan lag de nyid dang lhan cig ba lang 'dzin pa'i phyir/_yan lag rdzogs pa gang la yod pa'i ba lang gi rdzas de mi snang ba nyid du 'gyur zhing /_dkar po la
[\[95a.7\]]sogs pa'i yon tan dang ldan pa'i ba lang yang cig car 'dzin par mi 'gyur ro/_/'on te rwa la sogs pa'i yan lag dang /_dkar po la sogs pa'i yon tan gyi yan lag thams cad ni 'brel ba'i phyir de'i khyad par can gyi ba lang dang lhan cig nyid cig car snang bar 'gyur ro zhe na/_smras pa/_
[\[95b\]]
[\[95b.1\]]khyad par can dang khyad par dag_/brjod par 'dod pa gzhan dbang phyir/_/yan lag nyid du gzung ba gang /_/de nyid kyis de 'dzin par 'gyur/_/zhes bya ba la/_khyad par can dang khyad par ni dngos po la yod pa ma yin te/_khyad par de nyid khyad par can du yang shes pa'i phyir ro/_/'di ltar ba
[\[95b.2\]]lang gi rwa dang ba lang rwa can zhes la lar 'ga' zhig gi khyad par yang khyad par can gyi dngos por shes pa yin no/_/khyad par dang khyad par can de dag brjod par 'dod pa'i rgyu yin pa'i phyir/_yan lag nyid du gyur pa'i khyad par gang yin pa khyad par nyid du brjod par 'dod pas gzung pa'i rdzas gang
[\[95b.3\]]yin pa de khyad par de nyid dang lhan cig 'dzin par 'gyur gyi/_khyad par thams cad cig car 'dzin pa ni yod pa ma yin te/_brjod par 'dod pa rim gyis 'jug pa'i phyir ro/_/gzhan yang /_/dngos gzhan rang tha dad med phyir/_/yon tan la sogs 'byed pa yang /_/'dzin pa med phyir
[\[95b.4\]]gzhan dang gzhan/_/mthong ba yi yang blo gcig 'gyur/_/zhes bya ba la/_gal te cig car du ma mi 'dzin na de lta na ni ba lang gi rdzas rang nyid rta la sogs pa'i dngos po gzhan las tha dad pa med pa ste/_rang nyid ni ba lang ma yin zhing ba lang ma yin pa yang ma yin te/_ba lang nyid dang ldan
[\[95b.5\]]na ba lang zhes bya ba yin no/_/de bzhin du rang nyid dkar po yang ma yin la dkar po ma yin pa yang ma yin te/_dkar po nyid dang ldan pas dkar por 'gyur ba'i phyir ro/_/de bas na yon tan dang rigs la sogs pa tha dad par byed pa yang cig car 'dzin pa med pa'i phyir ba lang dang rta la
[\[95b.6\]]sogs pa'i dngos po gzhan dang gzhan mthong ba'i skye bo'i blo rnam pa gcig pa can du 'gyur ro/_/gal te yon tan sogs tha dad/_/'dzin pas sna tshogs rtogs 'gyur na/_/blo ste de lta'ang de dag gi/_/'brel ba can ni 'chol bar 'gyur/_/zhes bya ba ni/_'on te dang po rdzas gcig gi
[\[95b.7\]]rnam pa can nyid yin la/_phyis ni yon tan dang rigs la sogs pa tha dad pa 'dzin pa'i phyir ba lang dang dkar po dang 'gro ba zhes bya ba rdzas sna tshogs par gtogs par 'gyur ro zhe na/_dag par mthong ba las phyis rigs dang yon tan dang bya ba tha dad pas gzhag pa'i sna tshogs pa rtogs pa
[\[96a\]]
[\[96a.1\]]yin yang bla ste/_de lta na yang dang po dag par snang bas gcig pa nyid du rdzas mthong na ba na phyis gzugs la sogs pa 'dzin pa'i phyir gzugs la sogs pa de dag 'brel pa can gyi rdzas 'chol bar 'gyur te/_'di ltar gcig par gzung ba'i dngos po phyis yon tan la sogs pa
[\[96a.2\]]du ma nyid du sbyor ba'i phyir/_khyad par du ma yang gcig tu 'gyur ro/_/de bas na du ma gcig pa nyid du mthong bar 'gyur ro/_/gzhan yang dus phyis gang gi khyad par can zhes khyad par 'dzin mi shes te/_khyad par 'dzin pa'i dus na rdzas mi 'dzin pa'i phyir dang /_rdzas mi 'dzin pa yang cig car
[\[96a.3\]]du ma 'dzin pa ma yin pa'i phyir ro/_/de ltar yon tan dang yon tan tha dad par smra ba la/_cig car du ma 'dzin par 'gyur/_/zhes brjod nas grangs can gyi lha ba la yang brjod par bya ba'i phyir/_sgra sogs du ma nyid yin phyir/_/cig car du ma 'dzin par grub/_/bkod pa 'dzin pa mi rung bas/_/
[\[96a.4\]]bkod pa can 'dzin mi 'gyur ro/_/zhes bya ba smos te/_gzugs dang /_ro dang /_dri dang /_reg bya dang /_sgra lnga rnams dang /_de tsam rnams kyi bkod pa'i khyad par te/_bum pa la sogs pa'i dngos po thams cad dam bde ba dang sdug bsngal dang /_rmongs pa'i bdag nyid can gyi khyad par yin no/_/
[\[96a.5\]]de lta bas na sgra la sogs pa rnams bde ba la sogs pa'i ngo bo nyid kyis du ma yin pa'i phyir/_sgra la sogs pa 'dzin pa na bde ba la sogs pa du ma cig car 'dzin pa grub par 'gyur ba'am/_de tsam lnga yang bum pa la sogs par snang ba la grub pa yin no/_/de ltar yin du chug na bde ba la
[\[96a.6\]]sogs pa mi 'dzin te/_de'i bkod pa sgra la sogs pa 'dzin pa'i phyir ro zhe na/_de ni ma yin te/_bde ba la sogs pa'i bkod pa sgra la sogs pa 'dzin pa dang mi ldan pa'i phyir/_bde ba la sogs pa'i bkod pa rnams mi 'dzin na de mi srid de/_sor mo mthong ba ma yin na khu tshur mthong ba
[\[96a.7\]]'byung ba ma yin pa'i phyir ro/_/bde ba la sogs pa'i rgyu med par sgra la sogs pa'i 'bras bu 'dzin na grangs can la yod pa ma yin te/_'bras bu 'dzin pa ni rgyu 'dzin pa med na mi 'byung ba'i phyir ro/_/de'i phyir sgra la sogs pa yongs su gcod pa na gdon mi za bar bde ba dang sdug bsngal
[\[96b\]]
[\[96b.1\]]dang rmongs par snang ba yin no/_/de bas na cig car du ma mthong ba grub pa yin no/_/de la yang phan tshun tha dad pa'i rdul phra rab snang bar 'gyur gyi/_khyad par dang khyad par can gyi dngos po sbyor ba ni ma yin pa'i phyir/_mngon sum rtog pa med par grub pa yin no/_/'o na gal te mngon sum rtog pa med
[\[96b.2\]]pa yin na 'o na ji ltar chos dang chos can gyi 'brel pa mngon sum gyis 'dzin par 'gyur/_mngon sum gyis chos la sogs pa ma bzung bar rjes su dpag pa med par 'gyur ro/_/'on te rjes su dpag pas chos la sogs pa 'dzin no zhe na/_rjes su dpag pa de la yang chos can gzhan zhig
[\[96b.3\]]dgos pas/_chos dang chos can mthas gtugs pa med pa can du 'gyur ro/_/de bas na chos can mngon sum gyis shes par bya ba yin la/_de yang chos du ma'i rten du gyur par 'dzin na/_ji ltar mngon sum rtog pa med pa yin zhe na/_'dir mdo mdzad pas lan gsungs pa/_chos can du ma'i
[\[96b.4\]]tshul can de/_/rnam pa kun du dbang pos min/_/rang rig bstan du med pa'i dngos/_/dngos po'i shes pa'i spyod yul yin/_/zhes bya ba ste/_chos can bum pa la sogs pa tshul du ma la sogs pa'i ngo bo nyid can ni dbang pos rnam pa thams cad du rtogs pa ma yin te/_'on kyang rang nyid kyi ngo
[\[96b.5\]]bo po nyid kyis byed pa po rigs pa yin te/_tshul de nyid mngon sum gyi spyod yul yin no/_/gzugs dang ro la sogs pa'i chos can dbang po'i shes pa la snang ba ma yin te/_gzugs la sogs pa phan tshun tha dad pa nyid du snang ba'i phyir ro/_/tha dad pa 'dus pa yang yod pa ma yin te/_
[\[96b.6\]]de la gnas pa'i don gzugs la sogs pa mngon sum gyi yul yin pa'i phyir ro/_/'on te bum pa la sogs pa gang zhig kho bos mthong ba de nyid la reg pa'o snyam ngo shes pa 'byung ba'i phyir/_gzugs la sogs pa gzhi gcig pa nyid can du grub par 'gyur ro zhe na/_de ni ma yin te/_ngo
[\[96b.7\]]shes pa mngon sum ma yin pa'i phyir ro zhes bstan to/_/'o na gal te rang rig pa bstan du med pa'i ngo bo nyid dbang po'i shes pa'i yul yin na ni/_ji ltar chos dang chos can tha dad par 'gyur zhe na/_smras pa/_kun las log pa'i chos can ni/_/gang dang gang las ldog de las/_/tha dad rtogs
[\[97a\]]
[\[97a.1\]]pa'i tha dad can/_/de ni du ma'i tshul can nyid/_/ces bya ba la/_rigs mthun pa dang rigs mi mthun pa thams cad las log pa'i ba lang gi gong bu mthong na ni/_ba lang gi rdzas ma yin pa dag dang dkar po ma yin pa gang las ldog pa'i log pa de las tha dad pa de yis
[\[97a.2\]]gzhag pa'i rtog pa gang las yod pa du ma'i tshul can de yin no/_/des ni 'di skad du bstan par 'gyur te/_chos can gyis byas pa nyid la sogs pa'i ngo bo nyid can gyis du ma'i tshul can du ldog pa'i byas pa'i tha dad par brtags pa ste/_'di ltar gser gyi gdu bu mthong ba'i tshe na rigs dang /_
[\[97a.3\]]dbyibs tha dad par snang ba ni ma yin gyi/_'on kyang dbyibs dang kha dog gi bdag nyid can gyis gser du snang ba'i yul can yin pa'i phyir/_chos can tha dad pa ni rtogs pas gzhag pa nyid yin no/_/'on te chos dang chos can tha dad par rtogs pas gzhag pa ni mngon sum gyis gzung ba yin
[\[97a.4\]]pa'i phyir/_mngon sum rtog pa med pa ma yin no zhe na/_'dir smras pa/_de ni ngo bo tha dad brtags/_/rnam par rtog pa med pa'i sems/_/sna tshogs min pa'i res 'ga' ba/_/sna tshogs snang ba'i spyod yul can/_/zhes bya ba la/_chos dang chos can gyi khyad par de ni ngo bo tha dad par brtags pas
[\[97a.5\]]gzhag pa yin te/_rtog pa med pa mngon sum gyis sems res 'ga' ba sna tshogs ma yin par snang ba ni rtog pa'i shes pa'i sna tshogs snang ba ni mthong ba'i yul ma yin te/_mngon sum ni mngon du byed pa'i rnam pa can yin gyi/_de rtog pas bzhag pa rnams 'dzin pa can du rig pa ni ma yin no/_/don dang 'brel
[\[97a.6\]]pas kyang mngon sum res 'ga' ba nyid kyis brtags pa'i rang bzhin tha dad pa'i res 'ga' ba ni mthong ba ma yin no/_/mngon sum ni dngos po'i rnam pa can yin te/_du ma'i rnam pa can gyi chos tha dad pa'i phyir ro/_/de'i phyir rtog pa dang mthong ba dag ni rgyu tha dad pa'i phyir dang /_rnam pa tha dad pa'i phyir
[\[97a.7\]]tha dad pa ni don dam pa yin no/_/'o na dkar po la sogs pa'i chos tha dad pa rtog pa dang bral ba yang yod pa ma yin nam/_mngon sum gyi yul yin no zhe na/_smras pa/_gal te'ang dkar po nyid la sogs/_/ji ltar dbang po'i yul yin pas/_/shes pa'i ngo bo tha dad phyir/_/de ni sgra yi brjod bya
[\[97b\]]
[\[97b.1\]]min/_/zhes bya ba la/_gal te dkar po nyid la sogs pa dbang po'i spyod yul yin pa de lta na yang /_ji lta bu'i dkar po gsal ba dbang po'i spyod yul yin pa'i dkar po nyid la sogs pa de ni sgra yi brjod bya ma yin te/_'di ltar dbang pos dkar po chos can gyi tshul nas shes pa ma yin
[\[97b.2\]]zhing /_dbyibs las tha dad par shes pa ma yin no/_/sgra yis ni dbyibs las tha dad pa dang mi gsal bar snang ba'i chos nyid kyis mthong ba 'dzin pa yin no/_/de smras pa/_mngon sum dang sgra las skyes pa'i shes pa dag gi ngo bo nyid gsal ba dang mi gsal ba'i bye brag tha dad pa yin pa/_sgra
[\[97b.3\]]las skyes pa'i blo dbang po'i yul la 'jug pa ma yin no/_/gal te don gcig can yin yang /_/blo rnams sna tshogs rten can nyid/_/da ni rna ba la sogs sems/_/tha dad don can de dag las/_/zhes bya ba ni/_mngon sum dang lhan cig pa can yin na'ang /_sgras bskyed pa'i blo rnams
[\[97b.4\]]rgyu du ma can nyid de de snang ba tha dad pa yin no/_/'di ltar mig ser gyis khebs pa'i shes pas dkar po yang ser por rten tha dad pas mthong ba yin la/_rab rib kyis bsgribs pa'i mig gis kyang mi gsal bar mthong ba yin no/_/de bzhin du 'dir yang mig gi nye bar len pa las skyes pa'i shes
[\[97b.5\]]pas gsal ba'i ngo bo nyid yongs su gcod la sgra'i rjes su 'brang ba'i shes pa skyes pas ni mi gsal bar 'dzin pa yin no zhe na/_de lta na 'o na da ni rten tha dad pas snang ba tha dad par khas len na/_rna ba'i rnam par shes pa la sogs pa tha dad pa'i yul can yin no zhes bya ba ji ltar shes/_de bas na tha
[\[97b.6\]]dad par rnam par gzhag pa nyams par 'gyur ro/_/'di ltar sgra la sogs pa la yang rten tha dad pa nyid kyis snang ba tha dad par brjod par nus la/_dung la ser por snang ba ni yang dag pa ma yin pa ste/_de bzhin du sgra las skyes pa'i shes pa yang gzhan gyi rnam pa can yin pas 'khrul par
[\[97b.7\]]'gyur ro/_/gzhan yang /_sems kyi rten ni gzhan dang gzhan/_/skye ba yin na dngos gcig po/_/de nyid kyi gzugs de tha dad/_/rnam pa snang ba can gang las/_/zhes bya ba la/_mngon sum gyi sems dang sgra'i sems kyi rten de rgyu gzhan dang gzhan las skye ba yin mod kyi/_mig la sogs
[\[98a\]]
[\[98a.1\]]pa 'ga' zhig tu yin la/_gzhan du sgra dang rtsol ba la sogs pa de so sor nges pa'i dngos po gcig nyid rnam pa du ma ru snang ba gang la yod pa'i rang bzhin de gang las yin te/_rgyu tha dad pas shes pa tha dad par 'gyur gyi/_don tha dad pa ni ma yin no/_/sngon po la sogs pa'i
[\[98a.2\]]don ni gcig kho na yin la/_de ni sgra shes pas gcig gi tshul du 'dzin pa yin te/_don la mi gsal ba'i rnam pa yod pa ma yin pa'i phyir snang bar rigs pa yin no/_/de bas na dbang po'i shes pa'i yul rang gi mtshan nyid bstan du med pa nyid yin pa'i phyir/_mngon sum rtog pa med pa yin no/_/
[\[98a.3\]]rtog pa med pa'i mngon sum las kun rdzob tu chos dang chos can dang 'brel pa 'dzin pa'i phyir/_rjes su dpag pa 'jug pa yin no zhes sngar bstan pa yin no/_/'o na gal te dbang po'i yul gsal bar snang ba yin la/_sgra'i yul ni mi gsal bar snang ba yin yang mthong ba'i rjes thogs su de
[\[98a.4\]]nyid 'di yin no zhes ngo shes pas gcig pa nyid do zhe na/_'dir smras pa/_mthong ba rtogs pa med par ni/_/brjod pa rnam rtog dag 'jug phyir/_/ba lang la sogs ngo shes pa/_/mthong ba las ni bzlog pa yin/_/zhes bya ba la/_ba lang la sogs pa mthong ba'i rjes la ngo shes pa skye ba gang
[\[98a.5\]]yin pa de yang bzlog pa yin te/_ci ltar zhe na/_brjod pa dang rtog pa dag mthong ba'i don la rtog pa med pa ste/_'dzin pa med par 'jug pa'i phyir ro zhes da lta nyid du de dag bstan to/_/de bas na ngo shes pa dngos po 'dzin par ji ltar 'gyur/_'on te sgra dang shes pa rjes su 'gro ba mthong bas rigs rjes su
[\[98a.6\]]dpag par bya'o zhe na/_de'i phyir/_ba lang la sogs mthong la rigs/_/brjod dang rnam par rtog pa dag_/rjes su 'gro las rjes dpog gang /_/de yang des ni sun 'byin to/_/zhes bya ba smos te/_brjod pa dang rnam par rtog pa de dag rjes su 'gro ba las mthong ba'i ba lang la sogs pa'i gong
[\[98a.7\]]bu la rigs dang yon tan la sogs pa gang yin pa'i rjes su dpag pa de yang /_des ni ste brjod pa dang rtog pa dag mthong ba 'dzin pa med par 'jug pa zhes bya ba 'dis sun phyung ba yin no/_/brjod pa dang rtog pa dag dngos po 'dzin pa ni ma yin te/_snang ba tha dad pa'i phyir ro/_/de bas na brjod
[\[98b\]]
[\[98b.1\]]pa tsam rjes su 'gro ba yang des don grub pa ni ma yin no/_/'o na gal te rigs yod pa ma yin na ba lang de nyid 'di yin no zhes bya ba 'di dag ji ltar yod par 'gyur zhe na 'dir smras pa/_mthong ba nyid ni tha dad kyang /_/ngo shes pa zhes bya ba yi/_/rtog pa gcig ni rang bzhin gyis/_/byed pa yin zhes bshad
[\[98b.2\]]zin to/_/zhes bya ba la/_phan tshun tha dad par 'dzin pa'i shes pa tha dad pa yin yang ngo shes pa zhes bya ba'i rtog pa gcig tu byed pa bzhin du rang bzhin gyis te rigs dang ldan pas ni ma yin no/_/'di ni sngar/_de ltar shes pa tha dad kyang /_/tha dad med pa'i rtog pa skyed/_/ces bya ba bstan to/_/
[\[98b.3\]]de'i phyir rtog pa'i bag chags sad pa las skyes pa can gyi rigs la sogs pa ston pa yin la/_mngon sum ni brjod du med pa'i yul can yin no zhes bya bar gnas so/_/yid kyang don dang 'dod chags sogs/_/rig pa rtog pa med pa nyid/_/ces bya ba'i mdo de'i rnam par bshad pa ni/_/
[\[98b.4\]]yid kyang don dang 'dod chags la sogs pa'i ngo bo rig pa ste rtog pa med pa'i mngon sum yin te/_nyams su myong ba'i rnam pa 'jug pa'i phyir ro zhes bya ba yin no/_/de'i don ni 'di yin te/_yid kyi mngon sum yang dbang po'i shes pa 'ba' zhig ni ma yin gyi/_don sngon po la sogs
[\[98b.5\]]pa dang 'dod chags la sogs pa'i ngo bo nyid rig pa ni yid yin te/_nyams su myong ba'i rnam pas 'jug pa'i phyir rtog pa med pa'o/_/rtog pa med pa'i phyir mngon sum yin no/_/gsung rab las ni yid kyi mngon sum gsungs te/_'di ltar gzugs ni rnam par shes pa na gnyis kyis
[\[98b.6\]]shes par bya ba ste/_mig gi rnam par shes pa dang des drangs pa'i yid kyi rnam par shes pas so zhes gsungs so/_/de la 'dir rtsod par byed de/_mig la sogs pa'i rnam par shes pa nyid nyams su myong ba'i rnam par 'jug pas shes par bya ba ni/_gang mig la sogs pas byas pa de thams
[\[98b.7\]]cad dbang po'i shes pa kho na yin no/_/'on te dbang po'i shes pa nyid las yid skyes na ni/_de lta mod kyi yid kyis sngar mthong ba'i don 'dzin par 'gyur ro/_/de'i phyir/_sngar myong ba ni 'dzin pa na/_/yid ni tshad ma nyid ma yin/_/zhes bya ba la/_sngar dbang po'i shes pas nyams su myong ba'i don 'dzin pa'i
[\[99a\]]
[\[99a.1\]]yid kyi mngon sum ni tshad ma ma yin pa nyid de/_gzung ba 'dzin pa tshad ma ma yin pa'i phyir/_dran pa dang 'dod pa la sogs pa bzhin no/_/'on te mthong ba'i shes pas ma mthong ba'i don yid kyis 'dzin na ni/_de la yang /_ma mthong 'dzin na'ang long ba las/_/sogs
[\[99a.2\]]pas kyang don mthong bar 'gyur/_/zhes bya ba la/_dbang po'i shes pa des ma mthong ba'i don yid kyis 'dzin na/_'on pa dang long ba la sogs pas kyang grangs bzhin du sgra dang gzugs kyi don mthong bar 'gyur te/_de'i phyir 'on pa dang long ba med par 'gyur ro/_/gzung ba 'dzin par khas
[\[99a.3\]]blangs na ni yid tshad ma nyid ma yin par 'gyur ro/_/da ni gzung ba 'dzin pa ma yin par bstan pa'i phyir/_skad cig nyid phyir 'das pa yin/_/mthong ba yod pa ma yin zhing /_/skad cig min na mtshan nyid ni/_/khyad par dang bcas brjod byar 'gyur/_/zhes bya ba la/_dbang po'i shes pas mthong
[\[99a.4\]]ba'i don skad cig ma yin pa'i phyir/_'das pa yin pas yid kyis mthong ba'i dus na yod pa ma yin no/_/gang gi gzung zin pa nyid mthong bar byed pas de ji ltar 'dzin pa yin/_/'on te skad cig ma ma yin par 'dod na/_'o na ni skad cig ma nyid ma yin na yang mthong bas yongs su bcad
[\[99a.5\]]pa 'dzin pa'i phyir tshad mar mi 'gyur ro snyam nas khyad par dang bcas par 'jug pa'i mtshan nyid brjod par bya ste/_gang gi khyad par dang bcas pa'i dngos po 'dzin pa'i phyir/_yid tshad ma yin te/_rjes su dpag pa bzhin no/_/gzhan yang /_bya ba grub can las la ni/_/khyad par cung zad mi byed
[\[99a.6\]]pa'i/_/dbang po can nam gzhan dag gi/_/sgrub par byed par ci phyir 'dod/_/ces bya ba la/_rtogs pa'i mtshan nyid kyi bya ba gang la yod pa'i bya ba grub pa'i las de la cung zad snga na med pa 'dzin pa'i ngo bo nyid dbang po can sgrub par byed pa'am/_gzhan zhig 'dzin par 'dod pa yin/_'on te
[\[99a.7\]]sngar yongs su bcad pa'i ngo bo nyid kho na tshad ma phyi mas yongs su gcod do zhe na/_'o na yongs su bcad pa'i dngos po zhum yin nam/_yang gcod ces bya ba'i don ci zhig yin/_'o na khyed kyi yang ma mthong ba'i dngos po la mthong zhes bya ba'i don gcig yin zhe na/_rang gi ngo bor snang bas mthong ba
[\[99b\]]
[\[99b.1\]]yin no/_/'o na mthong ba'i dngos po yang slar snang ba na mthong bar 'gyur ba yin no zhe na/_ji ltar dngos po de mthong bar gyur pa de bzhin du de mthong ba yang ma yin nam/_da ni gzhan 'dzin pas ci zhig bya/_/'on te sngar mthong ba 'das pa'o zhe na/_'o na ji ltar sngar mthong ba ma gtogs par des bzung
[\[99b.2\]]ba'i dngos po yod pa yin te/_gang gis na gzung khyab 'dzin par shes pa gzhan gyis 'gyur ba yin/_'on te sngar mthong ba nyid dus gzhan du yod par shes so zhe na/_ma yin te/_mthong ba'i dus su bcad pa'i don nyid 'dzin pa'i phyir/_shes pa gang gi dus ji srid pa can gyis don de tsam nyams
[\[99b.3\]]su myong bar 'gyur te/_mthong ba 'gags na ni don yod ces sgrub pa'i tshad ma med do/_/dngos de las skyes can blo ni/_/thams cad cig car 'byung bar 'gyur/_/gzhan gyi 'bras min khyad par can/_/de la ltos pa 'gal phyir ro/_/zhes bya ba la/_gal te dngos po rtag pa yin pa de'i tshe/_don de
[\[99b.4\]]las skyes pa'i blo gang yin pa de rnams thams cad cig car 'byung zhing skye bar 'gyur ro/_/de'i phyir rtag pa la 'jug pa'i shes pa'i dngos po dus mtshungs pa can dus tha dad pa nyid du rtag pa 'dzin par mi 'gyur te/_de bas na ji srid du dngos po yod pa de srid du de nyid mthong ba 'jug pa'i phyir/_
[\[99b.5\]]gzhan gyis 'dzin pa don med par 'gyur ro/_/'on te dngos po'i dus na blo skye ba ma yin te/_rgyu gzhan las skye ba'i phyir ro zhe na/_de ni mi rigs te/_grogs byed pa gzhan gyis 'bras bu ma yin pa'i khyad par te gang la phul du ma byung ba yod pa de ni/_de la ltos par 'gal ba ste/_de'i phyir phan
[\[99b.6\]]'dogs pa gzhan gyis rtag pa'i don las rim gyis shes pa skye ba ma yin no/_/nyams su myong ba'i rnam pa can mthong ba las tha dad pa'i yid snang bar mi 'gyur te/_des na mi dmigs pas yid kyi mngon sum med pa ma yin nam zhe na/_'di la smras pa/_yid ni mngon sum las tha dad par gsung
[\[99b.7\]]rab las brjod pa ma yin zhing /_/tha mi dad par yang ma yin te/_'di ltar gzugs ni shes pa gnyis po dag gis shes pa'o zhes gsungs pa'i phyir/_der yid log par bstan pa ni ma yin te/_mngon sum dang rjes su dpag pa dag tu bstan pa'i phyir ro/_/yang na mthong ba dang dran pa dag tu
[\[100a\]]
[\[100a.1\]]de bstan pa'i phyir ro/_/res 'ga' dbang po'i shes pas gzugs shes la res 'ga' myong ba las skyes pa'i dran pas gzugs shes pa yin te/_mngon sum du byed pa dang mngon sum du mi byed pa'i rig pa'i ma gtogs par gzugs rtogs pa khyad par med pa'i phyir
[\[100a.2\]]ro/_/de bas na yid ni mngon sum las log par mdo las 'dod pa ma yin no/_/yid kyi mngon sum yin mod/_/de lta na yang gzhan gyis brtsad pa'i skabs yod do zhe na/_smras pa/_de'i phyir dbang po'i rnam par shes/_/de ma thag rkyen las byung can/_/yid ni yul gzhan nyid 'dzin byed/_/
[\[100a.3\]]de phyir long bas mthong ba min/_/zhes bya ba la/_dbang po'i rnam par shes pa nyid de ma thag pa'i rkyen te/_nye bar len pa'i rgyu yin pa de las skye ba gang la yod pa'i yid de ni gzhan nyid de dbang po'i shes pa'i yul las tha dad pa nyid de/_rang gi yul gyi skad cig ma gnyis pa 'dzin par byed do/_/gang
[\[100a.4\]]gi phyir dbang po'i shes pa las skyes pa'i yid yin pa de'i phyir long ba la sogs pas mthong bas te rtogs par mi 'gyur ro/_/'o na gal te dbang po'i shes pa las tha dad pa'i yul yid kyis 'dzin pa de lta na ni/_gzugs mthong ba'i de ma thag pa'i yid sgra la sogs pa yongs su gcod par 'gyur ro
[\[100a.5\]]zhe na/_smras pa/_rang don rjes 'gro don ltos can/_/dbang skyes blo ni rgyu yin no/_/de phyir gzhan 'dzin yin yang de/_/nges par 'dzin par 'dod pa yin/_/zhes bya ba la/_rang gi don ni dbang po'i shes pa'i gzung ba skad cig dang po ste/_de nyid kyi rjes su 'gro ba'i rgyu gang la yod pa de'i don de la
[\[100a.6\]]ltos pa can gyi dbang po las skyes pa'i blo ni yid kyi rgyu yin no/_/de'i phyir rang gi don gyi rjes su 'gro ba can gyi don la ltos pa'i dbang po'i shes pas bskyed pa'i phyir/_yid de dbang po'i gzung ba las gzhan pa'i don 'dzin yang nges par 'dzin pa gang la yod pa de'i dngos por de 'dod pa nyid do/_/
[\[100a.7\]]skad cig snga ma'i rjes thogs pa'i skad cig gnyis pa 'dzin pa ni yid kyi rnam par shes pa yin gyi/_yul gzhan 'dzin pa ni ma yin no zhes bya ba'i tha tshig go/_/'di la rtsod par byed de/_/gal te dbang po'i sems nyid ni/_/de dang dus mtshungs byed med can/_/rang shes dus can don dag na/_/
[\[100b\]]
[\[100b.1\]]lhan cig byed par ji ltar 'gyur/_/zhes bya ba la/_gal te dbang po'i shes pa de yid gang gi yul dang dus mi mtshungs pa gang la yod pa'i yid kyi rnam par shes pa bzung ba'i don de ji ltar dbang po'i sems kyi lhan cig byed par 'gyur te/_yid skyed pa la don gcig byed par 'gyur gyi/_dbang
[\[100b.2\]]po'i sems dang dus mtshungs pa med pa can gyi don lhan cig byed pa ni ma yin no/_/ji ltar dus mtshungs pa med par bya ba byed pa'i dus can gyi don yin/_gang gi phyir rang gi shes pa yin gyi rnam par shes pa'i dus de gang la yod pa ste/_yid kyi rnam par shes pa'i yul gyi don rang gi shes pa dang
[\[100b.3\]]dus mtshungs pa can/_sngar mthong ba'i tshe yod pa ma yin na ji ltar shes pa lhan cig byed pa'i rkyen yin zhe na/_'di la lan 'debs pas/_sngar med nus pa med phyir dang /_/phyis ni dgos pa med pa'i phyir/_/de phyir rgyu kun sngar yod pas/_/don dang rang blo lhan cig min/_/zhes bya ba
[\[100b.4\]]smos te/_yid kyi rnam par shes pa la dus mtshungs pa can gyi don yod pa ma yin te/_don ni yid kyi rnam par shes pa las dus snga ma can yin pa'i phyir ro/_/yid kyi shes pa'i rgyu yul yin la/_rgyur gyur pa'i yul shes pa dang dus mtshungs pa can ni ma yin te/_dus mtshungs na ni sngar
[\[100b.5\]]med par 'gyur la/_/yid kyi rnam par shes pa ni sngar med pa'i don las skye ba ma yin te/_nus pa med pa'i phyir ro/_/phyis yid skyes pa'i dus kyi don yod pa la ni dgos pa med pa'i yul te 'bras bu grub pa'i phyir ro/_/rgyu thams cad ni 'bras bu skye ba las sngar bar yod pa de bas na yid kyi rnam
[\[100b.6\]]par shes pa'i don te/_yul rang gi 'dzin par byed pa'i blo dang lhan cig dus mtshungs pa can du mi 'gyur ro/_/tha dad dus can ji ltar na/_/gzung bar 'gyur zhe na rgyu nyid/_/shes la rnam par gtong nus pa/_/rig pa shes pas gzung bar 'dod/_/ces bya ba la/_'on te yid kyi rnam par
[\[100b.7\]]shes pa las tha dad pa'i dus can dbang po'i shes pa'i lhan cig byed pa'i dngos po ni yid kyis gzung bar ji ltar 'gyur zhe na/_'di la smras pa/_rigs pa shes pa ste mkhas pas bzung ba ni rgyu nyid du 'dod pa yin te/_shes pa rang gi rnam par gtod par nus pa de la 'dod kyi/_skam
[\[101a\]]
[\[101a.1\]]pas lcags gong bzung ba bzhin gzung ba dang 'dzin pa'i dngos po ni ma yin no/_/'o na rang gi ngo bo nyid kyi rnam par shes pa la snang ba gzung ba nyid ma yin nam/_de'i rnam pa can skyed pa ni ma yin na/_rang gi shes pa la snang ba ni dus mtshungs pa can yin pa de'i phyir ji ltar rgyu
[\[101a.2\]]nyid gzung bar 'gyur zhe na/_'on te snang ba zhes bya ba 'di ci yin te/_ci don gyi ngo bo nyid yin nam/_'on te shes pa'i ngo bo nyid yin grang na/_gal te snang ba dngos kyi ngo bo nyid yin pa de lta na ni/_sngon po la sogs pa'i ngo bo nyid bzhin nam/_yang snang ba yang bral bar mi 'gyur te/_dngos po'i ngo bo
[\[101a.3\]]nyid yin pa'i phyir rtag tu snang bar thal bar 'gyur ro/_/'on te shes pa rgyun 'jig pas snang ba 'gag go zhe na/_shes pas snang ba byas pa ma yin pa ma yin nam/_de ni snga nas yod pa ste dngos po'i ngo bo nyid yin pa'i phyir/_de la shes pa ci zhig bya/_/'on te shes pa yod na mthong gi gzhan du ma yin
[\[101a.4\]]no zhe na/_'o na snang ba'i byed pa po shes pa yin nam/_de ltar ro zhe na/_ma yin te/_snang ba ni shes pa dang dus mtshungs pa can nyid yin pa'i phyir ro/_/'on te snang ba shes pa yin pa de lta na yang /_don gyi ngo bo nyid snang ba ma yin gyi/_'on kyang shes pa nyid yul gyi rnam pa can du snang ba yin no/_/
[\[101a.5\]]'on te mig gi rnam par shes pa mig la sogs pa sna tshogs pa'i rgyu'i thun mong can yin na/_ji ltar nges pa can du don kho na 'dzin pa yin zhe na/_smras pa/_rgyu ni du ma yod nyid na'ang /_/'bras bu rjes mthun skyed pa gang /_/de ni des gzhan ngo bo can/_/de gzung ba zhes brjod pa yin/_/zhes
[\[101a.6\]]bya ba la/_gang gi phyir 'bras bu zhes pa'i rgyu mig la sogs pa du ma yin yang /_rgyu gang zhig gi rjes su byed pa can du skye ba'i 'bras bu de ni rgyu des bzhag pa ste/_rgyu de'i ngo bo nyid 'bras bu gang la gtod pa'i phyir/_'bras bu des kyang rgyu rnam pa 'jug nus pa de 'dzin no zhes bya bar brjod do/_/dper na bu ni
[\[101a.7\]]pha'i gzugs 'dzin no zhes tha snyad 'dogs pa bzhin no/_/de ltar dbang po'i shes pa las yid kyi mngon sum tha dad par khas len par byed na gzhan gyi skyon gyi skabs med de/_bde ba la sogs pa rang rig pa yang yid kyi mngon sum bzhin mngon sum yin no/_/'o na rnam par rtog pa'i rang bzhin
[\[101b\]]
[\[101b.1\]]mngon sum ma yin par 'gyur ba ma yin nam zhe na/_ma yin te/_sems dang sems las byung ba thams cad bdag nyid rig pa'i mngon sum yin pa'i phyir ro/_/bde ba la sogs pa 'dzin pa'i don du'o/_/'di la rtsod par byed de/_rtog pa la rtog pa dang bral ba nyid med pa'i phyir ji ltar mngon sum nyid
[\[101b.2\]]du rung ste/_rnam par rtog pa'i ngo bo nyid rtog pa med pa ma yin pa'i phyir/_/'on te shes pa don la rtog pa yin gyi/_rang gi ngo bo la ma yin na ni/_gal te don la rtog pa rang gi ngo bo la yang rtog par 'gyur ba ma yin nam/_don gyi ngo bo nyid la rtog pa ma gtogs par rtog pa'i ngo bo nyid med pa'i phyir ro zhe na/_
[\[101b.3\]]'dir lan btab pa/_bde sogs bdag nyid gzhan mi brtan/_/brda byed par ni nus med can/_/de phyir de dag rang rig ste/_/brjod dang rjes 'brel can ma yin/_/zhes bya ba la/_bde ba la sogs pa'i bdag nyid gang zhig la brda byed par mi nus pa yod pa de ni de'i bdag nyid yin no/_/de ci'i phyir zhe
[\[101b.4\]]na/_gang gi phyir gzhan la mi brten pa ste thun mong ma yin pa rang rig pa'i yul yin pas te/_bde ba'i ngo bo bor na bde ba rig pa med pa'i phyir ro/_/de lta bur gyur pa'i bde ba'i bdag nyid de la brjod pa dang 'brel par 'jug pa ga la yod/_'on te sngar bde ba rig pa yin la/_phyis brjod pa dang
[\[101b.5\]]sbyor bar shes pa gzhan gyis byed do zhe na/_ma yin te/_shes pa gzhan skyes pa'i tshe bde ba la sogs pa rnams med pa'i phyir te/_sngon gyi dus can nyid du shes pa gzhan gyis bde ba rig pa'i phyir ro/_/de'i tshe bde ba rig pa nyid du mi 'gyur te/_bde ba la sogs pa sngon gyi ngo bo'i rnam pa can du rig
[\[101b.6\]]par bya ba'i phyir/_gzhan gyi bde ba rig pa bzhin no/_/'on te bde ba dang dus mtshungs pa can du 'gyur ba'i shes pa gzhan gyis brjod pa sbyor ba yin no zhe na/_de'i tshe skyes pa'i bde ba rang la mngon sum du byed pa ma yin nam/_ci la sgra sbyor ba yin/_'on te brjod pa dang 'drer rung ba 'dzin pa'i phyir
[\[101b.7\]]bde ba rig pa ni rtog pa dang bcas pa'o zhe na/_bde ba brjod pas dben pa nyid ma yin nam/_/ji ltar 'drer rung bar shes pa yin pa bde ba dang sgra'i rnam pa dag ni dus mtshungs par snang bas 'drer rung bar snang ba ma yin na/_des na da ltar byung ba'i dus nyid du bde ba la sogs pa 'dzin pa ni gsal ba nyid kyis
[\[102a\]]
[\[102a.1\]]rtog pa med pa nyid myong ba yin no/_/'on te yid kyi rnam par shes pa rtog pa dang bcas par shes par bya ba'o zhe na/_ma yin te/_yid kyi rnam par shes pa'i ngo bo nyid kyang rang rig pa la rtog pa med pa ste/_phyi rol gyi rnam pa ni ma yin no/_/de bas na rig pa'i dus su skye ba'i phyir/_
[\[102a.2\]]ji ltar rtog pa'i yul du 'gyur/_de'i phyir sems dang sems las byung ba thams cad rang rig pa rtog pa med pa yin no/_/'o na de lta na don la yang shes pa rtog par ji ltar 'gyur te/_rtog pas don mi mthong ba'i phyir ro/_/gal te yang rtog pa don 'dzin pa can yin pa da lta na yang don gyi ngo bo nyid myong
[\[102a.3\]]ba'i phyir/_ji ltar rtog par 'gyur/_'on te shes pa'i rnam pa la don gyi rnam par sgro 'dogs pas rtog pa dang bcas pa nyid du brjod na ni/_'dzin pa dang mi 'dzin pa bor na sgro 'dogs pa'i sgra'i don yod pa ma yin te/_'dzin pa dang mi 'dzin pa'i phyogs gnyis ni rtog pa med pa nyid du brjod do zhe na/_'di la
[\[102a.4\]]smras pa/_mngon du mi byed pa'i rnam pa la zhen pa'i shes pa gang la yod pa de rtog pa'o zhes 'jig rten pa 'dod la/_mngon du byed pa'i mngon pa'i nga rgyal shes pa gang la yod pa de ni mngon sum du brjod do/_/don dam par ni rig pa thams cad rtog pa med pa ste/_rang rig pa nyid la rtog pa med pa'i phyir
[\[102a.5\]]ro/_/gzhan yang bag chags kyi dbang gis sngar mthong ba'i rjes su 'brang ba'i shes pa 'ga' zhig don la skye ba de ni rtog pa dang bcas pa ste/_mthong ba ni don dang 'brel nas skye ba can du 'jug cing nye ba'i rang bzhin gyi rjes su 'brang ba yin pa'i phyir rtog pa med pa'o/_/bde ba'i rnam pa yang rang rig pa ste/_
[\[102a.6\]]rtog pa dang bral bas rtog pa med pa yin no/_/gang gi phyir bde ba la sogs pa'i bdag nyid brda byed par mi nus pa'i phyir/_bde ba la sogs pa de dag rang rig pa ste/_mngon par brjod pa dang rjes su 'brel pa rjod par byed pa'i sgra dang 'brel par yin no/_/gzhan gyis smras pa/_de dag gzhan rig
[\[102a.7\]]byed min na/_/rang gi ngo bo ji ltar rig_/don gcig rten can rnam shes kyis/_/rig pa yin zhes kha cig zer/_/zhes bya ba la/_re zhig shes pa gang zhig gzhan gyi rig par byed pa des kyang ji srid rang gi ngo bo shes pa ma yin na yang bde ba la sogs pa de gzhan gyi rig par byed pa po ma yin
[\[102b\]]
[\[102b.1\]]pas rang gi ngo bo ste bdag nyid kyi rang bzhin ji ltar rig par 'gyur/_'on te rig par bya ba yin pas bde ba la sogs pas rang rig pa'o zhe na/_ma yin te/_rang rig pa ma grub pa'i phyir ro/_/'o na 'di ltar de dag rig pa yin pas shes pa gzhan gyi bde ba la sogs pa dag rig pa yin te/_bum pa la
[\[102b.2\]]sogs pa bzhin no zhe na/_de lta na 'o na ni bum pa la sogs pa nyid bzhin phyi rol gyi rnam pa can nyid bde ba la sogs pa snang bar 'gyur ro zhe na/_don gcig la bdag la brten pa gang la yod pa'i shes pa des bde ba la sogs pa dag rig pa yin pa'i phyir/_de dag phyi rol du snang ba ma yin la/_bum
[\[102b.3\]]pa la sogs pa ni don gcig la 'du ba'i shes pas shes par bya ba ma yin no/_/de bas na de dag chod par snang ba'o zhes bye brag pa kha cig zer ba 'di la lan btab pa/_de dang de min dngos tshul can/_/de dang de min dngos rgyus bskyed/_/shes las tha dad min skyes rgyu/_/bde sogs ci ste mi
[\[102b.4\]]shes yin/_/zhes bya ba la/_de'i dngos po'i tshul can ni sA lu'i myu gu'o/_/de rnams de dang de ma yin pa'i ngo bo nyid kyis bskyed pa ste/_sA lu'i myu gu'i rgyu sa bon la sogs pa las skyes pa ni sA lu'i myu gu yin la/_nas kyi myu gu'i rgyu sa bon la sogs pa rnams las skyes pa ni nas kyi myu gu'o/_/
[\[102b.5\]]gang gi phyir thams cad du 'bras bu tha dad par byed pa ni rgyu tha dad pa yin te/_de'i phyir bde ba la sogs pa shes pa dang tha mi dad pa'i rgyu mig la sogs pa las skyes na/_ci'i phyir mi shes pa yin/_'di'i dgongs pa ni 'di yin te/_rnam par shes pa las tha dad par bde ba la sogs pa 'dzin
[\[102b.6\]]pa ma yin pa de bas na mngon sum ni tha dad par bsgrub pa ma yin no/_/'on te rjes su dpag pas bde ba la sogs pa shes pa las tha dad par rtogs so zhe na/_gal te 'dir bde ba la sogs pa rgyu tha dad pa'i rtags bstan par nus na rjes su dpag par nus te/_nges par 'bras bu tha dad pa ni
[\[102b.7\]]rgyu tha dad pa ma yin pa'i phyir ro/_/'on te 'bras bu tha dad pas bde ba la sogs pa'i rgyu tha dad par shes so zhe na/_'bras bu tha dad pa tsam ni rgyu tha dad par sgrub pa ma yin te/_rgyu gcig las 'bras bu tha dad par mthong ba'i phyir thal ba dang du ba bzhin no/_/bde ba dang shes pa tha dad pa sgrub pa'i
[\[103a\]]
[\[103a.1\]]'bras bu tha dad pa ma mthong ba de'i phyir rgyu tha dad pa nyid bde ba la sogs pa tha dad pa sgrub byed yin la rgyu tha dad pa ni med pa de bas na rgyu tha mi dad pa can dang ngo bo nyid tha mi dad pa can du bde ba la sogs pa rnam par shes pa las tha dad pa med par shes par bya'o//_//tshad ma rnam
[\[103a.2\]]'grel gyi 'grel pa/_bam po bcu gnyis pa/_rgyu mtshungs pa can nyid du bstan pa'i phyir/_rang gi don dang dbang po dang /_/sems pa ji ltar rang nus pas/_/bde ba la sogs skye bar snang /_/yid kyang de dang mtshungs pa yin/_/zhes bya ba la/_rang gi don ni rang gi yul yid 'phrog pa yod cing /_mig
[\[103a.3\]]la sogs pa'i dbang po mya ngan la sogs pa'i dngos po mnyams pa dang /_ji ltar rang rang skye ba'i nus pa can gyi sems pa bde ba la sogs pa skye bar snang ba dang /_mig la sogs pas skyed pa'i yid de yang mtshungs pa yin no/_/de'i phyir rgyu tha dad pas tha dad pa ma yin no/_/'on te chos dang chos
[\[103a.4\]]ma yin pa'i stobs kyis bde ba la sogs pa 'byung gi_/rnam par shes pa rgyu mig la sogs pas skyed pa yin na/_de ji ltar rgyu tha dad pa ma yin zhe na/_de dag yod dang med pa na/_/la lar skye zhing mi skye ba'i/_/bde sogs sam ni blo snang ba/_/des de las gzhan pa skyed min/_/zhes bya ba smras te/_
[\[103a.5\]]mig la sogs pa de dag yod na bde ba la sogs pa ni skye bar mi snang zhing /_mig la sogs pa med na ni bde ba la sogs pa skye bar mi snang ba yin la/_mig gi blo yang ma yin te/_mig la sogs pa yod na bde ba la sogs pa'am blo skye ba yin no zhes bya ba'i tha tshig go/_/des te de'i phyir rnam par shes pa'i rgyu de las
[\[103a.6\]]gzhan pa'i rgyu las bde ba la sogs pa de dag mi 'byung ngo /_/chos la sogs pa la bde ba skyed pa'i nus pa med de/_'dod pa dang mi 'dod pa'i sgrub pa thob pa nyid las chos la sogs pa'i bya ba mi 'byung ba'i phyir ro/_/gal te bde ba la sogs pa'i rgyu chos la sogs pa nyid yin na/_phreng ba
[\[103a.7\]]dang byug pa ster ba la sogs pa med par yang bde ba la sogs pa 'byung bar 'gyur ro/_/'on te byug pa 'bul ba la sogs pa bde ba'i sgrub pa yod na yang mya ngan gyis bslad na yid bde bar skye ba ma yin te/_de'i phyir chos nyid bde ba'i rgyu yin gyi/_/phyi rol pa ni ma yin no zhe na/_chos ma
[\[103b\]]
[\[103b.1\]]yin pa nyid mya ngan la sogs pa'i rgyu ma yin nam/_de las sdug bsngal skye ba yin no/_/de'i phyir tha dad pa med par chos la sogs pa rnams bde ba la sogs pa skye ba'i rgyu ma yin no/_/yang na shes pa ni chos la sogs pa tha dad par ji ltar 'gyur zhe na/_smras pa/_de dag nyid kyi khyad par las/_/
[\[103b.2\]]bde sdug la sogs tha dad de/_/dper na blo de nyid kyis ni/_/gsal dang mi gsal the tshom bzhin/_/zhes bya ba ste/_mig dang gzugs dang yid la byed pa de dag nyid nang gi khyad par las rtogs pa'i ngo bor mtshungs kyang /_bde ba dang sdug bsngal la sogs pa'i khyad par skye ste/_dper na blo de nyid goms
[\[103b.3\]]pa'i bye brag gis gsal ba dang mi gsal ba dang the tshom za ba'i khyad par bzhin no/_/shes rab la sogs pa'i chos blo las tha dad pa ma yin no/_/de bzhin du bde ba la sogs pa blo'i bye brag yin no/_/'on te bde ba la sogs pa rtogs pa'i ngo bo nyid yin mod kyi/_de lta na yang rang rig pa nyid
[\[103b.4\]]ma yin no/_/'o na ji ltar rjes su 'dzin pa dang gnod par byed par 'gyur/_don gcig la 'du ba'i rnam par shes pas bde ba la sogs pa rig par bya ba rjes su 'dzin par 'gyur ro zhe na/_smras pa/_don gang nye bas blo dang ni/_/bde sogs de dag skyed pa ni/_/de bor nas ni des bde sogs/_/ji
[\[103b.5\]]ltar rtogs par 'gyur ba yin/_/zhes bya ba la/_shes pa gzhan gyis bde ba la sogs pa rig pa na shes pa de dbang po las skyes pa yin nam/_'on te shes pa gzhan zhig yin/_gal te bde ba la sogs pa rig par byed pa dbang po las skyes pa nyid yin na ni/_phyi rol gyi don gang zhig
[\[103b.6\]]nye bas bde ba la sogs par snang ba nyid de yang dbang po las skye ba yin na/_gzugs la sogs pa snang ba can gyi blo des don de bor nas bde ba la sogs pa ji ltar rtogs par 'gyur te/_mig gis bde ba myong ba skyed pa ma yin te/_gzugs mthong ba nyid du nges par byed pa'i phyir ro/_/
[\[103b.7\]]gzugs la 'jug pa'i mig bde ba la shes pa skyed pa ni ma yin te/_rjes su dpag pa yang mig las skye bar thal bar 'gyur ro zhes bstan to/_/'on te bdag dang yid 'dus pas bskyed pa'i shes pa bde ba la sogs pa'i rig par byed pa yin gyi/_mig las skyes pa ni ma yin no zhe na/_
[\[104a\]]
[\[104a.1\]]de lta na ni phyi rol dang bde ba dag rim gyis mthong bar 'gyur te/_shes pa cig car mi skye ba'i phyir ro/_/de bas na/_rim gyis 'dzin na de myong ba/_/bar chad med par snang mi 'gyur/_/zhes bya ba la/_bde ba la sogs pa de dag myong ba rim gyis 'dzin pa yin na/_don snang ba de dang
[\[104a.2\]]lhan cig bar chad med par snang bar mi 'gyur te/_gang cig car mthong ba skye ba med pa 'di ni rim pa yin pa'i phyir ro/_/de myur zhe na de mtshungs phyir/_/nyams myong min pa ci ste min/_/zhes bya ba la/_don mthong ba dang lhan cig bde ba myong ba'i phyir/_bar med par snang ba de rig pa myur ba las yin no zhe na/_myur ba
[\[104a.3\]]de nyid bde ba la sogs pa mi 'dzin par mtshungs pa'i phyir/_bde ba dang gzugs dag myong ba med pa nyid du 'gyur te/_de'i phyir gzugs mthong ba'i tshe nang du nyams su myong bar gyur pa'i bde ba rang rig pa kho na yin no/_/'on te dbang po'i shes pa gcig pu nyid dang bde ba la sogs pa 'dzin pa la 'jug par
[\[104a.4\]]'gyur ba'i phyir rim gyis 'dzin pa'i skyon med do zhe na/_smras pa/_dbang po'i sems ni yul nges phyir/_/gcig gis gnyis shes ma yin te/_/bde sogs med na'ang don dag las/_/skye bas de'i nus ma grub phyir/_/zhes bya ba la/_gzhan gyi lugs kyis dbang po'i shes pa bde ba la sogs pa'i
[\[104a.5\]]'dzin par byed pa ma yin te/_bdag dang yid phrad pa las skyes pa'i shes pas bde ba la sogs pa rig par 'dod pa'i phyir ro/_/'on te kha cig khas len par byed na de la yang smras pa/_dbang po'i shes pa gcig gis gzugs dang bde ba gnyis 'dzin pa ma yin te/_dbang po'i sems ni gzugs
[\[104a.6\]]la sogs pa yul nges pa can yin pa'i phyir/_bde ba la mig 'jug par ni 'ga' zhig gis kyang shes pa ma yin pa'i phyir ro/_/gzhan yang bde ba la sogs pa med na yang phyi rol gyi don las dbang po'i blo skye ba'i phyir/_bde ba la sogs pa de dag gi nus pa dbang po'i blo la grub pa ma yin te/_gang
[\[104a.7\]]gang zhig med par skye ba de ni de'i rgyu can du 'thad pa ma yin pa'i phyir ro/_/dbang po'i blo ni bde ba la sogs pa med par yang yod pa'i phyir/_bde ba la sogs pa'i 'dzin pa ma yin no/_/'o na gang gi tshe ser po dang lhan cig sngon po'i shes pa la snang ba de'i tshe sngon po'i nus pa ma yin te/_sngon po med
[\[104b\]]
[\[104b.1\]]par yang ser po las skye ba'i phyir ro/_/de bzhin du ser po la yang nus pa med de/_ser po med pa yang sngon po las skye ba'i phyir ro/_/'on te sngon po dang ser po gnyis kyis rang rang du snang ba can gyi shes pa skyed na/_'o na bde ba dang gzugs kyang dbang po'i shes pa skyed pa yin no zhe na/_smras pa/_
[\[104b.2\]]sngo sogs bzhin du gnyi ga yis/_/so so so sor nus na ni/_/bde ba 'ba' zhig 'dzin par 'gyur/_/de rgyu don ni mi 'dzin pa/_/de yi myong ba mi rigs so/_/zhes bya ba la/_bde ba dang gzugs dag dbang po'i shes pa skyed pa nus pa so so so sor yod na ni/_yul dang bral bar bde ba gcig
[\[104b.3\]]pu 'dzin par 'gyur te/_ser po dang bral bar sngon po shes pa bzhin no/_/'on te yan gar ba 'dzin pa nyid yin no zhe na/_de ni yod pa ma yin te/_bde ba de'i rgyu don gzugs la sogs pa mi 'dzin par bde ba de myong ba mi rtogs pa'i phyir ro/_/'gro ba bzang mo la reg pa dang mthong ba med par
[\[104b.4\]]'dod pa po la de yis bskyed pa'i bde ba mi 'byung ba bzhin no/_/'on te yul dang bcas pa'i bde ba dbang po'i shes pas 'dzin no zhe na/_'dir smras pa/_don dang lhan cig 'dzin na ni/_/blo de las skye mi 'dod phyir/_/bde sogs nus pa ci zhig yin/_/zhes bya ba la/_gzugs la sogs
[\[104b.5\]]pa'i don dang lhan cig bde ba la sogs pa 'dzin na ni/_mig gi rnam par shes pa skyed pa la bde ba la sogs pa la nus pa ci zhig yod de med pa nyid de/_rjes su 'gro ba dang ldog pa med par nus pa grub pa ni ma yin pa'i phyir dang /_gang gi phyir bde ba la sogs pa de las skyes pa'i blo mi 'dod pa'i
[\[104b.6\]]phyir ro/_/mig gi blo la gzugs nyid phan 'dogs par khas len pa'i phyir ro/_/'on te bde ba don las skyes pa ma yin par 'dod kyang /_don nyid dang lhan cig 'dzin pa yin te/_'on kyang bde ba rtag pa dang 'ba' zhig pa myong ba yin no/_/de'i phyir rnam par shes pa bde ba dang 'brel pa ni ma yin no
[\[104b.7\]]zhe na/_smras pa/_don med par ni bde la sogs/_/mig sogs rnams kyis myong na ni/_/gzugs sogs bud med sogs tha dad/_/nam yang mig gis 'dzin mi 'gyur/_/zhes bya ba la/_phyi rol gyi don med par de yis bskyed pa'i bde ba la sogs pa mig la sogs pas myong na
[\[105a\]]
[\[105a.1\]]ni bde ba dang sdug bsngal la sogs pa'i rgyu gzugs la sogs pa tha dad pa rjes su mthun pa dang mi mthun pa'i bud med la sogs pa tha dad par mi 'dzin pa yin te/_bde ba yan gar du 'dzin na rgyu ci yang rung ba yod na yang rtogs par 'gyur ba dang rtag par rtogs par 'gyur gyi/_
[\[105a.2\]]bde ba la sogs pa'i rgyu don yin par ji ltar rtogs par 'gyur/_'o na ji ltar bde ba nye bas 'dzin pa de bzhin du phyi rol yang mig gis 'dzin par 'dod ce na/_smras pa/_nang don rgyu nus can yod na/_/blo ni phyi rol mthong ldan min/_/zhes bya ba la/_nang gi rgyu nye bar gyur pa bde ba'i mtshan nyid can
[\[105a.3\]]gyi don nus pa can du grub na/_blo ni bud med la sogs pa tha dad pa'i phyi rol la mthong bar rigs pa ma yin no/_/gal te bde ba myong bar ma gyur na yang de'i tshe phyi rol gyi don mthong par 'gyur ro/_/'on te don 'dzin pa nyid du yang 'dod de/_/mi rtag pa bde ba don las skyes pa can yin no zhe na/_
[\[105a.4\]]smras pa/_don 'dzin na de las skyes pa yi/_/bde ba la sogs myong mi 'gyur/_/zhes bya ba la/_don 'dzin pa'i tshe don de las skyes pa'am/_rtag pa'i bde ba rnams 'dzin par mi 'gyur te/_shes pa cig car mi skye ba'i phyir ro/_/gcig gis bde ba dang gzugs rig par bkag pa yin no/_/'on te
[\[105a.5\]]shes pa cig car skye ba de lta na yang skyon 'di yod de blo dag cig car skye ba na/_yul ni de dang de yod phyir/_/don ni cig car yod pa na/_/bde sdug dag ni myong bar 'gyur/_/zhes bya ba la/_bde ba dang gzugs 'dzin pa'i blo dag cig car skye ba yod na ni/_'dod pa dang mi 'dod pa'i don cig car yod
[\[105a.6\]]na bde ba dang sdug bsngal cig car skye bar 'gyur te/_'dod pa dang mi 'dod pa de dang de'i yul yod pa'i phyir ro/_/bde ba dang sdug bsngal cig car skye bar mthong ba ni ma yin no/_/'o na gal te cig car bde ba dang sdug bsngal yod pa de'i tshe de rig pa cig car myong bar 'gyur na/_gang gi phyir
[\[105a.7\]]cig car bde ba dang sdug bsngal skye ba ma yin no/_/smras pa/_nang gi nyer len shes pa ni/_/yod na sdug bsngal la sogs 'byung /_/nyer len min pa'i 'gal ba de/_/gcig gi min par 'dod ce na/_/zhes bya ba ni/_rnam par shes pa nang gi nye bar len pa'i rgyu yod na/_bde ba dang sdug
[\[105b\]]
[\[105b.1\]]bsngal la sogs pa 'byung ba yin la/_shes pa'i nye bar len pas bde ba dang sdug bsngal la sogs pa 'gal ba cig car rigs pa ma yin no zhe na/_'dir lan smras pa/_rnam shes de ni gang gis na/_/mi shes pa yi nyer len rgyu/_/bdag po nyid kyang byed pa ni/_/de ni 'gal ba la yang snang /_/
[\[105b.2\]]dper na snang gcig mtshan rgyu dang /_/de las gzhan pa'i mig gnyis kyis/_/gzugs mthong ba mi mthun mthun dang /_/mthun pa cig car byed pa bzhin/_/zhes bya ba la/_nye bar len pa gcig gis 'gal ba'i 'bras bu cig car mi skyed do zhes bya ba 'di ni rigs te/_'on kyang mi shes pa
[\[105b.3\]]ste rtogs pa med pa'i rang bzhin bde ba la sogs pa'i rgyur shes pa ji ltar 'gyur te/_rigs mtshungs pa nye bar len pa yin pa'i phyir ro/_/bdag po nyid de phan 'dogs par ni byed pa nyid de/_bdag po de ni 'bras bu 'gal ba la yang cig car snang ba yin no/_/dper na snang ba'i sgron ma gcig
[\[105b.4\]]mtshan mo rgyu ba'i 'ug pas gzugs mthong ba dang mi mthun pa dang /_de las gzhan pa nyin mo mthong ba can gyis gzugs mthong ba dang mthun par byed pa bzhin no/_/de phyir bde ba la sogs don/_/rang la 'pho bar snang can dang /_/rang gi bdag nyid rig pa po/_/de dag don las skyes
[\[105b.5\]]pa can/_/zhes bya ba ni/_gal te bde ba la sogs pa ma rtogs pa med pa'i ngo bo nyid yin la/_gzugs yod na skye ba yin pas de'i tshe 'dod pa dang mi 'dod pa'i yul mngon du byed pa na bde ba dang sdug bsngal cig car rig par 'gyur ba bzhin du/_sangs rgyas pa la ni ci'i phyir bde ba
[\[105b.6\]]dang sdug bsngal cig car myong bar mi 'dod ce na/_bag chags sad pa la de lta bu med pa'i phyir/_don yod kyang bde ba la sogs pa mi skye ste/_dper na gzugs snang ba yod kyang res 'ga' nyid rtogs pa skye'i/_rtag tu ni ma yin pa bzhin no/_/'on te gzhan gyi yang bag chags dang bde
[\[105b.7\]]ba la sogs pa 'brel pa nyid kyi phyir/_cig car don nye bar gyur kyang bde ba dang sdug bsngal cig car skye ba ni ma yin no zhe na/_de lta na 'o na ni bde ba la sogs pa bag chags dang 'brel na rtogs pa'i ngo bo nyid kho na ste/_dran pa dang ngo shes pa dag gi bzhin no/_/'on te dran pa yang rang rig
[\[106a\]]
[\[106a.1\]]pa'i ngo bo nyid can ma yin te dran pa ni kha dog dang dbyibs kyi rnam pa can nyid kyi don snang ba'i phyir ro/_/de bas na dran pa don nyid rig pa yin no zhe na/_'o na gal te dran pa la don snang ste mngon sum bzhin yin na dran pa'i yul don rtogs par 'gyur bas dran pas don rang gi ngo bo
[\[106a.2\]]nyid kyis gsal bar gyur na mngon sum ma yin par 'gyur bar mi rung ste/_rang gi ngo bo nyid gsal ba nyid mngon sum yin pa'i phyir dang /_mngon sum gyis mtshan nyid du gzhan mi 'thad pa'i phyir ro/_/de'i phyir gsal bar gyur pa'i yul can gyi don ni mngon sum nyid du 'gyur na/_de ltar ni ma
[\[106a.3\]]yin no/_/de'i phyir de rang rig pa'i ngo bo nyid yin no/_/'on te dran pas snga ma dang lkog tu gyur pa nyid kyi sgo nas don snang ba yin no zhe na/_'o na lkog tu gyur pa nyid du gang gis shes/_mngon sum gyis ni ma yin te/_de lkog tu gyur pa'i yul can ma yin pa'i phyir ro/_/'on te dran pa nyid lkog tu
[\[106a.4\]]gyur pa'i 'dzin pa'o zhe na/_mngon sum gyis mthong ba la dran pa 'jug pa ma yin nam/_sngar med pa 'dzin pa ni dran par rigs pa ma yin te/_dran pa sngar med pa'i don 'dzin pa ma yin la/_mngon sum lkog tu gyur pa 'dzin pa yang ma yin no/_/de'i phyir dran pa ni lkog tu gyur pa'i don 'dzin pa
[\[106a.5\]]can ma yin no/_/dran pa ni don la don du shes pa yod pa ma yin te/_'di ltar gang sngar mthong ba de don yin la/_'di ni sngar med pa nyid skyes pa yin pa'i phyir/_dran pa'i rnam pa can gyi shes pa ni don gyi khyad par gyi ngo bo nyid can du dran pa nyid snang ba yin no/_/sngar mthong ba'i stobs las
[\[106a.6\]]skyes pa'i sngon po la sogs pa'i rnam pa ni dran pa'i bdag nyid du gyur pa kho na'o/_/de'i phyir ji ltar mthong ba'i 'du byed las skyes par gyur pa'i dran pa ni bdag la 'phos pa'i don 'dzin pa ste/_de bzhin du bde ba la sogs pa'i don nang gi reg bya'i khyad par rnams rang la de bde ba la sogs
[\[106a.7\]]pa'i bdag nyid la 'pho bar snang ba can rig pa po yin zhing /_rang gi bdag nyid de bde ba la sogs pa'i rnam pa'i rang rig pa po yin no/_/de bas na de las 'du byed pa 'jug par gyur pa'i don nang gi reg bya'i khyad par bde ba la sogs pa'i rnam pas tha dad pa rang gi bdag nyid du gyur
[\[106b\]]
[\[106b.1\]]pa nyid rig pa po yin pa'i phyir rang rig pa kho na yin no/_/mdun na gnas pa ni don rnams las bde ba la sogs pa de dag bag chags sad pa las skyes pa 'ba' zhig tu zad de/_'di ltar 'khyud pas bde ba 'dus byas na shin tu brtan par skyes nas yang reg pa dang lhan cig spyod pa'i
[\[106b.2\]]gzugs mthong ba las sad par gyur pas de lta bur gyur pa nyid kyi nang gi reg pa'i bde ba skye bar 'gyur ba bzhin no/_/'o na gal te mdun na gnas pa'i don rnams las bde ba la sogs pa skyes na/_de lta na ni de gnas pa'i gzugs kyi rig par byed par bde ba la sogs pa mi 'gyur
[\[106b.3\]]ram/_de'i phyir ci ste rang la 'pho bar snang ba can rig par byed ces brjod ce na/_smras pa/_don gyi bdag nyid rang bdag yin/_/des na de dag des myong 'gyur/_/de phyir don myong bar bshad de/_/dmigs pa dag ni der snang ba'o/_/zhes bya ba la/_bde ba la sogs pa de dag rang rig
[\[106b.4\]]pa'i bdag nyid du gyur pa'i don gyi ngo bo nyid de/_nang gi reg bya'i khyad par yin te/_bde ba la sogs pa de dag gis nyams su myong bar 'gyur ro/_/bdag nyid du gyur pa'i nang gi reg bya'i khyad par rig pa de'i phyir reg par bya ba'i khyad par gyi don rnams myong bar bshad de/_de lta ma yin
[\[106b.5\]]par tha dad par rig pa yin na ni bde ba nyams su myong ba'o snyam du 'brel par mi 'gyur te/_rang gi ngo bo nyams su myong ba'i phyir/_rang gi ngo bo rtogs pa'i rang bzhin du rgyu'i stobs las skye bar rigs pa de'i phyir nyams su myong ba zhes bshad do/_/bde ba la sogs pa dmigs pa dag ni nang gi
[\[106b.6\]]rig bya snang ba can nyid do/_/kha cig bde sogs sems med dang /_/phyi na gnas dang gzung ba ru/_/smra bar byed pa de dag gi'ang /_/cig car gnyis 'dzin mi 'thad do/_/zhes bya ba ni/_grangs can kha cig sgra la sogs pa bzhin bde ba dang sdug bsngal la sogs pa phyi rol na gnas pa dang
[\[106b.7\]]sems med pa nyid dang gzung bar smra bar byed pa'i grangs can de'i yang cig car bde ba la sogs pa dang sngon po la sogs pa gnyis gdon mi za bar 'dzin par mi 'thad de/_gdon mi za bar sngon po dang ser po dang lhan cig pa nyid du dmigs par nges pa med pa de bzhin du bde ba la sogs pa
[\[107a\]]
[\[107a.1\]]yang phyi rol dang lhan cig dmigs par nges pa ma yin no/_/bde sogs sngo sogs dang tha dad/_/min can dngos phyir gcig 'dzin na/_/zhes bya ba ni bde ba dang sdug bsngal dang rmongs pa nyid sngon po la sogs pa gang dag dang tha dad pa ma yin pa nyid kyi phyir sngon po dang bde ba la
[\[107a.2\]]sogs pa cig car 'dzin pa yin no zhe na/_'dir smras pa/_tha dad snang can sems kyi yul/_/de las tha dad med dam ci/_/zhes bya ba ste/_sngon po la sogs pa dang bde ba la sogs pa'i ngo bo tha dad par snang ba gang la yod pa'i sems de dag gi gzung ba'i yul ni/_bde ba la sogs pa
[\[107a.3\]]dang sngon po la sogs pa de las ci'i phyir tha mi dad par 'gyur te/_bde ba dang sdug bsngal la sogs pa bzhin du sngon po la sogs pa dang bde ba la sogs pa yang snang ba tha dad pas tha dad pa nyid du 'thad do zhes bya ba'i tha tshig go/_/rgyu tha dad pas kyang sngon po la sogs pa tha dad bde ba la sogs pa
[\[107a.4\]]tha dad par bstan pa'i phyir/_phyi rol de tha mi dad kyang /_/goms pa shin tu phul byung las/_/blo la dga' dang gdung ba yis/_/shin tu phul byung med par 'gyur/_/zhes bya ba smos te/_gal te bde ba la sogs pa sngon po la sogs pa'i ngo bo nyid yin na/_'o na ni phyi rol pa de la khyad par med cing
[\[107a.5\]]tshul gcig pas goms pa'i khyad par las sngon po la sogs pa bzhin du blo la dga' ba dang gdung ba shin tu phul du byung ba'i dngos po med par 'gyur na/_goms pa'i bye brag las bud med gcig la dga' ba dang yongs su gdung ba skye bar mthong ba yang yin no/_/bde ba phul du byung ba
[\[107a.6\]]yang 'gro ba bzang mo'i mig dang nu ma dang 'dzum pa la sogs pa'i cha byad kyi bye brag gis rang bzhin tha dad par 'gyur ba'i phyir bde ba la sogs pa ni sngon po la sogs pa'i rang bzhin can ma yin no/_/gal te blo yang bde sogs pa'i/_/bdag nyid can du 'gal med na/_/da ni bde
[\[107a.7\]]sogs bdag nyid de/_/phyi rol du ni ji ltar rtogs/_/zhes bya ba ni/_'o na ji ltar sgra la sogs pa bde ba la sogs pa'i ngo bo nyid can yin pa de bzhin du blo yang bde ba dang sdug bsngal gyi bdag nyid can te/_de'i phyir blo yang bde ba la sogs pa'i bdag nyid can yin pas goms pa'i bye
[\[107b\]]
[\[107b.1\]]brag gis blo shin tu phul du byung ba na de'i bdag nyid du gyur pa rnams phul du byung bar 'gyur ba'i phyir/_bde ba la sogs pa phul du byung ba la 'gal ba med do zhe na/_da ni blo la bde ba la sogs pa'i bdag nyid can du khas blangs nas ni bde ba la sogs pa'i bdag nyid de/_phyi rol gyi ngo bo nyid du
[\[107b.2\]]ji ltar rtogs par 'gyur te/_blo la gnas pa'i bde ba la sogs pa nyams su myong ba'i phyir blo nyid bde ba yin par 'gyur ro/_/'on te sgra la sogs pa la yang gtso bo yongs su gyur pa'i rang bzhin can yin pa'i phyir/_phyi rol kyang bde ba la sogs pa'i bdag nyid du rtogs par 'gyur ro
[\[107b.3\]]zhe na/_'o na 'gro ba thams cad gtso bo yongs su gyur pa'o zhes bya ba de nyid ci yis shes/_gal te rigs tha dad ldan pa/_/gzung dang 'dzin pa min zhe na/_/skyes bu kun gyi 'dzin byed min/_/de phyir zab po nyams 'gyur/_/zhes bya ba ni/_'o na gal te sgra la sogs pa'i rang bzhin ma yin
[\[107b.4\]]na/_de lta na ni sgra la sogs pa rnams blos 'dzin par 'gyur na/_sngon po dang shes pa dag rigs tha dad pa can ni gzung ba dang 'dzin pa ma yin pa'i phyir ro zhe na/_gal te blo rigs mi mthun pa'i phyir bde ba la sogs pa'i rang bzhin ma yin pa can sgra la sogs pa rnams 'dzin par byed pa ma yin
[\[107b.5\]]na/_de lta na ni grangs can gyi skyes bu sgra la sogs pa thams cad kyi 'dzin par mi 'gyur te/_skyes bu ni sgra la sogs pa dang rigs mtshungs pa ma yin pas skyes bu gtso bo ma yin pa'i bdag nyid yin pa'i phyir dang /_bde ba la sogs pa gtso bo'i bdag nyid can yin pa'i phyir ro/_/skyes bu 'dzin
[\[107b.6\]]par byed par med mod ce na/_de'i phyir de 'dzin pa ma yin pa'i phyir skyes bu za ba por mi 'gyur ba las skyes bu zab por yang 'dod pa yin zhing 'dzin pa las zab po gzhan pa yang med do/_/'on te blo dang phyi rol dag rgyu dang 'bras bu'i dngos po yin pas blo bde ba la sogs pa'i bdag nyid can du gyur na don
[\[107b.7\]]kyang bde ba la sogs pa'i bdag nyid can du grub par 'gyur ro zhe na/_'dis ni rgyu dang 'bras nyid gsal/_/zhes bya ba la/_ma grub pa 'dis ni phyi rol pa bde ba la sogs pa'i bdag nyid can du grub pa'i rgyu dang 'bras bu nyid du bkod pa gang yin pa de yang bsal ba yin te/_de smras pa/_rgyu dang 'bras bu
[\[108a\]]
[\[108a.1\]]ma yin te/_/gzung dang 'dzin pa yod phyir ro/_/yod na de ni gzhan la'ang 'gyur/_/zhes bya ba la/_blo dang phyi rol rgyu dang 'bras bu nyid du mi 'gyur te/_gzung ba dang 'dzin pa yin pa'i phyir ro/_/gang gi phyir blo ni 'dzin par byed pa yin la phyi rol gzung ba yin te/_/gang na gzung ba dang 'dzin
[\[108a.2\]]pa yod pa de na rgyu dang 'bras bu yod pa ma yin te/_sgra la sogs pa dang skyes bu bzhin no/_/'on te blo dang phyi rol dag gzung ba dang 'dzin pa yin pa nyid rgyu dang 'bras bu'i dngos po yin no zhe na/_'o na ni gzhan du skyes bu la yang gzung ba dang 'dzin pa yod pas rgyu dang 'bras bu'i dngos po yod par 'gyur ro/_/de phyir de
[\[108a.3\]]dag nang nyid dang /_/zhes bya ba ni/_de'i phyir bde ba la sogs pa'i phyi rol par rigs pa ma yin te/_gang gi phyir bde ba la sogs pa nang gi ngo bo nyid yin pa'i phyir ro/_/da ni bde ba la sogs pa sems kyi ngo bo nyid du bstan par bya ba'i phyir/_myong ba'i phyir na sems byung yin/_/gang gi ngo bo myong min pa/_/
[\[108a.4\]]de ni de'i myong ma yin phyir/_/zhes bya ba smos te/_bde ba la sogs pa de dag ni sems nyid yin te/_nang kho nar myong ba'i phyir ro/_/gang zhig gang gi ngo bos myong ba de ni de ltar khas blang bar bya ba yin te/_myong ba bsal na dngos po rnam par gzhag par mi nus la/_gang gi rang bzhin ma myong ba myong ba de ni don
[\[108a.5\]]de'i myong bar rigs pa ma yin te/_bde ba la sogs pa phyi rol gyi ngo bo nyid dam/_bems po'i ngo bo nyid ni nyams su myong ba ma yin pa'i phyir ro/_/de bas na bde ba la sogs pa rtogs pa'i ngo bo nyid yin la/_gzugs la sogs pa ni mig la sogs pas rig par bya ba yin pa'i phyir rig pa'i ngo bo nyid
[\[108a.6\]]ma yin no/_/yang na myong ba ni bde ba gang yin pa'i ngo bo ma yin pa'i myong ba de ni bde ba myong bar byed pa ma yin te/_dper na/_sdug bsngal rigs pa ni bde ba rig par byed pa ma yin pa bzhin no/_/de bzhin du rnam pa med pa'i shes pas bde ba mi 'dzin pa de bas na bde ba'i rnam pa can nyid kyis
[\[108a.7\]]bde ba myong bar 'gyur ba'i phyir shes pa la snang ba'i bde ba'i rnam pa can ni rtogs pa'i ngo bo nyid kho na yin no zhes bya bar grub po/_/'o na ji ltar sngon po'i rnam pa can gyi shes pa skye bas sngon po tha dad par shes pa de bzhin du bde ba'i rnam pa myong ba'i phyir/_phyi rol gyi bde ba la sogs pa yin no zhe na/_
[\[108b\]]
[\[108b.1\]]ma yin te mthong ba'i sngon po'i rnam pa yod pa phyi rol dang nye ba las skyes pa'i phyir sngon po phyi rol par rnam par gzhag pa 'di ni rigs kyi/_bde ba la sogs pa'i rnam pa ni goms pa'i stobs las phul du byung bar snang ba'i phyir/_phyi rol gyi bde ba'i nye bar len pa can du blo'i ngo bo nyid kyi bde ba mi rung ste/_de
[\[108b.2\]]bas na bde ba la sogs pa phyi rol par thal bar ni ma yin no/_/'dir rtsod par byed pas/_/de yi dngos min can myong bas/_/blor gyur de ni rig ce na/_/zhes bya ba smos te/_de'i rang bzhin ma yin pa bde ba med pa la sogs pa'i rnam pa nyams su myong ba'i bdag nyid kyis ni goms pas khyad zhugs pa'i
[\[108b.3\]]bde ba la sogs pa de dag blo'i ngo bo nyid du gyur pa shes par 'gyur ro/_/des ni 'di skad du ston par 'gyur te/_rig pa bde ba'i rnam pa can du gyur na bde ba rtogs pa'i ngo bo nyid can du gyur kyang /_bde ba las tha dad pa'i bdag nyid bde ba'i rnam pa can ma yin pas bde ba la sogs pa rnams rig pa ni rtogs
[\[108b.4\]]pa'i ngo bo nyid ma yin pa dang rnam pa med pa nyid kyis kyang skyes bu 'bras bur 'gyur pa ma yin te/_phyi rol gyi rnam pa las skyes pa ni skyes bu'i 'gyur ba yin no/_/de bas na 'di ni rnam pa dang bcas pa ma yin no zhe na/_'di la lan btab pa/_mngon sum dang dran rnam pa can/_/myong ba ma gtogs 'dir
[\[108b.5\]]blo gang /_/zhes bya ba yin te/_mngon sum gyi rnam pa dang dran pa'i rnam pa can gyi rig pa bor na 'dir nang na blo gzhan ci zhig yod/_'on te blo ni mngon par zhen pa yin la rig pa ni nyams su myong ba'o zhe na/_zhen pa dang rig pa zhes bya ba rnam grangs tsam ma yin nam/_rnam grangs tha dad pas don tha
[\[108b.6\]]dad pa ni ma yin te/_ha cang thal ches pa'i phyir ro/_/'on te don gyi rnam pa rtogs pa'i ngo bo nyid can blo yin la/_rnam pa med pa can gyi rig pa ni sems kyi ngo bo nyid yin no zhe na/_de ni ma yin te/_rnam pa med par rig pa la tshad ma med pa'i phyir ro/_/'o na tha dad pa'i rig pa med na/_bde ba la
[\[108b.7\]]sogs pa myong ba med par thal bar 'gyur ro zhe na/_/rig pa'i ngo bo nyid yin pa'i phyir bde ba la sogs pa nyams su myong ba'i phyir/_sems gzhan don med 'gyur ba ma yin nam/_'o na bde ba'i ngo bo nyid can gyi nyams su myong ba'o zhes bya ba'i tha snyad tha dad pa ma yin nam/_tha snyad tha dad pas
[\[109a\]]
[\[109a.1\]]bde ba la sogs pa las tha dad pa'i nyams su myong ba rtogs pa yin no zhe na/_'dir smras pa/_don ni de dang de blangs nas/_/bde sdug la sogs rig pa ni/_/gcig nyid gsal bar mthong 'gyur gyi/_/bar du gzhan ni mthong ma yin/_/zhes bya ba la/_'dod pa dang mi 'dod pa'i
[\[109a.2\]]don de dang de dag nye bar blangs pa la brten nas bde ba dang sdug bsngal la sogs pa'i ngo bo nyid can gyi rig pa gcig nyid gsal bar skye bar 'gyur ba mthong bar 'gyur te/_bde ba la sogs pa'i rnam pa las gzhan rtogs pa'i ngo bo nyid ni bar du ste/_bde ba'i rnam pa dang don gyi rnam pa nang du mthong ba ma yin no/_/
[\[109a.3\]]der yang dus gcig tu ring po dang thung ngu la sogs pa can nyams su myong na/_ji ltar 'dod pa'i tha snyad bde ba dang sdug bsngal dang gti mug ces bya ba byed de gnas skabs phul du byung ba bstan pa'i phyir/_tha dad par brjod pa yin te/_sa bon dang myu gu brjod pa bzhin no/_/de'i phyir tha snyad tha dad pas tha dad pa ni ma
[\[109a.4\]]yin no/_/gal te 'dre phyir dbyer med de/_/lcags gong dang ni me bzhin no/_/dngos po kun la tha dad dang /_/tha dad med pa nyams par 'gyur/_/zhes bya ba ni/_'on te blo dang rig pa dag shin tu 'dres pa'i phyir/_tha dad pa med par shes pa ste/_lcags gong dang me bzhin no zhe na/_'o na de ltar dpe tsam gyi don
[\[109a.5\]]shes na ni dngos po thams cad la tha dad pa dang tha mi dad pa med par 'gyur te/_ka ba la sogs pa rnam pa gcig pa can du shes par 'gyur na/_'dre bar dogs pas gcig pa nyid du mi nges pa'i phyir dang /_gcig pa nyid ma grub na de 'dus pa'i ngo bo nyid tha dad par rnam par gzhag pa yang dngos po thams
[\[109a.6\]]cad la med par 'gyur ro/_/'dres pas gcig pa nyid du ma nges kyang dngos po thams cad la tha dad par rnam par gzhag pa grub par 'gyur ba ma yin nam zhe na/_smras pa/_tha dad med myong can gcig na/_/de ltar min gang de tha dad/_/ldan grub 'gyur 'di ma grub na/_/tha dad sgrub byed grub pa min/_/
[\[109a.7\]]zhes bya ba la/_dngos po gang la tha dad pa med par myong ba yod pa de gcig pa yin na dngos po gang zhig de ltar tha dad pa med par myong ba can ma yin pa'i dngos po de tha dad pa dang ldan pa grub par 'gyur te/_tha mi dad par rig pa 'di yis gcig pa nyid ma grub na tha dad pa'i sgrub byed du mi rigs te/_
[\[109b\]]
[\[109b.1\]]tha dad pa ni tha mi dad pa 'dus pa'i ngo bo nyid can yin pa'i phyir ro/_/'di dag gis ni tha mi dad pa med na tha dad pa yang med do zhes bya bar gnas so/_/da ni grangs can gi gzhung gis kyang tha dad pa dang tha mi dad pa'i rnam par gzhag pa med do zhes bstan pa'i phyir/_dkar dang bde sogs tha dad par/_/
[\[109b.2\]]snang can tha dad med blos myong /_/tha dad med snang can tha dad/_/tha dad tha dad med rten ci/_/zhes bya ba smos te/_tha dad par snang ba gang la yod pa'i bde ba la sogs pa dang dkar po la sogs pa de tha mi dad pa dang /_blos rig pa ni gal te tha dad med par snang ba can yang tha dad par 'gyur ro zhe na/_de'i tshe
[\[109b.3\]]tha dad pa dang tha mi dad pa ci zhig gi rgyu can yin te/_de bas na grangs can gyi lta ba la tha dad pa dang tha dad med pa'i rnam par gzhag pa med par 'gyur ro/_/'o na ji ltar sangs rgyas pa'i tshor ba dang 'du shes la sogs pa'i sems las byung ba rnams phan tshun dang sems las tha dad par ma mthong ba
[\[109b.4\]]yang tha dad par 'dod pa de ltar grangs can gyi yang blo dang rig pa dag tha dad par mi shes kyang tha dad par 'gyur ro zhe na/_smras pa/_gsal bas bsgribs kyang 'ga' zhig ni/_/tha dad mthong phyir sems byung dang /_/sems nyid kyi ni rgyun dag la/_/tha dad rnam gzhag grub pa yin/_/zhes bya ba la/_
[\[109b.5\]]sems las byung ba ni sems las tha dad par 'dod pa ma yin te/_sems las sems byung gzhan ma yin/_/zhes bya ba brjod pa'i phyir ro/_/tha dad par khas blangs nas kyang smras pa/_'ga' zhig rig pa dang sems pa la sogs pa ni shin tu gsal ba'i chos kyi bsgribs pa'i 'du shes la
[\[109b.6\]]sogs pa gzhan dag kyang /_dus res 'ga' zhig gi tshegs la bar myong ba med pa de lta na yang rgyun 'dug pa'i sems dang sems las byung ba rnam par shes pa dang tshor ba la sogs pa rnams dus gzhan du tha dad par mthong ba'i phyir tha dad par rnam par gzhag pa grub pa kho na ste/_dper na nyi ma'i
[\[109b.7\]]'od kyi tshogs kyis skar ma'i 'khor lo'i 'od zil gyis mnan pas shin tu gsal ba'i shes pa'i yul ma yin la/_mtshan mo'i dus na skar ma'i 'khor lo gsal bar nus pas mthong ba bzhin no/_/blo dang sems dag 'ga' zhig gi tshe yang tha dad par gsal bar snang ba ma yin pa'i phyir/_de
[\[110a\]]
[\[110a.1\]]dag tha dad pa ni ma yin no/_/rnal 'byor pa rnams la yang lung las rnam par rtog pa dang ma 'dres par don tsam snang ba ni mngon sum yin no zhes gsungs pa'i phyir/_de nyid smras pa/_sngar bstan shes pa'i rnal 'byor pa/_/de dag de bsgoms las byung ste/_/rtog pa'i dra ba rnam
[\[110a.2\]]bsal bas/_/gsal ba nyid du snang bar 'gyur/_/zhes bya ba la/_rnal 'byor gyi ting nge 'dzin dang shes rab ste/_gang la de yod pa'i shes pa 'phags pa'i bden pa la dmigs pa can de dag sngar le'u gnyis par bstan pa'o/_/rgyu ci zhig las shes pa de skye zhe na/_smras pa/_bsgoms pa las
[\[110a.3\]]byung ba ste/_goms pa'i rgyu can te/_bsgoms pa'i dbang gis skye ba'i phyir/_rnal 'byor pa'i shes pa gsal bar snang bar 'gyur la gsal bar snang ba can yang rtog pa'i dra ba bsal bas yin te/_gang gis rtog pa'i dra ba'i tshogs bsal ba can yin pa'i phyir/_rtog pa med pa ni mngon sum
[\[110a.4\]]yin no/_/don gyi dbang gis skye ba'i phyir/_don nye bar snang ba can rtog pa med pa'i shes pa zhes brjod pa ma yin nam/_'das pa dang ma 'ongs pa chod par gyur pa'i yul can ni goms pa'i stobs las skye ba'i phyir/_rten pa med par ji ltar 'gyur zhe na/_de la goms pa'i stobs las skye
[\[110a.5\]]bar 'gyur ba'i rnam par shes pa ni gsal ba'i rnam pa can no zhes bstan pa'i phyir/_'dod dang mya ngan 'jigs dang smyo/_/rkun po rmi sogs bslad yin yang /_/mdun na gnas pa bzhin du ni/_/yang dag min pa'ang mthong bar 'gyur/_/zhes bya ba smos te/_'dod pa dang mya ngan dang
[\[110a.6\]]'jigs pa de dag gis byas pa'i smyo ba ni de dag dang 'brel pa can gyi 'khrul pa ste/_de dang chom rkun dang /_rmi lam ste/_de la sogs pa gang la yod pa'i 'chi ba'i rtags la sogs pa rnams so/_/'chi rtags byung ba'i tshe nub mo sha za gsal bar snang bar 'gyur te/_de dag gis nye bar
[\[110a.7\]]bcom pa'i 'jig rten yang dag pa ma yin pa med pa'i bud med bzang mo la sogs pa yang mdun na gnas pa bzhin du snang bar 'gyur ba'i phyir/_don las skye ba med kyang shes pa rtog pa med pa nyid du gnas so/_/rmi lam gyi shes pa rtog pa dang bcas pa ni ma yin te mdun na gnas pa bzhin du
[\[110b\]]
[\[110b.1\]]'dzin pa'i phyir ro/_/'on te rnal 'byor pa'i shes par tog pa dang bcas pa yin yang goms pa'i stobs kyis gsal bar snang ba can yin no zhe na/_de ni ma yin te gang gi phyir/_/rnam par rtog dang rjes 'brel pa/_/don gsal snang ba can ma yin/_/'di ltar/_rmi lam na yang dran don dran/_/de ni de
[\[110b.2\]]'dra'i don dran min/_/zhes bya ba la/_rnam par rtog 'di lkog tu gyur pa 'dzin pa'i rang bzhin nyid yin no zhes brjod la/_gsal bar snang ba can nyid ni nye ba tsam zhig snang ba can yin pa'i phyir rtog pa lkog tu gyur pa'i rang bzhin 'dzin pa dang ldan pa ni don gsal bar snang ba can du rigs pa ma yin te/_'gal
[\[110b.3\]]ba'i phyir ro/_/rmi lam na yang dran pa yod mod kyi de nyams su myong ba la zhen pa yin te/_de ni gsal bar snang ba can ma yin no zhe na/_smras pa/_dran pa de ni de 'dra ba'i don dang ldan pa ste gsal ba'i don dang ldan pa ma yin te/_dper na rmi lam de nyid na nyams su myong ba gsal ba'i don can yin pa bzhin no/_/
[\[110b.4\]]rmi lam na dran pa'i don can gsal ba ma yin par ji ltar shes she na/_gang gi phyir rmi lam na yod pa'i dran pa'i don can sad pa'i tshe dran par 'gyur gyi/_de 'dra ba'i don dang ldan pa gsal ba'i don can dran pa ni ma yin no/_/gal te yang gsal bar snang ba can nyid rmi lam na dran par 'gyur ro zhe na/_de
[\[110b.5\]]bzhin du rtog pa med pa yang dran par 'gyur na/_de ltar ni ma yin no/_/de bas na bslad pa las sam/_goms pa las rtog pa gsal ba'i rnam pa can du 'thad pa ma yin no/_/'di la bye brag smra bas brtsad pa/_'o na dngos po yod na goms pa'i stobs kyis gsal bar snang ba can du rigs
[\[110b.6\]]pa ma yin nam/_goms pa'i dbang gis ma rig pa'i rab rib kyi ling tog dang bral na/_de nyid kyi rnam pas don mthong ba'i phyir ro/_/dngos po med na de'i rang bzhin yod pa ma yin pa'i phyir/_ji ltar snang bar 'gyur/_de'i phyir gal te rnal 'byor pa'i shes pa 'das pa dang ma 'ongs pa'i
[\[110b.7\]]yul can yin na de'i tshe 'das pa dang ma 'ongs pa la sogs pa de dag yod par khas blang dgos so zhe na/_'dir smras pa/_mig tsang zad par sa la sogs/_/yang dag min yang bsgoms pa yin/_/stobs kyis sprul pa rtog med dang /_/gsal bar snang ba can du gsungs/_/zhes
[\[111a\]]
[\[111a.1\]]bya ba la/_goms pa'i stobs kyis bden pa nyid gsal bar snang ba ma yin te/_'di ltar bye brag smra ba ni mi gtsang ba ste yang dag pa ma yin pa yid la byed pa'i ngo bo nyid can zad par sa dang chu la sogs pa goms pa'i stobs las skyes pa ni gsal ba'i rnam pa can dang gsal ba'i
[\[111a.2\]]rnam pa can gyi rtog pa med pa can du rnal 'byor pa rnams bye brag tu smra bas 'dod kyi/_mi gtsang ba rus pa'i gong bu la sogs pa'i rnam pa de ni yod pa ma yin la/_nam mkha' las la sogs pa yang yod pa ma yin no/_/de phyir yang dag yang dag min/_/gang gang phul du goms gyur pa'i/_/
[\[111a.3\]]bsgoms pa yongs su rdzogs pa ni/_/de gsal mi rtog blo 'bras can/_/zhes bya ba ni/_gang gi phyir yang dag pa ma yin pa'i zad par sa la sogs pa goms pa'i stobs kyis rnal 'byor pas mthong ba bzhin no/_/de'i phyir yang dag pa ste tshad ma dang ldan pa'i bden pa bzhi'o/_/yang dag
[\[111a.4\]]pa ma yin pa ni tshad dang mi ldan pa ste/_dngos po gang dang gang zhig phul du byung bar goms pas bsgom pa yongs su rdzogs na ste rab kyi mthar phyin na bsgom par bya ba'i dngos po de yod pa'am med kyang gsal ba mi rtog pa'i 'bras bu can te/_gang la 'bras bu mi rtog pa'i blo gsal ba yod
[\[111a.5\]]pa de yin no/_/de la bden pa'i dngos po goms par gyur pa'i stobs kyis shes pa gsal ba skyed la/_mi bden pas ni sngon gyi shes pa la gnas pa shes pa phyi mas gsal bar byed nus pa yin no/_/'o na gal te mi bden pa'i shes pa yang goms pa las skye na ni/_ji ltar rnal 'byor
[\[111a.6\]]pa'i shes pa tshad mar 'gyur zhe na/_smras pa/_de la sngar dpyad dngos po bzhin/_/mi slu ba de gang yin te/_/bsgoms byung mngon sum tshad mar 'dod/_/lhag ma nye bar bslad pa yin/_/zhes bya ba la/_de la ste goms pa'i bdag nyid kyi shes pa dag gi nang nas shes pa gang zhig tshad ma yin pa
[\[111a.7\]]de la rjes su dpag pas dgag par mi nus pa de ni sngar le'u gnyis par 'phags pa'i bden pa bzhi'i dngos po rnam par dpyad pa ste/_shes pa gang la de gzung bar yod pa de nyid goms pa'i stobs las skyes pa'i shes pa mngon sum gyi tshad mar 'dod la/_lhag ma zad par sa la sogs par snang
[\[111b\]]
[\[111b.1\]]ba ni bslad pa yin no/_/'o na gal te zad par sa la sogs pa rnal 'byor pas mthong na ci ste/_mi bden par 'gyur zhe na/_rnal 'byor pa la snang ba tsam gyis bden pa ma yin te/_'on kyang 'phags pa'i bden pa bzhi lta bur tshad ma dang ldan pa yin no/_/tshad mas dpyad na zad par sa la sogs pa gnas
[\[111b.2\]]pa ma yin pa'i phyir/_mi bden pa yin no/_/'o na gal te goms pa'i stobs kyis sprul pa'i shes pa gsal ba'i rnam pa can mngon sum gyi tshad ma yin na/_'o na ni rtog pa'i shes pa rang gi ngo bo la mngon sum gyi tshad ma ma yin par 'gyur te/_gsal ba'i rnam pa med pa'i phyir ro/_/'on te dngos po
[\[111b.3\]]la mi gsal ba'i rnam pa can gyi rtog pa yin na/_rang gi ngo bo la yang rtog pa gsal ba'i rnam pa can du mi 'gyur bas/_de'i phyir/_rtog pa ji ltar dben par 'gyur zhe na/_'di la mdo mdzad pas gsungs pa/_/rang rig la ni rtog pa yang /_/tshad mar 'dod kyi don la min/_/rtog pa'i phyir ro zhes bya ba
[\[111b.4\]]la/_rtog pa yang rang rig par gsal ba yin te/_'di ltar rtog pa'i rang gi ngo bo nyid ni gsal ba'i rnam pa can te/_don ni mi gsal bar 'gyur ba'i phyir/_don la rtog pa gsal ba ma yin te/_sngar mthong ba nyid kyis don la rtog pa'i phyir ro/_/rang gi ngo bo nyid la ni rtog pa med par skye ste/_don
[\[111b.5\]]de lkog tu gyur pa'i phyir ro/_/de nyid kyi phyir slob dpon gyis rang rig pa'i mngon sum gsungs pa/_de nyid rnam 'grel mdzad pas bsgrub par bya ba'i phyir/_shes gang gang la sgra don 'dzin/_/de ni de la rtog pa ste/_/rang gi ngo bo sgra don min/_/de phyir de la kun mngon sum/_/zhes bya ba
[\[111b.6\]]smos te/_shes pa gang zhig shes bya ba gang la brjod par byed pa'i sgra yis bcad pa'i don 'dzin pa'i shes pa de ni shes bya de la sgra sbyor ba'i rtog pa yin no/_/shes pa'i rang gi ngo bo nyid rtog pa dang cig shes ni sgra'i yul ma yin zhing /_spyi rtog pa'i spyod yul yang ma yin te/_shes pa de'i rang gi ngo bo la sgra
[\[111b.7\]]sbyor ba med pa'i phyir shes pa ma lus pa mngon sum yin no/_/mi gsal ba'i shes pa ni rang gi ngo bo spangs pa las yin na/_rang gi ngo bo spong bar ji ltar 'gyur/_shes pas rang gi ngo bo spong bar mi nus te/_rang gi ngo bo spangs nas rang rig pa dang gzhan rig pa ma yin pa'i phyir/_nyams su myong
[\[112a\]]
[\[112a.1\]]ba thams cad med par 'gyur ro/_/des na shes pa ni myong ba'i rang bzhin te mngon sum kho na yin no/_/gal te goms pa'i stobs nyid kyis gsal bar snang ba'i shes pa mngon sum yin na/_'o na ni rmi lam gyi shes pa yang mngon sum du 'gyur ro/_/slu ba med pa yang de la
[\[112a.2\]]yod pa nyid de rmi lam gyi mthong ba las kyang 'ong ba dang phrad pa dang rnyed pa la sogs pa yod pa'i phyir ro zhe na/_de dag bsal ba'i phyir/_'khrul dang kun rdzob yod dran pa/_/brjod byung rjes dpog rjes dpag can/_/rab rib bcas pa'i shes pa ste/_/de dag mngon sum ltar snang yin/_/
[\[112a.3\]]zhes bya ba gsungs te/_mngon sum ltar snang ba ni rnam pa gnyis te/_rtog pa dang bcas pa dang /_rtog pa med pa'o/_/rtog pa dang bcas pa ni gsum ste/_de ltar na mngon sum ltar snang ba ni rnam pa bzhi'o zhes bstan par bya ba'i phyir/_rtog pa'i shes pa rnam gsum dang /_/rten bslad pa las
[\[112a.4\]]byung ba yi/_/rtog pa med pa gcig gis ni/_/mngon sum ltar snang rnam pa bzhi/_/zhes bya ba smos pa la mngon sum ltar snang ba rtog pa'i shes pa gsum ste de la 'khrul pa'i shes pa ni smig rgyu la sogs pa la chu la sogs pa'i rnam pas 'jug pa'i phyir mngon sum ltar snang ba yin no/_/kun rdzob
[\[112a.5\]]tu yod pa ni yan lag can la sogs pa rnams te/_mi bden par sgro 'dogs pa'i phyir/_yan lag can gyi rtog pa mngon sum ltar snang ba yin no/_/rjes su dpog pa la sogs pa'i shes pa ni sngar myong ba'i rtog pas 'jug pa'i phyir ro/_/de la smig rgyu g.yo bar shes pa ni mngon sum nyid
[\[112a.6\]]yin la/_chur rtog pa ni der mngon sum pa yin te don mngon sum du mi byed pa'i phyir ro/_/bum pa la yang gzugs la sogs pa tsam zhig mngon sum yin gyi/_yan lag can ni mngon sum du byed pa ma yin no/_/me la sogs pa sngon nyams su myong ba la sgro btags nas te rjes su dpog pa'i
[\[112a.7\]]shes pa ni rtags 'dzin pa'i shes pa'o/_/de'i 'bras bu rtags can gyi shes pa ste/_sngar nyams su myong ba'i rjes su 'brangs nas skye ba'i phyir/_mngon sum ltar snang ba'o/_/rten mig bslad pa can gyi rab rib la sogs pa de las skyes pa gang yin pa de nyid rtog pa med pa'i mngon sum ltar
[\[112b\]]
[\[112b.1\]]snang ba ste/_de ltar na rnam pa bzhi po de ni mngon sum ltar snang bar brjod do/_/'o na ci'i phyir rtogs pa'i dbye ba ston par byed/_dpe bstan pa'i phyir ro zhe na/_ma yin te rtog par dpe gcig brjod pas kyang grub pa'i phyir ro/_/'on te dper spro bar 'dod do zhe na/_da ltar na ha cang thal ches so snyam
[\[112b.2\]]sems na/_smras pa/_dbang skyes min pa grub don du/_/gnyis bshad 'khrul pa bstan phyir ro/_/rjes dpag sogs tshig grub pa ni/_/snga ma dag ni sgrub phyir ro/_/zhes bya ba la/_'khrul pa dang kun rdzob tu yod pa'i shes pa gnyis ni/_dbang po las skyes pa med par bstan pa'i phyir/_mngon
[\[112b.3\]]sum ltar snang bar brjod do/_/'o na smig rgyu la chur shes pa dbang po las skyes pa nyid kyang 'khrul par mthong ba'i phyir ma yin nam/_'di ltar dbang po dang don phrad pa las skyes pa'i shes pa 'khrul pa med cing zhen pa'i bdag nyid ni mngon sum yin no zhes bya ba'i mtshan nyid 'dir smig rgyu la chur
[\[112b.4\]]shes pa rnam par gcad pa'i don du 'khrul pa med pa smos te/_gal te yang smig rgyu la sogs pa la chur shes pa ni dbang po las skyes pa ma yin na/_de ni dbang po smos pas bsal ba yin pa'i phyir de bsal bar bya ba'i don du 'khrul pa med pa 'dzin par ci ste byed/_kun rdzob tu yod pa yan
[\[112b.5\]]lag can gyi shes pa ni dbang po las ma skyes pa nyid du gzhan rnams kyis 'khrul par gsal bar mthong ba'i phyir ro/_/de lta na ni rjes su dpag pa la sogs pa'i tshig don med par 'gyur te/_de yis dbang po las skyes pa ma yin par ma bsgrubs kyang rjes su dpag pa la sogs pa dbang
[\[112b.6\]]po las ma skyes par grub pa'i phyir ro snyam du sems na/_'dir smras pa/_rjes su dpag pa la sogs pa'i tshig ni dbang po las skyes pa ma yin pa'i shes par grub pa yin na yang /_'khrul pa dang kun rdzob kyi shes pa snga ma dag dbang po las skyes pa ma yin par bsgrub pa'i phyir/_rjes su dpag
[\[112b.7\]]pas dpe'i sgo nas dbang po las skyes pa ma yin par phyin ci log gi shes pa dang kun rdzob kyi shes pa ston par nus pa yin no/_/'o na gal te 'khrul pa dang kun rdzob kyi shes pa dbang po las skyes pa ma yin pa de lta na yang 'khrul pa gzhan gang gi rgyu las skye ba yin zhes 'khrul pa'i rgyu brjod
[\[113a\]]
[\[113a.1\]]dgos so zhe na/_brda rten can dang don gzhan la/_/sgro 'dogs pa yi rnam rtog dag_/mngon sum nyer 'jug can nyid phyir/_/res 'ga' 'khrul pa'i rgyu yin no/_/zhes bya ba la/_gzugs la sogs pa mang po chu len pa la sogs pa rnams la bum pa zhes brda
[\[113a.2\]]sbyor ba gang yin pa 'di brda'i rten te yan lag can gyi shes pa'i rgyu gang la yod pa de ni brda'i rten yin no//_//tshad ma rnam 'grel gyi 'grel pa/_bam po bcu gsum pa/_don gzhan ni chu ste der 'dogs pa ni de'i rnam par rtog pa dran pas sngar mthong ba'i chu smig rgyu la dran par 'gyur
[\[113a.3\]]ro/_/yang na brda'i rten yan lag can du sgro btags pa'o/_/don gzhan gyi rnam par rtog pa ste sgro btags pa dang rnam par rtog pa de gnyi ga yang dngos po las skyes pa'i mngon sum nye bar 'jug pa can nyid kyi phyir 'khrul pa'i rgyur 'gyur ro/_/mngon sum nye bar 'jug pa can ni gzhan rnams 'khrul
[\[113a.4\]]pa'i rgyu yin no/_/de bas na 'khrul pa'i rgyu yod pas de rnam par bcad pa'i don du rjes su dpag pa bstan to/_/ji ltar lkog tu gyur don can/_/dran pa'i bdag nyid rtog pa 'di/_/brda la ltos pa'i ngang tshul can/_/mngon sum don 'dzin mi byed do/_/de ltar nyams myong brda med par/_/bum pa
[\[113a.5\]]la sogs dag la ni/_/rjes su 'gro ba'i shes pa ste/_/de yang mngon sum las nyams 'gyur/_/zhes bya ba la/_ji ltar lkog tu gyur pa'i don 'dzin par byed pa'i rtog pa dran pa dang rjes su dpag pa la sogs pa 'di brda la ltos pa ste 'brel ba 'dzin pa la ltos pa'o/_/'brel pa 'dzin pa nyid brda
[\[113a.6\]]yin no/_/'o na ni ming la sogs pa ni mngon sum du rtogs pa ma yin no/_/de bzhin du sngar nyams su myong ba'i gzugs la sogs pa la bum pa'o zhes gang brda 'dogs pa de med par bum pa la sogs pa la bum pa'o zhes rtogs par mi 'gyur te/_bum pa la sogs pa la gzugs mthong ba
[\[113a.7\]]las rol sogs pa dran pa'i phyir ro/_/'on kyang ro la sogs pa kho na dran pa yin gyi yan lag can ni mngon sum yin no zhe na/_ma yin te/_dran pa la sogs pa med na yan lag can mi snang ba'i phyir ro/_/de'i phyir gzugs dang reg bya sgro 'dogs pas kho bos sngar mthong ba de nyid
[\[113b\]]
[\[113b.1\]]reg pa 'di yin no zhes bya bar bum pa la sogs pa'i rdzas de rjes su 'gro bar rtogs pa'o/_/mngon sum ste don mngon du byed pa las skye ba nyams par 'gyur ro/_/de bas na 'khrul pa dang kun rdzob kyi shes pa ni dbang po las skyes pa ma yin no zhes bstan pa'i phyir/_dpe dang don gyi tshig yin no/_/
[\[113b.2\]]'o na rab rib dang bcas pa'o zhes ci'i phyir brjod de/_rab rib kyis bcom pa'i snang ba ni rtog pa dang bcas pa'o zhes ci'i phyir zer ba de'i gzhung dgag pa'i phyir rab rib bcas zhes smos so zhe na/_gal te de ltar rab rib kyis bcom pa'i mthong ba rtog pa med na/_de'i tshe rtog pa dang bral
[\[113b.3\]]ba'i phyir de mngon sum thob par 'gyur snyam sems na/_rtog pa dang bral ba thams cad mngon sum ma yin te/_'on kyang phyin ci log ma yin pa'i rtog pa dang bral ba mngon sum ste/_'di ltar dmigs kyis dgar ba'i yul brtags nas spyir btang ba la 'jug par byed do/_/mngon sum gyi
[\[113b.4\]]dmigs kyis dgar ba gang zhe na/_'dir smras pa/_dmigs kyis dgar ba bzhi pa ste/_/de yis nyer bcom las skyes bshad/_/de la rab rib 'ba' zhig ni/_/nyer bcom mtshon par byed pa yin/_/zhes bya ba la/_/de la mngon sum ltar snang ba de rnams kyi nang nas mngon sum ltar snang ba
[\[113b.5\]]bzhi pa rab rib kyis mngon sum ni rtog pa dang bral ba las dmigs kyis dgar ba ste/_'dis 'gyer bar byed pas so/_/dmigs kyis dgar ba des kyang mig nye bar bcom pa las skyes pa'i shes pa thams cad bshad pa ste/_rab rib dang bcas pa der yang rab rib smos pa ni mig la yod
[\[113b.6\]]pa'i gnod par byed pa nye bar mtshon pa yin pa'i phyir/_mig nye bar bcom pa las skyes pa'i shes pa thams cad mngon sum ltar snang ba'o/_/de yang kha cig yin gyi zhes/_/sngo dang zla gnyis la sogs blo'i/_/rgyu ni dbang po yin zhes pa'i/_/gzhung 'di dang ni de dag 'gal/_/zhes
[\[113b.7\]]bya ba la/_zla ba gnyis pa la sogs pa'i shes pa 'di yid kyi mngon sum nyid de smig rgyu la sogs pa la chur shes pa bzhin no/_/de'i phyir rtog pa dang bral ba tshig gi mi mthun pa'i dpe rab rib yin gyi/_dmigs kyis 'ger ba ni ma yin no zhes kha cig 'chad pa de dag slob dpon gyi gzhung dang
[\[114a\]]
[\[114a.1\]]'gal te/_gal te'ang dbang po'i rig byed kyi/_/rgyu ni rdul phran yin na yang /_/der snang ba ni ma yin phyir/_/de yul ma yin dbang po bzhin/_/zhes bya ba la/_sngon po la sogs pa'i rdul phra rab rgyu dang snang ba bzhin du gzhan la yang gyur ba'i zla ba gnyis dang /_mig la sogs
[\[114a.2\]]pa yang snang ba dang rgyu yin pa de bas na de dag kyang yul yin par 'gyur ro zhes 'byung ba'i phyir/_zla ba gnyis su mthong ba yid nyid yin pa'i gzhung 'di dang 'gal bar 'gyur ro/_/gal te brgyud pas rgyu yin na/_/_dbang po'i shes pa'i spyod yul dag_/dpyod par byed na 'di ru ni/_/yid kyi gnas
[\[114a.3\]]skabs ji ltar yin/_/zhes bya ba la/_gal te mig gis bden pa'i zla ba mthong la/_de nas yid la zla ba gnyis snang ba'i phyir brgyud nas yid kyi rgyu mig yin gyi/_mngon sum du yid dbang po las skyes pa ma yin no zhe na/_'dir smras pa/_dbang po'i shes pa'i spyod yul dpyod par byed pa ni
[\[114a.4\]]dbang po'i shes pa'i yul gang yin zhe na/_gang las dbang po'i shes pa mngon du skyed par byed pa ni de'i rnam pa can gyis yin nam/_gzhan du yin zhes bya ba la phyi rol gyi don du smra bas lan gdab dgos na/_de rnam pa can nyid kyis yul ma yin te/_mi srid pa'i phyir te/_rdul phra rab rnams
[\[114a.5\]]la rags pa nyid med pa'i phyir dang /_shes pa ni rags pa'i rnam pa can yin no/_/'on te de'i rnam pa can ma yin pa'i shes pa'i rgyu gang yin pa de yul yin no zhe na/_de yang mi rung ste dbang po bzhin gzhan gyi rnam pa can gyi shes pa'i rgyu yin yang yul ma yin pa'i phyir ro/_/de la gal te brgyud nas
[\[114a.6\]]sgyur slob dpon bzhed pa de'i tshe mig la sogs pa'i rdul phra rab de nyid ces bya ba la sogs pa'i tshig gis gzhan la dbang po'i yul nyid du ma bstan par mi 'gyur ro/_/des na 'di ni yid kyi skabs su dpyad par mi rigs te/_yid kyi yul med pa'i phyir de'i yul dpyad par bya ba ni ma yin no/_/
[\[114a.7\]]dbang po gcig yin gal te yang /_/dbang po yod med rjes 'brel can/_/de mtshungs gal te 'gyur zhe na/_/de 'di ci yi phyir na 'gog_/ces bya ba la/_gal te zla ba gnyis su mthong ba yod min na/_de ni dbang po las skyes pa'i shes pa ci zhig yin/_'on te dbang po rnams yod pa dang med pa'i
[\[114b\]]
[\[114b.1\]]rjes su 'brel ba'i shes pa gang yin pa dbang po yod na yod la/_de med na mi 'byung ba de dbang po las skyes pa'o zhe na/_'o na de dbang po yod pa dang med pa'i rjes su byed pa dang zla ba gnyis su mthong ba mtshungs te/_des na dbang po las skyes par 'gyur ro/_/'on te gang zhig dbang por gyur na
[\[114b.2\]]'gyur ba'i shes pa de dbang po las skyes pa'o zhe na/_de lta na ni dbang po'i 'gyur ba de dang mngon sum ltar snang ba 'di ci'i phyir/_dbang po las skyes pa nyid de la 'gog par byed/_'di ltar mig rab rib kyis bcom pa las zla ba la bslad pa'i blo skye ba'i phyir dbang po nyid yin no/_/de'i phyir gal
[\[114b.3\]]te dbang po las skyes pa yod pa dang med pa'i rjes su 'brel ba can yin pa'am/_'on te mig 'gyur ba las 'gyur ba nyid du 'dod pa de gnyi ga yang mngon sum ltar snang ba la yod do/_/'dir yang /_/sprul la sogs pa 'khrul pa bzhin/_/dbang po'i 'gyur ba yod na yang /_/ldog
[\[114b.4\]]'gyur dbang po bslad pa ni/_/ldog na'ang ldog par mi 'gyur ro/_/de bzhin gzhan gyi rgyu la ni/_/res 'ga' brjod pa dag gis 'jog_/mthong ba dran pa la ltos kyi/_/yongs su gsal bar snang ba min/_/zhes bya ba la/_gal te zla ba gnyis kyi blo yid yin na ni/_/de lta na rab rib la sogs
[\[114b.5\]]pas dbang po bsgyur ba yod na yang zla ba gnyis kyi blo ldog par mi 'gyur te/_dper na mig rab rib la sogs pas bsgyur bar gyur pa na/_thag pa la dpyad pas sprul du mthong ba ldog pa bzhin/_zla ba gnyis mthong ba ni bden pa'i zla ba brtags kyang ji srid rab rib yod na yod do/_/gzhan yang
[\[114b.6\]]dbang po bslad pa ste/_dbang po gyur pa yod na yang zla ba gnyis kyi blo mi ldog pa nyid de/_dpyad pa med na sprul du 'khrul pa bzhin no/_/de bzhin du res 'ga' gzhan gyi rgyud de rab rib med pa'i lus la brjod pa ste/_sgra dag gis zla ba gnyis la sogs pa'i blo 'jog pa ste skyed par byed pa nyid du
[\[114b.7\]]'gyur te/_sprul la sogs pa'i 'khrul pa bzhin nyid de/_'di ltar rab rib la sogs pa'i dus na 'di ni sprul lo zhes smra ba'i sgra thos pa las mi gzhan la sprul gyi blo skye bar 'gyur ba de bzhin du/_sngar mthong ba'i zla ba gnyis dran pa la zla ba gnyis kyi blo ltos par 'gyur ro/_/dper na/_
[\[115a\]]
[\[115a.1\]]thag pa la sprul gyi blo ni sngar mthong ba'i sprul dran pa la ltos pa can bzhin no/_/gzhan yang zla ba gnyis kyi blo gal te yid yin na gsal bar snang bar mi 'gyur ro/_/sngar ni thag pa'i blo yang phyi rol na sngon por gsal bar snang ba nyid ma yin nam/_smig rgyu la chu'i blo yang chur
[\[115a.2\]]'khrul pa dbang po las skyes pa ni ma yin no/_/gzhan yang rmi lam na snang ba yid la gsal ba yang yin no zhe na/_'dir smras pa/_thag pa'i sngon po nyid du mthong ba ni dbang po las skyes pa nyid de/_de yang mig la sogs pa gyur na 'gyur ba nyid do/_/sngon po gsal ba nyid ni smig rgyu la gsal bar snang
[\[115a.3\]]na yang chur zhen pa dran pa las skyes pa ste/_dran pa med na chu'i rtog pa mi skye ba'i phyir ro/_/rmi lam na snang ba ni goms pa'i stobs las skyes pa'i phyir/_gsal ba nyid de/_gsal bar gyur pa'i rmi lam gyi shes pa ni rtog pa med pas dbang po las skyes pa'i mngon sum ltar snang ba las khyad par
[\[115a.4\]]med do/_/de yang kha cig yid kyi zhes/_/zhes bya ba'i gzhung 'dir rtog pa dang bcas pa'i yid bzhed pa yin gyi yid tsam ni ma yin no/_/de bas na mngon sum ltar snang ba rnam pa gnyis te/_rtog pa dang bcas pa dang rtog pa med par bslad pa'o/_/de la rtog pa med pa'i mngon sum ltar snang ba gang
[\[115a.5\]]yin pa ni gsal bar snang ba'i rgyu yin no/_/dbang po dang goms pa'i don rnam pa gnyis kho na ste/_de lta na/_gnyid log pa 'am sad pa na/_/gsal bar snang ba can blo gang /_/de ni rtog med gnyi gar yang /_/de ltar min na rtog pa yin/_/zhes bya ba la/_yang na ci rtog pa med pa'i shes pa dang rtog pa
[\[115a.6\]]dang bcas pa'i shes pa ci zhig yin te/_gang gi phyir yul nyams su myong ba'i shes pa'i mtshan nyid yin na/_de yang thams cad la mtshungs pa'o zhe na smras pa/_skyes bu gnyid log pa'am sad pa'i tshe blo gsal bar snang ba gang yin pa de nyid rtog pa med pa ste nye ba tsam zhig snang ba'i phyir ro/_/log
[\[115a.7\]]pa'am sad pa gnyi gar yang de lta ma yin na ste/_blo mi gsal bar snang ba can yin na rtog pa ste/_snga phyir sgro 'dogs pa'i phyir ro/_/de'i phyir yid dam dbang po las skyes pa'i shes pa la gnas par nyams su myong ba rtog pa med pa ste/_rtog pa med pa ji snyed pa'i shes pa tshad ma ma yin no zhes
[\[115b\]]
[\[115b.1\]]bstan pa'i phyir smras pa/_de phyir de rtog med na yang /_/tshad ma nyid du bkag pa ste/_/slu ba'i phyir de'i don du 'ang /_/mngon sum ltar snang bzhi ru bshad/_/ces bya ba la/_zla ba gnyis su snang ba de rtog pa med na yang tshad ma nyid du bkag pa yin te/_don byed pa la slu ba'i phyir ro/_/mi slu ba'i shes
[\[115b.2\]]pa ni tshad ma yin te/_des na gal te rtog pa dang bral ba tshad ma yin na de'i tshe zla ba gnyis su mthong ba yang tshad mar 'gyur ro zhes gang zer ba de gsal ba yin no/_/de'i don du'ang ste zla ba gnyis su snang ba tshad ma ma yin par bstan pa'i don du slob dpon gyis mngon sum ltar snang ba gnyis su bshad
[\[115b.3\]]do/_/i ta'i sgra'i rtogs pa'i sde rnam par bcad na logs su rab rib kyis bslad pa mtshon nas bstan pa'i phyir te/_de ltar ma yin na rab rib can logs su rab rib dang bcas pa'o zhes 'og tu ston par mi byed do/_/de bas na mngon sum rtog pa dang bral zhing ma 'khrul par gyur na'o zhes khyad
[\[115b.4\]]par du slob dpon bzhed par shes par bya'o/_/mngon sum gyi tshad ma bshad zin to/_/tshad ma 'di'i 'bras bu ci zhig yin zhe na/_gzhal bya rtogs pa'o/_/de skad du yang gzhal bya rtogs pa ni tshad ma la rag lus pa'o zhes gsungs so/_/khong du chud pa'i shes pa nyid de ni 'bras bu ma yin nam/_
[\[115b.5\]]de ni tshad ma ci zhig yin zhe na/_dbang po dang don phrad pa las skyes pa gtod par byed pa khyad par can gyi shes pa ni tshad ma'o zhes kha cig zer ro/_/rtogs pa'i sgrub byed tshad ma yin gyi/_dbang po la sogs pa rtogs pa'i sgrub byed ma yin pa ma yin nam/_de ji ltar tshad mar 'gyur/_de la gzhan
[\[115b.6\]]dag na re re zhig shes pa ni dbang po la sogs pa las skyes pa yin la/_rtog pa yang de nyid las yin na/_sgrub byed gzhan gyis ci zhig bya zhe na/_smras pa/_bya ba dang sgrub byed ces pas/_/las kun gyi ni sgrub byed ni/_/thams cad ma yin bya ba gang /_/gang de de yi sgrub byed yin/_/zhes bya ba la/_
[\[115b.7\]]bya ba yin pas dang sgrub byed yin zhes te/_las thams cad kyi sgrub byed du thams cad yin par mi rigs/_/gal te yang shes pa dbang po la sogs pa las mthong ba'i dbang po la sogs pa de nyid shes pa bskyed pa de'i sgrub byed yin te/_rtogs pa'i ni ma yin no/_/don khong du chud pa'i skye
[\[116a\]]
[\[116a.1\]]bu blo'i me long la don rig pa yin gyi/_dbang po la sogs pa rnams kyi nus pa nyams su myong ba ni ma yin no zhe na/_smras pa/_de las nyams myong tsam du ni/_/shes pa 'dra ba'i bdag nyid can/_/bdag nyid der 'gyur na gang gis/_/las so so la rnam 'byed 'gyur/_/zhes bya ba
[\[116a.2\]]la/_de la gal te dbang po la sogs pa rnams kyi nang nas shes pa bdag nyid nyams su myong ba tsam du 'dra ba gang yin pa rtogs pa'i sgrub byed yin pa de'i tshe/_de yang bdag yod pa can gyis 'dod pa'i yul bzhin du thams cad rtog pa dang rtag tu don thams cad shes pa'i phyir te/_de la shes bya
[\[116a.3\]]thams cad dang dus thams cad 'dra ba'i ngo bo nyid yin pa'i phyir ro/_/yul so sor nges pa yang yod pa de bas na bdag nyid yul so sor nges pa'i rang bzhin de'i bdag nyid kyis 'gyur ba ste/_bdag nyid gang gis las so sor rnam par 'byed pa ste/_'di ni sngon po'o/_/'di ni ser po'o zhes bya ba
[\[116a.4\]]la sogs pa'o/_/'on te bdag shes bya thams cad la mtshungs pa'i ngo bo nyid yin yang nyan pa la sogs pa'i 'jug pa ni mngon sum gyi tshad mar 'gyur te/_de yang mngon sum gyi yul nges par ston pa'o zhe na/_smras pa/_rgyu la tha dad yod na yang /_/'di yi bdag nyid 'gyur ma yin/_/
[\[116a.5\]]las tha dad la tha dad med/_/tha dad pas nges byed ma yin/_/zhes bya ba la/_rgyu dbang po la sogs pa la tha dad pa yod kyang /_'di'i bdag nyid du thams cad du tha mi dad pa can tha dad pa'i sngon po la sogs pa'i las la tha dad pas nges par byed pa ma yin no/_/ci'i phyir zhe na/_'di'i bdag
[\[116a.6\]]nyid du ma gyur ba'i phyir ro/_/bdag la tha dad pa yod kyang byed pa po'am go bar byed par 'gyur grang na de la bdag ni byed pa por 'gyur ba ma yin te/_de rtag pa'i phyir dang don gyi rnam pa can du thal bar 'gyur ba'i phyir ro/_/rnam pa med pa nyid yin na rang gi ngo bo nyid rigs par byed par 'gyur gyi/_don
[\[116a.7\]]ni ma yin te/_rtog pa tsam ni don thams cad la thun mong yin pa'i phyir ro/_/'on te shes par byed pas bdag nges par byed pa yin na ni/_dbang po tha dad pa mi shes pa nyid ma yin nam/_ji ltar shes par byed par 'gyur/_de phyir bdag tha dad gang las/_/'di yi rtogs pa zhes bya 'di/_/
[\[116b\]]
[\[116b.1\]]bya ba'i las 'di nges pa yin/_/de'i sgrub byed de grub pa'o/_/zhes bya ba la/_gang gi phyir bdag nyid du ma gyur pa'i tha dad pa nges par byed pa ma yin pa de'i phyir ro/_/bdag 'di ngo bo nyid kyis tha dad pa gang yin pa las sngon po la sogs pa 'di rtogs pa zhes byed pa dang 'di'i bya ba ste rtogs
[\[116b.2\]]pa'i las sngon po la sogs pa nges pa yin te/_rtogs pa'i ngo bo nyid kyi bya ba de'i sgrub byed de bdag tha dad par sgrub par 'gyur ro/_/'on te tha dad pa'i shes pa mngon sum ni rtogs pa'i sgrub par byed pa bdag ni don thams cad la thun mong ba'i phyir dang /_rtag pa'i phyir 'jog par byed par ma gyur
[\[116b.3\]]mod kyi de dang 'dra ba des ci zhig bya zhe na/_smras pa/_don gyi rnam pa ma gtogs par/_don dang de ru sbyor byed pa/_/shes pa gzhan gyi rang bzhin gyis/_/ji lta bur yang 'byed po min/_/de phyir gzhal bya rtogs pa yi/_/sgrub byed gzhal bya'i ngo bo nyid/_/'di las gzhan pa'i sgrub pa yis/_/
[\[116b.4\]]de dang las su 'brel mi 'gyur/_/zhes bya ba la/_gang gi phyir rig pa de dang don lhan cig sbyor bar byed pa ni don gyi rnam pa ma rtogs par gzhan gyi rang bzhin ni rtogs pa'i rnam pa nyid kyi tha dad par byed pa po ma yin pa de'i phyir/_gzhal bya'i rnam pa nyid gzhal bya rtogs pa'i sgrub byed yin
[\[116b.5\]]te/_ji ltar shes pa rnam pa dang bcas pa bden pa de bzhin phyi nas 'chad par byed do/_/rnam pa las gzhan pa'i sgrub byed yod kyang de dang las su lhan cig rig pa'i 'brel pa 'grub pa ma yin te/_'di'i 'di rig pa'o zhes bya bar mi rung ngo /_/'on te don mngon du byed pas nges par 'gyur
[\[116b.6\]]na mngon du byed pa 'di ci yin te don gyi ngo bo nyid dam/_'on te rig pa yin/_gal te don mngon du byed pa'i ngo bo nyid yin na ni ji ltar 'o na shes pa don mngon du byed par 'gyur te/_don de mngon du byed pa'i ngo bo nyid ni rtogs pa'i rang bzhin du 'gyur ro/_/'on te rig pa'i ngo bo nyid mngon du byed na/_
[\[116b.7\]]ro na ji ltar don mngon du byed de shes pa'i ngo bo nyid du mi 'gyur ro/_/de bas na de'i rnam pa can nyid yul rig pa'o/_/'o na gal te de'i rnam pa can nyid tshad ma yin la/_rig pa 'bras bu yin na ni de ji ltar tshad ma dang 'bras bu tha dad pa med par 'gyur zhe na/_smras pa/_de yang de'i bdag
[\[117a\]]
[\[117a.1\]]gyur nyid/_/des na 'bras bu don gzhan min/_/zhes bya ba la/_rtogs pa de yang de'i rnam pa'i bdag nyid du gyur pa ste gzhan ni ma yin no/_/de'i phyir tshad ma don gyi rnam pa las don gzhan du gyur pa'i rig pa 'bras bur mi 'gyur te/_sngon po la sogs pa'i rnam pa las tha dad
[\[117a.2\]]pa'i bde ba la sogs pa'i rnam pa don rig pa med pa'i phyir te/_sngon po'i rnam pa gcig la yang bde ba dang sdug bsngal gyi rnam pa du mar 'byung ba'i phyir ro/_/bde ba dang sdug bsngal gyi rnam pa nyid nang gi rtogs pa yin pas/_phyi rol rig pa yin no zhes bya bar rtogs pa yang med do/_/de'i phyir ji
[\[117a.3\]]ltar bde ba'i rnam pa can nyid nang gi rig pa yin pa de bzhin du sngon po la sogs pa'i rnam pa can nyid yin pa'i phyir/_phyi rol nyams su myong bas de'i rnam pa can ni tshad ma'o/_/byed pa tshad ma yin la/_byed pa ni byed pa po las tha dad pa ma yin nam/_byed pa po'i byed pa la gnas nas gtso bo'i
[\[117a.4\]]bya ba la phan 'dogs pa yin na/_shes pa las tha dad gzhal bya'i ngo bo nyid ma yin zhing /_rtog pa'i bya ba tha dad pa yang ma yin na/_de ji ltar bya ba byed pa'i dngos por 'gyur zhe na/_smras pa/_don rtogs pa yi bdag nyid kyis/_/bdag nyid la der 'dzin pa de/_/byed pas rang gi las la
[\[117a.5\]]ni/_/byed dang bcas pa bzhin du snang /_/rang nyid byed po ma yin yang /_/de yi bdag gir de gzhag phyir/_/zhes bya ba la/_don gyi rnam pa can de'i bdag nyid la 'dzin pa'i shes pa de ni/_don rtogs pa'i bdag nyid kyi byed pas sngon po la sogs pa rang gi las la byed pa dang bcas pa
[\[117a.6\]]bzhin du snang ba'o/_/rnam pa de'i dbang gis don nges pa der rnam par gzhag pa'i phyir yin gyi/_don dam pa nyid du ni shes pa rang nyid byed pa po ma yin te/_shes pa las rnam pa tha mi dad pa'i phyir ro/_/sngon po rig pa'o snyam pa'i rtog pa sngon po'i byed pa po gzhan la rag las pa can nyid ma
[\[117a.7\]]yin yang /_gal te byed pa de la gnas par shes te/_kho bos 'di rig pa'o snyam du nges par byed pa de'i phyir/_zhe na pa'i dbang gis bya ba dang byed pa dang byed pa po'i ngo bo nyid du shes pa mi 'gal te/_rtog pa med pa nyams su myong ba ni sngon po'i ngo bo nyid can gyi shes par snang ba de bas na
[\[117b\]]
[\[117b.1\]]sngon po la sogs pa'i rnam pa las tha dad pa'i rig pa med do/_/gal te shes pa nyid don gyi rnam par snang na/_de'i tshe don shes pa skyed pa ma yin nam/_de'i phyir shes pa la don byed par 'gyur gyi/_shes pas don la byed pa ni ma yin na/_de ji ltar shes pas don 'dzin par 'gyur zhe
[\[117b.2\]]na/_smras pa/_dper na rgyu dang 'bras bu rnams/_/'dra ba'i bdag nyid du 'byung phyir/_/bya ba ldan min yang 'jig rten/_/rgyu gzugs 'dzin zhes brjod pa bzhin/_/zhes bya ba la/_dper na 'jig rten na 'bras bu dang rgyu pha ma 'dra ba'i tshul du 'byung ba'i phyir/_'dzin pa'i byed pa med pa yin
[\[117b.3\]]yang gzugs 'dzin par brjod do/_/de bzhin du shes pa don gyi rnam pa can la byed pa med kyang 'dzin pa'i tha snyad 'jug pa'i phyir/_don gyi rnam pa can nyid sgrub byed yin no/_/de phyir mthong dang dbang 'brel dang /_/khyad par gyi blo de dag ni/_/bya ba la ni chod pa'i phyir/_/tshad ma nyid du mi 'dod
[\[117b.4\]]do/_/zhes bya ba la/_gtod par byed pa'i shes pa dpyod pa pas rigs la sogs pa yongs su gcod pa la tshad mar 'dod pa dang /_dbang po dang 'brel ba gtod par byed pa'i shes pa ni yid ma yin zhing /_khyad par gyi blo yang gzegs zen la sogs pa khyad par can gyi shes pa tshad
[\[117b.5\]]mar 'dod do/_/de dag gis gang gi phyir sgrub byed gzhan du las dang 'brel pa ma grub pa de nyid kyi phyir tshad mar rigs pa ma yin no/_/ci'i phyir zhe na/_bya ba la ste rtogs pa la gtod par byed pa la sogs pa chod pa'i phyir/_rnam pa nyid don nges par rig pa ste gzhan las ni ma yin no/_/
[\[117b.6\]]de bas na rnam pa nyid tshad ma yin no/_/'o na dbang po la sogs pas shes par byed pa ma yin nam/_de ci'i phyir rnam par rtog par byed ce na/_smras pa/_bya ba la ni byed pa rnams/_/thams cad phan 'dogs byed mod kyi/_/gzhan gang tha dad byed po ste/_/de ni sgrub byed dam par 'dod/_/
[\[117b.7\]]ces bya ba la/_bya ba la sgrub par byed pa dam pa ste/_dbang po la sogs pa byed pa thams cad bya ba ste/_rtogs pa la phan 'dogs par byed mod kyi/_byed pa po gang zhig bya ba de'i rang tha dad pas tha dad par byed pa de ni sgrub byed dam par 'dod pa yin gyi/_byed pa po tsam gyi bya ba ni ma yin no/_/
[\[118a\]]
[\[118a.1\]]'on te dbang po la sogs pa rang tha dad pas shes pa tha dad par byed pa nyid de/_'di ltar dbang po tha dad pas mthong ba gsal ba dang mi gsal ba la sogs pa tha dad par myong bar 'gyur ro zhe na/_'dir smras pa/_kun gyi mtshungs pa'i rgyu yi phyir/_/dbang po rnams la 'di 'dra med/_/de tha
[\[118a.2\]]dad kyang tha dad med/_/de 'di'i 'di zhes gang las yin/_/zhes bya ba ni/_sngon po dang ser po la sogs par mthong ba thams cad kyi mtshungs pa'i rgyu yin pa'i phyir dbang po rnams gsal ba dang mi gsal ba la sogs pa tha dad par byed pa yin yang /_don so so ba byed pa'i tha dad par byed pa 'di
[\[118a.3\]]'dra ba med do/_/'on te dbang po don so so ba gzhan dang gzhan du 'gyur ba ste/_'di ltar sngon po la mngon du phyogs pa'i dbang po dang ser po la sogs pa'i dbang po'i zhes don so so la tha dad pa de dang de mngon du phyogs pa nyid de/_de bas na chos tha dad pas dbang po rnams tha dad pa'i phyir/_dbang po
[\[118a.4\]]tha dad pa nyid kyis rig pa tha dad par 'gyur ba yin no zhe na/_de ni ma yin te/_dbang po de mngon du phyogs pa'i chos tha dad pas tha dad pa yin na yang gang gi phyir/_tha dad med pa ste/_rnam pa dang bral ba'i dbang po 'di sngon po dang ser po la sogs pa'i yul la mngon du phyogs pa 'di gang las yin te/_
[\[118a.5\]]ma yin pa nyid do/_/sngon po la sogs pa'i rnam pa med na sngon po'i yul la dbang po mngon du phyogs par shes pa ma yin no/_/'on te sngon po la sogs par rtogs pa sngar yod na/_'o na mngon du phyogs pas ci zhig bya yang na dbang po la sogs pa de tha dad kyang don so so tha mi dad par rig pa de
[\[118a.6\]]don so sor nges pa nyid kyi sngon po 'di'i rig pa 'di yin na zhes ji ltar shes/_de bas na dbang po ni tha dad par byed pa ma yin no/_/des ni lhag ma bshad pa ste/_khyad par gyi blo rnams la yang /_/de dngos med na tha dad med/_/de 'drar blo gzhan dag kyang 'gyur/_/zhes bya ba la/_dbang po
[\[118a.7\]]rnams sgrub byed ma yin par bstan pa des ni lhag ma gtod par byed pa dang dbang po don phrad pa la sogs pa sgrub byed dam pa ma yin no zhes bshad pa yin te/_'di ltar don gyi rnam pa can las 'das na phrad pa la sogs pa rtogs par mi 'gyur na/_de ji ltar bya ba'i sgrub byed yin/_khyad par
[\[118b\]]
[\[118b.1\]]gyi blo de'i rnam pa can med na/_khyad par gyi blo zhes bya ba tha dad pa 'di grub par mi 'gyur te/_khyad par smos pa 'di ni nye bar mtshon pa'o/_/gtong par byed pa'i yang don gyi rnam pa can med na don la gtod par mi 'grub po/_/de bzhin du ste khyad par gyi blo bzhin blo gzhan/_khyad par can gyi blo la yang tha
[\[118b.2\]]dad pa yod pa ma yin na khyad par dang khyad par can gyi blo de'i phyir bsgrub bya dang bsgrub bya'i dngos por 'gyur/_/gzhan yang khyad par gyi blo khyad par gyi yul can yin zhing /_khyad par can gyi blo yang khyad par can gyi yul can yin pa'i phyir bsgrub bya dang sgrub byed dag spyod yul tha dad par thal bar 'gyur
[\[118b.3\]]ro/_/'gyur mod ci ste zhe na/_bya ba dang ni sgrub byed gnyis/_/yul tha dad pa'ang mi 'dod de/_/don gcig yin na gnyis don med/_/rim bzhin 'byung ba'ang yod ma yin/_/zhes bya ba ni/_pa la sha sta res bsnun na seng ldeng chod par 'gyur ba ma yin gyi/_bya ba dang sgrub byed dag gnyi
[\[118b.4\]]ga la yang yul tha dad par khyed kyang 'dod pa ma yin no/_/'on te khyad par dang khyad par can gyi blo dag don gcig pa yin na/_de lta na ni khyad par dang khyad par can gyi blo dag gnyi ga yang don gcig pa nyid na shes pa gnyis don med par 'gyur te/_shes pa gcig nyid kyis don yongs
[\[118b.5\]]su gcod pa'i phyir ro/_/gzhan yang khyad par dang khyad par can gyi blo dag yul gcig na ni rim gyis skye bar mi 'gyur ro/_/'on te khyad par can gyi blo dag cig car skye ba de lta na ni khyad par dang khyad par can gyi blo cig car ba'i dngos po bsgrub bya sgrub byed kyi rang bzhin ma yin
[\[118b.6\]]te/_gnyi ga grub pa'i phyir ro/_/cig car na yang bsgrub bya dang sgrub byed med par 'gyur ro/_/'o na ji ltar khyed kyi yang rnam par shes pa'i cha la cig car du bsgrub bya dang sgrub byed kyi dngos por 'gyur te/_gang gis rnam pa tshad ma yin zhing rtogs pa 'bras bur 'gyur zhe na/_smras pa/_
[\[118b.7\]]blo'i cha/_/de yi rnam gzhag la brten nas/_/sgrub byed sgrub par rnam par gnas/_/zhes bya ba la/_shes pa'i cha la rgyu dang 'bras bu'i dngos pos bsgrub bya dang sgrub byed kyi dngos po ste/_'on kyang blo de shes pa'i cha don gyi rnam pa rtogs pa can dag rig pa de'i yul nges pa can nyid du
[\[119a\]]
[\[119a.1\]]rnam par gzhag pa la brten nas bsgrub bya dang sgrub byed kyi dngos po yin gyi/_phrad pa tshad ma ni ma yin no/_/gang gi phyir/_/bdag nyid kun gyis 'brel na yang /_/chos 'ga' zhig gis rtogs 'gyur na/_/de ni nges par mi 'gyur te/_/'brel bar bye brag med pa'i phyir/_/zhes
[\[119a.2\]]bya ba la/_gal te phrad pa tshad ma yin la/_de'i don rtogs pa 'bras bu yin na/_phrad pa de yang drug tu tha dad de ldan pa dang /_ldan pa dang 'phrod pa 'du ba dang ldan pa la brten pa'i 'phrod pa 'du ba dang /_'du ba dang /_brten pa'i 'phrod pa 'du ba dang /_ldan pa'i khyad par gyis khyad par can du gyur pa zhes
[\[119a.3\]]bya ba'o/_/de la dbang po dang ba lang la sogs pa phrad pa ni ldan pa'o/_/ba lang la brten pa'i dkar po la sogs pa'i yon tan ni ldan pa dang 'phrod pa 'du ba'o/_/dkar po la sogs pa'i yon tan la brten pa'i dkar po nyid la sogs pa'i spyi ni ldan pa la brten pa'i 'phrod pa 'du ba'o/_/rna
[\[119a.4\]]ba'i nam mkha'i rang bzhin dang sgra ni 'phrod pa 'du ba'o/_/sgra nyid dang rten pa'i 'phrod pa 'du ba'o/_/med pa dang ldan pa'i khyad par gyis khyad par du 'gyur ba'o/_/de la mig dang lhan cig rdzas bdag nyid thams cad kyis gzugs dang ro dang dri la sogs pa dang bcas par 'brel na yang ba lang
[\[119a.5\]]la sogs pa'i chos 'ga' zhig kho na dang ldan par rtogs par 'gyur gyi/_ro la sogs pa'i chos dang ni ma yin no zhes nges pa 'dir mi 'gyur te/_mig dang lhan cig 'brel ba'i ldan pa dang /_'phrod pa 'du ba la sogs par bye brag med pa'i phyir ro/_/'on te ro la sogs pa mig gi yul ma
[\[119a.6\]]yin pa'i phyir mi 'dzin no zhe na/_'o na de nyid don gcig la 'du bar bye brag med pa'i phyir/_'di mig gi yul nyid du ji ltar mi 'gyur zhes bsam par bya'o/_/de bas na bdag nyid thams cad kyis 'brel na yang chos 'ga' zhig gis khyad par can la sogs pa rnams rtogs par 'gyur zhes
[\[119a.7\]]zer ba ni/_rigs pa ma yin no/_/yang na gal te mig gi 'od phyi rol du 'phros pa ni don 'dzin pa'i rgyu yin no/_/de ltar na bdag nyid thams cad kyis 'brel kyang de bzhin du ma lus pa'i gzugs snang bar 'gyur ro/_/de bas na gsang gseng la sogs pa'i chos dang kha dog dang bar
[\[119b\]]
[\[119b.1\]]mtshams la sogs pa thams cad mthong bar 'gyur gyi/_'dus pa tsam tshogs pa'i rnam pa ni ma yin no/_/de'i phyir nye ba dang ring ba'i bye brag gis shing mthong ba la gsal ba dang mi gsal ba'i rnam pa phyi rol du snang ba can gyi lus nyid gsal ba dang mi gsal ba'i ngo bo nyid can tshad ma'o zhes
[\[119b.2\]]pa la bstan par bya ba'i phyir/_smras pa/_de dbyer med kyang tha dad 'di/_/gang las de ni tshad ma nyid/_/ces bya ba la/_phrad pa de dbyer med kyang rtogs pa 'di gsal ba dang mi gsal ba'i ngo bo nyid tha dad pa'i rnam pa gang las grub pa de nyid tshad ma nyid du 'thad do/_/sbyangs las yin na
[\[119b.3\]]der snang ba//_med na der yang gzhag pa med/_/ces bya ba ni/_'on te rnam pa med pa'i shes pa yang 'dus kyang khyad par gyis don so sor nges pa tha dad par 'gyur ro zhe na/_de ni rigs pa ma yin te/_sbyangs pas de ltar gzhag pa med pa'i phyir ro/_/shes pa der snang ba med pa ste rnam pa
[\[119b.4\]]med pa nyid yin na yang /_sbyangs pa nges pas nges pa'i de na mthong ba las skyes nas so sor nges pa dran par byed de/_rang nyid nges par gyur na'o/_/don nges par mthong ba ni rnam pa med na grub pa ma yin te/_nges par mthong ba med na yang 'du byed pa ma yin la/_de med na yang nges pa ma yin no/_/gal
[\[119b.5\]]te bya byed gcig yin par/_/'gal lo zhe na mi bden te/_chos tha dad par khas len phyir/_/dngos po tha dad med par 'dod/_/ces bya ba ni/_'o na gal te shes pa'i rnam pa tshad ma yin la/_don rtogs pa 'bras bu yin na ni/_/de lta na yang bya ba dang byed pa de dag gcig par 'gyur na/_de ni
[\[119b.6\]]'gal ba ste/_zor ba nyid gcod pa ma yin pa'i phyir ro zhe na/_de ni mi bden te/_shes pa tha dad pa med pa'i chos rnam pa la sogs pa tha dad pa'i phyir te/_rnam pa med pa las log pa ni rnam pa dang bcas pa'i shes dang /_ma rtogs pa las log pa ni rtogs pa'i ngo bo nyid de dngos po ste/_
[\[119b.7\]]shes pa'i mtshan nyid du tha mi dad par 'dod do/_/sngon po la sogs pa'i rnam pa med na sngon po nyams su myong bar mi 'gyur te/_nyams su myong bar yang sngon po la sogs pa med pa'i phyir sngon po'i nyid dang shes pa ni gcig pa nyid do/_/bya ba dang byed pa dag dngos po nyid kyi tha dad par mthong
[\[120a\]]
[\[120a.1\]]bam yin nam/_zor ba dang gcod pa bzhin no zhe na/_smras pa/_bya ba byed par gnas pa ni/_/thams cad de lta'i rnam pa can/_/dngos rnams tha dad 'dod pa la/_/sgro 'dogs pa yis 'jug phyir ro/_/zhes bya ba ni/_gcod pa'i bya ba dang zor ba la sogs pa'i byed pa por gnas
[\[120a.2\]]par 'jog pa de lta bu'i rnam pa thams cad ldog pa'i rgyu mtshan gyi chos tha dad pas gzhag pa ste/_zor ba la sogs pa'i dngos po rnams tha dad par 'dod pa la bya ba dang byed pa'i rnam par gzhag pa ni dngos po nyid ma yin te/_rtog pas sgro btags nas 'jug pa'i phyir ro/_/'di ltar sngar bcad
[\[120a.3\]]par ma mthong ba'i shing zor ba'i kha dang 'jog pas bcad par mthong bas bya ba tha dad par brtags te/_ngo shes pa'i dbang gis snga phyi gcig par shes pa de ni tshad mar brjod pa ma yin no/_/de'i phyir sngar gyi shing yang gzhan yin la/_zor ba la sogs pa dang 'jog pa yang gzhan nyid yin gyi/_
[\[120a.4\]]de la bya ba ma gtogs pa dmigs par mi 'gyur ba'i phyir/_bya ba 'di ni rtog pas gzhag pa nyid de/_des na bya ba dang byed pa por rnam par 'jog cing sgro 'dogs par byed do/_/de bzhin du rnam par rig pa las tha dad par brtag par bya ste/_rnam pa ni rig pa thams cad la khyab par byed pa ma
[\[120a.5\]]yin pa'i phyir dang /_rigs ni rnam pa thams cad la khyab par byed pa'i phyir/_tha dad pa yin te don dam par snang bzhin pa'i rnam pa nyid rig pa yin pa'i phyir/_tshad ma las 'bras bu tha mi dad pa kho na yin no/_/de skad du yang slob dpon gyi bya ba dang bcas par rtogs pa'i phyir tshad ma yin la/_
[\[120a.6\]]rigs pa nyid ni 'bras bu yin no zhes gsungs so/_/yang na rang rig pa ni 'dir 'bras bu ste/_gnyi ga'i shes pa'i yang rang rig pa nyid 'bras bu yin no/_/don rig par 'bras bu 'thad pa ma yin nam/_'jig rten pa don 'dod cing gnyer ba'i phyir ro zhe na/_'jig rten don du gnyer ba
[\[120a.7\]]can nyid du ma mthong ste/_gang gi tshe don ma mthong ba de'i tshe don ma mthong ba don du gnyer ba mi srid pa'i phyir ro/_/ma mthong yang don du gnyer ba thos pa na 'byung ba ma mthong ngam zhe na/_ma yin te/_thos pa ni brgyud nas mthong ba'i phyir ro/_/'on te ser po la sogs pa'i don
[\[120b\]]
[\[120b.1\]]rig pa nyid na/_don mi rig par de ltar 'gyur zhe na/_'di la dris pa/_don rig gang yin mngon sum du/_/so sor myong ba gang yin 'di'o/_/don rig pa de gang gis yin/_/de 'dra yin na 'khrul par 'gyur/_/zhes bya ba la phyi rol gyi don dang 'brel pa can gyi don rig pa gang yin pa
[\[120b.2\]]de/_ci rnam pa med pa yin/_/'on te rnam pa dang bcas pa yin/_/rnam pa la ma gtogs pa'i don rig pa med do zhes bshad zin to/_/'on kyang gang gi tshe rig pa 'di don gyi rnam pa can du mngon sum gyis nyams su myong bas don rig pa de yod na ni/_rig pa 'di ni mngon sum yin la/_rig
[\[120b.3\]]pa de yang don dang 'brel ba can du rgyu gang gis shes/_/de dag gis 'di skad du ston te/_sngon po la sogs pa'i rnam pa rig pa ni shes pa nyid don rig pa'o zhes bya ba ni tshig tsam yin gyi/_don rig pa ni ma yin no/_/'on te 'dra ba las don rig par grub pa ste/_don gyi phyi rol pa med par de'i
[\[120b.4\]]rnam pa can med pa'i phyir ro zhe na/_de dang 'dra ba las 'khrul par 'gyur ba ste/_rab rib can gyi skra shad dang sbrang ma la sogs pa rnams ni phyi rol gyi don med kyang skra shad 'dzings pa la sogs pa'i rnam pa yod pa'i phyir ro/_/de ji ltar de dang 'dra ba las don rig par 'gyur/_'on te 'di myong
[\[120b.5\]]de gang las/_/de nyid 'di ni dpyad par bya/_/zhes bya ba la/_gal te don med na de'i tshe shes pa 'di'i nyams su myong ba de yul gang las yin/_nyams su myong ba ni nyams su myong bar gyur ba'i don gyi rgyu can yin pa'i phyir ro/_/don med na de yang med par 'gyur ro zhe na/_'o na ji ltar rab
[\[120b.6\]]rib can gyis zla ba gnyis su myong bar 'gyur/_'on te 'ga' zhig nyams su myong ba'i don nges par rtogs so zhe na/_'on te de nyid nyams su myong ba'i don la gnas pa'i 'di ni dpyad par bya ste/_don ma mthong bar ji ltar nyams su myong ba'i don la gnas pa yin/_'on te don las skyes pa'i phyir don
[\[120b.7\]]nyams su myong ba'o zhe na/_'o na mig kyang rig par 'gyur te/_de las nyams su myong ba skye ba'i phyir ro/_/'on te mig gi rnam pa can shes pa ma yin pas phyi rol gyi don de'i rnam pa can du brtag go zhe na/_mig nyid de'i rnam pa can du brtag par bya ba ma yin nam/_'on te phyi rol gyi rnam
[\[121a\]]
[\[121a.1\]]pas phyi rol gyi don brtag go zhe na/_de lta na ni me long gi ngos la bzhin gyi gzugs brnyan yod pas phyi rol pa nyid du bzhin brtag par bya'o/_/de bas na thams cad bdag nyid la gnas pa ste/_byad kyi bzhin du gzugs brnyan gyi chos su snang ba'o zhes bya bar 'thad pa yin
[\[121a.2\]]no//_//tshad ma rnam 'grel gyi 'grel pa/_bam po bcu bzhi pa/_de ltar na re zhig 'dri ba 'khrul pa yin pas don rnam par 'jog pa ma yin no zhes bstan nas/_da ni 'dra ba med par bstan pa'i phyir/_smras pa/_rdul phran de dag gang gis na/_/rags par snang dang 'dra bar
[\[121a.3\]]'gyur/_/zhes bya ba la/_gang la rags par snang ba'i shes pa de la phra ba'i rdul phra rab de dag 'dra bar byed par tshad ma gang gis go ba yin te/_ma yin no zhes bya ba'i tha tshig go/_/rags pa dang phra ba'i rnam pa dag 'gal ba'i phyir ro/_/yan lag can gyi 'dra ba yang med do zhes le'u gnyis
[\[121a.4\]]par bstan to/_/'on te don sngon po la sogs pa'i rnam pa dang shes pa 'dra ba'o zhe na/_ma yin te/_sngon po la sogs pa'i rnam pa ma rtogs par dbyibs med pa'i phyir dang /_/dbyibs ma rtogs par yang sngon po la sogs pa med pa'i phyir/_sngon po la sogs pa'i ngo bo nyid shes pa
[\[121a.5\]]yin na rags pa nyid thob par 'gyur ro/_/nye bar bsdu bar bya ba'i phyir/_/de ni de yi don dngos med/_/yod na 'khrul pa can du 'gyur/_/de myong ba yi ngo bo ni/_/sgrub par byed par nus ma yin/_/zhes bya ba smos te/_de'i phyir de ni shes pa de la don gyi ngo bo nyid med de/_don gyi ngo bo nyid de yod
[\[121a.6\]]na yang de 'khrul ba can du 'gyur ro/_/skra shad dang sbrang ma la sogs pa la de'i don myong ba'i dngos po de rab tu bsgrub par mi rigs te/_'khrul pa nyid kyi don gzhan sgrub pa ma yin pa'i phyir ro/_/'on te 'dra ba tsam gyis don sgrub par byed pa ma yin te skra shad la sogs pas 'khrul pa'i phyir ro/_/
[\[121a.7\]]shes pa skyed pa'i phyir don rig na yang mig kyang 'dzin par thal bar 'gyur ba'i phyir ro/_/'on kyang de'i rnam pa can dang de las skyes pa'i shes pas don rig go zhe na smras pa/_de 'dra ba dang de las skyes/_/gal te myong ba'i mtshan nyid na/_/don mtshungs can gyi shes pa ni/_/mtshungs
[\[121b\]]
[\[121b.1\]]pa de ma thag myong 'gyur/_/zhes bya ba la/_gal te don de las skyes pa dang de'i rnam pa can nyid don rig pa'i mtshan nyid yin no zhe na/_de lta na ni gang la don mtshungs pa yod pa'i shes pa de ma thag pa de shes pa phyi mas rig par 'gyur ro/_/gang gi tshe snga ma ni sngon po'i rnam pa can yin la/_phyi nas
[\[121b.2\]]kyang sngon po'i rnam pa can du skyes pa de'i tshe snga ma dang 'dra ba'i phyir dang rgyu yin pa'i phyir yul du 'gyur ro/_/'on te gang las rnam par skyes pa de shes pa'i yul yin la mtshungs pa de ma thag pa'i shes pa'i rnam pa gang yin pa'i rnam pa can de nyid du shes pa phyi ma mi skye ste/_sngon po'i rnam pa can gyi shes
[\[121b.3\]]pa'i rjes la ser po'i rnam par snang ba skye ba'i phyir ro zhe na/_'di la smras pa goms pa'i dbang gis gsal bar snang ba can gyi shes pa skye ba gang yin pa de mthong ba ni sngar goms pa'i shes pa yul du 'gyur ro/_/ji ltar de'i de ma thag par 'gyur zhe na/_rigs mtshungs pa'i shes pa gzhan gyi bar du
[\[121b.4\]]gnas pa med pa'i phyir ro/_/'on te sngar goms pa'i shes pa rigs mi mthun pa'i shes pas chod pa ji ltar dus phyis gsal bar snang ba can gyi shes pa'i rgyur 'gyur zhing gang gis na yul du 'gyur zhe na/_'di la smras pa/_de ma thag pa tsam gyi rgyu nyid ma yin te/_/'jigs rten gsum yang phan
[\[121b.5\]]tshun du rgyur 'gyur ba'i phyir ro/_/'on kyang rjes su 'gro ba dang ldog pa'i rjes su byed pas kha cig kho na de ma thag pa'i rgyur 'gyur ro/_/yod pa dang med pa'i rjes su byed pa yang goms pa'i shes pa phyis gsal bar snang ba yod de/_'di ltar sngar goms pa'i rjes su mthun par phyi mar
[\[121b.6\]]'byung ba'i don snang ba'i phyir chod pa goms pa'i shes pa yang rigs mi mthun pa'i shes pas chod pas dus phyis kyi gsal bar snang ba'i rgyu ma yin par ji ltar 'gyur te/_phyin ci log tu mthong ba'i yul du 'gyur ro/_/yang na goms pa'i stobs kyis rtogs pa'i rnam pa gsal bar snang
[\[121b.7\]]ba'i rgyu yin pa de'i phyir gsal ba'i rnam pa can yin pa'i phyir don rig pa ma yin no/_/goms pa'i stobs nyid kyis gsal bar snang ba thams cad don gyi rnam pa can te/_bden pa'i rnam pa can bzhin no/_/yang dag pa ma yin pa'i 'dod pas bslad pa'i bud med mthong bzhin don
[\[122a\]]
[\[122a.1\]]rnam par gzhag par rigs pa ma yin no/_/'di mthong 'di thos zhes bya ba'i/_/blo ni gang du nges pa de/_/des myong yin na de nyid ni/_/gang gis de yi mthong 'dod pa/_/snang dang mthong ba de dag gi_/nye ba nyid ni dpyad par bya/_/nye ba nyid du dpyad byas na/_/de dag
[\[122a.2\]]'brel pa la brten nas/_/lta ba po yi las 'di yin/_/zhes bya ba ni/_'di ni gzugs sdu gu mthong ba'o/_/'di ni legs par gsungs pa thos pa'o zhes bya ba de lta bu'i ngo bo nyid ni/_gang la gzugs dang sgra'i shes bya nges par byed pa'i blo skye ba de ni nyams su myong ba mthong ba dang thos
[\[122a.3\]]pa'i ngo bo nyid de/_gzugs dang sgra 'brel pa can de mtshungs pa de ma thag pa'i rkyen ma yin te/_de la zhen pa med pa'i phyir/_mtshungs pa de ma thag pa'i rkyen las skyes par mthong bar nges pa med pa'i phyir ro/_/snang ba dang mthong ba de dag nye ba nyid de 'brel pa ni dpyad par bya ba ma yin nam/_/
[\[122a.4\]]gtan tshigs gang gis de de'i mthong ba por 'dod pa'o/_/'di'i dgongs pa 'di yin te/_mthong ba las don rig pa ma yin la/_de'i rjes su 'brel pa cang yi zhen pas don rtogs par ni rigs pa ma yin no/_/'di ltar mngon sum du don las skyes pa'i mthong bas ni don rnam par 'jog pa
[\[122a.5\]]yin na/_de'i rjes su 'brel pa'i nges par ji ltar rnam par gzhag par bya/_mthong ba dang snang ba de dag 'brel pa la brten nas lta ba po'i nges pa 'di yin na/_gang gi tshe don snang ba dang mthong bdag 'brel pa nyid mi 'grub ste/_don mi mthong ba'i phyir ro/_/de'i tshe ji ltar nyams su ma myong
[\[122a.6\]]ba'i nges par 'gyur/_'on te don yin no zhes nges pa yod do zhe na/_ma yin te don byed pa'i 'bras bus don nges pa'i phyir ro/_/don byed pa de yang shes pa gzhan kho na ste/_de bas na phyi rol nges pa ni yod pa ma yin no/_/de bas na don rnam par gzhag pa ma yin no/_/'on te myong ba 'di
[\[122a.7\]]gang la zhes pa de la lan btab pa/_/de myong ba ni de bdag nyid/_/de ni gzhan gang gi yang min/_/mngon sum so sor myong nyid kyang /_/de yang de yi bdag nyid yin/_/zhes bya ba ni/_shes pa de'i nyams su myong ba ni bdag nyid yin na/_de'i nyams su myong ba gang la zhes dri bar rigs pa
[\[122b\]]
[\[122b.1\]]ma yin te/_ji ltar don gang la yin zhes dris pa de la yang lan ni rten yin no zhes gdab par bya'o/_/rten de yang gang la yin zhe na/_rang gi ngo bo nyid la'o zhes brjod par bya'o/_/de ltar na don nyams su myong ba yang rang gi ngo bo nyid la gnas pa nyid du mthong na/_gzhi btsal te ci zhig bya/_gang
[\[122b.2\]]yang don med na don gyi myong ba zhes bya ba drug par mi 'gyur ro zhes brtsad pa de gsal ba'i phyir smras pa/_nyams su myong ba de ni don dang 'brel pa can gzhan gang gi yang ma yin no/_/'on kyang ji ltar mngon sum gyis rig pa'i don gsal bar nus pa ma yin te/_'di ltar skye bo thams cad kyis
[\[122b.3\]]sngon po mthong ba ni phyi rol pa'i gzung ba ni ma yin no zhes bstan to/_/sngon po'i rnam pa nyid kyang mngon sum gyi rig par bya ba yin gyi/_don gzhan ni ma yin no/_/de'i phyir sngon po la sogs pa 'di mngon sum gyis so sor rig par bya ba yin pas na/_mngon sum ni rang rig pa'i bdag
[\[122b.4\]]nyid kho na yin no/_/sngon po'i nyams su myong ba zhes bya ba'i drug pa yang rtogs pas sgro btags pa nyid de/_dper na mchi gu'i lus bzhin no/_/'on te myong bar bya ba'i phyir don tha dad pa 'jal ba'i skabs su shes pa'i bdag nyid do zhes zer ba ni rigs pa ma yin te/_don ni nyams su
[\[122b.5\]]myang ba'i yul du yod pa de ni nyams su myong ba ni don gyi yul can no zhe na/_smras pa/_blo yis myong bya gzhan med de/_/de myong ba yang gzhan med na/_/de la'ang brtsad pa mtshungs pa'i phyir/_/de phyir de ni rang nyid gsal/_/zhes bya ba la/_de bas na nyams su myong ba de yis myong bar bya ba'i don
[\[122b.6\]]gzhan ni med de/_nyams su myong ba rnam pa med pas don dang 'brel pa mi rung ngo zhes bstan to/_/'on te nyams su myong ba de'i rig par byed pa myong ba gzhan yod do zhe na/_myong ba de'i rig par byed pa'i myong ba gzhan pa ni med de/_myong ba de'i 'dzin par byed pa'i myong ba la yang brtsad pa mtshungs
[\[122b.7\]]pa'i phyir ro/_/nyams su myong ba ni ngo bo nyid la thim pa yin na/_ji ltar gzhan gyis rig par byed par 'gyur/_mngon sum du byed pa ni rang gi ngo bo nyid kho na yin pa de yang tha dad pa yin na/_phan tshun rjes su 'jug pas shes pa dag gcig pa nyid du thal bar 'gyur ba'i phyir ro/_/de bas
[\[123a\]]
[\[123a.1\]]na don dang shes pa ni gzhan gyis rig pa ma yin te/_de'i phyir shes pa de ni rang nyid kho nas gsal bar 'gyur ro/_/'o na gal te thams cad rang rig pa nyid yin na de lta na ni rang gi ngo bo nyid myong bar 'gyur na/_sngon po nyams su myong ba'o zhes ji ltar tha snyad 'dogs te/_sngon po
[\[123a.2\]]nyams su ma myong ba'i phyir ro zhe na/_smras pa/_de yi sngo sogs ngo bo ni/_/rang bzhin yin te nyams su myong de'ang /_/rang gi ngo bo myong gyur pa'i nga /_/sngo sogs myong bar grags pa nyid/_/ces bya ba la/_shes pa de'i nyams su myong ba 'di ni sngon po la sogs pa'i ngo bo nyid yin la/_sngon po la
[\[123a.3\]]sogs pa de yang nyams su myong ba'i rang bzhin yin te/_myong ba dag la med pa'i phyir ro/_/de'i phyir rang gi ngo bo nyid yin yang sngon po la sogs pa myong bar grags pa yin gyi/_sngon po tha dad par rig pas sngon po myong bar brjod pa ni ma yin te/_sngon po dang myong ba dag tha dad mi 'dzin pa'i phyir ro/_/
[\[123a.4\]]des na sngon po ni rang rig pa nyid do/_/'o na sngon po'i rnam pa can gyi blo ji ltar bdag nyid gsal bar 'gyur te/_rang gi bdag nyid la byed pa 'gal ba'i phyir ro/_/ral gri'i so de nyid kyis rang nyid gcod pa ma yin pa ma yin nam/_gzhan yang sngon po la sogs pa sgron ma la sogs pas
[\[123a.5\]]gsal ba yin na/_ji ltar rang rig par bya ba yin zhe na/_smras pa/_gsal byed rang gi ngo bo yis/_/gsal ba yin te bdag nyid phyir/_/ji ltar gsal bar mngon 'dod pa/_/de ltar blo bdag rig can yin/_/zhes bya ba la/_ji ltar gsal ba'i sgron ma snang bar gyur pa de'i bdag
[\[123a.6\]]nyid yin pa'i phyir te/_gsal ba'i ngo bo nyid yin pa'i phyir/_rang gi ngo bo nyid kyis gsal bar mngon par 'dod pa de bzhin du sngon po la sogs pa'i ngo bo nyid can gyi gsal ba'i bdag nyid rig pa yin te/_rang gi bdag nyid la byed pa 'gal bar yang tshad ma gang gis shes pa yin/_
[\[123a.7\]]ral gri'i so'i dpe tsam gyis ni don 'grub pa ma yin te/_dpe ni sgrub byed ma yin pa'i phyir ro/_/gal te ral gri'i so de'i dpe yis rang la byed pa 'gal bar ston pa de lta na ni/_rang nyid gsal ba'i sgron ma yang yod pa'i phyir/_sngon po la sogs pa'i blo yang rang rig par 'gyur ro/_/
[\[123b\]]
[\[123b.1\]]'on te sgron mas bum pa gsal ba bzhin la/_sgron ma rang nyid mig gis 'dzin pa de'i phyir/_sgron ma bdag nyid gsal bar byed pa ma yin na/_ji ltar dper 'gyur zhe na/_'o na sgron ma'i dus na mthong bar gyur pa'i bum pa ji ltar sgron mas mngon par gsal bar bya ba yin/_sgron ma'i sngon
[\[123b.2\]]du ma mthong ba phyis mthong bar gyur pa'i phyir/_sgron mas gsal bar bya ba'o zhe na/_ma yin te/_bum pa gsal bzhin pa'i lus can de nyid kyi tshe skyes pa'i phyir/_sngon gyi dus su ni tshad ma med pa'i phyir ro/_/de bas na bum pa dang sgron ma lhan cig dmigs pas gsal bar bya ba dang gsal
[\[123b.3\]]bar byed pa'i dngos po ma yin te/_sngon po dang ser po dag bzhin no/_/'on te sgron ma mig gis gsal lo zhe na/_ma yin te/_mig dang dus mnyam pas gsal bar byed pa mi srid pa'i phyir ro/_/'on te sgron ma la mngon du phyogs pa'i mig gsal bar byed pa'o zhe na/_mngon du phyogs pa
[\[123b.4\]]zhes bya ba de ci zhig yin te/_rang gi ngo bo nyid yin nam/_gal te ngo bo nyid yin pa de'i tshe mig kyang rang gi ngo bo la gnas pa nyid de gang gi yang gsal bar byed pa ma yin no/_/'on te mngon par phyogs pa tha dad pa yin na/_de lta na yang de rang gi ngo bo nyid la thim pa'i phyir gang gi yang bya ba ma yin no/_/
[\[123b.5\]]de'i phyir sngon po dang sgron ma la sogs pa rnams rang gsal ba'i ngo bo nyid de/_khyad par ni khyad par can gyi dngos por 'brel pa'o/_/des ni de nyid kyi bdag nyid kyis skyed pa'i phyir 'gal ba yin te/_rang la byed pa 'gal bar de la rigs par 'gyur na/_rang rig pa ni de'i rang gi ngo bo nyid kho na yin
[\[123b.6\]]na/_ji ltar bdag nyid dang 'gal bar 'gyur/_de bas ser po la sogs pa ni rang gi ngo bo nyid myong ba'o zhes bya ba 'di gnas pa yin no/_/gzhan yang /_des ni don gzhan rig na yang /_/rig bya rig byed dag mi 'thad/_/ces bya ba la/_blo de yis phyi rol gyi don gzhan rig na ni/_rig bya
[\[123b.7\]]dang rig par byed pa 'thad pa ma yin te/_'di ltar gal te blo rang nyid gsal na de'i tshe blo'i dus na phyi rol gyi don gsal ba'am/_mi gsal bar 'gyur grang na/_blo'i dus na don gsal bar gyur pa de ni ji ltar blo 'dis gsal bar brjod par bya ste/_de'i tshe blo dang sngon po la sogs pa la tha dad
[\[124a\]]
[\[124a.1\]]pa ci yang med pa'i phyir ro/_/khyad par med par yang gal te blos sngon po gsal bar byed na/_sngon po nyid blo'i gsal bar byed par ci ste mi 'gyur/_'on te sngon po mi gsal bar 'gyur ba yin pa de lta na gang du sngon po'i rang gi ngo bo la gnas par snang ba de ji ltar sngon po
[\[124a.2\]]tha dad pa'i shes pa'i rig par bya bar brjod de/_gsal ba ni gsal ba'i ngo bo ma rtogs par de la ltos pa'i gsal ba rtogs pa med pa'i phyir ro/_/'on te sngon por snang ba de bzhin du mi 'thad pa'i phyir/_'dzin par shes so zhe na/_'o na sngon por gsal ba blo yin nam/_'on te sngon po yin
[\[124a.3\]]grang na/_gal te gsal ba de blo yin na/_'o na ni shes pa nyid sngon por 'gyur te/_rang gsal ba'i ngo bo nyid yin pa'i phyir ro/_/'on te sngon po yin na/_'o na ni de rtogs par mi 'gyur te/_sngon po gsal ba ma yin no/_/snang ba lkog tu gyur pa yin na sngon por snang ba'o zhes brjod par mi nus te/_
[\[124a.4\]]des na sngon po la sogs pa rang rig pa'i ngo bo nyid du gnas so/_/'o na gal te rang rig pa nyid thams cad yin na/_ji ltar bdag gis 'di shes so zhes gsungs ba dang 'dzin par snang zhe na/_smras pa/_rig bya rig byed rnam can med/_/ji ltar 'khrul par mthong gyur pa/_/rnam par phye ba'i
[\[124a.5\]]mtshan nyid ni/_/gzung 'dzin rnam par bslad pa yin/_/de ltar rnam gzhag byas pa 'di/_/gang tshe ska sogs shes tha dad/_/de tshe gzung dang 'dzin pa yin/_/mtshan nyid can las brtsad pa min/_/zhes bya ba la/_gang la rig par bya ba dang rig par byed pa yod pa ma yin pa'i rnam
[\[124a.6\]]par rig byed de ni ji ltar de rnam pa gang zhig gis skye bo 'khrul pa rnams kyis mthong bar gyur pa'i rnam pa de nyid bstan pa'i phyir/_tha dad pa'i mtshan nyid de tha dad pa'i ngo bo nyid gzung ba dang 'dzin pas bslad pa'i shes pa gang la yod pa de ni/_de ltar de rnam pa de yis gzung ba dang 'dzin
[\[124a.7\]]pa'i ngo bo nyid du rnam par gzhag par byas pa gang yin pa de ni rnam par rig byed de/_gang gi tshe ste gang du skra shad la sogs pa'i shes pa bzhin yod pa ma yin pa'i gzung ba dang 'dzin pa'i rnam pa can du snang ba/_de'i tshe ste de ru gzung ba dang 'dzin pa'i mtshan nyid can du nges par de la
[\[124b\]]
[\[124b.1\]]brtsad par mi bya'o/_/de ni 'di skad du ston te/_rtog pa med pas mthong ba la gzung ba dang 'dzin par snang ba ni ma yin te/_rang gi ngo bo kho na myong ba'i phyir ro/_/rnam par rtog pa snang ba ni gzung ba dang 'dzin pa'i dngos po skra shad la sogs pa bzhin no/_/de'i phyir bden pa ma yin no/_/'on
[\[124b.2\]]te skra shad dang sbrang bu la sogs pa la gnod pa can snang bas/_gzung ba dang 'dzin pa tha dad pa med pa yin gyi/_sngon po la sogs pa 'di la ni gnod pa med pa'i phyir/_yod pa nyid yin no zhe na/_rtog pa med pas nyams su myong ba las rang rgyud pa'i sngon po la sogs pa dang bde ba la
[\[124b.3\]]sogs pa la rnam pa can nyid myong ba ni rtog pas gzhag pa'i phyir gzung ba dang 'dzin pa'i dngos por yod pa nyid la gnod pa can yin no/_/'di ltar dngul gyi shes pas mthong ba'i don phyin ci log tu zhen pa'i gnod pa can nya phyis kyi shes pa yin no/_/'dir yang rtog pas gzhag pa'i
[\[124b.4\]]gzung ba dang 'dzin pa'i dngos po phyin ci log dngos po gnyis rig pa de'i phyir tha dad pa'i gzung ba dang 'dzin pa ni yod pa ma yin pa'i phyir/_shes pa tha dad pa la dmigs pa can ni ma yin no/_/de'i phyir shes pa thams cad dmigs pa med pa can nyid do/_/de las gzhan rig med pa'i phyir/_/
[\[124b.5\]]rang rig 'bras bu yin par 'dod/_/ces bya ba ni/_shes pa de las gzhan pa'i phyi rol rig pa med pa'i phyir/_rang rig pa 'bras bur rigs te/_tha dad par rig pa'i gnas pa dang bral ba'i phyir dang mthong ba med pa'i don rig pa dang bral ba'o/_/'di la brtsad pa/_gal te phyi rol myong gyur na/_/
[\[124b.6\]]nyes pa cer 'gyur ci yang med/_/phyi rol don de myong gyur pa/_/'di nyid kyis ji bstan par 'gyur/_/zhes bya ba ni/_de la gal te phyi rol gyi don nyams su myong bar gyur pa 'dis nyes pa ci zhig tu 'gyur te/_gang gis phyi rol myong ba med pas phyi rol rig pa med do zhes ngal bar byed de/_
[\[124b.7\]]ji ltar 'jig rten pas tha snyad btags pa de ltar yod pa'o/_/'jig rten na dmigs pa'i tha snyad yod pa de'i phyir/_de med pa ma yin pas mthong ba'i tha snyad ji snyed pa yod pa yin no zhe na/_'on kyang phyi rol gyi don de myong bar gyur ba 'di nyid kyis ci zhig bstan par 'gyur te/_
[\[125a\]]
[\[125a.1\]]'di ltar phyi rol gyi don myong bar gyur pa na/_ci myong ba shes pas gzhag pas yin nam/_don gyis bzhag pas yin/_de la gal te nyams su myong ba shes pas bzhag pas don myong ba yin no zhe na/_de'i phyir 'di skad du/_gal te blo de'i rnam can na/_/rnam pa'i khyad
[\[125a.2\]]par can de yod/_/de ni phyi'am gzhan las zhes/_/dpyad pa 'di ni mi 'os sam/_/zhes bya ba smos te/_gal te blo de'i rnam pa can gyi blo de yod na ni rnam pa'i khyad par can snang na don du 'gyur ro/_/'on kyang blo de phyi rol gyi don las skye'am/_gzhan goms pa'i bag chags las yin
[\[125a.3\]]zhes dpyad par 'os pa yin no/_/'o na gal te phyi rol gyi rnam pa can gyi blo yin pa de ltar na phyi rol yod par 'gyur te/_de med na de'i rnam pa can rig pa nyid du mi rung ba'i phyir ro zhe na/_'di nyid dpyad par bya ste/_phyi rol gyi rnam pa can bya ba ci'i phyir 'thad de/_phyi rol rig pa med par de'i
[\[125a.4\]]rnam pa can gyi rig pa mi 'grub pa ma yin nam/_de'i phyir phyi rol mthong ba bzhin du khas blang bar bya na/_de la yang phyi rol mthong ba gzhan de'i rnam pa can nyid yin pas thug pa med par 'gyur ro/_/'on te rnam pa med pa'i mig gis mthong ba'i don yod do zhe na/_de la yang smras pa/_
[\[125a.5\]]mthong ba'i khyad par dang bral ba/_/mi 'dzin de 'dzin na 'dzin phyir/_/mthong ba sngon por snang ba yin/_/phyi rol yan gar don yod min/_/zhes bya ba la/_/mthong ba nyid kyi khyad par de dang bral bar sngon po mi 'dzin pa'i phyir dang /_de bzhin du sngon po dang bral ba'i mthong ba mi 'dzin pa'i phyir dang /_
[\[125a.6\]]sngon po de 'dzin pa na mthong ba yang sngon po'i bdag nyid can du 'dzin pa'i phyir dang de bzhin du sngon por mthong ba de 'dzin pa na sngon por mthong ba'i bdag nyid du 'dzin pa'i phyir/_mthong ba ni sngon por snang ba can yin gyi/_rnam pa med pa ni ma yin no/_/de bzhin du sngon por mthong ba ni phyi
[\[125a.7\]]rol pa ma yin pa de'i phyir/_mthong ba las tha dad pa'i don med de/_/'di ltar gang ji ltar mthong ba de de bzhin du khas blang bar bya ste/_dper na sngon po ser pos dben pa bzhin no/_/mthong ba'i khongs su chud pa nyid sngon por snang gi/_/tha dad pa ni ma yin te/_de'i phyir phyi rol par
[\[125b\]]
[\[125b.1\]]khas blang bar bya ba ma yin no/_/'on te mthong ba ni nang na snang ba yin la/_phyi rol na sngon por snang ba don de dang nye ba yin no zhe na ma yin te/_gzhan yod pas sngon por snang bar mi rung ngo zhes bstan to/_/gzhan yod par gyur kyang don gzhan mngon du byed par mi rigs te/_don de rang gi ngo bo nyid kyis
[\[125b.2\]]lkog tu gyur pa'i phyir ro/_/'on te sngon po la sogs pa rang gi ngo bo nyid kyis lkog tu gyur pa ma yin no zhe na/_de lta na ni rtogs pa'i ngo bo nyid du 'gyur te/_lkog tu gyur pa ma yin pa med na/_rtogs pa nyams su ma myong ba'i phyir ro/_/de bas na sngon po'i shes pa rang gsal ba'i rang bzhin no zhes
[\[125b.3\]]bya bar gnas so/_/'o na gal te mthong ba las tha dad pa'i don med na sngon po dang ser po la sogs par snang ba gang las tha dad pa yin/_'on te mig nyid kyis mthong ba tha dad par byed de/_skra shad la sogs pa bzhin yin na/_gcig gi ngo bo nyid du mthong bar 'gyur te/_dper na rab rib kyis
[\[125b.4\]]bslad pa'i mig nam mkha' la skra shad du snang ba 'jog pa bzhin no/_/sngon po la sogs pa sna tshogs pa'i ngo bo nyid dag pa'i mig gi shes pa'i snang ba yin pa de'i phyir/_don sna tshogs pa'i ngo bo nyid shes pa tha dad par byed pa yin no zhe na/_smras pa/_de phyir 'ga' zhig la la ni/_/nang gi
[\[125b.5\]]bag chags sad par byed/_/de phyir blo ni rnam nges kyi/_/phyi rol don la ltos ma yin/_/zhes bya ba la/_sngon po mthong ba skyes pa la 'ga' zhig yul la sogs pa nang gi bag chags sad par byed pa 'ga' zhig gis yin te/_bag chags sad par byed pa de las yul dang dus kyi
[\[125b.6\]]rnam pa nges pa yin gyi/_phyi rol gyi don la ltos pa ni ma yin no/_/de bzhin du 'dod chags la sogs pa yang bag chags sad pa'i bye brag gis yul dang dus nges pa can gyi rnam pa ste/_ji ltar yang mi bden par snang ba'i rtog pas sngar gyi yul spyod pa'i dran pa yul so so nges
[\[125b.7\]]pa'i cha nyid yin gyi/_don la ltos pa can ni ma yin no/_/rmi lam la sogs pa'i shes pa rgyu nges pa de bzhin du bag chags tha dad pas sngon po la sogs pa rig pa sad pa'i tshe na yang nges pa yin gyi/_phyi rol gyi don dang 'brel pa'i shes pa ni gang du yang mthong ba ma yin no/_/
[\[126a\]]
[\[126a.1\]]de bas na shes pa'i rnam pa mthong ba las don du rtogs pa ma yin no/_/nye bar bsdu bar bya ba'i phyir/_/de phyir tshul gnyis can gcig yod/_/gang zhig de ltar nyams myong dang /_/dran pa'i rnam pa can 'di gnyis/_/nyams su myong ba 'bras bu yin/_/zhes
[\[126a.2\]]bya ba smos te/_sngon po'i rnam pa dang rtogs pa'i rnam pa'i tshul gnyis pa can gyi shes pa gcig nyid do/_/de ci'i phyir zhe na/_gang gang zhig las de ltar sngon po'i rang bzhin dang /_rtogs pa'i rang bzhin nyams su myong bar gyur ba dang /_dran par gyur pa de las sngon po dang rtogs
[\[126a.3\]]pa'i rnam pa gnyis can gyi shes pa nyams su myong ba 'di ni 'bras bu yin te don nyams su myong ba med pa'i phyir ro/_/phyi rol rig pas nyams su myong bar rtogs par byed pa ma yin nam/_ji ltar rang rig pa yin zhe na/_smras pa/_gang tshe 'dod pa'am mi 'dod pa'am/_/de dngos grub na
[\[126a.4\]]gzhan dag ni/_/rnam rig rgyu yi yul dag kyang /_/de yis de ltar myong ba yin/_/zhes bya ba la/_gang gi tshe rgyu las 'dod pa dang mi 'dod pa la sogs pa'i rang bzhin gyi dngos por grub pa na/_'dod pa'am mi 'dod pa'i don gzhan gang zhig rnam par rig pa'i rgyu yul yin te/_
[\[126a.5\]]gang gi phyir tha dad pa'i sngon po med pa de'i tshe rnam par rig pa de de bzhin du sngon po la sogs pa nyid du nyams su myong ba'i phyir rang rig pa nyid 'bras bu yin la/_don rig pa ni mngon par zhen pa ste rmi lam bzhin no/_/yang na rnam par shes par smra bas gzhal bya rig pa nyid 'bras bu yin no
[\[126a.6\]]zhes bstan pa'i phyir/_shes pa'i cha don rnam 'jog phyir/_/gang tshe yul dang bcas shes pa/_/de tshe bdag nyid myong ba gang /_/de nyid don du rnam par nges/_/zhes bya ba smos te/_gang gi tshe yul dang lhan cig pa'i phyir yul dang bcas pa ste yul gyi rnam pa can shes pa nyid ces
[\[126a.7\]]bya ba'i tha tshig go/_/de ci'i phyir zhe na/_shes pa'i cha sngon po'i rnam pa la don du rnam par zhen pa'i phyir ro/_/de'i tshe shes pa'i bdag nyid sngon po'i rnam pa can nyams su myong ba gang yin pa de nyid bag chags kyi stobs kyis don yin no zhes nges pa'i phyir/_rnam par shes par smra bas
[\[126b\]]
[\[126b.1\]]kyang nges pa'i stobs kyis gzhal bya rig pa ni 'bras bu ste/_gzung ba'i rnam pa ni gzhal bya yin la/_'dzin pa'i rnam pa 'bras bu yin no/_/gzhan yang phyi rol gyi don du smra bas kyang rang rig pa nyid 'bras bur khas blang bar bya ste/_'di ltar/_gal te 'dod pa'am mi 'dod pa'i/_/rnam pa'i
[\[126b.2\]]bdag nyid myong gyur na/_/'dod pa'am mi 'dod pa des kyang /_/don rig par ni 'gyur ba yin/_/zhes bya ba ni/_gal te shes pa'i 'dod pa'i rnam pa'am/_gzhan du mi 'dod pa'i rnam pa'i bdag nyid myong bar gyur pa de'i tshe/_don 'dod pa'am mi 'dod pa ste yid du 'ong ba'i rnam pa'am
[\[126b.3\]]yid du mi 'ong ba'i rnam par rig par 'gyur ro/_/rig pa gzhan pa'i rnam pa can yin na/_dngos po nyid kyang gzhan gyi rnam pa can du rig par nus pa ma yin nam/_de'i phyir myong ba'i rjes su don rnam par 'jog pa'i phyir/_rang rig pa nyid 'bras bur 'gyur ro/_/don yod na don
[\[126b.4\]]rig pa 'bras bur 'thad pa ma yin nam/_don med kyang rang rig pa'i glags skabs med do zhe na/_smras pa/_phyi rol don dag yod na yang /_/ji ltar nyams su myong ba nyid/_/de nges bdag nyid ngo bos min/_/du mar thal ba'i skyon yod phyir/_/zhes bya ba la/_rnam par rig
[\[126b.5\]]par smra ba la rang rig pas gzhan yin par khas len pa ni ma yin te/_'on kyang rang rig pa nyid yod pa'i phyir ro/_/de la phyi rol gyi don yod kyang ji ltar myong ba de rang rig pa de nyid don nges pa'i bdag nyid yin gyi/_rang gi ngo bo nyid kyis ni ma yin pa'i phyir/_rang rig pa nyid thams cad
[\[126b.6\]]du 'thad pa yin no/_/ci'i phyir zhe na/_du ma'i bdag nyid du 'gyur ba'i skyon yod pa'i phyir te/_dngos po gcig kho na la gcig 'dod la gzhan mi 'dod pa'o zhes rnam pa du ma myong bar rigs pa ma yin no/_/'on te 'dod pa dang mi 'dod pa la sogs pa'i rnam pa du ma'i ngo bo nyid can
[\[126b.7\]]gyi don khas len no zhe na/_de la smras pa/_tha dad pa ru khas blangs kyang /_/myong ba gnyis su 'gyur ma yin/_/zhes bya ba la/_don du ma'i rang bzhin can du khas blangs kyang skyes bu gnyis kyis cig car bltas na gcig gis 'dod pa'i rnam par rig la gzhan gyis rnam pa gzhan
[\[127a\]]
[\[127a.1\]]du mthong ba de bzhin du tha dad par mi 'gyur te/_'dres pa'i ngo bo nyid can gyi yul ma rtogs pa 'dren mar 'gyur ba'i phyir ro/_/'on te don gcig la rnam pa gnyis nyams su myong bar mi 'gyur te/_bdag gis mthong ba dang gzhan gyis mthong ba gcig nyid yin
[\[127a.2\]]pa'i phyir ro/_/gal te 'dod pa'i rnam pa la mi 'dod pa'i rnam pa rjes su zhugs par snang ba yin na ni/_de'i tshe 'dod pa dang mi 'dod pa'i don gcig yin pa'i phyir/_gcig tu rtogs par 'gyur ro/_/gal te mthong bas bsgribs pa na/_/don gyi dbang gis rtogs mi 'gyur/_/zhes
[\[127a.3\]]bya ba ni/_'on te 'dod pa dang mi 'dod pa'i don sna tshogs pa'i ngo bo nyid can yin yang cig car rnam pa gnyis mi mthong ste/_rnam pa gcig la ma mthong ba'i las kyis bsgribs pa'i phyir ro/_/de'i phyir ma bsgribs pa'i 'dod pa'am mi 'dod pa'i rang bzhin gcig 'dzin par 'gyur ro zhe na/_
[\[127a.4\]]de lta na ni ji ltar las kyis don rtogs pa ni don gyi stobs kyis rtogs pa ni ma yin pa nyid de/_don rnam pa du ma can yin pa'i phyir dang /_rtogs pa ni ngo bo nyid gcig pa'i phyir/_de don ji lta ba bzhin rtogs pa ma yin no/_/yang na ma mthong ba yis bsgribs pa zhes bya ba ni/_gal te rnam
[\[127a.5\]]pa gnyis su mthong ba ma yin no zhe na/_de lta mod kyi mthong ba nyid kyis rtogs pa gcig nyid du rtog pa bsal ba'i phyir/_ji ltar rnam pa gnyis gcig pa yin/_gzhan yang rab rib bzhin ma mthong ba yin ste/_/ji ltar rab rib kyis zla ba gcig tu snang ba zlog pa de bzhin du ma mthong
[\[127a.6\]]bas kyang rnam pa gnyis dang ldan pa'i don yod par rtog pa bsal ba'i phyir/_don gyi dbang gis rtogs pa ni ma yin no/_/de bas na ma mthong ba nyid kyis don gyis stong pa'i shes pa 'jog pa'o zhes ci'i phyir khas mi len/_'on te ma mthong bas don gyis stong pa'i shes pa skyed par byed par
[\[127a.7\]]nus pa med de/_'on kyang rung ba'i yul la gnas par snang ba la sgrib par nus so zhe na/_smras pa/_du ma'i bdag nyid can dngos te/_/gcig gi bdag nyid du mthong bas/_/ma mthong ba de ji ltar na/_/don mthong byed pa nyid du 'gyur/_/zhes bya ba la/_phyi rol gyi dngos po
[\[127b\]]
[\[127b.1\]]de 'dod pa dang mi 'dod pa la sogs pa'i ngo bo nyid kyis du ma'i bdag nyid can 'dod pa'am mi 'dod pa'i rang bzhin gcig gi bdag nyid du mthong bas/_ma mthong ba de phyi rol gyi don gyi gsal bar byed par ji ltar 'gyur te mi 'gyur ro/_/dper na rab rib can ni zla ba gcig la du ma'i ngo bo nyid
[\[127b.2\]]can du mthong ba yin gyi/_don mthong bar byed pa ni ma yin no/_/gal te 'dod dang mi 'dod par/_/snang can rtog yin dbang blo min/_/'chi ltas la sogs de la yang /_/sems kyi mtshams sbyor med mthong phyir/_/zhes bya ba la/_gang la 'dod pa dang mi 'dod pa dag tu snang ba'i blo
[\[127b.3\]]rnams yod pa de rtog pa nyid yin gyi/_dbang po'i blo ni ma yin te/_dbang po'i blo rnams ni don ji lta ba bzhin du rnam par 'jog pa'i skabs yin gyi/_rtog pa'i blo rnams kyi ni ma yin no zhe na dbang po las skyes pa de la yang sems pa dang las kyis 'chi ltas dang mig sar la sogs
[\[127b.4\]]pas don dang mtshams sbyor ba med pa ste/_rjes su byed pa ma yin pas don med par yang yod ces bya ba'i tha tshig go/_/yang na 'chi ltas la sogs pa srog chags de nyid la bde ba dang mtshams mi sbyor ba dbang po'i shes pa la mthong ba ste/_srog chags kyi khyad par rnams gcig la
[\[127b.5\]]yang bde ba dang sdug bsngal ba'i rnam pa can dbang po las skyes pa 'byung ngo /_/nye bar bsdu bar bya ba'i phyir/_/de phyir phyi rol gzhal bya la'ang /_/rang nyid myong ba 'bras bur rigs/_/gang phyir 'di dngos ji lta ba/_/de ltar don ni rnam par nges/_/zhes bya ba smos te/_gang gi
[\[127b.6\]]phyir/_don ji lta ba bzhin du don rig pa ma yin pa'i phyir phyi rol gyi gzhal bya la yang rang nyid nyams su myong ba ste/_rang rig pa nyid 'bras bur rigs te/_gang gi phyir nyams su myong ba 'di ji ltar 'dod pa dang mi 'dod par snang ba'i ngo bo nyid de bzhin du 'dod pa dang mi 'dod pa'i
[\[127b.7\]]rang bzhin du don nges pa'i ma yin no/_/de'i phyir rang rig pa nyid 'bras bu yin no/_/'o na gal te phyi rol gyi don la rang rig pa 'bras bu yin na/_'dzin pa'i rnam pa can tshad mar 'gyur gyi/_phyi rol gyi don la don gyi rnam pa can nyid tshad mar 'dod de/_slob dpon gyis gang
[\[128a\]]
[\[128a.1\]]gi tshe phyi rol gyi don gzhal bya yin na de'i tshe yul du snang ba can nyid 'di ni tshad mar 'gyur ro zhes gang gsungs pa de ci yin zhe na/_'dir smras pa/_de'i don snang ba can 'di ni/_/tshad yin 'dzin pa'i bdag yod kyang /_/phyi rol don la ltos med de/_/gzhan gyi don
[\[128a.2\]]tsan ma yin phyir/_/zhes bya ba la/_don gyi rnam pa can nyid kyi shes pa 'di'i phyi rol don la tshad ma yin gyi/_'dzin pa'i bdag nyid yod kyang phyi rol gyi don la tshad ma nyid du 'gyur ba ma yin te/_gzhan gyi don can ma yin pa ste bdag gi don can yin pa'i phyir ro/_/rig pa'i ngo bo nyid ni
[\[128a.3\]]gzhan gyi don can mthong ba ma yin te/_rtogs pa'i rang bzhin shes bya thams cad la thun mong ba ma yin pa'i phyir ro/_/'o na don ji ltar khong du chud par 'dra ba las 'gyur zhe na/_gang phyir ji ltar don gyi bdag_/shes la gnas pa de bzhin du/_/gnas par 'di nges de ltar yang /_/
[\[128a.4\]]bdag nyid rig pa'i phyir na'o/_/don gyi bdag nyid mthong min phyir/_/de nyid don rig nyid du 'dod/_/ces bya ba smos te/_gang gi phyir shes pa la ji ltar sngon po dang ser po la sogs pa'i shes pa la bdag nyid sngon po la sogs pa 'phos nas snang bar 'gyur ba de bzhin du/_sngon po dang ser
[\[128a.5\]]po la sogs pa'i rnam pas phyi rol gyi bdag nyid nges par byed pa de bas na rnam pa nyid don du rtogs pa'i rgyu mtshan yin la/_de nyid phyi rol gyi don la tshad ma yin no/_/de lta na 'o na ni phyi rol gyi rig pa nyid 'bras bu yin na/_rang rig pas ci zhig dgos she na/_de ni ma yin te/_gang
[\[128a.6\]]gi phyir gzhal bya la gnas pa'i don gyi rnam pa 'di bzhin du sngon po dang ser po la sogs pa'i ngo bo nyid kyis sam/_'dod pa la sogs pa'i ngo bo nyid kyis bdag rig pa las nges par 'gyur ba'i phyir don phyi rol rig pa nyid rang rig par 'dod do/_/de dag gis ni 'di skad ston
[\[128a.7\]]te/_don la rtog pa ni rang gi rnam pa'i rjes su 'brangs nas yin pa'i phyir rang rig pa nyid 'bras bu yin no/_/'o na don mthong ba nyid mngon du yod do zhe na/_de ni ma yin te don gyi bdag nyid phyi rol pa med pa'i phyir/_mthong bar ma gyur na mngon sum gyi gzhal bya ma yin te/_mngon
[\[128b\]]
[\[128b.1\]]sum gyi 'bras bu sems pa'i skabs yin pa de'i phyir/_mngon sum ni rang gi ngo bo myong ba'i phyir dang /_don gzhan ma myong ba'i phyir/_rang rig pa nyid 'bras bu'o/_/blo la gnas pa can don te/_/sgrub byed yin de'i bya ba de/_/zhes bya ba la/_don rig pa'i ngo bo nyid rang rig pa de
[\[128b.2\]]blo la gnas pa can gyi rnam pa nyid sgrub byed yin te/_de'i phyir rnam pa de'i rang rig pa'i bya ba de ni/_gang phyir ji ltar gnas don te/_/de bzhin de ni gsal ba yin/_/zhes bya ba ni/_gang gi phyir rtogs pa la ji ltar sngon po la sogs pa 'dod pa'i rnam pas sngon po la sogs pa'i don de
[\[128b.3\]]gnas pa ste 'phos par snang ba de bzhin du don de rig pa'i rang bzhin rang rig pa gsal bar snang ba yin no/_/de bas na rnam pa nyid tshad ma'o zhes nye bar bsdu bar bya'o/_/'o na gal te rnam pa tshad ma yin pa de'i phyir phyi rol gyi don la rnam pa tshad mar 'gyur la shes pa'i ngo bo nyid la ni rang rig
[\[128b.4\]]pa 'bras bu 'jug par 'gyur ba'i phyir yul tha dad par 'gyur ro zhe na/_smras pa/_don gnas de yi bdag nyid phyir/_/rang rig yin na'ang don rig 'dod/_/de phyir yul tha dad pa'ang min/_/rang gi ngo bo dpyod pa na/_/rang rig 'bras bu yin par bshad/_/don myong de'i bdag nyid phyir
[\[128b.5\]]ro/_/zhes bya ba la/_don dam par rang rig pa yin yang tha snyad du don rig par 'dod do/_/ci'i phyir zhe na/_don gyi rnam pa de'i bdag nyid yin pa'i phyir te/_rang rig pa'i bdag nyid yin pa'i phyir ro/_/de bas na tshad ma dang 'bras bu dag la yul tha dad pa yang med de/_phyi rol nyid
[\[128b.6\]]du zhen pa'i 'bras bur 'jug cing tshad ma yang de nyid du yin pa de'i phyir yul tha dad pa yod pa ma yin no/_/de lta mod kyi 'o na phyi rol gyi don la tshad ma dang 'bras bur rig par zhen par gyur pa phyi rol rang rig par brjod de/_'bras bu ni zhen pa la ltos pa'i phyir ro zhe na/_rang rig pa 'bras
[\[128b.7\]]bur brjod pa zhen pa la ltos nas ma yin gyi/_'on kyang don rig par zhen par gyur pa na ngo bo nyid ci yin zhes rang bzhin dpyod pas rang rig pa 'bras bur brjod de/_don rig pa de'i bdag nyid de rang rig pa'i ngo bo nyid kyi phyir ro/_/de'i phyir don dam pa la ltos nas rang rig pa nyid
[\[129a\]]
[\[129a.1\]]yin la/_tha snyad la ltos nas ni don rig pa'i phyir/_shes pa'i rnam pa nyams su myong bar gyur pa tshad ma ste/_rang rig ni 'bras bu yin la/_tshad ma ni gzhan bya'o zhes bya ba 'di gnas pa yin no/_/'o na gal te don gyi ngo bo nyid kyis mi snang gi_/'on kyang
[\[129a.2\]]shes pa nyid sngon po la sogs pa'i rnam pa can du snang ba de lta na/_ji ltar don gzhal byar 'gyur/_'on te don ni shes pa dang 'dra bar ngo bo nyid yin pa'i phyir/_gzhal bya yin na ni don ma mthong ba shes pa dang 'dra bar ji ltar shes she na/_'dir smras pa/_de 'dra ba 'am mi 'dra ba'i/_/
[\[129a.3\]]de ltar snang bar gyur pa yis/_/shes pa'i rgyu ni don yin te/_/don de gzhal byar 'dod pa'o/_/zhes bya ba la/_don snang ba'i phyir gzhal ba nyid du 'jog pa ni ma yin zhing /_shes pa dang 'dra ba'i phyir yang ma yin te/_'on kyang de sngon po dang ser po la sogs pa'i rnam par snang
[\[129a.4\]]bar gyur pa la de dang 'dra ba'am mi 'dra ba'am mi 'dra ba'i shes pa'i don ni rgyu yin no zhes bya ba de tsam zhig gzhal bya'i don du khas blang bar bya'o/_/'dir brtsad pa/_gal te ji zhig ltar de yis/_/don dngos spangs nas snang ba can/_/ji ltar don 'dzin ce na/_/zhes bya ba ni/_ji ltar yang ji
[\[129a.5\]]zhig ltar 'dod pa dang mi 'dod pa'i rnam pas shes pa rang rig par snang ba can de'i don gyi rang bzhin sngon po la sogs pa'i rnam pa can nyid spangs nas phyi rol gyi don 'dzin par ji ltar 'gyur te ma yin no/_/'di ltar yul nye ba'i don med kyang yul du snang ba can smig rgyu la chur shes pa mthong
[\[129a.6\]]ba de'i phyir snang ba tsam gyis don 'dzin par rigs pa ma yin no/_/'on te yul dang dus gzhan gyi chu la dmigs nas smig rgyu la chur shes par 'dod na/_yul dang dus gzhan gyi chu smig rgyu la chur shes pa'i yul yin par gang gis shes par 'gyur te/_sngar gyi chur snang bas ni sngar
[\[129a.7\]]mthong ba de'i yul dang dus la dmigs pa'i phyir yin gyi da ltar mthong bas ni ma yin te/_de da ltar byung ba'i dus dang yul gyi chu la dmigs pa'i phyir ro/_/de'i phyir sngar nyams su myong ba'i chu ni smig rgyu la chur shes pa'i yul ma yin pa'i phyir don gyis stong par brjod do/_/'on te
[\[129b\]]
[\[129b.1\]]gnod pa can gyi shes pas sngar gyi shes pa yin no zhe na/_ma yin te/_chu med par yang ston par byed pa'i phyir ro/_/gzhan yang don gyis stong par ma gyur cig snyam nas shes pa'i yul ston par byed na/_gal te yang yul de dang dus der don med pa de'i tshe yul dang dus de'i rnam pa can du snang
[\[129b.2\]]ba ni don gyis stong pa nyid do/_/gzhan yang gang gi tshe yul gang dus gzhan gyi chu rtogs pa de'i tshe thams cad kyis thams cad mthong ba can du 'gyur te/_dper na sngar mthong ba'am skye ba gzhan du son pa'i rmi lam la sogs par mthong ba snang ba de bzhin du/_sngar ma mthong ba'i yul
[\[129b.3\]]gzhan dang dus gzhan du son pa yang mthong bar 'gyur ro/_/des na yul dang dus gzhan la sogs pa'i dngos po snang ba ma yin pa'i phyir/_ji ltar yul 'dzin par 'gyur/_'khrul pa'i shes pa la don med kyang de'i rnam pa can du snang ba'i phyir ro zhe na bden/_de 'dra kho bos kyang mi
[\[129b.4\]]shes/_/zhes bya ba la/_don 'dzin pa de 'dra mi shes te de'i don ngo bo nyid kyis mi mthong ba'i phyir ro/_/de'i phyir thams cad rang rig pa kho na'o/_/'o na gal te gzung ba dang 'dzin pa'i rnam pa can med na ji ltar 'jig rten pa de ltar zhen pa yin zhe na/_blo yi bdag nyid cha med kyang /_/
[\[129b.5\]]phyin ci log tu mthong ba yis/_/gzung dang 'dzin par rig pa dag_/tha dad bzhin du mtshon par 'gyur/_/ji ltar sngags sogs kyis dkrugs pas/_/dbang po rnams la 'jim dum sogs/_/de yis gzugs dang bral ba yang /_/rnam pa gzhan du snang bar 'gyur/_/zhes
[\[129b.6\]]bya ba smos te/_gzung ba dang 'dzin par zhen pa ni yod pa ma yin te/_zhen pa nyid rang rig pa'i ngo bo nyid yin pa'i phyir ro/_/tha snyad btags pa yang shes pa nyid de/_shes pa de'i ngo bo dpyis phyin pa yin no zhes bstan to//_//tshad ma rnam 'grel gyi 'grel pa/_
[\[129b.7\]]bam po bco lnga pa/_de'i phyir blo'i bdag nyid gzung ba dang 'dzin pa'i cha dang bral ba yin yang gang dag phyin ci log tu mthong ba'i skye bo de dag gis gzung ba dang 'dzin pa dang myong ba de dag tha dad pa bzhin du snang ba'i phyir/_de nyid du shes par 'gyur te/_shes pa la snang ba can gyi
[\[130a\]]
[\[130a.1\]]sngon po la yod par sgro btags pa de'i gzung ba nyid du sems pa yin gyi/_mthong ba ni gdon mi za bar dngos po med pa yin pa de bas na de'i don du skye bo rnams sems pa yin pas mthong ba dang mthun pa'i sngon po ci'i phyir tshad ma ma yin zhes de ltar dpyad par bya ba ni ma
[\[130a.2\]]yin no/_/'o na gal te rang gis mthong ba mdun na med kyang gzhan gyis de mthong bas/_de'i phyir de mthong ba las don yod pa nyid du shes pa yin no zhe na/_gzhan gyis don mthong ba yod pa yang tshad ma cis grub ste/_gzhan gyis mthong bar nyams su ma myong ba'i phyir ro/_/'on te mig
[\[130a.3\]]phye ba las phan tshun gyi tha snyad mthong ba'i phyir rang dang gzhan gyis mthong ba'i don gcig pa ma yin nam zhe na/_tha snyad mthong ba las rang dang mtshungs par gzhan gyi rgyud mthong ba dang mthun par rjes su dpag par bya ba ma yin nam/_phyi rol pa ni gcig pa nyid du dpag par rung ba ma yin te/_
[\[130a.4\]]du ba mthong ba las tshang bang yod pas ri'i phyogs gcig tu tshang bang nyid dpog pa ma yin pa'i phyir ro/_/gzhan yang gal te 'dra ba'i tha snyad mthong ba las rang dang gzhan gyi mthong ba gcig rjes su dpag par bya ba yin pa de lta na yang byad kyi dkyil 'khor mthong ba las gzhan gyi rgyud la
[\[130a.5\]]bde ba yod pas rang gi rgyud kyi bde ba dang lhan cig gcig pa nyid du rjes su dpag par 'gyur ro/_/de'i phyir bdag tu mthong bas gzhag pa'i sngon po la sogs pa gzung ba'i rnam pa can bzhin du gzhan gyi shes pa'i spyod yul ma yin no/_/'on kyang gzhan gyis mthong ba dang tha dad pa
[\[130a.6\]]nyid yin no/_/de bas na gzung ba la sogs pa'i cha shas med do zhes zer ba ni rmongs pa'i shes pa yin no/_/dper na sngags dang mig nad la sogs pas dkrugs pa'i dbang po gang la yod pa'i skyes bu de rnams 'jim pa'i dum bu la sogs pa la rnam pa gzhan du rta dang glang po
[\[130a.7\]]la sogs par snang bar 'gyur te/_de bas na glang po la sogs pa'i gzugs de dang bral ba yin yang de ltar snang bar 'gyur ro/_/de bzhin du gzung ba dang bral ba la sogs pa'i shes pa yang de ltar snang ba yin no/_/'on te sngags la sogs pas bskyed pa'i glang po che la sogs pa yod
[\[130b\]]
[\[130b.1\]]pa nyid snang ba yin no zhe na/_de ni ma yin te/_de ltar ma dkrugs mig can la/_/de dag mthong ba med phyir ro/_/dper na thag ring mya ngam na/_/chung ngu'ang chen por snang ba bzhin/_/zhes bya ba la/_dper na sngags la sogs pas dkrugs pa'i mig can gyi skyes bus rta la sogs pa mthong ba
[\[130b.2\]]de bzhin du de lta bu nyid de glang po che la sogs pa'i rnam par sngags la sogs pas ma dkrugs pa'i mig can byi skyes bus 'jim pa'i dum bu la sogs pa de dag tu ma mthong ba'i phyir rta dang glang po'i ngo bo nyid ni med pa yin no/_/gal te yang sngags la sogs pa'i mthu bsam gyis
[\[130b.3\]]mi khyab pas glang po che la sogs pa skyed pa'i nus pa yod pa srid na/_'di la ji ltar gzhag par bya ste/_'di ltar mya ngam gyi thang la thag ring na gnas pa'i sdong po la sogs pa chung ngu yang ri tsam dang chen po dang ring por snang ba bzhin no/_/'o na gal te gzung ba la sogs pa'i cha shas
[\[130b.4\]]med na ji ltar gzhal bya dang tshad ma dang tshad ma'i 'bras bu rnam par gzhag par bya zhe na/_gzhal bya 'jal byed 'bras gnas pa/_/yod pa min yang gzung ba dang /_/'dzin pa rig pa ji lta bar/_/rjes su snang bzhin 'di byas so/_/zhes bya ba smos te/_dang po cha shas med pa'i
[\[130b.5\]]sngon po mthong ba de'i rjes su snang ba ni zhen pa ste/_mthong ba'i rjes su 'brang ba'i rnam par rtog pa yin no/_/de las ma 'das bzhin du yang gzhal bya dang 'jal byed dang 'bras bu de dag tha dad par gnas par byed de/_gang rnams rtog pas bzhag pa'i gzung ba dang 'dzin pa'i rig pa ni
[\[130b.6\]]gzung ba'i rnam pa gzhal bar bya ba yin la/_nges par nus pa tshad ma yin zhing /_rig pa ni 'bras bu yin no/_/'on te bdag yongs su gyur pa'i rang bzhin can gzung ba la sogs pa dang /_sngon po la sogs pa'i bye brag dag thams cad yin par gyur pa'i phyir bdag gnyis su
[\[130b.7\]]med par rig pa yin no zhe na/_'dir smras pa/_de lta min na sna tshogs kyi/_/ngo bo snang can dngos gcig la/_/ji ltar rnam pa bden 'gyur te/_/gcig pa nyid de nyams phyir ro/_/zhes bya ba ni/_gzhan du na gal te gzung ba la sogs pa bden pa yin na/_de'i tshe bdag gcig
[\[131a\]]
[\[131a.1\]]pu'am rnam par shes pa'i bdag nyid du gyur pa sna tshogs kyi ngo bo nyid can gyi rnam pa gzung ba la sogs pa bden par ji ltar 'gyur te mi 'gyur ro/_/bdag dang shes pa de'i gcig pa nyams pa'i phyir ro/_/sna tshogs su snang bar gyur bas de'i tshe gcig pa
[\[131a.2\]]nyams pa yin no/_/gzhan gyis gzhan nyid nyams phyir dang /_/zhes bya ba ni/_rnam pa bden par ji ltar 'gyur te/_gzhan gyis gzhan nyid ces bya ba na tha dad par mthong ba de tsam yin te/_de lta ma yin na gzhan gyis gzhan nyid du mi 'gyur ro/_/'on te sna tshogs tshangs pa'i
[\[131a.3\]]ngo bo nyid yin pa'i phyir/_tha dad pa med do zhe na/_'dir smras pa/_dngos ma mthong phyir tha dad yin/_/dngos po tha dad med mthong blos/_/tha dad med par nges pa yin/_/zhes bya ba la/_gzung ba la sogs pa tha dad pas sngon po la sogs pa tha dad pa ni tha dad pa ma yin par rigs
[\[131a.4\]]pa ma yin te/_tha mi dad pa'i dngos po ma mthong ba'i phyir ro/_/gal te sna tshogs pa thams cad gcig gi ngo bo nyid du snang ba yin na/_de'i tshe gcig pa nyid du khas blangs na legs so/_/gang gi phyir dngos po tha dad pa med par mthong ba'i blos ni tha dad pa med par nges par byed
[\[131a.5\]]pa yin gyi/_sngon po la sogs pa rnams dang bde ba la sogs pa tha dad pa rnams tha mi dad par snang ba ni ma yin pa de'i phyir 'gro ba thams cad bdag yongs su gyur pa ni ma yin no/_/gzhan yang gal te sngon po la sogs pa tha dad pa rang gsal ba yin na/_de lta na ni de dag bden par 'gyur ro/_/
[\[131a.6\]]'on te gsal ba'i ngo bo nyid ma yin na ni ji ltar gsal ba ma yin par gyur pa gsal ba'i bdag nyid las tha dad par mi 'gyur/_gsal ba'i ngo bo nyid yin na ni bdag nyid bzhin du sngon po la sogs pa thams cad kyang bden par 'gyur ro/_/de ltar gyur na
[\[131a.7\]]sngon po la sogs pa'i rtog pa'i ngo bo nyid las tha dad pa ma yin pas ji ltar gcig yongs su gyur pa yin/_'on te sna tshogs pa'i rang bzhin can nyid 'khrul pa yin pa de lta na yang tha mi dad par mi snang ba'i phyir thams cad stong par 'gyur ro zhe na/_gang gis dngos po rnam dpyad na/_
[\[131b\]]
[\[131b.1\]]de nyid du de'i rang bzhin med/_/gang gi phyir na de dag la/_/gcig dang du ma'i dngos med phyir/_/zhes bya ba la/_de'i phyir phyi rol dang nang gi dngos po rnams gcig gi ngo bo nyid gang gis rnam par dpyad na/_de kho na nyid du gcig dang du mar de'i dngos po med de gang gi phyir/_de dag la
[\[131b.2\]]gcig gi ngo bo nyid med de du ma nyid du snang ba'i phyir ro/_/du ma'i ngo bo nyid kyang med de rang rig pas du ma nyid du mi shes pa'i phyir ro/_/gzhan rig pas kyang sna tshogs pa nyid du rtogs pa ma yin no zhes bstan pa dang /_gzhan rig pa yang med do zhes bstan zin to/_/de bas na tha
[\[131b.3\]]dad pa'i ngo bo dang tha mi dad pa'i ngo bo nyid thams cad rjes su mthun pa'i ngo bo nyid goms pa'i dbang gis snang ba yin no/_/phyin ci log tu snang ba ni yod pa log pa'i ngo bo nyid yin pa'i phyir mi bden ba'o/_/ci ste chos mthun pa nyid mthong ba las/_de bdag min la de bdag tu/_/
[\[131b.4\]]zhen pa'i 'jig rten pa dag ni/_/'khrul skye 'di la de med de/_/'jig rten 'di ru de bdag nyid/_/gcig kyang mthong ba med phyir ro/_/zhes bya ba ni/_'jig rten pa dag gi chos mthun pa nyid mthong ba las 'khrul pa skye bar 'gyur ro/_/'khrul pa ji lta bu zhig ce na/_de'i bdag nyid ma
[\[131b.5\]]yin pa ste chu'i bdag nyid ma yin pa la chu'i bdag nyid du zhen pa'o/_/zhen pa ni rnam par shes par smra ba 'di la chos mthun pa nyid mthong ba 'khrul pa'i rgyu de med de/_'jig rten 'di na gzung ba dang 'dzin pa'i bdag nyid phyi rol pa nyid du mthong ba med pa'i phyir/_de ci'i phyir/_'khrul
[\[131b.6\]]par skye ba yin zhe na/_'di la lan btab pa/_'di yod kyang ni nang ngo bos/_/bslad pa las skyes can gang de/_/nyes pa las skyes can dngos kyis/_/phyin ci log tu snang ba can/_/mthong sogs chos mthun can nyid la/_/ltos med rab rib la sogs bzhin/_/zhes bya ba yin te/_
[\[131b.7\]]chos mthun pa mthong ba nyid las 'khrul pa 'byung ba ma yin te/_'on kyang nang gis bslad pa ma rig pa dang rab rib la sogs pa 'di las skyes pa gang la yod pa de ni yod pa ste/_gang la nang gis bslad pa las skyes pa'i 'khrul pa yod pa de ni rig pa la sogs pa'i nyes pa
[\[132a\]]
[\[132a.1\]]las skyes pas ngo bo nyid kyis yang dag pa ma yin par snang ba can yin gyi chos mthun pa mthong ba la ltos pa med pa gang la yod pa de ni 'khrul pa ste/_sogs pa'i sgras 'dra ba'i dngos po gzung ngo /_/de yang dper na rab rib can la sogs pa'i shes pa dngos kyis
[\[132a.2\]]skra shad la sogs pa mthong ba dang chos mthun par snang ba la ltos par 'gyur ba ma yin gyi/_'on kyang nang gi rab rib las yin no/_/rab rib las skyes par gyur pa'i skra shad la sogs pa'i shes pa dngos po'i stobs nyid las skyes pa ma yin nam/_ji ltar rab rib kyi shes pa
[\[132a.3\]]dper 'jog ce na/_ma yin te/_nang gi rgyu tsam las snang bar 'dod pa'i phyir te/_nang gi rgyu yang bag chags kho nas yul thams cad la khyab pa yin gyi/_rab rib ni ma yin no/_/bag chags de yang shes pa gzhan sngon du 'gro ba can yin la/_de la yang shes pa gzhan sngon
[\[132a.4\]]du 'gro ba'i phyir mthar thug pa med pas yod pa ma yin pa'i shes pa'i bag chags brgyud par 'gyur ro/_/rnam par rig par smra ba'i tshad ma bstan par bya ba'i phyir/_de la blo ni yongs gcod pa/_/'dzin pa'i rnam par 'dod pa yin/_/de bdag nyid phyir bdag rig ste/_/
[\[132a.5\]]de phyir de ni sgrub byed yin/_/zhes bya ba smos te/_rnam par rig par smra bde la sngon po la sogs pa snang ba'i blo gang zhig yongs su gcod pa ji lta bu yin zhe na/_'dzin pa'i rnam par 'dod pa de'i bdag nyid kyi phyir te/_yongs su gcod pa'i rang bzhin gyi phyir bdag rig pa ste/_
[\[132a.6\]]nyams su myong ba'o/_/de'i phyir 'dzin pa'i rnam pa de bdag rig pa de'i sgrub par byed pa'i tshad ma yin no/_/phyi rol gyi don la shes pa'i rnam pa tshad ma yin la phyi rol gyi don gzhal bar bya ba yin pa'i phyir/_gzhal bar bya ba dang 'jal bar byed par gnas par rig pa ma yin nam/_
[\[132a.7\]]rnam par rig par smra ba 'di la ni shes pa nyid don gyis stong pa yin gyi/_phyi rol gyi don la yod pa ma yin na/_de ji ltar tshad ma la sogs pa nyid du rnam par gzhag par bya zhe na/_smras pa/_de la bdag yul can 'jal ba/_/dper na chags sogs rigs pa bzhin/_/gzhal bya
[\[132b\]]
[\[132b.1\]]'jal byed 'bras gzhag pa/_/'di ni kun du sbyar bar bya/_/zhes bya ba la/_phyi rol du smra ba de la ji ltar rang nyid yul du byed pa'i tshad ma de la 'dod chags la sogs pa'i blo ni 'bras bu yin la/_rang gi gzhal bar bya ba yin pa de bzhin du gzhal bya dang 'jal byed dang 'bras
[\[132b.2\]]bu'i rnam par gzhag pa 'di ni sngon po la sogs pa thams cad la sbyar bar bya ste/_sngon po'i rnam par gzhal bar bya ba yin la/_sngon po nges par nus pa'i ngo bo nyid kyi tshad ma yin pa de'i phyir/_khyad par gyi bde ba dang sngon po rtogs pa rang nyid kyis rig pa'i phyir/_thams cad rang rig
[\[132b.3\]]pa nyid yin no/_/sngon po la sogs pa rnams 'dzin pa'i rnam pa ni bdag nyid du ma gyur pa yin la/_bde ba la sogs pa bdag nyid du gyur pa ma yin nam/_de ji ltar bde ba la sogs pa dper sbyor zhe na/_smras pa/_de la'ang nyams myong bdag nyid phyir/_/de dag rang bdag myong bar
[\[132b.4\]]rung /_/de ltar rung nyid de dpog bdag_/gzhal bya rang rig 'bras bu yin/_/zhes bya ba la/_gal te bde ba la sogs pa rnams gsal ba'i ngo bo nyid yin pa'i phyir bdag nyid rig pa yin na gsal ba'i ngo bo nyid ces bya ba 'di ci zhig yin/_lkog tu ma gyur pa'i ngo bo nyid do zhe na/_
[\[132b.5\]]gal te de lta na ni sngon po la sogs pa yang lkog tu ma gyur pa'i rang bzhin yin pa'i phyir/_nyams su myong ba'i bdag nyid yin no/_/de la yang sngon po'i don nyams su myong ba'i rang bzhin yin pa'i phyir/_/de rang gi bdag nyid rig par rung ba ste/_rtogs pa'i ngo bo nyid de rung ba
[\[132b.6\]]nyid ni dpog pa'i tshad ma yin la/_sngon po la sogs pa'i bdag nyid gzhal bar bya ba yin zhing /_rang rig pa ni 'bras bu yin no/_/'o na slob dpon gyis 'dod chags la sogs pa rang rig pa'i tshad mar gsungs pa ma yin nam/_khyed kyis 'dzin pa'i rnam pa sgrub byed du smras
[\[132b.7\]]pa de ji ltar 'gal bar mi 'gyur snyam du sems na/_bdag la 'dzin pa'i rnam pa zhes/_/yongs su gcod pa'i bdag nyid de/_/rung nyid ces bya tshad ma dang /_/rang rig ces ni bya bar bshad/_/ces bya ba la/_'dzin pa'i rnam pa zhes brjod pa bdag nyid yongs su gcod
[\[133a\]]
[\[133a.1\]]par rung ba nyid ces bya ba de ltar mdzad nas slob dpon gyis bdag rig pa'i tshad ma rtog pa med pa'i rang rig pa'o zhes gsungs te/_byed par bsgrub par byas nas 'dzin pa'i rnam pa nyid gzhung der bstan pa de'i phyir 'gal ba med do/_/de bas na phyi rol gyi don la rang
[\[133a.2\]]rig pa 'bras bu yin la/_de'i rnam pa ni tshad ma'o/_/rnam pa dang bcas pa'i shes pa mi 'thad pa ma yin nam/_'di ltar gal te don gyi rnam pas bsgyur ba dang ldan pa'i shes pa dang ba yin te/_dper na me long gi ngos bzhin no/_/de ltar na mig la sogs pa yang snang
[\[133a.3\]]bar 'gyur te/_dper na me long dang nye bar gyur na thams cad snang ba bzhin du 'gyur thang ba las mig la sogs pa snang ba ni ma yin no/_/'on te mig ni snang ba'i rgyu yin te dper na me long bzhin no zer na/_'o na ni gzugs la sogs pa mthong ba mig la 'char bar 'gyur te/_
[\[133a.4\]]dper na snang ba thams cad me long la 'char ba bzhin no/_/'on te me long bzhin shes pa dang ba la don snang ba ma yin gyi/_'on kyang don rung ba'i yul la gnas pas shes pa don gyi rnam pa can du skye ba ste/_don de las skyes pa'i phyir ro zer na ni/_de lta na ni shes pa mig
[\[133a.5\]]las skyes pa'i phyir mig gi rnam pa can nyid du 'gyur ba ma yin nam/_de bas na mig kyang rig par 'gyur ro zhe na/_'dir lan btab pa/_gang phyir rnam par shes pa kun/_/yul rnams las ni 'byung ba'i phyir/_/de las gzhan rgyu yod na yang /_/rnam 'gas yul gyis byas pa can/_/
[\[133a.6\]]zhes bya ba smos te/_gang gi phyir rnam par shes pa thams cad ji lta bu'i yul rnams las skyes pa'i phyir ro/_/rnam pa jis kyang yul gyis byas pa yin te/_de lta bu yul de las gzhan pa dbang po la sogs pa rgyu yin yang de'i rnam pa can du ma yin zhing /_skyes pa tsam gyis de'i
[\[133a.7\]]rnam pa can du mi 'gyur ro/_/'di ltar/_dper na zas dang dus la sogs/_/bu skye ba yi rgyu yin yang /_/pha ma'i cha byad 'dzin byed kyi/_/gzhan yang rung ba'i ma yin bzhin/_/zhes bya ba la/_bu skye ba'i rgyu zas dang dus la sogs pa yin yang /_pha dang ma de dag gi nang nas
[\[133b\]]
[\[133b.1\]]gang yang rung ba gcig gi 'brel ba'i cha byad bu yis 'dzin gyi/_kha zas la sogs pa gzhan gyi ma yin la/_pha ma gnyi ga'i yang gzugs 'dzin pa ma yin no/_/de bzhin du shes pa yang don gyi rnam pa nyid yin gyi/_gzhan gyi ma yin no/_/'on te shes pa yul gyi rnam pa can yin mod
[\[133b.2\]]kyi/_mig gi rnam pa can ni ma yin pa de ltar na yang smig rgyu yin pa'i phyir rig par 'gyur ro zhe na/_yul dang de las gzhan pa dag_/de rgyu nyid du mtshungs na yang /_/de'i cha yul nyid du 'dod de/_/de med na de 'byung mi 'gyur/_/zhes bya ba smos te/_yul dang yul de las gzhan pa las
[\[133b.3\]]rnam par shes pa de'i rgyu nyid du mtshungs na yang /_dmigs pa kho na yul du 'dod de/_de'i rjes su byed pa'i cha med pa yul nyid du dmigs pa la sogs pa mi 'gyur te/_de'i rnam pa can gyi shes pa'i rgyu yul yin no zhes bya ba'i tha tshig go/_/'on te snang ba shes pa ma yin te/_rang rig
[\[133b.4\]]pa med pa'i phyir ro/_/dran pa byed pa yang rang rig pa ma yin te don gyi rnam pa nyid dran pa'i phyir ro/_/de'i phyir don nyams su myong ba yin par brtag par bya ste/_/don snang ba'i phyir dang dran pa'i phyir ro/_/shes pa ni nyams su myong ba ma yin zhing dran pa ma yin te don nyid rig pa'i phyir ro/_/
[\[133b.5\]]de bas na rang dran par mi 'thad pas rang rig par gyur pa'i shes pa yod pa ma yin zhing /_de'i don gyi rnam pa can yang med de/_de'i phyir shes pa tshul gnyis pa can sgrub pa'i phyogs la mngon sum gyis gnod cing /_rjes su dpag pas kyang tshul gnyis pa can sgrub par nus pa
[\[133b.6\]]ma yin te/_mngon sum gyis gnod pa nyid phyogs ma yin no zhes gsungs pa'i phyir ro/_/gzhan yang dpe las 'brel pa 'dzin pa la ltos nas rjes su spog pa 'jug pa yin na/_rnam pa dang bcas pa'i shes pa sgrub pa la dpe med de gang du yang rnam pa grub pa med pa'i
[\[133b.7\]]phyir ro zhe na/_don dang ldan pa'i sems la ni/_/don gyi rnam par med par dgos/_/'das pa'i don ni 'dzin pa na/_/tshul gnyis rang rig grub pa yin/_/zhes bya ba smos te/_don dang ldan pa'i mig gi shes pa la don gyi rnam pa med pa can du dogs par 'gyur ba srid de/_
[\[134a\]]
[\[134a.1\]]yod par gyur pa'i rnam pa don gyi ngo bo nyid yin pa'i phyir ro/_/don dang mi ldan pa'i sems skra shad la sogs pa dang 'das pa'i don 'dzin pa la ni dran pa yod pas tshul gnyis pa can dang rang rig pa grub pa yin te/_'das pa'i don 'dzin pa la sogs pa'i
[\[134a.2\]]shes pa ni mi gsal bar gyur pa'o zhes zer ba nyid la mngon sum gyis gnod pa yin no/_/'das pa la sogs pa 'dzin pa na de'i rang gi ngo bo nyid du gyur pa snang ba yin te/_de lta bas na shes pa thams cad la rang gi bdag nyid du gyur pa snang ba yin no/_/'das pa la sogs pa
[\[134a.3\]]'dzin pa na yang rigs zhes bya ba'i don nyid yod do zhe na/_smras pa/_sngo sogs snang ba tha dad phyir/_/de ldan med pa'i rigs don min/_/rigs de'ang mi rtag pa min zhing /_/rtag na ji ltar skyed byed 'gyur/_/zhes bya ba la/_'das pa la sogs pa 'dzin pa ni sngon po dang dbyibs
[\[134a.4\]]la sogs par snang ba'i phyir/_de dang mi ldan pa ste sngon po la sogs pa'i ngo bo nyid dang bral ba'i rigs kyi don de yul du 'gyur ba ma yin no/_/gzhan yang rigs de shes pa'i rgyu yin pa'i phyir mi rtag na rigs nyid du mi 'gyur ro/_/'on te rtag pa de lta na yang skyed par byed pa
[\[134a.5\]]nyid ma yin par bstan to/_/don te 'das pa la sogs pa 'dzin pa'i yul rigs pa ma yin te/_'o na ci zhe na/_ming dang rgyu mtshan ldan pa ma yin pa'i 'du byed la de'i tshe dmigs pa yin no zhe na/_smras pa/_ming sogs sngar ni bkag zin na/_/'di ni don ldan go rims
[\[134a.6\]]min/_/'dod tsam rjes 'brel can nyid phyir/_/don gyi nus pa grub mi 'gyur/_/zhes bya ba la/_'das pa 'dzin pa'i gzung bar bya ba ming dang rgyu mtshan ma yin par sngar bkag zin pas 'dir mi brjod do/_/'di ni don dang ldan pa'i shes pa'i go rims ma yin te/_gang 'di
[\[134a.7\]]'dod pa tsam gyis skyed pa'i phyir/_/de dag kyang mi 'thad pa yin no/_/'on te 'das pa la sogs pa'i shes pa don dang 'brel pa nyid yin no zhe na/_de ni ma yin te/_gang gi phyir 'das pa la sogs pa'i shes pa 'dod pa tsam gyi rjes su 'brel ba'i phyir/_de la don gyi nus pa grub
[\[134b\]]
[\[134b.1\]]pa ni ma yin no/_/'on te 'dod pa la sogs pa'i shes pa yul gyi rnam pa can yin mod kyi nyams su myong ba ni rnam pa med pa yin te/_des smras pa/_shes pa 'di 'dra dran pa na/_/de yang myong ba yod na 'byung /_/de yang don gyi rnam pas stong /_/de yang de ldan ji ltar 'gyur/_/zhes
[\[134b.2\]]bya ba la/_'das pa 'dzin pa'i shes pa 'di lta bu ni dran pa ste/_dran pa de yang nyams su myong ba las skye bar 'gyur la/_nyams su myong ba de yang don gyi rnam pas dben pa ste nyams su myong ba rnam pa med pa de las skyes par gyur ba'i dran pa de don med na sngon po la sogs pa de dang
[\[134b.3\]]ldan pa ste/_sngon po la sogs pa'i rnam pa dang ldan par ji ltar 'gyur te ma yin to/_/dper na snam bu'i rnam pa dang bral bar bum pa mthong ba las skyes pa'i bum pa dran pa ni snam bu'i rnam pa dang bral ba dang /_de bzhin du bum pa dang bral bar snam bu mthong ba las skyes
[\[134b.4\]]pa'i snam bu dran pa ni bum pa'i rnam pa bral bar 'gyur ro/_/'on kyang bum pa'i don nyid las bum pa dran pa'i bum pa'i rnam pa can yin no zhe na/_'dir smras pa/_don las byung min de med phyir/_/de ltar myong ba la yang 'gyur/_/zhes bya bal/_don las dran
[\[134b.5\]]pa'i rnam pa 'byung ba ma yin te/_de'i tshe dran pa'i dus su don med pa'i phyir ro/_/'on te chod pa'i don las de'i rnam pa can gyi dran pa 'byung ngo zhe na/_de lta na ni nyams su myong ba'i rnam pa de don las ma byung ba'i phyir/_nyams su myong ba yang don gyi rnam pa can du grub pa ma yin no/_/
[\[134b.6\]]'on te dran par gyur pa'i rnam pa ni sngar nyams su myong ba'i don nyid kyi yin gyi/_dran pa'i bdag nyid du gyur pa ma yin no zhe na/_de'i phyir/_don gyi rnam pa de yang med/_/gsal ba'i rnam pas dben phyir ro/_/zhes bya ba smos te/_dran par gyur pa'i rnam pa de yang phyi rol gyi don gyi yin
[\[134b.7\]]par rigs pa ma yin te/_ci'i phyir zhe na/_gsal ba'i rnam par shes pa las snang ba'i phyir ro/_/dran par gyur pa gal te don gyi rnam pa yin pa de lta na ni de yis gsal ba nyid du mi 'gyur ro/_/de bas na gsal ba'i rnam pas dben pa'i phyir/_'di don gyi rnam pa
[\[135a\]]
[\[135a.1\]]can ma yin no/_/gal te gsol ba'i rnam pa can gyi don yang gzhan yin la mi gsal ba'i rnam pa can dran pa'i gzung ba yang gzhan nyid yin no zhe na/_de lta na ni/_rnam pa gzhan du gyur pa de/_/gzhan dag gis ni shes par 'gyur/_/
[\[135a.2\]]zhes bya ba la/_gal te mi gsal ba'i don yin pa de'i tshe mi gsal ba'i rnam pa can de gsal ba las tha dad par skyes bu gzhan gyis kyang de bzhin du shes par 'gyur ro/_/'on te 'di ni bdag nyid dang 'brel bas gzhan la snang bar 'gyur ba ma yin no zhe na/_de
[\[135a.3\]]la yang bdag dang 'brel pa zhes bya ba'i don ci zhig yin te/_bdag gi 'bras bu yin nam/_bdag gi ngo bo nyid yin grang na/_de la gal te bdag gi 'bras bu yin na de'i tshe gzhan la yang snang bar 'gyur ba kho na ste/_bdag gi 'bras bu nyid ni thun mong ba las mi 'da'
[\[135a.4\]]ba'i phyir ro/_/'on te bdag gi ngo bo nyid yin pa de lta na yang shes pa'i bdag nyid kho na yin no/_/gzhan yang /_bdag dang rtag tu 'brel yin na/_/bstan kyang rtogs par mi 'gyur ro/_/zhes bya ba la/_mi gsal ba'i rnam pa can gyi bdag dang rtag tu de'i bdag nyid
[\[135a.5\]]kyi 'brel pa yin na/_bstan kyang de'i rnam pa gzhan gyis rtogs par mi 'gyur ro/_/'on te gzhan gyis rtogs na ni de'i tshe ma bstan yang rtogs par 'gyur te/_'di ni phyi rol gyi gzugs la sogs pa gzhan gyis bstan pa'am ma bstan par yang rtogs par
[\[135a.6\]]'gyur ro/_/'o na gang bstan pas gzhan gyis rtogs pa ni de gzhan nyid yin la gang rang gis shes pa yang gzhan pa kho na'o zhe na/_smras pa/_re re dang ni 'brel pa na/_/don gcig mngon zhen bdag nyid can/_/smra po nyan pa'i sems dag ni/_/mtshams sbyor bar ni mi
[\[135a.7\]]rung ngo /_/zhes bya ba la/_skyes bu re re dang lhan cig mi gsal ba'i don gyi 'brel pa yin na mtshams sbyor bar mi 'thad do/_/mtshams sbyor ba ci lta bu zhe na/_don gcig la mngon par zhen pa'i bdag nyid gang la mod pa'i mtshams sbyor ba de la de skad ces brjod
[\[135b\]]
[\[135b.1\]]do/_/gang dag mtshams sbyor zhe na/_smra ba po dang nyan pa po de dag gi sems te/_de dag tha dad pa'i rnam pa 'dzin pa la 'jug pa'i phyir mtshams sbyor bar mi 'gyur ro/_/gnyi ga der snang can min par/_/'dra phyir tha snyad gcig ce na/_/tha dad dngos don ji ltar gzung /_/
[\[135b.2\]]de tshe blo don can mi 'gyur/_/zhes bya ba la/_'on te bdag dang gzhan gyi rtogs pa dag gcig pa nyid du snang ba ste 'dra ba'i phyir ro zhe na/_de ni ma yin te/_mngon pa dag ni tha dad pa'i dngos por rtogs pa yin gyi/_gzhan gyi mthong ba mi mthong zhing rang nyid kyis khong
[\[135b.3\]]du chud pa gzhan gyis mi mthong ba'i phyir/_phan tshul tha dad pa'i don 'dzin pa ji ltar 'dra ba nyid du snang ba yin/_khas blangs nas kyang 'dra bar brjod par bya ste/_smra ba po dang nyan pa po'i sems de dag tha dad pa'i don snang ba dang bral ba can tha dad pa'i bdag nyid
[\[135b.4\]]kyi don ji ltar gzung ba yin te ma yin no/_/rtogs par ma gyur pa ni gzung ba ma yin te/_ha cang thal bar 'gyur ba'i phyir ro/_/gzhan yang gang gi tshe mi bden par rjod par byed pa de'i tshe don med na ni ci ltar shes par 'gyur/_'on te don med par yang 'gyur
[\[135b.5\]]na/_'o na ni de'i tshe blo don med pa can du 'gyur te/_'di ltar mi bden pa'i don la don gyi rnam pa yod pa ma yin pa'i phyir/_rnam pa 'di dag ni shes pa nyid yin pas rnam par shes pa rnam pa dang bcas par grub pa yin no/_/slob dpon gyis kyang rnam pa dang
[\[135b.6\]]bcas par shes pa sgrub pa'i phyir/_yul shes de yi shes pa yis/_/tha dad phyir tshul gnyis can nyid/_/ces bya ba gsungs te/_yul ni gzugs la sogs pa ste/_/shes pa gang zhig don de dang rang snang ba can te/_yul gyi shes pa'i shes
[\[135b.7\]]pa gang yin pa de don dang rjes su mthun pa'i shes pa snang ba dang rang snang ba yin no/_/de lta ma yin nag la ce yul gyi shes pa don gyi rnam pa can nyid du gyur pa dang /_rang gi rnam pa can nyid dum gyur na ni/_yul shes kyi shes pa yang de dang khyad
[\[136a\]]
[\[136a.1\]]par med par 'gyur ro/_/yul gyi shes pa gang yin pa de ni don snang ba can dang rang snang ba nyid du bsgrub par bya ba ste/_yul gyi shes pa dang de'i shes pa tha dad pa'i phyir te zhes bya ba ni/_gtan tshigs yin la/_de lta ma yin na zhes bya ba la
[\[136a.2\]]sogs pa ni gnod pa can gyi tshad ma'o/_/de nyid 'dir rnam 'grel mdzad pas bshad pa/_nyams myong rnam shes de yang ni/_/cha gnyis dmigs pa can gyi ni/_/rnam pa gcig gi khyad par can/_/shes pa de yis rjes 'brel byed/_/ces bya ba la/_nyams
[\[136a.3\]]su myong ba'i shes pa sngon po la sogs pa'i yul can de gnyis pa nyams su myong ba 'dzin pa'i shes pa dran pa'i rang bzhin can gyis rjes su 'brel bar byed pa ste yul du byed cing /_rtogs par byed pa'i tha tshig go/_/ji lta bur gyur pas she na/_sngon po dang rtogs pa'i ngo bo nyid gnyis kyi cha
[\[136a.4\]]dmigs pa'i ngang tshul gang la yod pa de la de skad ces bya ste/_de lta bur gyur pas sngon por snang ba yod pa'o zhes zhen pa'i rnam pas dmigs par 'gyur la/_rnam pa gcig gi khyad par can ni rnam pa gcig gis lhag pas yin no/_/'on te don gyis go bas 'das pa dang da ltar byung
[\[136a.5\]]ba'i shes pa rtogs pa yin no zhe na/_ma yin te/_de lta bu'i rtogs pa med pa'i phyir ro/_/gang gis don gyis go ba de yis shes pa rang la yod do zhes pa de ltar 'jig rten na rtogs pa med pa'i phyir ro/_/gzugs la sogs pa snang ba las tha dad pa'i blo la don gyis go ba'am mngon sum
[\[136a.6\]]gyis dpyad par nus pa ma yin no/_/'on te rtogs pa'i ngo bo nyid sngon po la sogs pa tha dad pa tha dad pa nyid du brtag par bya'o zhe na/_rtogs pa'i ngo bo nyid de yang mi shes pa ma yin nam/_tha dad par de nyams su ma myong ba'i phyir ro/_/sngon po la sogs pa
[\[136a.7\]]de nyid la chos tha dad par sngon po'i blo'o/_/zhes bya ba de ltar brjod pa'i phyir ro/_/sngon po'i blo kho bo la yod do snyam du gang gang gi tshe dran pa de'i tshe sngon po'i dran pa kho na yin no/_/'o na gal te sngon po la sogs pa'i gzugs de nyid nyams su myong bar
[\[136b\]]
[\[136b.1\]]'gyur zhing blo ma yin na/_de lta na ni sngon po la sogs pa nyid bden gyi blo mi bden par 'gyur na/_phyi rol yang mi bden par 'dod pa ma yin nam zhe na/_de ni ma yin te/_cung zad grub pa la brten nas ma grub pa 'gegs pa'o/_/gal te yang tshad mas grub pa'i
[\[136b.2\]]don yin pa de'i tshe gzhan gyi blo spang bar 'os pa yin no/_/'on te blo tshad mas grub pa yin na de'i tshe don mi rigs par 'gyur ro/_/de la re zhig phyi rol du smras pas blo spang bar 'os pa ma yin te/_blo med par don rtogs pa mi rung ba'i phyir ro/_/blo yang rang rig
[\[136b.3\]]pa'i ngo bo nyid de gzhan la ltos nas 'dzin pa ni ma yin no/_/de'i phyir don med par yang blo yod par khas blang bar rigs pa yin no/_/'on te don ni rang rig pas grub pa ste blo la ltos pa ma yin no zhe na de lta na ni rang rig pa nyid yin gyi/_don ni ma yin te/_don la
[\[136b.4\]]yongs su gsal ba med pa'i phyir ro/_/de yang mi dmigs pa'i phyir yod pa nyid ma yin te/_blo ni dmigs pa'i bdag nyid yin no/_/gzhan yang dkar po la sogs pa las tha dad pa'i skad cig ma nyid yod pa ma yin pa de lta na yang skad cig ma
[\[136b.5\]]nyid med pa ma yin no/_/de bzhin du blo yang sngon po la sogs pa'i rnam pa can nyid de/_sngon po la sogs pa'i ngo bo nyid du shes pa gzhan gyis rtogs pa'i phyir/_dper na ba lang khra bo la sogs pa'i gzugs can de ltar rtogs pas yin pa bzhin
[\[136b.6\]]no/_/des na ji ltar blo phyi rol gyi rnam pa can ma yin/_yang nyams su myong ba'i shes pa rnam pa gcig gi khyad par can dang /_rjes su 'brel par gyur pa la shes pa gnyis pa rnam pa gcig gis lhag pa can gyis dmigs par 'gyur ro zhes bya ba'i
[\[136b.7\]]don to/_/ci lta bur gyur pa'i gcig gi rnam pa can gyis she na/_cha gnyis la dmigs pa can gyis te/_rnam pa gcig kho nas sngon po dang rtogs pa'i cha gnyis su rtog gi/_/don dam par ni sngon po dang rtogs pa'i rnam pa dag rnam pa gcig
[\[137a\]]
[\[137a.1\]]pa la 'jug pa kho na yin pas de'i khyab pa'o/_/'o na gal te nyams su myong ba'i shes pa rnam pa gnyis kyis shes kyang /_de lta na ni tshul gnyis pa can du ji ltar zhe na/_smras pa/_gzhan du de ltar min tshul can/_/ji ltar shes
[\[137a.2\]]pa snang bar 'gyur/_/zhes bya ba la/_gal te de lta ma yin par nyams su myong ba'i shes pa rnam pa gnyis pa can ma yin na/_gang gi phyir de lta bu'i rnam pa can ma yin pas/_rnam pa med pa'i shes pa ni rnam pa dang bcas par dran pa'i shes pa ji ltar
[\[137a.3\]]snang bar 'gyur ba dang /_rnam par 'jog par 'gyur/_'on te rnam pa dang bcas pa'i shes pa dran pa la mi snang ste/_'di ltar phyi ma phyi ma la rnam pa'i tshogs rig pa med do zhe na/_smras pa/_de ltar phyi ma phyi ma yis/_/shes pa rnam pa gcig lhag can/_/
[\[137a.4\]]zhes bya ba la/_rnam pa dang bcas pa'i shes pas/_dran pa la rnam pa 'jog go zhes gdon mi za bar khas blang bar bya ste/_'di ltar shes pa phyi ma phyi ma rnam pa re res lhag pa yod do/_/'di ltar shes pa snga mas sngon po rtogs la/_de'i phyi mas sngon po'i
[\[137a.5\]]shes pa rtogs so snyam du skye bos khong du chud par 'gyur ro/_/de nyid dpe yis ston te/_de'i don ngo bos rnam pa dang /_/bdag nyid rnam pa 'ga' zhig ni/_/gnyis pa de ni gsum pa yis/_/shes pas rnam par 'byed par 'gyur/_/zhes bya ba
[\[137a.6\]]la/_nyams su myong ba 'dzin pa'i shes pa de'i don gyi ngo bos bdag nyid du gyur pa'i rtogs pa dang /_sngon po'i rnam pa dang /_rang gi rnam pa shes pa gsum pas rnam par 'byed cing shes par 'gyur ro/_/de bzhin du bzhi pa dang /_lnga pas rnam pa re res
[\[137a.7\]]lhag par rtogs par 'gyur te/_ji srid du dran par nus pa'i bar du'o/_/shes dran don gyi 'bras nyid kyis/_/gal te don ni dran pa'i phyir/_/'khrul pas sre na/_zhes bya ba la/_'on te shes pa rnam pa nyid dran par byed de/_'on kyang shes pa dran par gyur
[\[137b\]]
[\[137b.1\]]na don kyang dran par 'gyur ro/_/ci'i phyir zhe na/_shes pa dang po don gyi 'bras bu yin pa'i phyir/_shes pa dran na don kyang dran par 'gyur te/_'khrul pas don gyi rnam pa tsam gyi shes pa'o snyam du sre bar snang ba yin no zhe na/_'dir lan btab pa/_sgron ma dang /_yid la
[\[137b.2\]]byed par de 'gyur ro/_/de bzhin 'bras bu thams cad kyang /_/rgyu dang lhan cig 'dzin par 'gyur/_/de phyir rdza mkhan la sogs bar/_/med par bum pa mi dran bzhin/_/zhes bya ba la/_gal te shes pa don gyi 'bras bu yin pas/_don kyang shes pa dran pa
[\[137b.3\]]las dran pa 'khrul pa yin no zhe na/_de lta na ni/_sgron ma dang yid la byed pa yang rgyu yin pas/_shes pa dran pa las 'khrul pas dran par yang 'gyur ro/_/gzhan yang bum pa la sogs pa 'bras bu rnams thams cad rang gi rgyu dang lhan cig de bzhin du 'khrul
[\[137b.4\]]nas 'dzin pa yin no/_/yin mod skyon ci yod ce na/_/rtogs pa med pa'i skyon yod pa ma yin nam/_de smras pa/_rdza mkhan la sogs pa rnams med par gyur na bum pa dran par mi 'gyur te/_de'i 'bras bu yin pa'i phyir ro/_/'on te don gyis phan btags
[\[137b.5\]]pa'i shes pa la phul du byung ba cung zad yod la/_gang gis shes ba dran na don kyang dran par 'gyur zhing /_shes pa gzung na don kyang 'dzin par 'gyur gyi/_shes pa 'ba' zhig 'dzin pa dran pa ma yin gyi/_bum pa la sogs pa dang rdza mkhan ni yan gar bar 'dzin par 'gyur ro zhe
[\[137b.6\]]na/_smras pa/_phul byung gang las shes pa ni/_/don dang 'dre ba la brten pa/_/de 'dra las gzhan cir 'gyur te/_/mtshe ma la sogs mthong ba bzhin/_/zhes bya ba la/_phul du byung ba gang las don dang lhan cig 'dre ba la brten pa grub pa'i shes pa dang /_
[\[137b.7\]]don dang 'dre ba ni shes pa 'dzin pa na don 'dzin pa dang /_shes pa dran pa ni don dran pa'o snyam pa de lta bu'i ngo bo nyid de/_don dang 'dra ba las de phul du byung ba'i rang bzhin gzhan pa ci zhig tu 'gyur/_de'i rnam pa can nyid yin pas shes pa 'dzin pa ni don 'dzin par
[\[138a\]]
[\[138a.1\]]rigs pa ma yin te/_shes pa rnam pa med par nyams su myong ba'am dran pa na/_tha dad pa'i don 'dzin pa'am dran pa ma yin no/_/'di ltar gzugs mtshungs pa'i mtshe ma dag cig mthong ba na/_gnyis pa la 'khrul nas de nyid 'di yin no snyam du lta ba ste/_
[\[138a.2\]]des na 'dra ba nyid du shes pa rigs so/_/rnam pa med pa'i sems la gnod par byed pa smras pa/_dang po tshul gnyis ma yin la/_/tshul gcig tu ni rnam bzhag na/_/gnyis pa dang ni tha dad par/_/sems kyis dpyod par mi 'gyur ro/_/zhes bya ba la/_dang po nyams su myong ba'i
[\[138a.3\]]shes pa don rtogs pa dag dang bral bas tshul gnyis pa can ma yin na ni/_dang po tshul gnyis ma yin pa 'di la/_gang gi phyir tshul gcig pa rtogs pa tsam du rnam par bzhag na/_nyams su myong ba 'dzin pa'i shes pa gnyis pa shes pa dang po dang /_
[\[138a.4\]]tha dad par rnam par 'jog par mi 'gyur te/_gang gis na gnyis pa gsum pa'i sems kyis rtogs par byed de/_shes pa dang po dang /_gnyis pa dag rtogs pa'i ngo bo nyid yin pa'i phyir/_tha dad par mi rung ngo zhes bya ba'i tha tshig go/_/nye bar
[\[138a.5\]]bsdu ba smras pa/_de phyir sngo sogs ngo bo ru/_/mdun na snang bar gyur pa'i blo/_/don sre ba dang 'brel ba can/_/blo gnyis pa ni dmigs par 'gyur/_/zhes bya ba la/_blo gnyis pa don gyi rnam pa can yin pa de'i phyir/_sngar gyi blo sngon po
[\[138a.6\]]la sogs pa'i ngo bo nyid du mdun na snang bar gyur pa la dmigs pa yin no/_/ji lta bur gyur pa'i yin zhe na/_gang la don dang sre ba dang 'brel pa yod pa'i blos de yin no zhes bya ba'i don to/_/gal te sngon po la sogs pa'i rnam pa can du
[\[138a.7\]]ma gyur na/_sngon po la sogs pa'i ngo bo nyid can gyi blo snga ma la dmigs pa ma yin no/_/rnam pa med pa'i blo yan gar bar dmigs pa ma yin nam/_'di ltar de'i tshe kho bos shes pa ci yin te/_ci yang mi shes so snyam pa yin no zhe na/_
[\[138b\]]
[\[138b.1\]]de ni rigs pa ma yin te spyir 'dzin pa'i rnam pa dran pa ni gzung ba'i spyi yang dran pa nyid yin te/_'di ltar kho bos mthong ba ci yin snyam pa ni snang du rung ba'i spyi kho na dran pa'o/_/gang 'di 'dzin pa'i ngo bo kho na dran par gyur pa de'i tshe gzung ba nyams su ma myong bas
[\[138b.2\]]de'i 'dzin par gang la ltos te bzhag_/'o na te 'dzin pa yin pas dran no zhe na/_de'i tshe gzung ba nges par byas nas 'dzin par dran par 'gyur te/_gzung ba'i mthar thug pa 'dzin pa yin pa'i phyir ro/_/de bas na yul la gnas pa nyid kyis shes pa nyams su myong ba dang
[\[138b.3\]]dran par 'gyur ro/_/'on te don gyi ngo bo nyid kho na shes pa dang lhan cig rtogs par 'gyur la/_shes pa ni rtogs pa'i ngo bo nyid do zhe na/_'dir shes pa rtogs pa na don dran par mi rung ngo zhes bstan to/_/gzhan yang /_gzhan du dang po'i shes pa nyid/_/don snga ma dang
[\[138b.4\]]'brel pa can/_/phyi ma phyi ma mthong ba min/_/zhes bya ba la/_de lta ma yin te gal te don gyi 'bras bu nyid kyis shes pa 'dzin pa na don 'dzin pa de'i tshe/_dang po'i shes pa nyid gcig pu nyams su myong ba'i shes pa don dang lhan cig sbyor bar byed de/_de la don
[\[138b.5\]]yod pa'i phyir ro/_/shes pa phyi ma phyi ma ste gnyis pa dang gsum pa ma mthong ba dang 'brel ba can don snga ma dang ji ltar sbyor ba yin gang gi tshe yang shes pa dang po don gyi rnam pa can yin pa de'i tshe gnyis pa dang po'i shes pas skyed pa yang don gyi rnam pa can dang myong
[\[138b.6\]]ba'i ngo bo nyid can du 'gyur te/_dper na ring po na gnas pa'i ljon shing las don gyi rnam pa can du skye ba bzhin no/_/'on te don dang bral ba'i shes pa dran par mi nus kyi/_don dang bcas pa kho na dran par 'gyur te/_de'i rnam pa can nyid ni don la byed pa dang
[\[138b.7\]]ldan pa'i shes pa'i ngo bo nyid yin no/_/de'i phyir don dang bcas pa'i shes pa dran pa yin gyi/_bum pa la sogs pa ni yan gar ba'i ngo bo nyid yin no/_/des na rdza mkhan la sogs pa'i ngo bo nyid las bum pa la sogs pa yan gar bar dmigs pa dang dran par
[\[139a\]]
[\[139a.1\]]'gyur ba yin na yang shes pa ni yul dang bcas pa nyid du snang ba yin pa'i phyir yul dang bcas pa nyid du shes pa dran par 'gyur ro zhe na/_'di la smras pa/_don dang shes pa dag tha dad par 'dzin pa grub pa na lhan cig pa'o zhes brjod par rigs te/_gang gi phyir
[\[139a.2\]]sngon po la sogs pa'i rnam pa las tha dad par shes pa snang ba ma yin pa'i phyir ro/_/'on te bde ba la sogs pa'i ngo bo nyid can gyi shes pa sngon po la sogs pa tha dad par snang ba ma yin nam zhe na/_ma yin te/_gzhan dag gis bde ba la sogs pa bems po'i
[\[139a.3\]]ngo bo nyid du 'dod pa'i phyir ro/_/gzhan dag ni bde ba la sogs pa rtogs pa'i ngo bo nyid du mi 'dod do/_/'on te mdo sde ba bde ba la sogs pa'i ngo bo nyid can du shes pa 'dod do zhe na/_de lta na ni ji ltar shes pa bde ba la sogs pa las tha dad pa med pa de bzhin
[\[139a.4\]]du sngon po la sogs pa las tha dad par shes pa yod pa ma yin no/_/'on te sngon po la sogs pa phyi rol gyi yul na gnas pa'i phyir/_gzhal bar bya ba nyid yin no zhe na ma yin te/_nyams su myong ba gnyis la phyir rol dang nang yin no zhes bya ba tha dad par
[\[139a.5\]]rigs pa ma yin no/_/'on te sngon po la sogs pa'i 'jig par byed pa bde ba la sogs pa yin no zhe na/_ma yin te/_bde ba la sogs pa med kyang sngon po la sogs pa snang ba'i phyir ro/_/de bas na sngon po la sogs pa rnams rtogs pa'i ngo bo
[\[139a.6\]]nyid kho nas byas pas 'dzin pa'i phyir/_rtogs pa dang sngon po la sogs pa'i ngo bo nyid kyis shes pa tshul gnyis pa can du grub pa yin no/_/yang na sngon po la sogs pa'i 'dzin pa bde ba la sogs pa gzhan dag yin du chug na de lta na yang shes
[\[139a.7\]]pa rnam pa dang bcas par 'grub po//_//tshad ma rnam 'grel gyi 'grel pa/_bam po bcu drug pa/_smras pa/_yul rnams blo dang lhan cig ste/_/cig car nges par nyams myong ba/_/de dag las ni gzhan nyid du/_/rnam pa gang gis grub par 'gyur/_/
[\[139b\]]
[\[139b.1\]]zhes bya ba la/_sngon po la sogs pa'i yul rnams blo dang lhan cig tu gdon mi za bar cig car te/_dus gcig tu myong bar gyur ba'i blo de las gzhan pa nyid du rang bzhin gang gis grub par 'gyur te/_sngon po la sogs pa dang bde ba la sogs pa'i ngo bo nyid can gyi shes
[\[139b.2\]]pa gcig pa nyid de rnam par dbye bar mi nus pa'i phyir ro zhes bya ba'i tha tshig go/_/'o na ji ltar sngon po dang bde ba la sogs pa tha dad par snang zhe na/_'khrul ba'i shes pas tha dad du/_/mthong ste zla gnyis la sogs bzhin/_/zhes bya ba smos te/_dper na zla ba gcig
[\[139b.3\]]la tha dad par mthong ba de bzhin du shes pa yang phyi dang nang gi bye brag las snang ba yin te//_gang gis she na/_gang la 'khrul pa'i shes pa yod pa'i skye bo des yin no/_/don dam par ni sna tshogs pa'i rnam pa can gcig pa nyid du snang ba ste/_tha dad par byed mi nus pa'i
[\[139b.4\]]phyir ro zhes bstan to/_/de lta na 'o na ni sngon po dang ser po dag snang bar gyur pa yang gcig par 'gyur ro zhe na/_'di ni bden te/_sngon po la sogs pa yang sna tshogs pa'i rnam pa can gyi rig pa gcig kho na yin no/_/gal te yang sngon po la sogs pa dag tha dad pa yin na/_
[\[139b.5\]]de'i tshe 'di ltar bsam par bya ste/_sngo ser dag gi tha dad pa/_/myong ba'i nges pa yod ma yin/_/zhes bya ba ni sngon po dang ser po dag tha dad pa ni cig car ba'i dngos po'i myong ba'i nges pa de yod pa ma yin te/_de nyid kyi phyir de dag tha dad pa'o/_/de bas na
[\[139b.6\]]rjes su 'gro ba dang ldog pa med pas tha dad par rtogs so/_/'on te shes pa med kyang don yod pa'i phyir/_shes pa las don tha dad pa ma yin no zhes byar mi rung ngo zhe na/_smras pa/_myong min pa can don ci'ang med/_/don med pa yi rig pa'ang med/_/so sor
[\[139b.7\]]myong ba 'ga' med pa/_/de phyir de dag tha dad med/_/ces bya ba la/_don ni sngon po la sogs ste/_myong ba dang bral bar mi snang la/_myong ba yang don dang bral bar gyur par snang ba ma yin te/_tha dad pa med pa'i phyir ro/_/de'i phyir don dang rig pa de dag tha dad pa yod
[\[140a\]]
[\[140a.1\]]pa ma yin te/_shes pa ma gtogs par sngon po la sogs pa de yod pa ma yin no zhes bstan pa'i phyir ro/_/de'i phyir tha dad par snang yang lhan cig par dmigs pa'i phyir don dang shes pa dag gcig nyid yin no/_/tha dad pa'i tha snyad kyang rjes su 'gro ba ldog pa dag
[\[140a.2\]]las med pa kho na yin te/_/rjes su 'gro ba dang ldog pa dag snga ma dang phyi mar 'jug pa'i phyir ro/_/snga phyi yang mngon sum ma yin te de nye ba tsam 'dzin pa'i phyir ro/_/de med par yang rjes su dpag pa yod pa ma yin pas/_dus la sogs pa tha dad pa yod pa ma yin pa nyid do/_/nye
[\[140a.3\]]bar bsdu ba smras pa/_de phyir shes dus snang ba can/_/don ni shes las tha dad nyid/_/bzlog par shin tu dka' ba yin/_/zhes bya ba la/_shes pa'i dus na snang ba'i don ni tha mi dad par grub pa dang bde ba gcig pa'i phyir/_shes pa las tha dad pa med pa bzlog par dka' ba ste bzlog bar mi
[\[140a.4\]]nus pa'i phyir/_shes pa rnam pa dang bcas par grub pa yin no/_/gal te rnam pa dang bcas pa'i shes pa yin na/_'o na ni shes pa nyid sngon po la sogs pa'i rnam pa can du snang bar 'gyur te don ni ma yin no/_/de mthong na yang don gzhan mthong bar 'gyur la/_don de shes pa'i dus na snang na
[\[140a.5\]]ni slar shes pa las tha mi dad pa yin pa'i phyir/_rnam pa gzhan la ltos pa yang don gzhan la ltos par 'gyur bas/_thug pa med par 'gyur bas mi rtogs par 'gyur ro zhe na/_'dir lan smras pa/_rgyu yi tha dad dpog par 'gyur/_/zhes bya ba la/_sngon po la sogs pa'i
[\[140a.6\]]rnam pa can gyi shes pa mthong ba'i phyir/_rgyu'i tha dad pa ste/_rgyu'i khyad par dpog par 'gyur gyi/_don du mngon bar mthong ba ni ma yin te/_ji skad brjod pa'i skyon yod pa'i phyir ro/_/'o na 'di ltar shin tu mi snang ba'i don dpog par byed de/_des smras pa/_rgyu gzhan dag ni
[\[140a.7\]]yod gyur kyang /_/dbang po'i blo rnams med pa'i phyir/_/zhes bya ba la/_don las gzhan pa'i rgyu mig dang yid la byed pa dang snang ba dag yod par gyur kyang /_res 'ga' ka bas stong pa'i sa phyogs su mngon par 'dod kyang ka ba la sogs pa'i rnam pa can gyi dbang po'i blo rnams med
[\[140b\]]
[\[140b.1\]]pa'i phyir dang /_gzhan du ni yod pa'i phyir mig la sogs pa las tha dad pa'i rgyu'i khyad par dpag par bya'o/_/de'i phyir mthong ba'i khyad par dang bral ba'i don kho na gzhal bar bya ba'o/_/'o na ji ltar mngon sum gyis gzung ba yin zhe na/_de'i rnam par shes pa la gnas pa mngon sum yin
[\[140b.2\]]pa'i phyir/_don mngon sum gyi yul yin par brjod do/_/de lta na phyi rol gyi don nyid gzhal bar bya ba yin gyi/_shes pa tsam yin no zhes bya ba 'di gnas pa ma yin pa ma yin nam zhe na/_smras pa/_gal te mtshungs pa de ma thag_/rkyen las nges par mi smra na'o/_/zhes
[\[140b.3\]]pa ste/_gal te dbang po'i blo rnams mtshungs pa de ma thag pa'i rkyen las/_yul dang dus dang rnam par nges par rnam par shes pa tsam smra ba rnams mi smra na/_de'i tshe rgyu tha dad par dpog par 'gyur ro/_/gang gi tshe sngar mthong bas gzhag pa'i bag chags kyi stobs nyid las rnam par
[\[140b.4\]]skye ba des shin tu ma mthong ba'i phyi rol par rtogs pa ma yin te/_mthong ba'i rjes su 'brang ba'i rtogs pa de ji ltar ma mthong ba'i don la 'jug par 'gyur/_/'o na phyi rol gyi don med par rgyu dang 'bras bu'i dngos po dang shes par bya ba dang /_shes par byed pa'i dngos por ji ltar 'gyur te/_
[\[140b.5\]]'di ltar phyi rol gyi don med na blo rnams rgyu dang 'bras bu'i dngos por gzhag par bya ste/_sa bon snang ba can gyi shes pa'i rjes thogs su res 'ga' myu gur snang ba can gyi shes pa yod kyang res 'ga' sa bon du snang ba can gyi shes pa med par yang myu gur snang ba'i shes pa yod pa ma
[\[140b.6\]]yin nam/_des na ji ltar sa bon dang myug gu la sogs pa dag rgyu dang 'bras bu'i dngos pos phyi rol gyi don du smra ba la ni ma rtogs par gyur kyang rang gi rgyu yod de de ni myu gu'i rgyu yin no/_/sa bon shes pa ni ma rtogs par gyur na yod pa ma yin te/_des nas bon gyi
[\[140b.7\]]shes pa'i rjes thogs su myu gu'i shes pa 'byung zhing myu gu'i shes pa'i rjes thogs su sa bon gyi shes pa 'byung ba'i phyir/_phan tshun rgyu can nyid du mi 'gyur ro/_/des na shes par bya ba dang shes par byed pa'i dngos po yang ring du spangs pa yin te/_
[\[141a\]]
[\[141a.1\]]du ba las me yod par sgrub par byed pa'i dngos po lkog tu gyur pa ste/_lkog tu gyur pa'i phyi rol ba yod pa ni ma yin no/_/mer snang ba yang shes pa'i bdag nyid yin pa'i phyir/_lkog tu gyur pa ma yin pa kho na yin la/_phyi rol la ni lkog tu gyur pa yang yod pa ma
[\[141a.2\]]yin no/_/de bas na de rjes su dpag par rigs pa'i phyir/_phyi rol gyi don du smra ba nyid rigs pa yin no zhe na/_smras pa/_sa bon las myu gu skyed dang /_/du ba las me grub po zhes/_/de 'dra phyi rol don rten can/_/byed por shes rab gnas pa gang /_/de yang de'i ngo bor snang can/_/
[\[141a.3\]]yin na de bzhin nges skye can/_/blo rten pas ni ldog byed na/_/'gal ba dag ni ci zhig yod/_/ces bya ba la/_sa bon la myu gu skye ba'o zhes bya ba de 'dra ba ni phyi rol gyi don la brten pa can gyi byed pa por gnas pa dang /_du ba las me sgrub po zhes bya ba de lta bu phyir rol gyi don la brten pa can gyi
[\[141a.4\]]shes par byed par gnas pa gang yin pa de yod do/_/gnas pa de gnyi ga yang phyi rol gyi don la ma ltos par de'i ngo bor snang ba can de sa bon dang myu gu la sogs par snang ba'o/_/de bzhin du sa bon la sogs par snang du rung ba'i rjes la nges pa skye ru rung ba gang la yod pa'i myu gu la sogs
[\[141a.5\]]pa'i blo rnams so/_/de lta bur gyur pa'i blo la brten nam gal te rtog par byed na ni 'gal ba ci zhig yod de/_ci yang med do/_/de'i dgongs pa ni 'di yin te/_rgyu 'bras ni shes pa nyid yin gyi/_don ni ma yin te/_ma mthong ba'i don yod kyang med pa dang bye brag med pa'i phyir ro/_/de skad
[\[141a.6\]]du yang yod pa ni dmigs pa la brjod de/_med pa'i med pa zhes bya ba ni ma dmigs pa yin pa'i phyir ro zhes gsungs so/_/'on te snang ba nyid phyi rol pa med par yod par ji ltar 'gyur zhe na/_de ni ma yin te/_don med kyang snang bar 'gyur ro zhes bstan
[\[141a.7\]]zin to/_/de'i phyir sa bon mthong ba las myu gu mthong ba'i phyir/_rgyu dang 'bras bu rigs pa ma yin no/_/de lta mod kyi 'on kyang sa bon mthong ba 'ba' zhig las ni mi 'gyur te/_gal te sa bon du snang ba med par myu gu yang mthong bas de'i tshe sa bon med na
[\[141b\]]
[\[141b.1\]]myu gu yang rgyu med par 'gyur ro/_/'on te sa bon snang ba can gzhan de la yod pa'i phyir/_myu gu rgyu med pa can ma yin no zer na/_ma yin te/_nges pa med pa'i phyir ro/_/gdon mi za bar sa bon mthong ba gzhan yod pa ma yin zhing /_gzhan mthong ba'i bdag nyid
[\[141b.2\]]las myu gu mthong ba 'byung ba ma yin no/_/phyi rol du smra ba rnams la ni myu gu rgyu med pa can ma yin te/_ma mthong ba'i sa bon rgyu yin pa'i phyir ro zhe na/_de ni mi bden te/_'di ltar gal te sa bon gang gis kyang mthong ba'i yul du ma gyur pa yod do snyam pa de'i tshe de yod
[\[141b.3\]]pa la tshad ma ci zhig yod de/_gang gis myu gu sa bon gyi rgyu can du grub par 'gyur/_nus pa thams cad dang bral ba'i mtshan nyid can ni dngos po med na yin par brjod do/_/'on te 'bras bu mthong ba las yod par nges par byed do zhe na/_'o na 'bras bu de nyid yod par ma
[\[141b.4\]]grub na ji ltar 'bras bur shes par 'gyur te/_sa bon yod par grub na ni myu gu de'i 'bras bur grub bar 'gyur zhing /_'bras bu nyid du myu gu grub na ni sa bon yod par 'grub pa'i phyir gcig la gcig brten pa'i nyes par 'gyur ro/_/'on te sngar mthong ba'i sa
[\[141b.5\]]bon gzhan gyis mthong ba dang dus gzhan dang 'brel ba can la gcig tu sgro btags nas gcig tu mthong ba yin no zhe na/_rang dang gzhan gyi shes pa dag gis sgro 'dogs par byed kyang gang gis 'gog par byed de/_snga ma dang phyi ma'i shes pa la yang
[\[141b.6\]]gcig tu zhen pa yod pa ma yin nam/_'on te myu gu snang ba'i tshe sa bon mthong ba med na de ji ltar de la sgro 'dogs par 'gyur zhe na/_'o na phyi rol gyi sa bon de'i tshe/_ma mthong bar phyi rol yang sgro btags nas yod par sgro 'dogs pa de bzhin du shes
[\[141b.7\]]pa yang yin no/_/de ltar dun gal te de la skyes bu gang zhig me snang du rung bar rjes su dpog pa de'i tshe/_phyi rol du sgro 'dogs par 'gyur ba de bzhin du gal te 'dir yang rung ba yod na mer snang bar 'gyur ro/_/de bas na sgro btags pa las snang ba
[\[142a\]]
[\[142a.1\]]yod pa yin no/_/gzhan yang zla ba gnyis su snang ba bzhin du thams cad du gcig tu tha snyad 'dogs pa tsam yin gyi/_yang dag par ni ma yin no/_/de'i phyir de la 'bad par bya ba ma yin no/_/du ba mes bskyed mi 'gyur te/_/de phyir
[\[142a.2\]]'bras las rgyu rtogs par/_/mi 'gyur rgyu nyid yin na yang /_/gang las nges par rtogs par 'gyur/_/zhes bya ba la/_gal te rnam par shes pas smra ba dag snang ba thams cad bag chags dang 'brel ba nyid yin/_/de lta na ni du ba mes bskyed pa
[\[142a.3\]]ma yin par 'gyur te/_rang gi bag chags tsam dang 'brel pa'i phyir ro/_/de'i phyir du ba mes ma bskyed pa'i phyir/_'bras bu las rgyu me rtogs par mi 'gyur te/_'on te du bar snang ba snga la mer snang ba 'phyi bas du ba rgyu yin no snyam na/_de lta na ni du ba rgyur
[\[142a.4\]]gyur pa nges par me rtogs par mi 'gyur ro zhe na/_de la lan btab pa/_de la'ang du bar snang ba'i blo/_/bag chags gsal bar sad pa can/_/mer snang ba yi blo nyid ni/_/rtogs 'gyur me ni ma yin no/_/zhes bya ba la/_me du bas rjes su
[\[142a.5\]]dpog pa de la yang du bar snang ba'i blo nyid kyis mer snang ba'i blo nyid rtogs par 'gyur ro/_/ji lta bu zhig ce na/_blo gang la bag chags gsal bar sad pa yod pa de yin no/_/de dag gis ni 'di skad du ston par 'gyur te/_du bar snang ba'i
[\[142a.6\]]blo ni mer snang ba'i shes pa dang 'brel pa yin te/_bag chags de rtogs par byed do/_/me'i bag chags de yang sad pa la mngon du phyogs par gyur nas mer snang ba bskyed pa'i phyir/_mer snang ba'i tshad ma yin no/_/dper na phyi rol gyi me
[\[142a.7\]]dpags na me'i shes pa dang /_me gzhan skyed pa'i phyir/_tshogs pa gcig la rag las pas me thob par 'gyur ba de bzhin du/_du ba dang me'i shes par snang ba dag bag chags gcig la rag las pa yin no/_/don du gnyer ba ni mer
[\[142b\]]
[\[142b.1\]]snang ba nyid yin te/_de bas na phyi rol gyi don med pa la mer snang ba la ltos nas rjes su dpag pa'i tshad ma yin no/_/ma 'ongs pa'i snang ba ji ltar rjes su dpag pa zhes bya zhe na/_de lta bu nyid kyi rjes su dpag pa mthong ba'i phyir ro/_/phyi rol gyi don la ni
[\[142b.2\]]rmi lam gyis ma nges par 'gyur ro/_/zhes bstan te mthong ba nyid med pa'i phyir ro/_/'o na gal te du ba la sogs par snang ba bag chags las skyes pa nyid yin zhing /_de yang rigs mtshungs pa'i bag chags kyi sbrul ba nyid yin te/_de'i phyir
[\[142b.3\]]du bar snang ba las du ba'i bag chags nyid go bar byed kyi/_ji ltar me'i bag chags go bar byed de/_'di ltar ngo bo gang zhig mthong bas byas pa'i bag chags ni ngo bo nyid mthong ba'i rgyur 'gyur gyi/_du bar snang ba las me'i bag chags skyes pa ni ma
[\[142b.4\]]yin no/_/des na ji ltar dus phyis snang ba'i du bar snang ba skyed par 'gyur/_de'i phyir du bar snang ba ni du ba'i bag chags las skyes pa yin gyi/_me'i bag chags dang mer snang ba las ma skyes pas go bar byed pa ma yin no zhe na/_smras pa/_de rung
[\[142b.5\]]bag chags snying po can/_/du bar snang can blo yi ni/_/sems rgyud gsal bar byed pa yin/_/de phyir me las du ba skyes/_/zhes bya ba la/_mer snang ba skye ba de'i rung ba me'i bag chags gang yin pa de ni snying po can te de dang ldan pa nyid do/_/du ba'i
[\[142b.6\]]bag chags can gyi sems kyi rgyud sngon du song ba'i du bar snang ba can gyi blo gsal bar byed pa ste skyed par byed do/_/de'i phyir du ba'i bag chags du bar snang ba'i nye bar len pa'i rgyu yin la/_me'i bag chags ni lhan cig byed pa'i grogs byed pa'o/_/
[\[142b.7\]]ma 'ongs pa'i mer snang ba'i ni mer snang ba nye bar len pa'i rgyu yin la/_du ba'i bag chags ni grogs byed pa yin no/_/de'i phyir tshogs pa gcig la rag lus pas me las du ba skyes so zhes rnam par 'jog pa'i phyir go bar bya ba dang go bar byed par gnas
[\[143a\]]
[\[143a.1\]]pa grub pa yin no/_/de bas na rnam par rig pa tsam nyid rigs so/_/'o na gal te rnam par rig pa tsam yin na slob dpon gyis phyi rol gyi don la shes pa tshul gnyis pa can du ji ste ston te/_rnam par rig par smra bar rigs kyi/_don la brten par mi 'thad do zhe na/_
[\[143a.2\]]smras pa/_mkhas rnams smra ba de dag yod/_/lhan cig nyams su myong ba'i phyir/_/tshul gnyis de ni grub pa yin/_/zhes bya ba la/_rnam par rig par smra ba de dag ni mkhas pa rnams la yod de/_phyi rol gyi don la brten pa ni phyir rol khas blangs nas blo tshul gnyis pa can du brjod par bya'o/_/
[\[143a.3\]]tshul gnyis pa can de yang phyi rol gyi don la grub pa yin te/_lhan cig nyams su myong bar nges pa'i phyir/_lhan cig dmigs pa nges par bshad pa'i phyir ro/_/myong bar nges pa ni tha dad pa dag la mi rung ngo zhes bstan to/_/gal te shes pa rnam pa med pa yin na rtag tu dag pa nyid du 'gyur gyi/_
[\[143a.4\]]gsal ba dang mi gsal ba dang bar ma la sogs pa'i ngo bo nyid du ni ma yin pa las shes pa gsal ba dang mi gsal ba la sogs pa'i bye brag snang ba yang yin no/_/'di ltar/_shes pa dbang po'i byed brag gis/_/gsal dang mi gsal bar ma sogs/_/snang ba tha dad don gcig la/_/
[\[143a.5\]]brten pa ru ni mthong ba yin/_/zhes bya ba la/_dbang por 'gyur ba'i mtshan nyid kyi bye brag gi rgyus shes pa gsal ba dang mi gsal ba la sogs par snang ba tha dad pa 'dzin pa don gcig la mthong ba yin na/_de ji ltar don gcig la shes pa rnam pa du ma can du 'gyur/_'on kyang don nyid
[\[143a.6\]]gsal ba dang mi gsal ba la sogs pa'i bye brag gis sna tshogs pa'i ngo bo nyid can yin gyi/_shes pa'i ma yin no zhe na/_de ni ma yin te/_don las de der snang yin na/_/don tha dad med ngo bo'i phyir/_/de yi don can yid kun gyi/_/ngo bo gcig pa nyid du 'gyur/_/zhes bya ba la/_gal
[\[143a.7\]]te don las skyes pa'i shes pa de snang ba ste don gyi snang ba can yin na de'i tshe yid thams cad de'i don can de yul gcig pa can ngo bo gcig par 'gyur gyi/_gsal ba dang mi gsal ba la sogs pa sna tshogs snang bar ni mi 'gyur ste/_/phyi rol gyi don ngo bo gcig pa'i phyir ro/_/sna tshogs
[\[143b\]]
[\[143b.1\]]kyi rnam pa can ni skyes bu so so la gzhan dang gzhan gyi rnam pa dmigs pa'i phyir rnam par shes pa nyid yin no/_/'o na don gyi rnam pa can gyi shes pa sna tshogs pa'i rnam pa can du ji ltar 'gyur te/_don ngo bo nyid gcig pa'i phyir shes pa yang don gyi rnam pa gcig pa can du 'gyur ro/_/de'i phyir gsal
[\[143b.2\]]ba dang mi gsal ba'i bye brag med par mtshungs pa nyid yin no zhe na/_'dir smras pa/_don la brten nas 'byung 'gyur zhing /_/de yi ngo bo rjes byed pa/_/de ni cha 'ga' zhig gis ni/_/gzhan las kyang ni tha dad 'gyur/_/zhes bya ba la/_don gyi stobs las skyes par gyur ba'i shes pa de don gyi ngo bo nyid
[\[143b.3\]]kyi rjes su byed kyang don gyi rnam pa can ni cha 'ga' zhig dbang po tha dad pa la sogs pa gzhan las kyang gsal ba dang mi gsal ba la sogs pa tha dad par 'gyur ba yin gyi bdag nyid thams cad kyis ni ma yin te/_dper na rab rib can la zla ba gnyis kyi rnam pa snang ba bzhin no/_/'o na gal te 'dra
[\[143b.4\]]ba yin na ji ltar gzhan las tha dad par 'gyur zhe na/_de ni ma yin te/_'di ltar pha la brten nas bu/_/pha de yi ni gzugs dag kyang /_/cha 'ga' zhig gis 'ga' zhig la/_/tha dad pa ni dmigs par 'gyur/_/zhes bya ba la/_pha la brten nas skyes pa'i bu cha 'ga' zhig gis pha'i rnam pa dang 'dra
[\[143b.5\]]bas ma'i rnam pa dang mi mthun pa'i cha 'ga' zhig las pha'i rnam pa can tha dad par dmigs par 'gyur ro/_/de bzhin du don gyi rnam pa can gyi shes pa yang mig la sogs pa'i bye brag las gsal ba dang mi gsal ba la sogs pa'i tha dad pa yod pa yin no/_/'on te dbang po tha dad pas
[\[143b.6\]]byas pa'i shes pa gsal ba dang mi gsal ba la sogs pa tha dad par 'gyur gyi//_sngon po la sogs pa'i ngo bo nyid can ni don gyi chos yin no zhe na/_smras pa/_mar me la sogs dkyil 'khor ni/_/rma bya'i mdongs kyi rnam pa can/_/sngon dang dmar sogs snang ba dag_/mig mi gsal bas
[\[143b.7\]]mthong bar 'gyur/_/zhes bya ba la/_rab rib la sogs pas nyams pa'i mig mi gsal ba'i skyes bus mar me'i rtse mor dkyil 'khor gyi rnam pa sngon po dang dmar por snang ba dag dang //_rma bya'i mdongs kyi rnam pa can mthong bar 'gyur ba de yang shes pa'i ngo bo nyid de/_de bas na dbang po tha
[\[144a\]]
[\[144a.1\]]dad pa las sngon po la sogs pa'i rnam pa can tha dad par 'gyur ba yin no/_/'on te mar me'i dkyil 'khor bden pa'i dngos po snang ba yin gyi/_shes pa'i ngo bo nyid ni ma yin no zhe na/_de lta na ni/_de de phyi rol dngos yin na/_/dbang po gsal ba ci nus med/_/ces bya ba la/_
[\[144a.2\]]mar me la sogs pa'i dkyil 'khor de phyi rol gyi ngo bo nyid yin na/_mig gsal ba gang la yod pa'i skyes bu de la nus pa ci'i phyir med de gang gis na de mi snang ba yin/_'on te gang la rab rib yod pa de nyid kyis mthong gi/_gzhan gyis ni mthong ba ma yin te/_de'i rgyu med pa'i phyir ro zhe na/_'dir smras pa/_yang dag
[\[144a.3\]]mthong can de mthong ba/_/ji ltar dbang po nyams pa yin/_/zhes bya ba la/_yang dag pa ste bden pa'i dngos po mar me'i rtse mo'i dkyil 'khor la sogs pa mthong ba'i dbang bo nyams par ji ltar brjod par bya ste/_bden pa ma yin pa mthong ba ni mig nyams pa zhes brjod pa'i phyir ro/_/gal te yang
[\[144a.4\]]bden pa mthong ba yang dbang po nyams pa nyid du rtogs na de'i tshe bum pa la sogs pa mthong ba'i shes pa yang nyams pa nyid du brtag par bya ste/_'di ltar dbang po'i rang gi ngo bo nyid nyams pa ni don mthong ba ma yin la/_de'i 'bras bu mthong ba las ma nyams par gzhag pa ma yin pa'i phyir ro/_/de'i 'bras
[\[144a.5\]]bu mthong ba ni bden pa'i dngos po yin pa'am nyams pa yin yang rung ste thams cad la mtshungs pa'i phyir/_thams cad kyi mig mi gsal bar 'gyur ro/_/de'i phyir mig nyams pas mthong ba'i shes pa ni yang dag pa mthong ba can ma yin no/_/'on te bden par gyur pa'i dkyil 'khor yang gzhan dag lta
[\[144a.6\]]bur mthong ba'i phyir/_dbang po nyams pa yin no zhe na/_'dir smras pa/_rab rib kyis ni mig sbyangs pas/_/de yi mig dbang gsal 'gyur na/_/mi gzhan gyis ni mthong ba'i don/_/de ni mi gsal ba ci nyes/_/zhes bya ba la/_skyes bu gang la rab rib kyis mig sbyangs pa yod pa'i mar
[\[144a.7\]]me la sogs pa'i dkyil 'khor mthong ba'i mig des skye bo gzhan gyi dbang pos mthong ba'i don bum pa la sogs pa de yang dus phyis mig des ci'i phyir/_mi gsal bar rig pa yin gang gzhan gyis ma mthong bar gyur ba'i dngos po mthong bar de ji ltar gzhan gyis mthong ba'i dngos po mi mthong ba
[\[144b\]]
[\[144b.1\]]gsal bar 'gyur/_gal te mar me la sogs pa la dkyil 'khor du 'khrul pa ma yin na ji ltar mi bden par 'gyur te/_mi bden pa ni don snang bar gyur pa dang 'gal ba'i phyir ro/_/gang gang gi rang bzhin gyis snang ba de ni de'i rang bzhin gyis bden pa ma yin nam/_dper na sngon po bdag
[\[144b.2\]]nyid kyi ngo bo nyid kyis bden pa bzhin no/_/de bzhin du rab rib kyis byas pa'i zla ba gnyis su mthong ba ni nyams su myong bas grub pa yin no/_/'on kyang rab rib la sogs pa'i tshogs kyi rjes su 'gro ba mar me'i dkyil 'khor la sogs pa nyams su myong ba yang ma grub bo zhe na/_/
[\[144b.3\]]de ni bden pa ma yin te/_gang gi phyir/_snang dbang yid la byed pa la/_/gzhan gcig gi nus rtogs par 'gyur/_/de phyir gzhan ni rgyu min zhing /_/rgyu min yul du ci ltar rung /_/zhes bya ba la/_snang ba la sogs pa las gzhan pa sgron ma nyid kyi nus pa gcig dmigs pa yin gyi/_dkyil 'khor ni ma yin
[\[144b.4\]]no/_/de'i phyir dkyil 'khor la sogs pa gzhan ni rgyu ma yin la/_rgyu ma yin pa rang gi shes pa'i yul du ji ltar 'gyur/_'on te snang ba'i phyir yul yin gyi/_rang gi ngo bo nyid kyis ni ma yin no zhe na/_snang bar gyur pa ni shes pa'i ngo bo nyid yin no zhes bstan to/_/'on te dkyil 'khor gyi nus pa rang rig
[\[144b.5\]]pa la yod pas yul yin no zhe na/_gal te de nyid blo rgyu na/_/ci phyir mar me la ltos 'gyur/_/zhes bya ba la/_gal te dkyil 'khor la sogs pa de nyid dkyil 'khor la sogs par snang ba'i blo'i rgyu yin na/_ci'i phyir dkyil 'khor la sogs pa mar me la ltos par 'gyur te/_sgron ma gzhan dang lhan cig shes pa skyed pa'i phyir ro/_/'on
[\[144b.6\]]te dkyil 'khor dang sgron ma gnyis dkyil 'khor du snang ba can gyi shes pa'i rgyu yin no zhe na/_de la smras pa/_mar me tsam gyis blo yod phyir/_gnyis dag kyang rgyur mi 'gyur/_/zhes bya ba la/_mar me tsam nyid la dkyil 'khor gyis phyogs bkab kyang dkyil 'khor gyi blo yod pas dkyil 'khor dang mar me gnyi
[\[144b.7\]]ga rgyu ma yin no/_/'on te de'i tshe dkyil 'khor skyes pa ni snang du rung ba'i phyir de gsal ba'i ngo bo nyid can du 'gyur ro/_/'on te mthong bas de gsal bar byed do zhe na/_de ni ma yin te/_de snang du rung bar skyes bzhin du mthong bas ci zhig bya ste/_dus mtshungs pa can la byed pa med do zhes bstan to/_/
[\[145a\]]
[\[145a.1\]]de'i phyir 'khrul pa'i shes pa ni rnam pa dang bcas par grub pa yin no/_/dper na mar me 'od dang bcas pa de bzhin du mig kyang phyi rol du snang ba'i ngo bo nyid dang bcas pa'o/_/'on te 'od mar me las tha dad pa nyid yin no zhe na/_tha dad pa yin mod kyi 'on kyang 'od de mar mes gsal
[\[145a.2\]]bar byas pa ni ma yin te/_mar me lta bu nyid do/_/de bzhin du 'dir yang gzugs mig gis gsal bar byas pa ma yin pa'i phyir/_mig dang gzugs las tha dad pa'i shes pa rnams ni med de tshad ma med pa'i phyir ro/_/mig dang gzugs de dag nyid rang gi ngo bo rig pas byin gyis brlabs pa shes
[\[145a.3\]]pa yin no/_/de lta bur gyur pa'i shes pa 'dzin pa gzhan du yongs su rtog pa'i phyir/_blo tshul gnyis pa can du grub pa yin no/_/'on te 'khrul ba'i shes pa rnam pa dang bcas par grub tu chug na yang ma 'khrul pa'i shes pa ni rnam pa med pa ste/_de la yang snang bzhin pa'i don yod pa'i phyir ro zhe na/_
[\[145a.4\]]nye ring la sogs khyad par gyis/_/gsal dang mig gsal rung ma yin/_/de snang tha dad las 'gyur na/_/de ni bsgribs sam ma bsgribs na'ang /_/mthong ba'am mi mthong mtshungs par 'gyur/_/zhes bya ba smos te/_gal te don nyid rnam pa dang ldan pa ste/_rnam pa med pa'i shes pa'i gzung
[\[145a.5\]]bar bya ba mdun na gnas par gyur pa yin na/_de rang gi ngo bo nyid kyis snang bar 'gyur pa'i phyir/_nye ba dang ring ba la sogs pa'i bye brag gis shes pa gsal ba dang mi gsal bar snang bar mi rigs na/_gsal ba dang mi gsal ba'i rnam pa can du snang bar yang nyams su myong ba yin pas gsal ba
[\[145a.6\]]dang mi gsal ba'i rnam pa can tha dad pa sngon po la sogs pa gzhan snang ba ni ma yin no/_/de bas na phyi rol gyi sngon po la sogs pa gsal ba dang mi gsal bar gyur pa'i shes pa nyid yin gyi don ni ma yin no/_/'on te don nyid kyi phyir nye ba dang ring ba'i byed brag gis snang ba tha dad pa las gsal ba dang /_
[\[145a.7\]]mi gsal bar snang ba de la yang rtogs pa gnyis te/_snang ba de yang bsgribs pa'am ma bsgribs pa yin/_de la snang ba bsgribs pa ma yin pa de la ring po na gnas pa thams cad don mtshungs par mthong bar 'gyur la/_bsgribs pas ni yang mtshungs par mi mthong bar 'gyur ro/_/'on te snang ba
[\[145b\]]
[\[145b.1\]]tha dad pas don de bsgribs pas rang gi ngo bo mi snang bas ma mthong ba yin zhing /_ma bsgribs na ni rang gi ngo bo snang bas mtshungs par snang ba yin no zhe na/_de lta mod kyi gsal ba dang mi gsal bar snang bar ji ltar 'gyur/_gal te snang ba zhen pa yis/_/de'i cha phra ba 'ga' zhig ni/_/mi
[\[145b.2\]]mthong ba phyir tha dad na/_/zhes bya ba'i/_'on te don ring ba na gnas pa cha phra ba'i yan lag 'ga' zhig yod pa la de snang ba zhan pas ring po na yod pa'i skye bos mi mthong ba de'i phyir/_snang ba dman pas cha phra ba rnams mi mthong ba'i gsal ba dang mi gsal ba tha dad pa yin no zhe na/_/'dir lan btab
[\[145b.3\]]pa/_phyi rol don gcig nyid yin la/_/mthong dang mi mthong cis tha dad/_/rdul cha tha dad du ma nyid/_/gang las mthong mi mthong tha dad/_/ces bya ba la/_phyi rol gyi don yan lag can gcig pa nyid du khas len par byed na/_mthong ba dang mi mthong ba'i bye brag cis byed de ma yin no/_/'on
[\[145b.4\]]te don gcig par ma gyur na de'i tshe rdul phra rab so so ba'i tha dad pa du ma nyid phra ba'i phyir mthong ba nyid du mi 'gyur ro/_/'on te rdul phra rab rnams 'dzin na ni/_'o na gsal bar rdul phra rab kyi ngo bo nyid 'dzin pas snang bar 'gyur na/_ci ste snang ba dang mi snang ba'i rdul phra rab rnams tha dad par 'gyur/_
[\[145b.5\]]gal te snang ba gsal mi gsal/_/tha dad pas blo tha dad na/_/gzhan tha dad pas tha mi dad/_/tha dad snang bar gang gis 'gyur/_/zhes bya ba la/_gal te phyi rol na gnas pa gsal ba dang mi gsal ba tha dad pas gcig pa can gsal ba dang mi gsal bar 'dod na ni/_de'i tshe gzhan gnas pa tha
[\[145b.6\]]dad pas don gzhan tha dad par snang bar ci yis shes te ma yin no/_/sgron ma gsal ba dang mi gsal ba de nyid de ltar snang ba yin no/_/gal te don snang bar gyur pa de'i tshe rang gi ngo bo nyid snang bar gyur na tha dad par snang ba ni ma yin te/_de gcig pa'i phyir ro/_/snang ba de yang cis mi gsal/_/bsgribs
[\[145b.7\]]phyir de 'dir cis mi 'gyur/_/srab pa nyid phyir snang ba la 'ang /_/de yod gzhan la srab pa med/_/ces bya ba la/_gal te ring po na gnas pa'i skyes bu la mi gsal bar 'dzin pa'i rgyus snang ba mi gsal bar brjod na/_de yang snang ba mi gsal bar gang las te ci'i phyir 'gyur zhes dri bar bya'o/_/
[\[146a\]]
[\[146a.1\]]'on te bskal pa'o zhe na/_mi snang bar 'gyur ro/_/'on te bsgribs pas mi gsal ba'o zhe na/_nye na yang gang gis ring ba bzhin du 'gyur zhing snang ba mi gsal bar rdul gyis ci ste mi byed/_'on te yul nye ba la rdul srab pa'i phyir te/_sgrib pa'i rgyu srab pa'i phyir snang ba la
[\[146a.2\]]bsgribs bde bas na nye ba la gsal bar snang ba yin no zhe na/_de lta na 'o na ni ji ltar yul nye ba la sgrib par byed pa'i rdul phra rab pa nyid yin pa de bzhin du snang ba yang srab pa yod pas/_gang ba rdul srab pa de na snang ba srab pa de'i phyir rdul gyis nye ba la bsgrib par 'gyur ro/_/'on te ring ba la ni rdul
[\[146a.3\]]mang po tshogs pas mthug pa'i phyir de la sgrib par byed kyi nye ba la ma yin no zhe na/_de lta na ni gzhan te snang ba la yang srab pa ma yin pa yod pa'i phyir/_ji ltar rdul mang bas mthug pa de bzhin du snang ba yang mthug par 'gyur bas sgrib par byed par mi 'gyur ro/_/gzhan yang /_shin tu nye na snang ba ni/_/
[\[146a.4\]]de ni shin tu gsal bar 'gyur/_/zhes bya ba la/_gal te ring po na snang ba rdul gyis bsgribs pa mi gsal na de'i tshe shin tu nye ba'i dngos po rab tu gsal bar 'gyur te/_de'i phyir khyod kyi lugs kyis mig gis thog shin tu gsal bar mthong bar 'gyur ba las mig dang shin tu nye ba na gnas pa
[\[146a.5\]]mthong ba yang ma yin na gsal ba lta smos kyang ci dgos de'i phyir shes pa nyid kyis gsal ba dang mi gsal bar byed pa yin no/_/gal te de la mthong med la/_/brten nas gzugs gzhan 'byung 'gyur na/_/de de rnams ni phan tshun dag_/bsgrib 'gyur de phyir snang ba nyams/_/zhes bya ba
[\[146a.6\]]ni/_'on te ring ba dang nye ba'i khyad par gyis mi gsal ba dang gsal bar snang ba la mthong ba med pa'i chos dang chos ma yin pa la brten nas gsal ba dang mi gsal ba'i gzugs gzhan kho na 'byung zhing skye bar 'gyur te/_de'i phyir yul gyi chos nyid gsal ba dang mi gsal bar 'gyur gyi/_
[\[146a.7\]]shes pa'i chos ni ma yin no zhe na/_de lta na ni gsal ba dang mi gsal ba la sogs pa'i rnyog pa de rnams don gyi ngo bo nyid kyis skye ba rnams ni phan tshun de gcig la gcig bsgribs par 'gyur te/_de'i phyir snang ba la bsgribs pas gsal ba la sogs pa'i gsal bar byed pa'i snang ba nyams
[\[146b\]]
[\[146b.1\]]pas te/_sgrib par byed pa nyid du 'gyur ro/_/phan tshun sgrib byed pa de'i phyir/_/de la gcig nyid snang 'gyur na/_/de ni cig car bsgribs pa min/_/gcig gi gzugs gsal mi gsal ba/_/mthong 'gyur zhes bya ba la/_gsal ba'am mi gsal ba gang zhig ma bsgribs pa'i ngo bo nyid
[\[146b.2\]]gcig pu de nyid mthong bar 'gyur gyi/_bsgribs pa ni ma yin no/_/de ma bsgribs na ni cig car gsal ba dang /_mi gsal ba'i gzugs gang yang rung ba gcig gis mthong bar 'gyur ro/_/'on te ma mthong bas skyed pa'i gzugs sgrib par byed pa ma yin te/_de'i tshe gsal ba la sogs
[\[146b.3\]]pa'i gzugs de la sgrib pa med pas re res mthong ba na gsal ba dang mi gsal ba'i gzugs mthong bar 'gyur na/_de lta na yang ma yin no/_/de'i phyir don la tshul gnyis med do/_/'on te ma mthong ba las skyes pa'i gzugs gsal ba dang mi gsal ba yod kyang gcig la ma mthong ba ni
[\[146b.4\]]bsgribs pas mi snang ba yin no/_/de nyid smras pa/_ma mthong bas bsgribs na zhes bya ba la/_ma mthong bas bsgribs pas na/_gsal ba dang mi gsal ba'i tshul gnyis mthong bar mi 'gyur ro zhes bya ba tshig lhag ma'o snyam sems na/_de ni rigs pa ma yin te/_'di ltar/_gang gis don dang don
[\[146b.5\]]min med/_/ma mthong de ni ci zhig byed/_/ces bya ba la/_chos dang chos ma yin pa ni sgrib par byed pa ma yin te/_gang gi phyir gsal ba dang mi gsal ba don dang don ma yin pa med pa ste nyams pa de lta bu ni gsal ba dang mi gsal ba la sogs pa'i dngos po mthong bar ci ste byed de ma yin no zhes
[\[146b.6\]]bya ba'i tha tshig go/_/'on te gsal ba dang mi gsal ba'i mthong ba skyed par byed na ni/_de lta na yang las kyi bag chags kyi stobs las gsal ba dang mi gsal ba skye ba'i phyir shes pa nyid yin no/_/nye bar bsdu ba'i phyir/_de phyir don rten skyes gyur ba'i/_/myong ba ji lta'i rgyu bzhin du/_/snang ba tha dad
[\[146b.7\]]'jog par byed/_/lhag ma blong na rig pa dman/_/zhes bya ba la/_rgyu ji lta ba bzhin du nyams su myong ba don la brten nas skyes par 'gyur ba ring ba nye ba tha dad pa dang dbang po tha dad pas gsal ba dang mi gsal bar snang ba tha dad par 'jog par byed pa'i phyir/_nyams su myong ba ni tshul gnyis pa
[\[147a\]]
[\[147a.1\]]can no/_/lhag ma mar me la sogs pa'i bye brag gis gsal ba dang mi gsal bar rtog pa ni blo ngan pa can yin te rig pa dman pa'i phyir ro/_/gzhan yang /_shes pa sgra dang mar me dag_/mngon sum mam ni cig shos kyi/_/skyed byed nyid kyis snga ma yin/_/skad cig rnams
[\[147a.2\]]ni 'jig pa'i phyir/_/shes las med gsal gang gis shes/_/zhes bya ba la/_shes pa dang sgra dang mar me de dag gal te skad cig ma yin pa de'i tshe shes pa la sogs pa skad cig mar gyur pa de rnams mngon sum gyi shes pa'am/_cig shos kyi shes pa skyed par byed pa yin pas shes pa
[\[147a.3\]]skyed pa'i dus na zhig pa'i phyir med pa ni shes pa la gsal bar ji ltar shes te ma yin no/_/'on te shes pa'i dus na gang yod pa'i don de rgyu min yang 'dzin par byed do zhe na/_de la smras pa/_phan 'dogs byed pa ma yin gzhan/_/gsal yin don kun gsal bar 'gyur/_/zhes bya ba la/_shes pa
[\[147a.4\]]dang dus mtshungs pa can du gyur pa shes pa la phan 'dogs par byed pa ma yin pa de ni/_shes pa la phan 'dogs pa byed pa las don gzhan gsal ba yin na ni/_don thams cad gsal bar 'gyur ba'i phyir thams cad mthong bar 'gyur ro/_/gal te de rgyus nges yin na/_/zhes bya ba ni/_don thams
[\[147a.5\]]cad du 'dzin pa ma yin te/_shes pa dang don dag gi rgyu de las gzung ba dang 'dzin pa nges pa yin no/_/de nyid kyi phyir shes pa dang don dag gi ngo bo nyid mig las skyes pa'i shes pa de lta bu gang gis yul nges pa'i gzung ba 'dzin pas gzung ba yang de lta bu nyid de/_gang gis shes pa nges pa'i gzung
[\[147a.6\]]ba yin pa de ni rang gi rgyu las nges pa'i ngo bo nyid can no/_/de'i phyir rang gi rgyu la nges pa'i ngo bo gzung ba yin no zhe na/_de ni ma yin te/_shes la rtogs pa de yang med/_/ces bya ba la/_shes pa dang gzugs la sogs pa la rgyu nges pa can du rtogs kyang de dag 'dzin par rigs pa ni ma yin te/_'di ltar
[\[147a.7\]]rgyu nges pa'i dngos po rnams rang gi ngo bo nyid dam rgyu dang 'bras bu yin grang na/_de la re zhig shes pa dang don dag rang gi ngo bo nyid la rgyu nges pa ni ma yin te/_gang dus mtshungs par snang ba de rang gi ngo bo nyid la rgyur nges pa yin na ni don dang shes pa dag snang du rung ba'i ngo bo nyid du shes par 'gyur ba na/_sngon
[\[147b\]]
[\[147b.1\]]po dang shes pa dag sngon gyi rgyu la ltos nas rang gi ngo bo nyid du snang ba thob par 'gyur gyi/_phan tshun rag las pa ni ma yin pa'i phyir/_phan tshun du gzung ba dang 'dzin pa'i dngos po ma yin te/_dus mtshungs par skye ba'i phyir ro/_/gang la ltos nas shes pa dang don dag gsal ba'i ngo bo nyid du yod pa
[\[147b.2\]]de nyid rang gi rgyu las gzung ba dang 'dzin pa'i 'brel pa can du 'gyur te/_nyams su myong ba'i ngo bo nyid las gzhan pa'i gzung ba dang 'dzin pa yod pa ma yin no/_/don dang shes pa dag nyams su myong ba'i ngo bo nyid kyang rgyu yis byas pa yin pa de bas na gsal ba'i ngo bo nyid rang gi rgyu kho na las
[\[147b.3\]]skyes pa'i phyir gzung ba dang 'dzin pa'i ma yin no/_/'on te rgyu dang 'bras bu la rang gi rgyu nges pa yin na ni/_de lta yang shes pa dang don dag 'bras bu nges par bskyed pas gzung ba dang 'dzin pa'i dngos por ji ltar 'gyur te/_shes pa dang don dag phan 'dogs pa'i dngos por 'gyur gyi/_de tsam gyis
[\[147b.4\]]gzung ba 'dzin pa'i dngos po ma yin no/_/de'i phyir don dang shes pa dag tu dus mtshungs pa sngar gyi rgyu las skyes pa ste/_rang gi ngo bo nyid snang ba can gyi rtogs pa yin no/_/'o na gal te gzung ba dang 'dzin pa'i dngos po ma yin na shes pa don gyi gsal byed du ji ltar 'gyur zhe na/_de tshe med kyang des byas
[\[147b.5\]]pas/_/don snang phyir na shes pa ni/_/de yis gsal bar byed pa brjod/_/ces bya ba smos te/_don de shes pa'i dus su med par 'gyur kyang /_don des shes pa skyed par byas pa'i phyir shes pa don gyi rnam pa snang bas don de gsal ba yin zhes brjod kyi/_don nyid ngo bo nyid kyis nyams su myong ba
[\[147b.6\]]ni ma yin no/_/de bas na de'i rnam pa can gyi shes pa nyid rang rig pa yin no/_/'o na gal te de'i rnam pa can gyi shes pa nyams su myong ba na don snga ma dus mtshungs pa can nyams su myong ba yin zhe na/_lhan cig skyes pa'i don gzhan ni/_/mi phan phyir rnam mi 'jog pas/_/shes
[\[147b.7\]]la rnam pa ma bzhag pa/_/rang dngos gsal bar ji ltar 'gyur/_/zhes bya ba smos te/_skyed par byed pa'i don las gzhan pa'i don ni shes pa don dus mtshungs pa can te/_de phan 'dogs pa ma yin pa'i phyir rnam pa mi 'jog pa ste/_rnam pa can du skyed par mi byed kyi gang gi phyir
[\[148a\]]
[\[148a.1\]]shes pa nyid dang lhan cig nyams su myong ba'i ngo bo nyid du skyes pa yin no/_/bdag nyid kyi rnam pa shes pa la 'jog na ni gsal bar rung gi rnam pa mi 'jog na ni rang gi don gyi rnam pa ji ltar gsal bar 'gyur te ma yin no/_/lkog tu gyur pa'i don gyi bdag nyid rang gi ngo bo
[\[148a.2\]]nyid rang gis ma rtogs kyang de'i rnam pa can du shes pa nyams su myong ba'i phyir gsal bar brjod kyi/_don gyi ngo bo nyid kyis snang na ni rang gi rgyu'i stobs las skyes pa'i don mtshungs pa can gyi shes pa dang 'brel pa ci yang med pa'i phyir 'di ni gzung bar bya ba ma yin no/_/shes pa la sogs
[\[148a.3\]]pa rnams shes pa'i dus na med pas don nyid rig pa ma yin mod kyi/_de'i stobs kyis de'i rnam pa can gyi rtogs pa ste/_gang yang brtan par gnas pa'i rdo rje'i rdo ba la sogs pa'i don shes pa'i dus na yod kyang de'i rang gi ngo bo rig pa yin no zhe na/_rdo rje'i rdo la sogs pa'i don/_/brtan des
[\[148a.4\]]gzhan la ltos med phyir/_/'gro ba kun gyi shes pa ni/_/cig car rang nyid skye bar 'gyur/_/zhes bya ba smos te/_rdo rje'i rdo ba la sogs pa gang yin pa'i brtan pa ste/_rtag pa'i don de yang 'gro ba thams cad kyi shes pa cig car te bdag nyid kyis skye bar 'gyur te/_lhan cig byed pa
[\[148a.5\]]gzhan la rag ma lus pa'i phyir ro/_/dus yun ring por gnas pa la rtag pa zhes brjod do/_/gal te yang don dus yun ring por gnas pa'i ngo bo nyid yin na de'i tshe dang po mthong ba na dus thams cad na gnas pa'i don kun yongs su rdzogs pa ma mthong ba'i phyir rtag pa nyid du mi 'gyur ro/_/de
[\[148a.6\]]nyid kyi tshe yongs su ma rdzogs pa la rtag pa zhes brjod par ni mi rung ngo /_/dus thams cad ma mthong na ni dus ring por rtog pa can ma yin no/_/'on te dus kyi cha rim gyis 'byung ba yin pas rim pa med par ji ltar 'gyur zhe na/_'o na ni dus thams cad la khyab par shes pa ma yin no/_/de bas
[\[148a.7\]]na don gang zhig dus yun ring por gnas pa de kho na bzhin du cig car mthong bar 'gyur ro/_/'o na mig la sogs pa'i rgyu la ltos nas shes pa gzhan dang gzhan du bskyed pas rim pa yin no zhe na/_de la smras pa/_lhan cig byed pas phan 'dogs phyir/_/de dag rim bzhin 'byung bar 'gyur/_/
[\[148b\]]
[\[148b.1\]]skad cig re re'i tha dad brjod/_/'di la skyon ni sngar bzhin no/_/zhes bya ba smos te//_//tshad ma rnam 'grel gyi 'grel pa/_/bam po bcu bdun pa/_mig la sogs pa'i lhan cig byed pas phan 'dogs par byed pa'i phyir shes pa de dag rim pa bzhin du 'byung bar 'gyur te/_
[\[148b.2\]]rdo rje dang rdo ba la sogs pa'i don de dag skad cig ma re re tha dad par brjod par 'gyur ro/_/de ltar na shes pa'i mthong ba'i shes pa rnams kyang rim gyis 'byung bar 'gyur te/_dngos po mthong ba nyid ni shes pa med na med pa'i phyir rang rig par thal bar 'gyur ba'i phyir ro/_/mthong ba nyid ni
[\[148b.3\]]shes pa dang dus mtshungs pa can yin gyi/_snga ma dang phyi ma'i dus dag tu yod pa ma yin pa'i phyir/_shes pa bzhin du skad cig ma so sor don tha dad pa yin no/_/de'i phyir rdo rje dang rdo ba la sogs pa 'di la yang snga ma bzhin du ste mar me la sogs pa bzhin du gsal ba dang bral bas
[\[148b.4\]]skyon dang bcas par 'gyur ro/_/de bas na rgyu dgra la sogs pa rnam pa med pas gsal ba dang bral ba'i phyir shes pa don gyi rnam pa can yin te/_gsal ba gzhan du mi rung ba'i phyir ro/_/slob dpon gyis kyang shes pa rnam pa dang bcas par bstan te/_dran pa yi ni dus phyis kyang /_/
[\[148b.5\]]ma myong ba 'di yod ma yin/_/zhes bya ba gsungs pa la/_shes pa dang dran pa la dus phyis tshul gnyis pa can yod pa ma yin no zhes snyegs te/_gang gi phyir dran pa 'di nyams su myong ba ste tha dad par ma myong na shes par 'thad pa ni ma yin no/_/'on te rig par bya ba dang rig par byed pa'i
[\[148b.6\]]tshul gyis blo tshul gnyis pa can yin gyi/_rnam pas ma yin no zhes bya ba ni gzhung gi don yin no zhe na/_de ni ma yin te/_gang gi phyir rnam par shes pa tshul gnyis pa can ni rang snang ba dang yul snang bas yin no zhes skabs der gsungs so/_/gzhan yang yul du snang ba nyid nan tan du
[\[148b.7\]]bsgrubs te/_de la log par rtogs pa mang ba'i phyir ro/_/de'i phyir/_de yi bdag nyid myong ba la/_/brtsad pa 'ga' yang yod ma yin/_/de don ngo bo nyid ma grub/_/de yang dran pa las grub 'gyur/_/zhes bya ba smos te/_de'i bdag nyid myong ba ste nyams su myong ba'i bdag nyid la rgol ba 'ba'
[\[149a\]]
[\[149a.1\]]zhig gis kyang brtsad pa yod pa ma yin te/_'di ltar gal te rang rig pa ma grub na yang rtogs pa'i ngo bo nyid shes pa yin no zhes legs par rab tu grub pa ma yin nam/_nyams su myong ba de don gyi rnam pa can du ma grub pas de'i rnam pa can de yang tha dad par dran pa las grub
[\[149a.2\]]par 'gyur ro/_/'on te shes pa rnam pa med pa yin na yang tha dad pa can gyi dran pa dang ldan pa yin te/_yul tha dad pa'i phyir ro zhe na/_rang gi yul gyi ma phye na/_/tha dad par 'di myong ba yin/_/de lta yin gyi de ltar min/_/des tha dad pa can mi 'gyur/_/zhes bya ba la/_rang gi spyod yul gzugs la sogs pas
[\[149a.3\]]ma phye na shes pa 'di ni shes pa gzhan las tha dad par myong ba ma yin te/_don gyis byas pa'i rnam pa med pas/_de nyid de sngon por snang gi de ltar ser por snang ba ni ma yin pa'i phyir/_dran pa de tha dad pa dang ldan par mi 'gyur ro/_/'on te mig la sogs pa'i tshogs pa tha dad pas rig pa tha dad par gdon mi za
[\[149a.4\]]bar 'gyur te/_dper na don rnam pa tha dad pa bzhin no zhe na/_nyams su myong ba tsam gyis ni/_/tha dad 'byed byed gang yang med/_/gsal med tha dad can la blo/_/mtshe ma sogs bzhin tha dad min/_/zhes bya ba smos te/_bye brag med pa'i rig pa rnams su myong ba tsam gyis rgyu tha dad pas bskyed pa'i bdag nyid can
[\[149a.5\]]dran pa tha dad pa'i rgyus 'byed par byed pa'i khyad par gang yang yod pa ma yin te/_gsal ba tha dad pa med pa'i phyir ro/_/mi gsal ba tha dad kyang rig pa'i ngo bo tha dad pa dang ldan pa'i dran par mi 'gyur te/_dper na mtshe ma la sogs pa la dran pa tha dad pa med pa bzhin no/_/'on te der yul dag kyang dran pa nyid de
[\[149a.6\]]shes pa dang mi 'khrul ba'i phyir ro/_/des na don tha dad pas shes pa tha mi dad pa yang tha dad par rig par 'gyur te/_gang gi tshe mtshe ma la sogs pa yang tha dad pa'i dbyug pa la sogs pa dang ldan pa de'i tshe tha dad par rtogs pa yod par 'gyur ro zhe na/_de ni ma yin no/_/gang gi phyir don gyi rnam pa can du gyur
[\[149a.7\]]pa'i shes pa don dran par rig pa ma yin te/_'di ltar don mi snang bar 'gyur ba'i rnam pa dran pa yin te de med pa'i phyir ro/_/'on te da ltar byung ba nyid dran pa'i yul gyi rnam pa yin no zhe na/_'o na ni dran par ma gyur te/_sngon gyi dngos po dran pa la dran pa zhes brjod pa'i phyir ro/_/'on te dran pa'i ngo bo nyid kyi rnam pa ni
[\[149b\]]
[\[149b.1\]]dran pa nyid yin no zhe na/_de lta na ni mthong ba nyid kyang yul gyi rnam pa can du 'gyur te/_'di ltar mthong ba'i de'i rnam pa can du skyes pa la don gyi rnam pa can yin no zhes bya bar rigs so/_/'di ltar gal te don las dran pa skye na ni/_dngos po bskal par gyur kyang thams cad la dran pa 'byung bar 'gyur te/_de las
[\[149b.2\]]kyang skye ba'i phyir ro/_/'on te nyams su myong ba'i don la dran pa skye'o zhe na/_de lta na 'o na ni dran pa nyams su myong ba nyid las skye bar 'gyur te/_don med par gyur pas kyang nyams su myong ba las yul med par dran pa skye ba'i phyir/_shes pa rnam pa bcas par grub pa yin zhing /_dran pa las rang rig par
[\[149b.3\]]yang grub pa yin no zhes bya bar snyegs so/_/rnam 'grel mdzad pas de bstan pa'i phyir/_tshul gnyis sgrub par byed pas kyang /_/phal cher rang rig sgrub pa yin/_/rang gi ngo bor gyur snang ba/_/de tshe myong ba mthong phyir ro/_/zhes bya ba smos te/_tshul gnyis sgrub par byed pa tha dad pa dran pa la sogs
[\[149b.4\]]pas ni/_phal cher rang rig pa grub par nges pa yin no/_/'o na tshul gnyis sgrub par byed pa thams cad kyi rang rig pa grub pa yin na/_de ci'i phyir phal cher zhes brjod ce na/_de ni bden pa ma yin te/_dngos su tshul/_gnyis grub par byed pas/_tshul gnyis nyid grub la/_rang rig par grub pa ni
[\[149b.5\]]zhar la 'ongs pa yin no/_/'o na ji ltar tshul gnyis pa can du grub pa'i shugs kyis rang rig pa grub par 'gyur zhe na/_shes pa'i ngo bo nyid du gyur pa'i sngon po la sogs par snang ba de'i tshe myong ba mthong ba'i phyir shes pa rang rig par grub pa yin no/_/'o na gal te sngon po la sogs pa rang rig pa nyid yin
[\[149b.6\]]na ni/_ji ltar nga'i sngon po la sogs pa yin no snyam du shes par mi 'gyur te/_dper na nga bde ba'o zhes bya ba ltar ma yin zhe na/_nga dkar po'o/_/nga ni sngo bsangs so snyam du rtog pa ma yin nam/_khyod kyi lugs kyis lus kyi gzugs la sogs pa rang rig pa ni ma yin no/_/nga ni sngon po snyam pa'i rtog pa
[\[149b.7\]]ni ma mthong ba'i phyir gzung bar bya ba nyid ma yin nam zhe na/_de ni ma yin te/_nga'o snyam pa'i rtog pa ni lus la dkar po la sogs pa'i gzung ba dang 'dzin par snang ba nyid yin pa'i phyir te/_nga'o snyam pa'i shes pa gzung ba'i rgyu can nyid ma yin zhing /_'dzin pa dang 'gal ba can yang ma yin no/_/'o na
[\[150a\]]
[\[150a.1\]]gal te nga'o snyam pa'i shes pa lus la sogs pa'i gzugs la sogs pa la rang rig pa las skyes na ni/_de bzhin du rtsig pa la sogs pa la yang rang rig pa las nga'i rtsig pa'o snyam pa'i rtog pa skye bar gyur pa zhig na/_rtsig pa la sogs pa la de ltar ni mi 'gyur ro/_/de
[\[150a.2\]]bas na rtsig pa la sogs pa la rang rig pa nyid med do zhe na/_'di la smras pa/_ji ltar shes pas gzhan gzung bar bya ba yin yang rtsig pa la sogs pa la nga'o snyam pa ma yin gyi/_'on kyang lus kho na la nga'o snyam du sems so/_/de bzhin du rang rig par mtshungs kyang rtsig pa la sogs pa la bdag
[\[150a.3\]]tu 'dzin pa ni ma yin gyi/_'on kyang lus kho na la yin no/_/'on te lus la nga'o snyam du rtog pa ni nye bar brtags pa ste/_bdag lus can ma yin pa'i phyir ro zhe na ma yin te/_bdag de yongs su mi gcod pa'i phyir te/_nga'o snyam pa'i shes pa ni lus nyid rig pa la sogs pa dang ldan par rtag tu
[\[150a.4\]]snang gi_/ma 'khrul pa'i rtog pas shes par gyur pa la nye bar btags pa zhes ni mi bya'o zhes brjod do/_/gzhan yang lus la sogs pa ma gtogs pa'i 'dzin pa ma yin te/_'on kyang gzung ba'i ngo bo nyid can mig la sogs par 'dod pa yin no/_/'on te bde ba la sogs pas sngon po la
[\[150a.5\]]sogs pa rig pa ma yin pa'i phyir rang rig pa nyid yin no/_/bdag tu rtog pa'i rgyu ni brtan pa dang 'brel ba ste/_brtan pa dang 'brel pa ni lus nyid kyis yin gyi/_rtsig pa la sogs pa la bdag tu rtog pa ni ma yin no/_/gzhan yang nga'o snyam pa'i shes pa ni bdag la dmigs pa'i
[\[150a.6\]]shes pa gzhan kho na ste/_'di yin no snyam du mdun na gnas pa'i dngos po la 'jug pa'i shes pa yang gzhan yin no/_/de ji ltar phan tshun du gzung ba dang 'dzin pa'i dngos por shes par 'gyur/_de'i phyir rang gi ngo bo nyid kyis nyams su myong bas rang rig pa'o zhes bya ba 'di gnas so/_/'o na gal te
[\[150a.7\]]gzugs la sogs pa ma rtogs pa'i blo med pa de lta na yang rang rig pa ma yin te gzugs la sogs pa'i blo la de'i rnam pa can gyi tha dad pa'i phyis rig pa'i phyir ro zhe na/_smras pa/_de'i dngos can gyi blo yis ni/_/shes pa 'gags pa ji ltar myong /_/des rang ngo bo myong med phyir/_/nyams myong ma lus
[\[150b\]]
[\[150b.1\]]'chad par 'gyur/_/zhes bya ba la/_dus phyis 'byung ba'i blos blo snga ma'i rang bzhin nam/_rnam pa med par don gyis go ba la sogs pa'i ngo bos/_shes pas shes pa 'dzin pa na/_shes pa snga ma 'gags pa de ni skad cig ma ste/_blo gzhan gyi dus na med par khas len pa'i phyir nyams su myong bar ji ltar
[\[150b.2\]]'gyur te ma yin no/_/blo phyi ma de bdag gi ngo bo myong bar mi 'gyur zhing /_sngar gyi shes pa'i rang gi ngo bo rig pa med par 'gyur ba'i phyir/_nyams su myong ba ma lus pa ldog par 'gyur ro/_/gzhan yang /_don du snang ba dang ldan pa/_/shes te phyi rol mngon phyogs dang /_/blo la 'dzin par byed pa'i blo/_/rtag tu
[\[150b.3\]]bdag la nang mngon phyogs/_/zhes bya ba ni/_don snang ba dang ldan pa'i shes pa yul la 'jug par 'gyur ba ni phyi rol du mngon du phyogs par snang ba can te/_shes pa tha dad pas rig pa phyi rol pa ma yin pa'i dngos por shes par nus pa ma yin pa'i phyir ro/_/de bzhin du blo la 'dzin par byed pa'i blo yang phyi
[\[150b.4\]]rol du phyogs pa'i snang ba can du 'gyur na/_gang gi phyir nyams su myong ba'i blo la 'dzin par byed pa'i blo rig pa gang yin pa'i blo de ni/_rtag tu nang du bltas pas rtag tu nang nyid yin pas bdag nyid rtogs par byas par snang ba yin no/_/de'i phyir sems can thams cad kyi blo rig pa yin no/_/'on
[\[150b.5\]]te rang gi yin pas blo nang du bltas te snang ba yin la/_gzugs la sogs pa de dag phyi rol pa yin pas nang du bltas te snang ba ma yin no zhe na/_de lta na dran pas gang gi tshe bdag gi blo 'dzin na de'i tshe phyi rol du snang ba can du mi 'gyur ro/_/'on te blo dran bzhin pa dus kyi bye brag gis dran pa las tha dad pas phyi rol
[\[150b.6\]]du snang ngo zhe na/_'o na ni shes pa tha dad pa'i gzung ba'i blo rang gi ngo bo tha dad pas tha dad par snang ba nyid de/_bdag gis nyams su myong ba las tha dad pa'i blo gsal ba ma yin no/_/de nyid kyi phyir nang du nyams su myong bar gyur pa'i blo ni rang rig pa'i ngo bo kho na yin no/_/gzhan yang /_gang zhig gang gi yul du snang /_/de des
[\[150b.7\]]myong ba min thob 'gyur/_/zhes bya ba la/_shes pa gang zhig dang 'brel pa can gyi yul du snang ba gang yin pa'i yul de ni/_shes pa des myong ba ma yin no zhes bya ba 'thob par 'gyur te/_rang gi ngo bo nyid du gyur pa'i don snang ba nyams su ma myong ba'i phyir ro/_/rang rig pa yin na ni yul gyi rnam pa nyams su myong na don
[\[151a\]]
[\[151a.1\]]myong ngo zhes brjod par rigs so/_/gal te de 'dra las myong ba/_/gzhan yod ces ni 'dod ce na/_/zhes bya ba ni/_'on te yul dang 'dra ba las myong ba gzhan gang zhig yod de/_med pa kho na'o/_/de'i phyir don dang 'dra ba nyid la gzugs la sogs pa myong ba'o zhes brjod do zhe na/_
[\[151a.2\]]gal te de lta bur gyur na ni/_'dra bas thams cad phan tshun dag_/myong ba nyid du thob par 'gyur/_/zhes bya ba la/_don rnams la 'dra ba yod pas don de dag phan tshun myong bar 'gyur ro/_/'on te don yin pa'i phyir 'dra ba yod kyang don la ni don gzhan gyis rig par 'gyur ba'i thal ba med do zhe na/_'dir
[\[151a.3\]]don zhes bya ba 'di ci zhig yin/_blo ma yin pa'o zhe na/_blo nyid kyang don nyid kyis grub pa ma yin nam/_de ma grub par yang gnyi ga la grub pa yin no/_/de bas na rang rig pa nyid la blo nyid ces bya ba 'di rigs so/_/de 'dra'i blo de myong zhe na/_/zhes bya ba ni/_de ni 'dod mod kyang /_'dra ba tsam gyi don nyams su myong
[\[151a.4\]]ba ma yin te/_'o na ci zhe na/_blo don gyi dran pa can ni don rnams rig pa'o/_/de'i phyir blo la gnas pa'i 'dra bas don myong ba yin gyi/_blo tsam mam 'dra ba tsam gyis ni ma yin no/_/blo tsam myong ba yin na rig pa nyid du 'gyur gyi/_don rig par mi 'gyur ro/_/'dra ba tsam gyis myong ba yin na don rnams kyang phan
[\[151a.5\]]tshun rig par 'gyur ro zhe na/_da ni rig pa 'dra bdag nyid/_/ces bya ba la/_da ni blo la gnas pa'i 'dra ba khas len na/_don rnams 'dra bas rig par mi 'gyur gyi/_'on kyang shes par rang rig pa'i rang bzhin gyis don myong ba yin no/_/de lta ma yin na don dang shes pa dag bye brag med par 'gyur ro/_/'dzin pa yin pa'i
[\[151a.6\]]phyir shes pa don las tha dad pa'o zhe na/_ma yin te de nyid 'dzin par byed pa ste gzugs la sogs pa yang 'dra bas 'dzin par byed pa yod pa'i phyir ro/_/'on ste gzugs la sogs pa dag 'dzin par byed pa ma yin na ni/_/'o na 'dzin par byed pa grub na ni 'ga' zhig 'dzin pa ma yin par grub pa ma yin nam/_/'dzin
[\[151a.7\]]par byed pa de nyid da dung brtan pa grub pa ma yin no/_/de bas na rang rig pa nyid khyad par yin no/_/'on te blo'i nyams su myong ba ni 'dra ba'i rgyu can te/_nyams su myong ba'i phyir don nyams su myong ba bzhin no zhe na de ni ma yin te/_gang gi phyir/_nyams su myong ba de rang nyid/_/de de 'dra ba'i rgyu can min/_/
[\[151b\]]
[\[151b.1\]]bya ba las kyi rnam gzhag gi/_/de ni 'jig rten na rgyur 'gyur/_/zhes bya ba la/_blo de rang nyid kyis nyams su myong ba ste 'on kyang 'dra ba'i rgyu can ni ma yin no/_/gang la rgyu 'dra ba yod pa ma yin pa zhes bya ba'i tha tshig go/_/shes pa'i rang gi ngo bo nyams su myong ba khong du chud bzhin du shes pa la gnas pa'i
[\[151b.2\]]'dra bas ci zhig bya/_/'o na gal te blo rang nyid nyams su myong ba yin na/_'dra bas ci zhig bya zhe na/_'dir smras pa/_rtogs pa'i bya ba'i las ni sngon po la sogs pa ste/_rnam par gzhag pa 'di ni sngon por rtogs pa yin gyi/_ser po ni ma yin no snyam du nges pa yin no/_/des na 'dra ba de ni 'jig rten na/_/rgyur
[\[151b.3\]]'gyur ba yin no/_/don nyams su myong ba nyid kyis 'jig rten na bya ba las kyi rnam par gzhag pa yin gyi 'dra bas ni ma yin no zhe na/_ngo bo nyid gyur de rang bzhin/_/myong ba'i sgro 'dogs 'khrul ba las/_/sngo sogs myong bar grags pa ste/_/gzhan gyis bdag nyid myong bas min/_/zhes bya ba la/_shes pa'i
[\[151b.4\]]ngo bo nyid du gyur pa de sngon po la sogs pa'i ngo bo nyid de dang /_rig pa de'i 'dir phyi rol du sgro 'dogs pa'i 'khrul pa de las sngon po la sogs pa'i don nyams su myong bar grags pa de brjod pa yin gyi/_sngon po rnam pa can gyi shes pa las phyi rol pa nyams su myong ba las ni ma yin no/_/de'i phyir don dam par
[\[151b.5\]]na rang rig pa nyid yin gyi/_/don myong ba ni ma yin no/_/sngo sogs blo yi dngos yin na/_/phyi rol don la tshad ma gang /_/sngo sogs blo yi dngos min na/_/de des myong bar ji ltar 'gyur/_/zhes bya ba la/_gal te shes pa nyid sngon po'i rnam pa can te bdag nyid gsal ba yin na/_de'i tshe phyi rol gyi don la tshad ma ci
[\[151b.6\]]zhig yod de/_/phyi rol pa la mngon sum 'jug pa ma yin te/_de'i bdag nyid sngon po'i rnam pa can du nyams su myong ba'i phyir dang /_shes pa la gnas pa'i dngos po'i rnam pa las sngon po gzhan snang ba ma yin te/_sngon po rnam pa can gnyis myong ba med pa'i phyir ro/_/blo sngon po la sogs pa'i ngo bo nyid
[\[151b.7\]]ma yin na ni/_/sngon po'i rnam pa don gyi ngo bo nyid du 'gyur te/_don gyi rnam pa de myong ba de gang gis myong /_shes pa gzhan gyis myong zhe na/_shes pa de rig pa yin nam ma yin/_/gal te rig pa yin na ji ltar don myong bar 'gyur/_/rang gi ngo bo nyid kyis shes pa ma yin pa myong bar 'dod pas don nyams su
[\[152a\]]
[\[152a.1\]]myong bar shes pa ma yin no/_/'on te shes pa gzhan gyis rig pa yin no zhe na/_de lta na ni dus mtshungs pa'am dus tha dad par shes pa rang rig par gyur pa don mthong ba ji ltar 'gyur te/_de nyid rig par 'gyur bas/_phan tshun gzung ba dang 'dzin pa'i dngos por 'gyur la/
[\[152a.2\]]lkog tu gyur pa'i dngos po la ni/_de'i rnam pa can gyi shes pa nyams su myong bas btags pa yin no/_/'o na/_gal te myong ba'i bdag nyid ni/_/'dra ba'i rgyu can ma yin na/_/de ni rang nyid kyis grub pas/_/'di la don gyis ci zhig 'jog_/ces bya ba la/_gal te shes pa sngon po'i ngo bo nyid yin pas rig
[\[152a.3\]]pa'i bdag nyid du rang nyid kyis grub kyi/_don dang 'dra ba'i rgyu can ni ma yin no/_/de ltar na don gyis ci zhig phan te/_don dang 'dra bas don rig pa'o zhes ji ltar rnam par gzhag ces bya ba'i tha tshig go/_/gang gis shes par 'gyur ba ni don nyams su myong ba la 'jug pa ni ma yin no/_/
[\[152a.4\]]'on kyang gal te don myong ba ni 'dra ba'i rgyu can no zhe na/_de'i skyon chen por 'gyur ro zhes bstan pa'i phyir/_shes pa nyid min thal 'gyur phyir/_/bdag nyid kun gyis mtshungs ma yin/_/cha 'ga' zhig gis mtshungs na ni/_/thams cad thams cad kyis myong 'gyur/_/zhes bya ba smos te/_shes pa dang don 'dra ba ni
[\[152a.5\]]bdag nyid thams cad kyis yin nam/_phyogs 'ga' yis yin grang na/_de la re zhig bdag nyid kyis mtshungs pa ni ma yin te/_mi [(]shas [,]shes [)]pa nyid du thal bar 'gyur ba'i phyir ro/_/ji ltar don bems po'i ngo bo nyid yin pa de bzhin du shes par yang 'gyur te/_/bye brag thams cad dang bral ba'i phyir
[\[152a.6\]]ro/_/'on te rtog pa'i ngo bo nyid kyis shes pa lhag pa yin no zhe na/_de lta na ni bdag nyid thams cad kyis mtshungs pa ma yin no/_/'on te cha 'ga' zhig gis mtshungs so zhe na/_de'i tshe shes pa thams cad don thams cad kyis rig par byed par 'gyur ro/_/de'i phyir dngos po nyid la sogs
[\[152a.7\]]pa'i cha yis don thams cad kyi thun mong yin pa'i phyir ro/_/'on te gang las skyes pa dang de'i rnam pa can ni sngon po la sogs pa'i cha 'ga' zhig gis yin/_/shes pa don thams cad las skyes pa ni ma yin no/_/de bas na thams cad thams cad kyi rig par byed pa ma yin no zhe na/_ji ltar sngo
[\[152b\]]
[\[152b.1\]]sogs ngo bo'i phyir/_/sngo sogs nyams su myong bar 'dod/_/de ltar nyams myong ngo bo'i phyir/_/de yang nyams su myong bar 'gyur/_/zhes bya ba smos te/_ji ltar shes pa sngon po la sogs pa'i rnam pa can yin pa'i phyir dang /_de las skyes pa'i phyir sngon po la sogs pa nyams su myong ba de de bzhin
[\[152b.2\]]du rtogs pa'i ngo bo nyid kyis sngar nyams su myong ba'i rnam pa can shes pa phyi ma yin pas shes pa snga ma de shes pa phyi mas nyams su myong bar 'gyur ro/_/nyams su myong ba'i myong ba de/_/don bzhin rnam par nges pa med/_/de phyir skyon med ce na yang /_/zhes bya ba ni/_'on te nyams su myong ba myong ba'o zhes
[\[152b.3\]]'jig rten na nges pa med de/_de ltar na don nyams su myong bar nges pa bzhin du ma yin no/_/de'i phyir nges pa med pa'i phyir nyams su myong ba ni myong bar 'gyur ro zhes bya ba ni skyon yod pa ma yin no zhe na/_lan btab pa/_don la'ang de ni rtag tu med/_/yod pa nyid kyis rgyu yod pa/_/ci phyir nyams su myong ba med/_/
[\[152b.4\]]ces bya ba yin te/_nges pa 'di ni don la yang rtag tu yod pa ma yin te/_'ga' zhig tu 'khrul pa dang rigs mi mthun pa'i rtogs pas nges pa mi skye ba'i phyir don nyams su myong bar yang mi 'gyur ro/_/de'i phyir lhan cig byed pa tshang bas gal te mtshungs pa de ma thag pa'i rkyen la nges pa med kyang nyams su
[\[152b.5\]]myong ba nges pa med pa ni ma yin no/_/yang na sngar gyi nyams su myong ba la nges pa yod pa'i rgyus don bzhin du ci'i phyir nges pa med pa yin/_lhan cig byed pa ma tshang bas so zhe na/_'o na ni nges pa las nyams su myong ba rnam par gzhag ste/_mthong ba yod kyang nges pa med pa'i phyir ro/_/de'i rnam pa can gyis
[\[152b.6\]]kyang nyams su myong ba rnam par gzhag pa bkag pa yin te/_gzhan yang dkar po sogs snang ba/_/skyes bus nyams myong gsal ba ni/_/dkar sogs mngon par gsal ba can/_/gang yin 'di ni snang bar 'gyur/_/de ni dkar sogs gsal ba las/_/gzhan nam 'on te rang dngos yin/_/zhes bya ba
[\[152b.7\]]la/_gzhan yang gal te shes pa lkog tu gyur pa yin na/_de'i tshe don mthong ba ni don tsam kho na ma yin no/_/de ni don tsam las tha dad pas bskyed pa yin te/_don mthong ba de yang snang ba yin no/_/gal te mthong ba de snang ba ma yin na/_don gyi ngo bo nyid kho nar 'gyur ro/_/de bas na snang bar gyur pa de
[\[153a\]]
[\[153a.1\]]yis bskyed pa yin no/_/gang yang dkar po la sogs pa de mngon par gsal ba'i ngo bo nyid yongs su gsal bar myong ba dkar po la sogs pa la mthong bar gyur na skyes bus so sor nges par snang ba 'gyur ro/_/nyams su myong ba de dkar po la sogs pa mngon par
[\[153a.2\]]gsal ba las tha dad pa'i ngo bo nyid yin nam/_'on te dkar po la sogs pa mngon par gsal ba'i bdag nyid kyi ngo bo yin grang na/_de la gal te dkar po la sogs pa'i mngon par gsal ba las tha dad pa'i ngo bo nyams su myong ba yin na ni/_/gzhan dngos yin na gsal ba rnams/_/mi
[\[153a.3\]]gsal na cis dkar po gsal/_/zhes bya ba la/_gsal bar snang ba gzhan gyi ngo bo nyid yin na/_dkar bo la sogs pa'i mngon par gsal ba rnams mi gsal bar gyur pas dkar por rig pa gsal bar ji ltar 'gyur te ma yin no/_/mi gsal bas ni 'ga' yang gsal bar byed pa ma yin
[\[153a.4\]]no/_/de'i phyir gang de gsal ba'i ngo bo nyid nyams su myong ba de nyid blo rang rig pa yin no/_/gzhan ni lkog tu gyur pa de mig la sogs pa lta bu'i blo yin na/_mig la sogs pa ma gtogs pa'i blo ni tshad mas grub pa ma yin te/_mig la sogs pa tsam gyis don mthong bar grub pa'i phyir ro/_/'on te
[\[153a.5\]]blo lkog tu 'gyur pa nyid mig la sogs pa las skyes pas mngon par gsal lo zhe na/_blo de nyid skye ru chug na yang ji ltar don gsal bar 'gyur te/_gzhan skyes pas gzhan rtogs par mi 'gyur ba ma yin nam/_ha cang thal ches pa'i phyir ro/_/'on te don la blo skyes pa de'i phyir don rig
[\[153a.6\]]pa'o zhe na/_don gyi blo zhes bya ba 'di la 'brel pa ci zhig yod/_blos don mthong ba'i phyir ro zhe na mthong ba mi 'dod pa ma yin nam/_ji ltar mthong ba zhes bya bar shes/_'on te don gyi snang du rung ba nyid yin no zhe na/_snang du rung ba zhes bya ba 'di ci zhig yin/_don tsam yin nam/_'on te gzhan
[\[153a.7\]]zhig yin grang na/_gal te don tsam snang du rung ba yin na gtan du de ltar 'gyur ro/_/'on te snang du rung ba gzhan zhig yin na ni/_de'i tshe 'dir yang gzhan gyis shes par 'gyur zhing /_de las kyang gzhan zhig snang du rung bas de bzhin du snang du rung ba de shes par 'gyur la/_de las kyang snang
[\[153b\]]
[\[153b.1\]]du rung ba gzhan yin pa'i phyir/_thug pa med par 'gyur ro/_/'on te gsal ba myong ba yin no zhe na/_de ni ma yin te/_gang gi phyir/_/shes pa gsal yin te gsal min/_/de phyir 'gro kun gsal mi 'gyur/_/zhes bya ba la/_shes pa las gzhan pa'i don gsal ba ma yin gyi/_'on
[\[153b.2\]]kyang shes pa gsal ba ni shes pa'i ngo bo nyid yin no/_/de yang mngon sum ma yin pa'i phyir/_'gro ba ma lus pa gsal bar mi 'gyur ro/_/'on te gsal ba don gyi ngo bo nyid yin na ni/_don thams cad gsal bar 'gyur ro/_/'on te don la rang tha dad pa'i khyad par yod pas gsal
[\[153b.3\]]ba yin no zhe na/_de'i tshe shes pa gzhan don med par 'gyur ro/_/'on te rang gi ngo bo nyid kyis gsal ba ma yin gyi/_/gsal ba gzhan gyis gsal bar bya ba yin no zhe na/_de lta na ni/_gsal ba gsal gzhan gyis gsal na/_/thug pa med par thal phyir ro/_/zhes bya ba la/_gsal ba
[\[153b.4\]]gzhan gyis snga nas mi gsal bar byed na/_gsal ba gzhan de yang gsal bar byed pa gzhan gyis shes pa'i phyir thug pa med par thal bar 'gyur ro/_/de bas na gsal ba ni rang rig pa'i ngo bo nyid de/_gzhan du na 'di ni gsal ba zhes bya bar rtogs par mi 'gyur ro/_/gang gi phyir/_
[\[153b.5\]]mthong dang 'brel ba shes med can/_/de tshe ji ltar khyad par 'gyur/_/gang phyir gnyis las gcig rtogs nas/_/gnyis pa mthong ba yod ma yin/_/zhes bya ba la/_don gang la mthong ba dang lhan cig 'brel pa shes pa med pa yod pa de ni mthong ba de yis don mthong ba'o zhes shes pas
[\[153b.6\]]khyad par du byed par ji ltar 'gyur te/_mthong ba nyid rtogs pa ma yin na des khyad par du byas pa'i don 'dzin pa med par rig pa'i phyir ro/_/'o na ba lang zhes bya ba ci ba lang nyid mthong ba'i khyad par las rtogs pa ma yin nam/_de bzhin du mthong ba rtogs pa med kyang nges par 'gyur ba'i phyir ro
[\[153b.7\]]zhe na/_gnyis ni 'dres pa dag mthong na/_/mthong ba zhes ni nges par 'gyur/_/zhes bya ba smos te/_yul dang shes pa gnyis 'brel pa dag mthong na ni mthong zhes nges par 'gyur ro/_/des ni 'di skad du ston par 'gyur te/_ba lang ni ba lang ma yin pa las log pa'i ngo bo nyid de rang gi mtshan
[\[154a\]]
[\[154a.1\]]nyid las tha mi dad pa nyid do/_/khyed kyis mthong ba ni ma mthong ba las log pa'i ngo bo nyid du khas mi len te/_de lta na don la rang rig par thal bar 'gyur ba'i phyir ro/_/de'i phyir mthong ba ni gsal ba yin la/_de yang mi shes pa yin na/_ji ltar don khyad par du byed par
[\[154a.2\]]'gyur/_dbyug pa rtogs par ma gyur na/_skyes bu dbyug pa can du gcod pa ni ma yin no/_/gal te gang gis 'dra ba mthong /_/sems gzhan gyis ni mthong gyur pa/_/de la mthong ba zhes bya na/_/zhes bya ba ni/_'on te sngon po dang mthong ba dag 'brel par mthong na mthong ba'o zhes bya
[\[154a.3\]]bar nges pa ma yin gyi/_'on kyang sngon po la sogs pa'i don gyi ngo bo nyid gang zhig mthong ba don gyi gzugs brnyan 'phos pa can sems gzhan gyis mthong bar 'gyur ba'i don de la mthong ba zhes brjod cing zhen pa yin na/_de la lan btab pa'i phyir/_'di 'dra rang rig grub pa yin/_/
[\[154a.4\]]zhes bya ba smos te don 'dzin pa'i shes pa 'di'i bdag nyid la don gyis gzhag pa'i 'dra ba do snang ngam mi snang zhes bya ba'i phyogs gnyis su brtag grang na/_gal te snang na ni/_de lta na rang rig pa grub par 'gyur te/_'di ltar de dang 'dra ba shes pa'i bdag nyid do/_/de rig par gyur na de'i
[\[154a.5\]]bdag nyid kyang rig par 'gyur ba'i phyir rang rig pa grub pa yin no/_/'on te rang dngos mi rig na/_/ji ltar gzhan gyi ngo bo ni/_/ces bya ba la/_'on te shes pa bdag nyid kyi ngo bo nyid don gyi rnam pa can rig pa ma yin na/_de nyid kyi phyir rang rig pa grub pa ma yin gyi/_/'on kyang shes pa
[\[154a.6\]]gzhan gyis rig par 'gyur ro zhe na/_de'i tshe shes pa rang nyid rig pa ma yin na/_gzhan gyi ngo bo nyid kyi don rig par ji ltar 'gyur te ma yin no/_/don gyi ngo bo nyid ni rig pa ma yin te/_'on kyang shes pa yod na'o/_/de yang ma grub na de ji ltar don grub par 'gyur ro/_/'on te shes pa de don
[\[154a.7\]]gyi rnam pa can te/_de na rang la rig pa med kyang don gyi rig par byed pa rung ngo zhe na/_de ni ma yin te gang gi phyir/_/'dra ba las kyang myong zhes pa/_/sngar nyid rab tu gsal ba yin/_/zhes bya ba la/_shes pa la gnas pa'i 'dra ba las shes pa med pa yin yang don rig par byed pa
[\[154b\]]
[\[154b.1\]]zhes zer ba ni snga ma nyid du bzlog zin te/_'dra ba thams cad phan tshun du/_/myong ba dag tu thob par 'gyur/_/zhes bya ba der bsal to/_/gzhan yang gal te 'dra bas grub pa de'i tshe de las don rig par rigs te/_de yang mi srid do/_/gang gi phyir/_mthong ba dag nyid 'dra
[\[154b.2\]]ba 'dzin/_/sngar ni don mthong med pa yin/_/ji ltar mthong ba 'di yis ni/_/'dra ba de las nges par 'gyur/_/zhes bya ba la/_mtshe ma mthong ba dga' 'di 'di dang 'dra ba po yin no snyam du 'dra bar 'dzin par 'gyur gyi mthong ba las snga bar don de mthong ba dang ldan pa'i skyes bu
[\[154b.3\]]ni mthong ba'i dus na don snang ba ma yin te/_shes pa'i rnam pa de nyid mthong ba'i phyir ro/_/de ji ltar mthong ba dang lhan cig don 'di'i 'dra ba skyes bu des shes par 'gyur/_'on te don ni rnam pa dang ldan pa yin la/_shes pa ni rnam pa med pa ste/_de yang shes pa gzhan gyis 'dzin pa
[\[154b.4\]]na mthong ba'o zhes nges pa yin gyi shes pa'i 'dra bas ni ma yin na/_gang gis na skyon du 'gyur zhe na/_'dra ba nyid kyang mi 'dod pa/_/gang yin de yis gnyis mthong med/_/de tsho don dam shes pa zhes/_/de dag shes pa'i gtam zin to/_/zhes bya ba smos te/_rgol ba gang zhig shes pa'i
[\[154b.5\]]'dra ba mi 'dod pa ste/_kyang gi sgras ni rang rig pa nyid kyang khas mi len pa'i rgol ba de'i shes pa dang don gyi mthong ba yang med par 'gyur te/_'di ltar don mthong ba ni de'i rnam pa can gyi shes pa ste/_ngo bo nyid kyis don nyams su myong bar mi rung ba'i phyir ro/_/shes pa'i rnam
[\[154b.6\]]pa yang don gyi rig par byed pa ma yin te/_de la des ci yang mi byed pa'i phyir ro/_/cung zad kyang mi byed par rig pa por mi rung ste/_ha cang thal ches pa'i phyir ro/_/'on te don gyi 'bras bu yin pas don rig par byed pa po yin no zhe na/_de lta na yang dbang po la sogs pa
[\[154b.7\]]bzhin don gyi ngo bo nyid nyams su myong ba ma yin te/_de'i 'bras bu zhes bya ba yang tha snyad tsam ma yin nam/_dper na dbang po'i nyams su myong ba zhes bya ba bzhin no/_/de'i phyir shes pa zhugs pa nyid kyis sngon po la sogs pa nyams su myong ba yin no/_/dad pa'i don la gal
[\[155a\]]
[\[155a.1\]]te rjes su dpag pa gtsor 'jug na ni/_shes pa'i rnam pa nyams su myong ba las kyang shes pa'i 'dra ba yod pa ma yin te/_de bas na don gyi rang bzhin nyams su myong ba yang ma yin la/_rjes su dpag pa yang ma yin no/_/de bzhin du gal te shes pa yang
[\[155a.2\]]rang rig pa ma yin na/_de yod par grub pa ma yin no/_/'on te gzhan gyis rig na ni de'i tshe yang ma grub pa yin na/_ji ltar rig par byed par 'gyur/_/'on te shes pa gzhan de yang shes pa gzhan gyis rig na ni/_de yang ma grub pa nyid ma yin nam/_de ma 'grub par yang snga ma'i nyams su
[\[155a.3\]]myong bar grub pa ma yin no/_/de'i tshe yang 'di don yin la 'di ni shes pa'o zhes pa dang /_de bzhin du don dang shes pa de dag shes pa yin no zhes bya ba 'di'i gtam zin pa ste bzlog pa yin no/_/de'i phyir 'gro ba ma lus pa long ba'am lkugs par 'gyur ro/_/de bas na gal te dkar po la sogs pa
[\[155a.4\]]snang bar 'gyur na/_gang snang ba gsal bar myong bar 'gyur ro/_/gal te dkar po la sogs pa mngon par gsal ba las gzhan gyi rang bzhin yin na/_de'i tshe dkar po la sogs pa gsal bar mi 'gyur ro/_/ci ste rang dngos yin na de/_/rang nyid rab tu gsal bar 'gyur/_/gang la de mi
[\[155a.5\]]gsal na yang /_/don yang mi gsal nyid du 'gyur/_/zhes bya ba la/_'on te gang 'di rig pa gsal bar nyams su myong bar snang ba de dkar po la sogs pa'i shes pa'i ngo bo nyid de/_dkar por dmigs pa gsal ba'i ngo bo nyid yin na ni/_/de la gsal bar byed pa gzhan med pa'i phyir/_
[\[155a.6\]]rang nyid gsal bar 'gyur ro/_/'on te rang gi ngo bo nyid kyis gsal ba ma yin no zhe na/_de ni ma yin te/_gsal bar byed pa ste gang gi phyir dkar po la sogs pa mngon par gsal ba de'i gsal byed pa'i mi gsal bar 'gyur na/_don mi gsal ba nyid du 'gyur ro/_/gsal ba'i ngo bo nyid du
[\[155a.7\]]rig pa ma yin na/_don mngon sum du bya bar mi rigs te/_dper na rjes su dpag par bya ba'i don bzhin no/_/de'i phyir gzung bar bya ba gsal ba'i rnam par snang ba nyid mngon sum nyid de/_de yang blo yi ngo bo nyid do/_/de bzhin du rjes su dpog pa la yang mi gsal bar snang ba nyid don gyi lkog tu
[\[155b\]]
[\[155b.1\]]gyur pa'o/_/gal te mi gsal bar myong ba med na de lkog tu gyur pa'i don rtogs pa med do/_/gsal ba ni blo'i ngo bo nyid yin pa'i phyir blo'i ngo bo nyid gsal ba dang mi gsal ba'i rnam pas gal te rang nyid myong ba ma yin na/_don thams cad mthong ba med pa nyid kyi phyir shes pa rang rig pa'o
[\[155b.2\]]zhes bya ba 'di gnas pa yin no/_/don kun mthong med tshul 'di ni/_/bdag rig min pa'i phyogs dag la/_/blo mngon sum min rab smra ba/_/gang yin de la'ang lan brjod do/_/zhes bya ba ni/_rgol ba gang zhig blo mngon sum ma yin par smra ba de la yang de na kun mthong ba med pa 'dis
[\[155b.3\]]lan brjod pa ste lan btab pa yin no/_/tshul ni sngar bstan pa nyid bzhin du/_gsal ba dang mi gsal bar myong ba mngon sum nyid ma yin na/_don rig pa med par 'gyur zhes bya ba yin no/_/gzhan yang /_rten dmigs goms pa'i bye brags las/_/tha dad par ni 'jug pa can/_/bde sdug
[\[155b.4\]]'dod pa la sogs pa'i/_/tha dad pa yi blo nyid dag/_/mngon sum de las tha dad gzhan/_/cung zad gsal min shes gang de/_/zhes bya ba la//_blo ni gdon mi za bar mngon sum yin te/_gang gi phyir/_/bde ba la sogs pa nyid kyi tha dad pa rnams mig la sogs pa rten dang dmigs pa gzugs la sogs
[\[155b.5\]]pa dang /_sngar bde ba la sogs pa la goms pa'i bye brag gis bde ba la sogs pa'i ngo bo nyid/_tha dad par 'jug pa gang la yang yod pa de bde ba la sogs par tha dad par de dag ni thams cad kyi mngon sum yin no/_/de'i phyir blo lkog tu gyur pa yin no zhes zer ba'i dam bca' ba la mngon sum gyis
[\[155b.6\]]gnod pa yin no/_/'on te bde ba la sogs pa la bems po'i ngo bo nyid yin la/_tha dad pa'i shes pas rig pa yin no zhe na/_de ni ma yin te/_gang gi phyir bde ba la sogs pa de dag gis dben pa gang de dag las tha dad pa'i shes pa gzhan cung zad kyang nang na rig pa med do zhes mngon sum
[\[155b.7\]]gyis rtogs par byed do/_/de'i phyir bde ba la sogs pa nyid blo la rang gsal bas mngon sum yin no zhes bya bar gnas so/_/gal te gzhan gyis rig na ni/_/gzhan gyis kyang ni de myong 'gyur/_/zhes bya ba la/_'on te bde ba la sogs pa mngon sum yin yang rang rig pa ma yin te/_'o na ci zhe na/_
[\[156a\]]
[\[156a.1\]]bde ba la sogs pa shes pa gzhan gyis rig pa yin no zhe na/_'di la yang de las tha dad pa'i shes pa med do zhes bstan zin to/_/gzhan yang bde ba la sogs pa bdag nyid du skyes pa skyes bu gzhan gyis myong zhing khong du chud pa yin te/_dper na bdag
[\[156a.2\]]bzhin no/_/'di ltar gang gi rgyud la bde ba skyes pa des 'di nyid myong ba ste/_'di lta ste bde ba la sogs pa shes pa gzhan gyis nyams su myong ba'o/_/gzhan gyis kyang shes pa gzhan gyis bde ba la sogs pa de khong du chud pa'i phyir/_de yang nyams su myong ba dang ldan par 'gyur
[\[156a.3\]]ro/_/des bskyed pa'am der snang ba'i/_/blos rig gzhan gyis ma yin na/_/zhes bya ni/_'on te bde ba la sogs pa de dag las skyes pa dang bde ba la sogs par snang ba'i blos bde ba la sogs pa rig pa yin te/_rgyud so so ba bzhin no/_/gzhan gyi pha rol gyis ni ma yin te/_pha rol
[\[156a.4\]]gyi bde ba la sogs pa rnams las skyes pa dang /_der snang ba'i blos rig pa ni ma yin te/_de'i phyir gzhan gyis nyams su myong ba ni ma yin no zhe na/_'dir smras pa/_dmigs par byed pa gzhan la yang /_/'di gnyis gdon mi za bar yod/_/ces bya ba ni/_pha rol gyi bde ba la
[\[156a.5\]]dmigs pa'i skyes bu gzhan la yang bde ba la sogs pa las skyes pa dang der snang ba 'di gnyis yod pa yin te/_de'i phyir des kyang nyams su myong ba yin no/_/ci ste de las skyes min zhing /_/der snang ba can ma yin na/_/blo ni yul med thob par 'gyur/_/de mi 'dzin na spyi dag kyang /_/mi
[\[156a.6\]]'dzin zhes ni sngar bshad de/_/de dngos cung zad kyang dngos min/_/zhes bya ba la/_'on te skyes bu gzhan zhig pha rol gyi bde ba las blo ma skyes shing /_de pha rol gyi bde bar snang ba can yang ma yin gyi/_'on kyang rtags kyis stobs kyis skyes pa'o zhe na/_de lta na 'o na ni pha rol gyi bde ba
[\[156a.7\]]shes pa'i blo gzhan de yul med par 'gyur zhing /_gzhan gyi bde ba mi 'dzin par thal bar 'gyur ro/_/'on te pha rol gyi bde ba ni mi snang gi/_'on kyang bde ba nyid kyi spyi skyes bu gzhan gyis 'dzin te/_rjes su dpag pa spyi'i yul can yin pa'i phyir ro zhe na/_pha rol gyi bde ba de mi 'dzin
[\[156b\]]
[\[156b.1\]]na de la gnas pa'i spyi yang mi 'dzin pa yin no/_/zhes sngar/_de'i mtshungs min zhing gsal ba min/_/zhes bya bar bstan zin to/_/gzhan yang gang gis rjes su dpog pa'i yul du gyur pa'i spyi de ni dngos po cung zad kyang ma yin te/_'di yang sngar bstan zin to/_/nye bar bsdu bar bya ba'i
[\[156b.2\]]phyir/_/de phyir don snang ba 'di ni/_/blo de las ni gzhan ma yin/_/des mngon sum dang bdag rigs grub/_/ces bya ba smos te/_gang gi phyir blo gzhan gyis pha rol gyi bde ba shes pa'i ngo bo nyid dang don snang ba 'di ni pha rol gyi bde ba shes pa'i blo de las gzhan pa ma yin te/_'on kyang
[\[156b.3\]]bdag nyid yin no/_/blo de las mngon sum nyid dang /_bdag rig pa de dag grub pa ste/_pha rol gyi bde bar snang ba ni shes pa'i ngo bo nyid yin pa'i phyir dang /_rang gi ngo bo nyid kyis snang ba'i phyir ro/_/gal te de la 'dzin byed kyang /_/mngon sum nyid ni min zhe na/_/zhes bya ba ni/_'o na gal
[\[156b.4\]]te gzhan gyis pha rol gyi bde ba shes na 'o na ni gzhan gyi bde ba de mngon sum gyis mi 'dzin te/_de'i phyir des nyams su myong ba ma yin no/_/gang zhig rang gi bde ba la sogs pa mngon sum du byed pa des bde ba la sogs pa nyams su myong ba yin zhe na/_de la smras pa/_don mtshungs de dag
[\[156b.5\]]cis tha dad/_/ces bya ba ste/_gang bde ba la sogs pa 'dzin par byed pa de nyid nyams su myong ba'i shes pa ste/_bde ba la sogs pa de nyid gzhan gyi shes pa yang rig pa yin te/_de'i phyir gang la don de yul dang mtshungs la ste 'dra ba rang dang gzhan gyi shes pa dag la yod pa de dag gi
[\[156b.6\]]tha dad pa 'di mngon sum yin gyi/_shes pa yin la gzhan ni ma yin no zhes bya ba ci ste/_yod de med pa nyid kyi phyir mngon sum dang lkog tu gyur pa nyid kyang mtshungs par 'gyur te/_gzung bar bye brag med pa'i phyir ro/_/gal te mthong med las don gcig/_/lhan sogs myong bar nges
[\[156b.7\]]na ni/_/gzhan gyis rnam kun mi 'dzin cing /_/myong ba'i tha dad dag kyang gsal/_/zhes bya ba la/_'on te rang dang gzhan gyi shes pa dag don gcig pa nyid yin na/_gcig la dga' ba dang bde ba'i rang bzhin can du myong ba yin la/_gzhan la ni gdung ba la sogs pa'i bdag nyid du mi
[\[157a\]]
[\[157a.1\]]'gyur te/_spyir bde ba tsam zhig shes pa'o/_/nyams su myong bar nges pa de ma mthong ba'i chos dang chos ma yin pa'i mtshan nyid las 'gyur ro/_/yang na gang la don gcig la 'dus pa'i shes pas bde ba la sogs pa myong ba yod pa de la dga' ba la sogs pa skye'o/_/
[\[157a.2\]]gzhan gyi shes pa ni pha rol gyi bde ba dang don gcig la 'phrod pa 'du ba ma yin te/_des na gzhan gyi bde ba myong ba ma yin no/_/sogs pa'i sgras ni dbang phyug la sogs pa'i rgyu gzung ngo zhe na/_gal te de lta na ma mthong ba la sogs pa'i rgyu las nges pa skye ba de'i tshe ma mthong ba la sogs
[\[157a.3\]]pa'i stobs kyis rnam pa thams cad du rnam pa gang gis kyang skyes bu gzhan gyis pha rol gyi bde ba la sogs pa 'dzin pa ma yin no zhes bya bar 'dir ci ste mi 'gyur/_'di ltar chos la sogs pa nyid kyis bde ba la sogs pa myong ba gcig la gsal zhing gzhan mi gsal bar rtsom pa
[\[157a.4\]]de la phan tshun du 'jug pa'i phyir/_shes pa nyid bde ba la sogs pa snang ba dang ldan par rigs so/_/bde ba la sogs pa snang ba'i shes pa myong ba'i tha dad pa gsal ba dang mi gsal ba'i ngo bo nyid kho bo cag gis kyang /_rigs zhes bya ba phan tshun rten/_/zhes bya bar gsal ba yin no/_/
[\[157a.5\]]de ltar re zhig rang rig pa ma yin pa'i phyogs la spyir skyon brjod nas/_da ni bye brag pa la khyad par du skyon brjod par bya ba'i phyir/_gang dag rnal 'byor mngon sum gyis/_/gzhan gyi bde ba la sogs myong /_/'dod la nyams myong mtshungs 'gyur bas/_/de dag de bzhin snyon smongs
[\[157a.6\]]'gyur/_/zhes bya ba smos te/_bye brag pa gang dag rnal 'byor pa yod pa de dag gis mngon sum kho nas gzhan gyi bde ba rig par 'dod de/_rnal 'byor de dag kyang snyon smongs pa ste sdug bsngal mtshungs par nyams su myong bar 'gyur te/_mngon sum nyid kyis gzhan gyi sdug bsngal la
[\[157a.7\]]sogs pa 'dzin pa'i phyir ro/_/de bas na nad pa bzhin de'i tshe rnal 'byor de dag kyang nad par 'gyur ro//_//tshad ma rnam 'grel gyi 'grel pa/_/bam po bco brgyad pa/_ci ste/_gal te yul dbang 'dus med phyir/_/de dag gi ni sdug bsngal dang /_/de las 'byung can skye min na/_/
[\[157b\]]
[\[157b.1\]]zhes bya ba ni/_'on te yul te 'gro ba bzang mo la sogs pa dang /_'dus pa ste 'brel ba de med pas rnal 'byor pa de dag yul dang dbang po 'dus pa de las 'byung ba gang la yod pa'i bde ba'am sdug bsngal de skyes bar 'gyur ba ma yin no/_/'khor ba ba gang zhig yul dang dbang po'i 'du ba
[\[157b.2\]]yod pa de nyid la de las 'byung ba'i sdug bsngal la sogs pa skye ba'i rnal 'byor pa la ni ma yin no zhe na/_de ni mi bden te/_'di ltar/_sdug bsngal kun nas 'byung ba dag/_/sdug bsngal myong min 'on kyang ni/_/sdug bsngal shes pa 'byung ba yin/_/sdug bsngal la sogs ma myong ba/_/
[\[157b.3\]]gdung dang phan 'dogs rgyu ma yin/_/zhes bya ba la/_sdug bsngal 'byung ba tsam ni sdug bsngal nyams su myong ba dang ldan pa ma yin te/_'o na ci yin zhe na/_sdug bsngal mngon du byed pa'i nyams su myong bas gdung ba yin te/_'di ltar mi'i bu mo dag la phan tshun reg pa'i dbang po
[\[157b.4\]]'brel pa las skyes pa'i bde ba thun mong ba spu ldang ba la sogs par snang ba ma yin nam/_de phyir nyams su myong na bde bar 'gyur gyi/_bde ba skyes pa tsam gyis ni ma yin no/_/gang gi phyir sdug bsngal la sogs par rang snang bar ma gyur na/_gdung ba dang phan 'dogs pa'i rgyu ma
[\[157b.5\]]yin no/_/'o na te sangs rgyas pa'i rnal 'byor pas kyang gzhan gyi sdug bsngal rig pa ma yin nam/_de ji ltar gdung bar mi 'gyur zhe na/_gang tshe bdag nyid sdug bsngal na/_/rang ngo bor snang gdung ba yin/_/de dmigs shes pa de ltar min/_/de tshe thal bar 'gyur ba med/_/ces bya ba
[\[157b.6\]]smos te/_gang gi tshe sdug bsngal rang gi ngo bo nyid kyis nyams su myong bar skyes par gyur pa'i bdag nyid kyis gdung ba dang /_gdung ba med par khas len pa de'i tshe de sdug bsngal bar 'gyur gyi sdug bsngal gsum la dmigs pa'i shes pa tsam gyis gdung ba ni ma yin gyi/_'di ltar
[\[157b.7\]]khas len pa'i tshe rnal 'byor ba gzhan gyi sdug bsngal rig pa yin yang nad par thal 'gyur ba ni med de/_'di ltar skam la gnas pa chu la dmigs pa la sogs pa bzhin bde ba la sogs pa la dmigs pa ma yin no/_/khyed kyi lugs kyis na skam la gnas pa bzhin bde ba
[\[158a\]]
[\[158a.1\]]thams cad la dmigs pa ste/_shes pa gzhan gyis nyams su myong ba'i phyir bde ba myong ba nyid yin gyi/_phan 'dogs par skye bar ni ma yin pa'i phyir/_skyon yod pa yin no/_/des na shes pa thams cad kyi/_/dmigs myong dag ni tha dad min/_/don
[\[158a.2\]]dang 'dra ba dmigs pa ste/_rang nyid gsal ba bdag rig yin/_/zhes bya ba la/_gang gi phyir bde ba nyams su myong bar skyes pa phan 'dogs pa yin gyi/_de la dmigs pa'i shes pa gzhan ni ma yin no/_/rgyu de'i phyir shes pa thams cad kyi dmigs pa dad myong ba de dag tha dad pa
[\[158a.3\]]yin te/_don dang 'dra ba ster bar nus pa ni dmigs pa yin la/_rig pa nyams su myong ba ni rang nyid gsal bar snang bar gyur pa ma yin nam/_de bas na bde ba ni rang rig pa nyid du rig pa'i phyir/_shes pa thams cad rang rig pa nyid do zhes bya bar gnas so/_/gzhan du na bde ba la
[\[158a.4\]]sogs pa'i bye brag med par 'gyur ro/_/gzhan yang gal te shes pa rang rig pa ma yin na ni/_/nam yang shes pa 'di rtogs pa zhes bya bar mi 'gyur ro/_/de'i phyir/_gzhan yang mngon sum nyid med na/_/blo ni rtags las rtogs par 'gyur/_/de yang dbang po don dam blo/_/yid byed snga ma
[\[158a.5\]]nyid kyang 'gyur/_/'di yi 'bras bu'i rgyu tshogs na/_/'brel ba can gzhan yod ma yin/_/nus pa mthong ba med phyir ro/_/zhes bya ba la/_gzugs la sogs pa'i blo la mngon sum nyid med pa rtags las rtogs par 'gyur te/_tshad ma gzhan med pa'i phyir ro/_/blo'i rtags de
[\[158a.6\]]yang dbang po yin nam/_phyi rol gyi don yin nam/_don gyi blo yin nam/_sngon gyi yid la byed pa yin te/_rnam pa bzhir brtag par bya'o/_/'o na ci'i phyir bdag la sogs pa gzhan dag kyang rtag par mi byed ce na 'bras bu gzugs mthong ba'i rgyu tshogs pa na 'brel pa can gzhan yod pa ma
[\[158a.7\]]yin te/_mig la sogs pa ma rtogs pa shes pa skye ba'i nus pa ma mthong ba'i phyir ro/_/de la rjes su 'gro ba dang ldog pa yis gzhan pa'i nus pa der ma mthong ba'i phyir ro/_/don gyis go ba yang 'brel pa mthong ba las 'thad pa'i phyir la/_/de yang med do/_/'on te dbang po la
[\[158b\]]
[\[158b.1\]]sogs pa nyid kyi nang nas gcig rtags yin no zhe na/_de'i phyir/_de la 'khrul phyir dbang po min/_/zhes bya ba smos te/_de la dbang po la sogs pa'i nang nas dbang po ni rtags ma yin te/_'khrul par 'gyur ba'i phyir la/_rtags ni ma 'khrul pa yin pa'i phyir ro/_/dbang po blo la mi
[\[158b.2\]]'khrul pa ma yin te/_rgyu nyid du khas blangs pa'i phyir ro/_/rgyu'i nus pa yang 'bras bu mthong ba nges pa yin gyi/_dbang po'i 'bras bu shes pa yin par grub pa yang ma yin na/_gang gis de rtags su 'gyur/_de bzhin don dang blo yid byed/_/shes yin de dag kyang mi 'grub/_/
[\[158b.3\]]ma grub pa ni rtags nyid min/_/zhes bya ba la/_de bzhin du 'on kyang rtags ma yin te/_de yang dbang po bzhin 'khrul pa nyid kyi phyir ro/_/blo dang yid la byed pa de dag kyang shes pa yin te/_de bas na de dag mngon sum gyis ma grub pa yin no/_/des na shes pa'i ngo bo nyid yin
[\[158b.4\]]pa'i phyir blo dang yid la byed pa ma grub pa ste/_rtags ma yin no/_/'on te ma grub kyang yod pa tsam gyi rtags ma yin nam zhe na/_de ni ma yin te/_du ba la sogs pa ma grub na rtags nyid ma yin pa'i phyir ro/_/gal te ma grub kyang rtags yin na de'i tshe thams cad kyang rtags
[\[158b.5\]]nyid du 'gyur ba'i phyir thams cad kyis thams cad grub par 'gyur ro/_/de nyid kyi phyir/_ma grub na ni rtags nyid min/_/zhes bya ba smos so/_/gal te don gsal rtags yin par/_/'dod na de shes ma yin nam/_/zhes bya ba ni/_de bzhin du don gyi gsal ba yod pa de blo'i rtags
[\[158b.6\]]yin te/_'di ltar don ni yod pa tsam gyis gsal ba ma yin te/_don thams cad kyis gsal bar thal bar 'gyur ba'i phyir ro/_/de bas na thams cad kyis thams cad mkhyen par 'gyur ro/_/de'i phyir blos don gsal bar byas pa de de'i rtags yin no/_/de la de nyid don
[\[158b.7\]]gsal bar shes par byas pa de yang mngon sum yin pa'i phyir blo yang mngon sum yin no zhe na 'on te gsal bar byas pa'i ngo bo nyid kyang rtags ma yin te/_de lkog tu gyur pa yin pa'i phyir ro/_/'on kyang /_'dis ni don gsal gsal ba ste/_/gsal ba nyams myong ma yin la/_/
[\[159a\]]
[\[159a.1\]]de gsal nges pa med phyir ro/_/zhes bya ste/_don gsal ba ni mngon sum gyi blo'i rtags yin par 'dod pa de la don gsal ba yang 'di nyid kyis gsal ba yin te/_gsal ba ma grub pa 'dis don gsal ba blo'i rtags su grub pa ma yin par brjod do/_/
[\[159a.2\]]rgyu ci'i phyir zhe na/_gsal ba nyams su ma myong ba de'i tshe gsal ba'i don gyis gsal ba nyid mi shes pa'i phyir ro/_/de bas na gsal ba'i don ma grub pa'i phyir rtags ma yin no/_/'on te don gyi bye brag dga'/_/de nyid gsal bar 'dod na ni/_/zhes bya ba ni/_'on te blo'i ngo bo nyid
[\[159a.3\]]ni gsal ba zhes mi bya'i/_'on kyang don gyi bye brag 'ga' zhig blo'i byed pa la snang du rung ba'i mtshan nyid can la gsal ba zhes brjod do zhe na/_de ni ma yin te/_gang gi phyir/_/skye ba dang ni 'jig pa yi/_/don la bye brag cung zad med/_/ces bya ba la/_don gang zhig la skye ba
[\[159a.4\]]dang /_/_'jigs pa dang /_ldan pa ma yin pa'i don de la blo'i chos las bye brag cung zad kyang yod pa ma yin no/_/gal te yang don nyid la gsal ba'i ngo bo nyid kyi bye brag 'ga' zhig yod na/_de nyid shes pa yin te/_shes pa gzhan gyis ci zhig bya/_/zhes bstan zin to/_/de bas
[\[159a.5\]]na rtag pa'i don la khyad par yod pa ma yin no/_/'on te shes pa'i dus na snang du rung ba'i ngo bo nyid kyi don skye'o zhe na/_de'i tshe/_de 'dod na yang shes so sor/_/skad cig 'jigs par thal bar 'gyur/_/zhes bya ba la/_khyad par de 'dod na shes pa dang shes pa so sor khyad par gzhan
[\[159a.6\]]dang gzhan du skye ba'i phyir skad cig 'jig par thal bar 'gyur te/_de'i phyir shes pa'i dus na ma rtogs pa'i ngo bo nyid las log pa ni khyad par gsal ba'i ngo bo nyid rang rig pa skad cig ma yin pa'i phyir don gzhan brtags te ci zhig bya/_gzhan yang /_de yang shes pa'am shes min
[\[159a.7\]]'gyur/_/zhes bya ba la/_don gyi khyad par de yang snang du rung ba'i ngo bo nyid dam ma shes pa gcig blo'i rtags su 'gyur grang na/_gal te shes pa rtags yin na/_/shes pa yongs su ma bcad par/_/'di shes so zhes ji ltar shes/_/zhes bya ba la/_de la gal te don gyi khyad
[\[159b\]]
[\[159b.1\]]par shes pa nyid blo'i rtags yin na/_de'i tshe shes pa ma rtogs par khyad par 'di ni shes so zhes ji ltar nges par byed/_'on te khyad par rang nyid yongs su gcod pa de'i tshe blo don med par 'gyur te/_khyad par de nyid shes pa yin mod/_/'on te ma shes pa'i khyad par rtags yin na/_
[\[159b.2\]]'di'i tshe/_shes nyid yongs su ma bcad par/_/de ni ji ltar go byed yin/_/zhes bya ba ni/_don de khyad par can yang shes pas ma rtogs par blo'i go bar byed pa ma yin no/_/gal te don shes pa'o zhe na/_de'i tshe shes pa yang rtogs par 'gyur te/_don shes pa'i tshe don
[\[159b.3\]]gcod par 'gyur ro/_/de ci'i phyir don shes so zhes gzhi mthun pa'i phyir/_/dper na dkar po'i don zhes bya ba la lta bu ste/_dkar po nyid tha dad pa ni ma yin no/_/'on te don las tha dad par blta na ni/_de'i tshe/_ma mthong ba can gzhan gyi ni/_/mthong ba la lar mthong ba med/_/ces
[\[159b.4\]]bya ba la//_/gal te mthong ba'i don las shes pa tha dad cing rtogs pa med na ni/_ji ltar mthong ba'i ngo bo nyid yongs su gcod/_/'on te don mthong ba'i phyir shes pa lkog tu gyur pa yin na yang /_mthong ba zhes bya ba yin no zhe na/_de ni ma yin te/_gang gi phyir don gang zhig la mthong ba
[\[159b.5\]]dang ma mthong ba yod pa de dag skyes bus gzhan mthong bar gyur pa ni rang gis gang du yang mthong ba med do/_/gal te yang ma mthong bar yang don mthong na ni rang nyid kyis mthong bar 'gyur gzhan gyis mthong bas kyang rang gis mthong bar 'gyur te/_mthong ba'i don gyi khyad par gcig pa'i
[\[159b.6\]]phyir ro/_/'on te don gyi khyad par skyes bu so so la tha dad pa'i phyir/_bdag nyid kyis mthong ba'i khyad par mthong ba'i phyir rang gis mthong bar khong du chud par 'gyur zhing gzhan gyis mthong ba'i khyad par mthong bas gzhan gyis mthong bar rtogs par bya'o/_/bye brag de gzhan mthong ba
[\[159b.7\]]la'ang /_/yod phyir rang blo rtogs par 'gyur/_/zhes bya ba smos te/_don gyi khyad par gsal ba'i ngo bo nyid de gzhan mthong ba la yod kyang /_de nyid kyi phyir rang gi blo rtogs par 'gyur ro zhe na/_gal te yang de lta bu'i khyad par yod pa de lta na yang de rnams rang rig pa dang bral bas de dag
[\[160a\]]
[\[160a.1\]]gis kyang mthong ba nyid du 'gyur ro/_/de'i phyir rang gzhan gyi bo rtogs par 'gyur te/_gang gi phyir rang rig pas rang mthong ba nyid du 'gyur bas so/_/'on te rang mthong ba nyid kyang shes pa gzhan gyis mthong bar 'gyur te/_de'i tshe rang mthong ba nyid la yang
[\[160a.2\]]rang mthong ba gzhan yod pas thug pa med par 'gyur ro/_/'on te thams cad du mthong ba nyid ni gcig kho na'o zhe na/_de lta na ni khyad par gzhan gyis mthong ba yod par na rang gi blo rtogs par 'gyur ro/_/de yi rang chos la ltos pa/_/med par don chos 'ba' zhig las/_/blo ni rjes
[\[160a.3\]]dpog ma yin te/_/rang blo las gzhan rang chos ci/_/zhes bya ba la/_gang gi phyir rang gi blo rjes su dpog pa la dbang po la sogs pa rtags ma yin pa de'i phyir rang gi blo rjes su dpog pa ni rang ste bdag nyid kyi chos la ltos pa med par don gyi chos kyi khyad par 'ba' zhig las
[\[160a.4\]]'thad pa ma yin te/_yul gyi chos de skye bo thams cad kyi thun mong ba yin pa'i phyir ro/_/de bas rang gi chos kho na rang rang gi blo rjes su dpog pa yin te/_chos de yang rang gi blo las gzhan cig zhig yin te ci yang med do/_/blo de yang mngon sum ma yin na rjes su dpag pas kyang ci
[\[160a.5\]]zhig dpog par byed/_'on te bde ba dul sogs pa'i blo rgyu mtshungs pa las skyes pa can gyi blo de rjes su dpog pa ste/_bdag nyid kyi chos yin pa'i phyir ro zhe na/_/blo rgyu mngon sum gang yin pa/_/rgyu mtshungs pa las skyes pa can/_/blo las de ji ltar tha dad/_/gzhan skyes de
[\[160a.6\]]yang 'khrul pa can/_/zhes bya ba smos te/_rang gi chos mthong ba'i rang bzhin can gang yin pa'am/_mngon sum du gyur pa'i bde ba la sogs pa ni blo mngon sum ma yin pa'i rgyu yin te/_de gal te blo dang lhan cig rgyu mig la sogs pa dang mtshungs par skye ba gang la yod pa de lta
[\[160a.7\]]bur gyur pa ni/_de'i tshe rang gi chos de dang blo la tha dad pa ci zhig yod/_/de'i phyir bde ba la sogs pa dang rang mthong ba ni rang rig pa kho na'o zhes bstan pas de'i bdag nyid can gyi blo yang rang rig pa nyid do/_/'on te blo mngon sum ma yin na de'i tshe rang gi chos kyang mngon sum ma yin
[\[160b\]]
[\[160b.1\]]pa nyid du 'gyur na/_ji ltar rjes su dpog pa yin/_/'o na te rang gi chos ni blo dang rgyu mi mtshungs pa las skyes pa can te/_de'i tshe blo las gzhan pa'i rgyu las skyes pa rang gi chos yin na 'khrul pa can du 'gyur ro/_/rgyu gzhan la rag las nas skye ba gang la yod pa de ni blo la mi 'khrul bar
[\[160b.2\]]mi 'gyur te/_ha cang thal ches pa'i phyir ro/_/'on te blos bskyed pa nyid kyi chos 'ga' zhig blo'i rtags yin no zhe na/_de la smras pa/_gzugs sogs yul ni lnga po dang /_/dbang po dag dang dmigs pa dag/_/ma rtogs de yi 'bras bu gzhan/_/nye bar mtshon pa ma yin no/_/
[\[160b.3\]]zhes bya ba yin te/_gzugs la sogs pa'i yul lnga dang /_mig gi dbang po la sogs pa'i dbang po dag dang gzugs la sogs pa la dmigs pa dag ste/_de dag ma rtogs pa'i blo de'i 'bras bu gzhan dmigs pa ma yin no/_/de'i phyir dbang po la sogs pa'i tshogs ni
[\[160b.4\]]de'i rtags ma yin no/_/'on te gzugs la sogs pa'i nang na gang yang rung ba zhig blo'i 'bras bu yin no zhe na/_de yang ma yin te/_de la gnyis ni mngon sum ste/_/gzugs mthong ba las skyes pa gang /_/don lnga dag las gcig mthong min/_/gzhan du gsal ba srid pa
[\[160b.5\]]can/_/zhes bya ba la/_de la gzugs la sogs pa rnams kyi nang nas dbang po dang shes pa gnyis ni mngon sum ste/_de'i phyir de ni 'bras bu'am rtags ma yin no/_/gzugs la sogs pa'i don lnga'i nang nas don gang zhig gzugs mthong ba las skyes pa'i don gcig
[\[160b.6\]]kyang mthong ba ma yin no/_/de lta yin na gzugs mthong ba ma rtogs pa la gsal ba srid pa can te ma byas pa skye ba can yin no/_/'o na gal te gzugs mthong ba las skyes pa nyid kyi gzugs la sogs pa mi rtogs pa de lta na yang nye bar gyur pa tsam gyis blo'i rtogs par byed
[\[160b.7\]]pa'o zhe na/_de ltar shes byed gang yin te/_/rtags yin zer ba bzhad gad rgyu/_/zhes bya ba smos te/_dngos po gang zhig de ltar bsgrub bya med na med pa dang /_rang gi ngo bo nyid kyis shes pa ma yin pa de ni nye bar gyur pa tsam gyis blo'i rtags yin no zhes zer ba 'di dag ni
[\[161a\]]
[\[161a.1\]]shin tu bzhad gad kyi rgyu yin no/_/mngon sum gyi nyams su myong ba ma rtogs pa gzugs la sogs pa'i ngo bo nyid rtogs pa ma yin te/_de bas na rtags nyid ma yin no/_/yang na don rtogs pa yin du chug na yang de lta mod kyi rtags ni ma yin te/_rtags
[\[161a.2\]]yod pa dag yin na yang /_/de dang lhan cig de mthong med/_/ji ltar rtogs te rtags dag ni/_/ma mthong na ni gsal byed min/_/zhes bya ba la/_/gzugs la sogs pa'i rtags yod na yang /_blo de gzugs la sogs pa'i rtags de dang lhan cig mthong ba med pa'i skyes bu'i blo
[\[161a.3\]]ji ltar rtogs par 'gyur/_gang gi phyir rtags ni sngar ma mthong bar gsal bar byed pa ma yin zhing /_mthong ba nyid kyi me'i du ba las nges pa skye ba'i phyir ro/_/'on te gzugs la sogs pa'i rtags de nyid las blo snga ma shes shing /_de'i rjes la rjes su dpog pa ste/_gang
[\[161a.4\]]mngon sum gyis mthong ba nyid kyi don la rjes su dpag pa'i tshad ma gzhan gyis khong du chud par 'gyur ro zhes bya ba 'di la nges pa yod pa ma yin no zhe na/_rtags de nyid las 'di snga bar/_/grub pa yin par smra na ni/_/dpe gzhan bsgrub par bya ba nyid/_/de la yang zhes thug med
[\[161a.5\]]'gyur/_/zhes bya ba smos te/_gzugs la sogs pa'i rtags de nyid las blo la sogs pa'i bsgrub par bya ba sngar 'brel pa shes pa'i dus su blo khas len par byed na/_de'i dpe la yang dpe gzhan dgos pas/_dpe med par rjes su dpag pa mi 'jug pa'i phyir thug pa med par
[\[161a.6\]]'gyur ro/_/'on te don gyis go bas blo shes so zhe na/_de ni ma yin te/_gal te blo grub na de'i tshe gzhan ci zhig yod/_gal te rtogs par ma grub pas don rtogs pa mi skye'o zhe na/_'o na don rtogs pa zhes bya ba 'di ci zhig yin/_rtogs pa'i yul du byas pa'o zhe na/_rtogs pa
[\[161a.7\]]nyid khong du ma chud par rtogs pa'i yul nyid du de ma grub pa ma yin nam/_'on te rtogs pa ni mdun na gnas pa nyid yin no zhe na mdun na gnas pa yang ma rtogs par blo yis ji ltar go bar 'gyur/_'on te mdun na gnas pa rtogs pa nyid yin no zhe na/_de'i tshe de la yang mdun du gnas
[\[161b\]]
[\[161b.1\]]pa gzhan yod pas thug pa med par 'gyur ro/_/de bas na mdun na gnas pa'am gzhan yang rung ste/_don gyi chos blo grub par byed pa la rtags ma yin pa'i phyir/_de phyir blo las don grub kyi/_/don las de ni nam yang min/_/de ma grub na don rang nyid/_/rab tu grub pa med phyir ro/_/
[\[161b.2\]]zhes smos te/_de lta bas na blo las don grub kyi/_don rtogs pa'am ma rtogs pa las de ni nam yang grub pa ma yin no/_/blo de ma grub par yang don rang nyid mi 'grub pa'i phyir ro/_/gang gi tshe blo nyid kyis don la khyab par mthong ba de'i tshe de yis rtogs par 'gyur gyi/_de lta ma yin na
[\[161b.3\]]ci yang rtogs pa med par 'gyur te/_rang nyid kyis thams cad rtogs par mi 'gyur te blo'i byed pa ma mthong ba'i phyir ro/_/gzhan yang /_mngon sum blo ni mthong nas kyang /_/de yi g.yo 'gul brjod la sogs/_/gzhan sems rjes dpog mi 'gyur te/_/bdag 'brel mthong
[\[161b.4\]]ba med phyir ro/_/zhes bya ba la/_khyod kyi lugs kyis bdag nyid la blo mngon sum gyis ma mthong bar de'i g.yo 'gul te lus kyi bsgul bskyod dang brjod pa ste/_lus kyi gnas skabs kyi khyad par la sogs pa'i 'bras bu mthong nas/_gzhan gyi rgyud la yod pa'i gzhan gyi sems
[\[161b.5\]]rjes su dpog par mi 'gyur te/_bdag nyid la blo dang g.yo 'gul la sogs pa 'brel par ma mthong ba'i phyir ro/_/ma mthong ba yang blo mngon sum ma yin pa'i phyir ro/_/de bas na gzhan gyi sems rtogs par mi 'gyur ro/_/gzhan yang /_/yid kyi blo yang ma yin te/_/don rtags
[\[161b.6\]]grub pa med phyir ro/_/zhes bya ba la/_rjes su dpog par yang mi 'gyur ro zhes bya bar bsnyegs so/_/gal te don mthong nas blo rjes su dpog na ni de'i tshe yid kyi blo la don yod pa ma yin na de la rtags kyis ci zhig byed/_don med pa yang 'das pa ni 'gags la ma 'ongs pa ni ma skyes
[\[161b.7\]]pa'i phyir dang /_yul la sogs pa chod pa'i don yang 'dzin par nus pa'i phyir ro/_/gzhan du na don thams cad mthong bar 'gyur ro zhes bstan zin to/_/'o na gal te rtag tu blo mngon sum ma yin pa de lta na yang gzhan gyi sems la sogs pa rjes su dpog par 'gyur te/_ji srid
[\[162a\]]
[\[162a.1\]]du blo don mthong ba'i dus na mi snang ba la phyis shes pa gzhan gyis 'dzin pa/_de lta na ni 'brel pa 'dzin pa na/_g.yo 'gul la sogs pa'i bya bas rjes su dpog par byed do zhe na/_de la smras pa/_khyod kyi blo yang blo gzhan gyis/_/ji ltar rab tu gsal bar
[\[162a.2\]]'gyur/_/zhes bya ba la/_khyed kyi lugs kyis shes pa gzhan gyis blo snga ma ji ltar gsal bar 'gyur te ma yin no/_/gang gi phyir/_gsal min bdag mtshungs pa yi phyir/_/gang la gsal bya gsal byed dngos/_/zhes bya ba la/_shes pa gnyi ga yang mi gsal ba'i bdag
[\[162a.3\]]nyid yin na/_nyams su myong ba med par mtshungs pa'i phyir/_/bum pa dang snam bu bzhin gsal bar bya ba dang /_gsal bar byed par ji ltar 'gyur te ma yin no/_/'di ltar gsal bas mi gsal ba'i bum pa la sogs pa gsal bar byed de/_yul ni ji ltar gsal ba yin/_/
[\[162a.4\]]gsal la ngo bo 'pho phyir ro/_/zhes bya ba la/_gal te mi gsal ba'i bdag nyid kyi gsal ba ma yin na yul yang bems po yin pa'i phyir/_gsal ba ma yin par 'gyur te/_don ngo bo nyid kyis gsal ba ni ma yin no/_/'on kyang shes pa gsal ba la don gyi ngo bo nyid 'pho ba la yul
[\[162a.5\]]gsal ba zhes brjod do/_/dper na sgron ma'i 'od zer la sogs pa bum pa la sogs pa la 'phos pas gsal ba bzhin no/_/gal te gsal ba la gzugs 'phos pa las don gsal ba de'i tshe gsal ba yang gsal ba gzhan la 'phos pas gsal ba yin nam/_'di ni mi srid
[\[162a.6\]]do/_/smras pa/_gsal ba de yang de'i dngos te/_/rang nyid rab tu gsal bar byed/_/ces bya ba la/_shes pa'i ngo bo nyid kyis gsal ba de yang de'i ngo bo ste rang gsal ba'i dngos por rang nyid kyis gsal bar byed pa yin gyi/_gsal ba gzhan la ltos pa ni ma yin no/_/'on te
[\[162a.7\]]blo snga ma mi gsal ba'i bdag nyid yin yang blo phyi mas snga ma gsal ba'i bdag nyid de/_de bzhin du blo snga ma la gzugs nye bar 'phos pa don yang blo la gsal ba yin no zhe na/_'dir smras pa/_de ltar blo ni khas len na/_/blo la blo ni rang rig par/_/grub kyi gzhan du chos mtshungs
[\[162b\]]
[\[162b.1\]]can/_/yul yang blo dang lhan cig ces/_/zhes bya ba la/_blo rang nyid gsal ba de ltar khas len na ni da ni mi gsal ba blo la 'phos pa las gsal bar 'dod pa 'di la blo yi yul can gyi blo gang yin pa de rang gi ngo bo nyid kyis rig par grub kyi/_de lta ma yin te/_gal te blo gsal ba ma yin
[\[162b.2\]]pa de'i tshe gzhan gyis gsal bar bya ba'i phyir/_yul yang blo dang lhan cig chos mtshungs pa can yin pas yul yang blo'i gsal bar byed par 'gyur ro/_/de'i phyir don dang shes pa dag tha dad par grub pa ma yin no/_/de phyir kho bos blo gsal dngos/_/de ni rang nyid gsal bar 'dod/_/
[\[162b.3\]]'di la gzhan dngos 'phos pas na/_/gsal bar gyur pa gsal ba yin/_/zhes bya ba la/_gang gi phyir shes pa gzhan gyis 'dzin pa'i shes pa la don dang shes pa tha dad pa med pa'i phyir ro/_/kho bo cag ni blo gsal ba'i ngo bo nyid/_/de yang rang nyid kyis snang ba 'dod kyi/_gzhan ni don de blo
[\[162b.4\]]'di las gzugs 'phos pas gsal bar gyur pas gsal ba yin no/_/blo gcig ni rang gsal bar byed par 'dod pa ma yin nam/_gzhan ni gsal bar bya ba ste 'dra ba 'byung ba'i phyir/_dper na bum pa'i gzugs 'dzin pa bzhin no zhe na/_'dir smras pa/_'dra ba yin na yang blo gzhan/_/
[\[162b.5\]]'di yis gsal bar mi 'dod de/_/rang nyid gsal bar byed pa'i phyir/_/don de'i ngo bo gsal bar 'gyur/_/zhes bya ba la/_blo phyi ma ni blo snga ma dang 'dra bar gyur pa yin yang /_blo gzhan de snga ma blo phyi ma des 'dra ba las gsal bar bya bar mi 'dod pas blo snga ma rang nyid de bdag nyid kyis
[\[162b.6\]]gsal ba'i phyir dang mi gsal ba ni gsal bar 'gyur gyi byed par 'dod de/_gsal bar byed pa la ni chos 'dra ba tsam gyis gzhan la ltos pa ma yin no/_/gal te 'dra bar rig pa las don ji ltar gsal bar 'gyur te don ni ngo bo ste gsal ba'i ngo bo nyid kyis gsal bar 'gyur
[\[162b.7\]]gyi/_/gzhan gyis myong ba ni ma yin no/_/blo'i ni gnyi ga yang rang gsal ba nyid yin pa'i phyir gsal bar bya ba dang gsal bar byed pa'i dngos po ma yin no/_/dper na sgron ma dag bzhin du/_/gsal bya gsal byed khyad par gyi/_/mar me bum pa de rten can/_/tha snyad du ni grags
[\[163a\]]
[\[163a.1\]]pa yin/_/zhes bya ba la/_dper na sgron ma gnyi ga yang gsal ba'i ngo bo nyid de/_'dra ba yin yang gsal bar bya ba dang gsal bar byed pa'i dngos po ma yin no/_/de bzhin du blo'i yang yin no/_/dper na sgron ma dang bum pa dag de la brten pa can te gsal ba la
[\[163a.2\]]brten pa ste/_bum pa gsal bar bya ba yin la/_gsal bar byed pa sgron ma yin no zhes tha snyad du byed pa de bzhin du shes pa dang don dag kyang gsal bar byed pa dang gsal bar bya ba'i tha snyad gdags kyi/_don dam par ni rang rig pa kho na yin no/_/zhar la 'ongs pa de tsam du ran no/_/gzhan
[\[163a.3\]]yang /_/yul dang dbang po tsam gyis ni/_/mthong ba zhes byar nges pa med/_/de'i phyir gang las 'di de'i 'am/_/yang na shes pa gzhan gyir snang /_/zhes bya ba la/_yul dang dbang po de tsam gyi blo med par mthong ba zhes bya ba'i nges par skye ba ma yin te/_gal te yang yul dang dbang
[\[163a.4\]]po tsam nyid kyis mthong ba zhes bya ba'i nges par 'gyur na/_de'i tshe dngos po thams cad mthong ba'o zhes bya bar nges par 'gyur ro/_/'on te mthong ba nyid la mthong brtse zhes pa yin gyi thams cad ma yin no zhe na/_mthong ba zhes bya ba 'di ci yin/_shes pa'i yul du byas pa'o zhe na/_'o na
[\[163a.5\]]'di mthong zhes bya ba ci zhig yin te/_'di nyid la yang brtsad pa mtshungs so/_/'on te gang du mig mngon du phyogs pa 'di nyid mthong ba'o zhe na/_'o na mig mngon du phyogs pa zhes ji ltar shes pa yin/_de bas na mig gi yang mthong ba nyid kyis shes pa gzhan mig la sogs pa
[\[163a.6\]]la ltos nas thug pa med par 'gyur ro/_/des na gang zhig mthong ba las 'di mthong ba'o zhes nges pa'i phyir/_mig la sogs pa de 'am/_shes pa gzhan gyi mthong ba ni rang rig pa yin te/_gzhan du na mthong ba zhes pa nges pa nyid du mi rung ba'i phyir ro/_/dran pa las kyang
[\[163a.7\]]bdag rig grub/_/shes pa gzhan gyis myong na ni/_/yi ge mang sdod med pa'i phyir/_/yi ge ring sogs 'dzin mi 'gyur/_/zhes bya ba la/_yul gyi shes pa dang de'i shes pa'i khyad par 'ba' zhig las shes pa'i rang rig pa grub pa ma yin te/_dran pa las kyang bdag nyid
[\[163b\]]
[\[163b.1\]]rig pa grub pa yin no/_/'on te dran pa ni nyams su myong btsam grub kyi/_rang rig pa ma yin te/_rig pa gzhan gyis kyang don gyi shes pa dran par rigs so zhe na/_de ni ma yin te/_gang gi phyir/_shes pa gzhan gyi myong na ni/_/thung ngu dang cha gsum pa dang zla ba phyed dang zla ba
[\[163b.2\]]gcig la sogs pa rdzogs par 'dzin par mi 'gyur te/_yi ge'am ma mo rnams mang po mi sdod pa'i phyir/_dper na thung ngu gnyis sdom pa ni ma mo gnyis pa'i dus su sdod pa med pa'o/_/mi sdod na yang ma mo la sogs pa mi sdod pa dag mi sdod pa'i ma mo snga ma dang lhan cig
[\[163b.3\]]'dzin par mi nus so zhes sngar bstan te/_de'i phyir thung ngu dang sum 'gyur dang zla ba la sogs pa 'dzin pa ma yin no/_/ma mo re re 'dzin pa na ring po la sogs pa 'dzin pa ma yin te/_dper na thung ngu dang ring po gnyis brjod pa bzhin no/_/'on te rang rig pa gang yin pa de'i
[\[163b.4\]]yang ji ltar ring po la sogs 'dzin pa yin no zhe na/_ring po'i rnam pa can gyi blo gcig nyams su myong ba la ring po 'dzin par 'jog pa yin no/_/'on te yi ge rnams sdod pa'i phyir/_yi ge sdod pa rnams 'dzin pa las ring po la sogs pa 'dzin to zhe na/_'dir smras pa/_sdod
[\[163b.5\]]pa yin na rim ldan min/_/blo ni cig car snang ba'i phyir/_/yi ge rim min ring por 'gyur/_/zhes bya ba la/_yi ge rnams sdod pa yin na ni yi ge de dag blo gcig la cig car snang ba yin nam/_rim gyis brtags na/_de la gal te cig car snang ba yin na de'i tshe blo gcig
[\[163b.6\]]la cig car snang ba'i phyir ji ltar yi ge ring por 'gyur te/_dus rim pa dang ldan par snang ba nyid la ring po zhes rnam par 'jog pa'i phyir dang rim pa dang ldan pa yang ma yin no/_/'on te skyon 'dir ma gyur cig snyam nas yi ge rnams rim gyis 'dzin no zhe na/_'dir smras
[\[163b.7\]]pa/_/rim ldan yi ge'i cha phan tshun/_/'dre ba med can ji ltar na/_/rim min pa ni skyed par byed/_/ces bya ba la/_rim pa dang ldan pa'i yi ge'i cha snga phyi'i ngo bo nyid can phan tshun 'dre ba med pa ste mi sdod pas sbyor ba med pa rnams kyis ji ltar blo gcig skyed par byed
[\[164a\]]
[\[164a.1\]]de/_'di ltar yul nyams su myong ba'i blo dang yul tha dad na blo yang tha dad par 'gyur na/_ji ltar rim par shes pa yin/_/'on te yi ge'i bdag nyid 'di dag nyid ring po la sogs par shes pa yin te/_de'i phyir ring po dang yul gcig pa'i phyir de 'dzin
[\[164a.2\]]pa'i blo gcig pu yin no zhe na/_snga ma tha ma'i bar gnas na/_/phyi ma'i sgra ni 'phel bar 'gyur/_/zhes bya ba la/_gal te ring po la sogs pa'i blo gcig pa nyid yin na ni/_de'i tshe dang po'i dus su shes pas dus yun ring por sdod pa med par 'gyur te/_yi ge dang po thos
[\[164a.3\]]pa dang tha ma thos pa ring por 'gyur ro/_/'on te snga ma dang phyi ma'i cha/_mthong bas ring po la sogs par shes so zhe na/_de lta na ni ring po gcig tu mi 'gyur ro/_/'on te snga ma yang rjes su zhugs la phyi ma'i cha yang mthong ba'i phyir/_ring por rtogs pa yin no zhe na/_de'i tshe tha
[\[164a.4\]]ma'i bar du snga ma'i cha gnas pa yin na ni/_phyi ma ste dus phyis kyi sgra la cha re res 'phel bas chen por 'gyur te/_snga ma'i cha ma 'gags pa'i phyir dang gzhan phyi ma skyes pa'i phyir ro/_/gzhan yang tha ma'i blo yis ring po 'di shes par bya'o/_/de'i tshe/_rim min pa ni 'dzin pa'i
[\[164a.5\]]phyir/_/tha ma rim ldan blor mi 'gyur/_/zhes bya ba ni/_tha mas rim pa ma yin par yi ge 'dzin pa'i phyir/_rim pa 'dzin pa'i blor mi 'gyur ro/_/'on te blo snga ma la ltos nas rim pa rtogs pa yin no zhe na/_de ni ma yin te/_snga ma dang phyi ma dag so so yin pa'i phyir ro/_/
[\[164a.6\]]'on te sngar nyams su myong ba skyes pa gcig pu yin no zhe na/_de la smras pa/_de'i phyir yul ni mi sdod phyir/_/blo ni rang nyid gnas pa yin/_/zhes bya ba la/_yi ge snga ma'i cha'i blo ni dus phyi mar rang nyid gnas pa ma yin te/_des na skad cig ma dang po las phyi nas yul
[\[164a.7\]]te yi ge'i cha mi sdod pa'i phyir/_sngar gyi sgra ni sgra gzhan gyi dus na yod pa ma yin no/_/'on te sngar gyi yul med kyang blo sdod pa yin no zhe na/_de'i tshe/_sdod na phyis kyang rang nyid ni/_/mi 'jig bye brag med phyir ro/_/zhes bya ba la/_yul med kyang blo rang nyid gnas
[\[164b\]]
[\[164b.1\]]na/_blo de phyis kyang 'jig par mi 'gyur ba'i phyir/_yi ge'i blo shin tu ring po nyid du 'gyur ro/_/'on te yi ge'i cha med na yang de nyams su ma myong ba'i phyir/_blo gnas na yang shin tu ring por mi 'gyur ro zhe na/_de'i tshe yang ring po 'dzin par mi 'gyur te cha tsam mthong ba'i phyir ro/_/
[\[164b.2\]]'on te yi ge cha skye ba rim gyis ma yin gyi/_'on kyang yi ge'i bdag nyid gcig pa nyid yin te/_cig car skye zhing dus gzhan du sdod pa'o zhe na/_'dir smras pa/_yi ge rim min sdod na yang /_/cig car skye la skyon 'di yin/_/'bad pas cig car 'byung ba'i phyir/_/rtsol ba phyi ma
[\[164b.3\]]don med 'gyur/_/zhes bya ba ni/_rim pa ma yin par cig car skye ba na/_yi ge phyi mar sdod pa la yang phyis kyang 'jig par mi 'gyur ba skyon 'di yod de bye brag med pa'i phyir ro/_/gzhan yang rtsol ba gcig gis lan cig yi ge skye ba'i phyir/_'bad rtsol phyi ma rnams don med
[\[164b.4\]]pa nyid du 'gyur ro/_/'on te yi ge rnams 'bad pas skye bar gsal ba yin gyi/_mi gsal ba ni ma yin no zhe na/_'dir smras pa/_yi ge rnams gsal ba yin na'ang /_/skyon de dag ni 'byung bar 'gyur/_/zhes bya ba la/_yi ge rnams 'bad pas gsal bar khas
[\[164b.5\]]len na yang skyon de dag de 'bad pas gzhan don med pa zhes bya ba thob par 'gyur te/_'bad rtsol gcig nyid kyis yi ge rnams gsal bar gyur pa'i phyir/_blo gcig gis ring po la sogs pa 'dzin pa ma yin no/_/'on te blo du mas yi ge rnams ring por shes so zhe na/_
[\[164b.6\]]'dir smras pa/_du mas de 'dzin blo tha ma/_/gang yin pa ni myong 'gyur na/_/de yang ring por 'dzin byed min/_/des na ring blo dran mi 'gyur/_/zhes bya ba la/_gal te blo du mas ring po la sogs pa de rnams 'dzin na/_de'i tshe yi ge so so ba tsam 'dzin pa'i blo de nyams
[\[164b.7\]]su myong bar mi 'gyur te/_'on kyang blo gang zhig tha mar gyur pa de nyams su myong bar ni 'dod do/_/blo de yang ring por 'dzin par byed pa ma yin te/_yi ge tha ma'i cha tsam de nyid kyis 'dzin pa'i phyir ro/_/de bas na ring po'i dran par mi 'gyur zhing /_sngar gyi nyams su myong
[\[165a\]]
[\[165a.1\]]ba las dran pa skye bar mi 'gyur na/_ring po la sogs pa rtogs par ji ltar 'gyur/_'on te yi ge'i cha 'dzin par byed pa'i blo snga ma rnams blo gzhan tha dad pas 'dzin no/_/des na thams cad dran par 'gyur ba'i phyir/_ring po la sogs pa'i blo
[\[165a.2\]]dran par 'gyur ro zhe na/_'dir smras pa/_blo rnams so so tha dad pas/_/myong na de'i sgra thos pa ni/_/chod pa med par snang mi 'gyur/_/sre bar byed pa'ang bsal ba yin/_/zhes bya ba la/_yi ge'i cha 'dzin pa'i blo rnams blo gzhan gyis nyams su myong ba yin na ni/_de
[\[165a.3\]]dag gi sgra thos pa ma chod par snang bar mi 'gyur te/_blo 'dzin pa'i blo rnams dang yi ge'i cha 'dzin pa'i blo dag rgyun 'chad pa'i phyir ro/_/bar chad pa dag mi 'chad par bya bar ni mi nus so/_/'on te yi ge'i cha 'dzin pa'i blo dag rang 'dzin pa'i blo dang bar chod pa yin yang myur du 'jug
[\[165a.4\]]par 'dzin pas bar ma chod par snang ngo zhe na/_de la smras pa/_sre bar byed pa yang sngon du bkag pa nyid de/_yi ge rnams cig car thos par 'gyur zhes bya ba la sogs par bde blag tu bkag pa yin no/_/gzhan yang /_gal te 'dis chad pa thos na'ang /_/rnam chad med par
[\[165a.5\]]'khrul par 'gyur/_/thung ba gnyis dag brjod pa na/_/rnam chad med par 'khrul par 'gyur/_/zhes bya ba la/_gal te blo 'dzin par byed pas sgra la sogs par bar chad ma mthong ba po'i skyes bu 'di'i myur du 'jug pas ma chod par 'khrul pa yin na/_de'i tshe thung ba
[\[165a.6\]]gnyis brjod pa na yang chad pa med par 'khrul par 'gyur te/_gcig pa nyid du rtogs par 'gyur ro/_/gzhan yang ring po la sogs par mthong ba bar chod pa yin na yang bar ma chod par sgro 'dogs pa de/_ci dbang po las skyes pa yin nam/_'on te ma yin par brtag
[\[165a.7\]]grang na/_ci ste dbang po las skyes pa'o zhe na/_de ni ma yin te/_gang gi phyir/_dbang pos chad pa mthong na yang /_/ma chad sgro 'dogs dbang po las/_/mi rung dbang po'i blo thams cad/_/phyin ci log tu thal phyir ro/_/zhes bya ba la/_sgra la sogs pa mthong
[\[165b\]]
[\[165b.1\]]ba rnam par chod pa yin na yang ma chad pa sgro 'dogs pa dbang po las 'thad pa ma yin te/_dbang po blo thams cad 'khrul pa nyid du thal bar 'gyur ba'i phyir ro/_/'di ltar/_yi ge bdag nyid kun mtha' yas/_/mig 'dzums tshad du gnas pa can/_/de yang rim
[\[165b.2\]]gyis rdul du ma/_/dang 'brel pa ru gnas par 'gyur/_/rdul gcig bgres pa'i dus dag kyang /_/dus thung skad cig ma nyid 'dod/_/blo yang skad cig rim des na/_/yi ge rnams ni shes par 'gyur/_/de ltar yi ges gzugs sogs la/_/gzhan
[\[165b.3\]]gyis rnam par chod pa yang /_/chod pa med par snang ba can/_/blo kun log pa'i don can 'gyur/_/zhes bya ba la/_gang gi phyir mig 'dzums pa tsam du gnas pa gang la yod pa'i yi ge'i bdag nyid cig car skye ba yang mig 'dzums pa dang dus mtshungs
[\[165b.4\]]pa can te/_shin tu myur ba'i yi ge zhes bya ba'i tha tshig go/_/mig 'dzums pa de yang shes pa la rim gyis rdul du ma dang 'brel par gnas par 'gyur ro/_/rdul gcig bsgres pa ni lam snol ba'i dus tsam ste/_dus yun thung ngu snga phyi'i cha shas dang bral
[\[165b.5\]]ba skad cig mar 'dod do/_/blo yang skad cig mar 'dod de/_/de yang skad cig ma yin phyir/_/zhes bya bar bstan no/_/de'i phyir yi ge thung ngu la sogs pa'i blo rtogs par 'gyur te/_gang gi phyir thams cad du rim gyis shes pa'i phyir ro/_/de lta bas na/_yi ge
[\[165b.6\]]thung ngu la sogs pa'am/_/yul gzugs la sogs pa rnams la blo thams cad bdag nyid 'dzin par byed pa'i blos chod par gyur kyang /_bar ma chod par snang ba'o snyam du 'khrul par 'gyur ro/_/'on te sgra la sogs pa'i shes pa bar chad pa yin na yang /_bar
[\[165b.7\]]ma chad par yid kyis sgro 'dogs so zhe na/_'dir smras pa/_dbang po 'khrul ba las gzhan du/_/dngos rnams gang zhig sre byed pa/_/tha dad mtshon med 'khrul pa can/_/dran pa gang de rnam rtog yin/_/de brjod pa dang 'dre ba can/_/gsal bar snang ba
[\[166a\]]
[\[166a.1\]]nyid gang las/_/zhes bya ba la/_dbang pos byas pa'i 'khrul pa las gzhan pa'i dngos po rnams gang zhig sre bar byed pa ste tha dad par mtshon du med pa'i phyir 'khrul pa yin no/_/dran pa'i rang bzhin dang gsal ba'i rnam pa can de ni rnam par
[\[166a.2\]]rtog pa yin te/_yi ge la sogs pa'i shes pa'o/_/de ji ltar yid kyi yin/_/'on te rnam par rtog pa nyid gsal ba'i rnam pa can no zhe na/_de ni ma yin te/_gang gi phyir/_rnam par rtog pa de brjod pa ste sgra dang 'dre ba can de gsal ba snang ba nyid du ji ltar 'gyur te
[\[166a.3\]]mi 'gyur ro/_/'on te gsal ba nyid kyi ngo bo sgra'i yul yin pa'i phyir brjod pa dang 'dre ba can te gsal bar snang ba nyid du 'gyur ro zhe na/_de ni ma yin te/_gang gi phyir/_dbang pos gzung la sgra sbyor ba/_/yod pa min zhes bshad zin to/_/zhes bya ba la/_dbang
[\[166a.4\]]pos gzung ba'i rang gi mtshan nyid la sgra sbyor ba yod pa ma yin par sngar spros te bshad zin to/_/gzhan yang /_chod pa dbang pos mthong ba yang /_/gal te rtogs pas sbyor byed na/_/don dang de yi nyams myong ba/_/rtag tu snang bar gyur pa dag_/rim pa dam pas mi
[\[166a.5\]]gnod na/_/chod pa zhes byar de cis shes/_/zhes bya ba la/_ji ltar chod pa'i sgra la sogs pa yang skyes bu'i dbang pos mthong bar 'gyur te/_rtogs pa snga ma dang phyi ma mtshams sbyar nas sbyor bar byed na ni/_de'i tshe don dang don nyams su myong ba rtag tu ste rgyun mi 'chad par snang bar
[\[166a.6\]]gyur ba gnyi ga rig pa dang ldan pa'i gnod pa can med na/_don dang de nyams su myong ba dag chos pa yod do zhes gang gis shes te ma yin no/_/de'i phyir don dang don nyams su myong ba la rnam par chod pa yin/_des na blos gzung bar bya ba'i blos don nyams su myong ba chod
[\[166a.7\]]pa'o zhes brjod par mi nus so/_/gal te blo rnams nus med phyir/_/zhe na de ni gang las 'dod/_/cig car blo mi mthong zhe na/_/de 'di nyid ni dpyad par bya/_/zhes bya ba la/_'o na blo nyams su myong ba ma yin te/_'on kyang blo gzhan gyis shes par bya ba'o zhe na/_blo rnams
[\[166b\]]
[\[166b.1\]]cig car skye ba yang yin te/_des na blo rnams cig car skye bar 'gyur bar nges pa'i phyir ro/_/'on te don dang shes pa bar chad pa ste/_sngar ni don myong la phyi nas ni blo myong ba'o zhe na/_de nyid cig car mi skye bar nges pa 'di tshad ma gang gis shes/_des na rang rig par
[\[166b.2\]]'dod do/_/'on te cig car blo du ma mthong ba'i phyir nus pa nges par 'dod do zhe na/_cig car blo ma mthong ba de 'di nyid dpyad par bya ste/_cig car blo rnams 'byung /_/rim gyis 'byung /_cig car blo mthong ba ma yin te/_don nye bar gyur kyang shes pa rim gyis
[\[166b.3\]]skye ba'i phyir ro/_/de skad du lung las kyang /_sems gnyis 'byung ba ni gnas min zhing glags med do zhes gsungs pa ma yin nam zhe na/_'dir smras pa/_de rnams rig mthun pa dag las/_/nus pa nyid ni nges 'gyur te/_/'di ltar rnam par rtog pa rnams/_/
[\[166b.4\]]rim gyis 'byung bar yang dag shes/_/zhes bya ba la/_blo de rnams kyi nus pa nges par rigs mthun pa dag la shes pa skye ste/_mig la sogs pa'i shes pa mang po la mig la sogs pa'i rnam par shes pa'i bdag nyid mang po mi skyed do/_/de ci'i phyir zhe na/_'di
[\[166b.5\]]ltar/_rnam par rtog pa rnams la rim gyis 'byung bar yang dag pa ste nges par shes so/_/'on te rtog pa yang gsal bar snang ba can te/_ngo shes pa zhes bya ba la mngon sum du gzhan dag 'dod do/_/des na ring po la sogs pa 'dzin no zhe na/_'dis ni gang gis mngon
[\[166b.6\]]sum don/_/ngo shes pa yi rtog pa la/_/gsal por snang phyir mngon sum du/_/rtog par byed pa bzlog zin to/_/zhes bya ba la/_rnam par rtog pa gsal ba ma yin par bstan pa 'dis ni mngon sum gyi don la ngo shes par rtog pa'i rgol ba gang zhig gsal bar snang ba'i phyir mngon sum du
[\[166b.7\]]rtogs par byed pa'i rgol ba de yang bzlog zin pa nyid de/_ngo shes pa ni dbang po las skyes pa ma yin zhing gsal por snang ba yang ma yin te brjod pa dang 'dre ba'i phyir de ji ltar mngon sum yin/_ngo shes pa ni gsal bar snang ba can yin du chug na yang tshad ma ma yin no snyam bsams nas//_//
[\[167a\]]
[\[167a.1\]]tshad ma rnam 'grel gyi 'grel pa/_bam po bcu dgu pa/_skra dang sgong dang mar me sogs/_/rtogs pa tha dad can la yang /_/gsal bar snang yod ci ltar na/_/blo ni mngon sum de 'drar 'gyur/_/zhes bya ba smras te/_skra dang sgong dang mar
[\[167a.2\]]me la sogs pa gang zhig la rtogs pa tha dad pa yod pa de la yang gsal ba nyid dang gcig par snang ba'i phyir blo de dang 'dra ba ste/_phyin ci log gi dngos po 'dzin pa can ni mngon sum du ji ltar 'gyur te mi 'gyur ro/_/'on te mar me la sogs pa la gnod pa yod pas
[\[167a.3\]]mngon sum ma yin no zhe na/_gang gis gnod pa yin/_chod par mthong ba'i phyir ro zhe na/_snga phyir ma mthong ba'i ka ba la sogs pa la yang gnod pa yod pa'i phyir ro/_/nye bar bsdu bar bya ba'i phyir/_/de phyir ngo shes pa las ni/_/yig sogs gcig nyid nges
[\[167a.4\]]pa min/_/zhes bya ba smos te/_de'i phyir rtog pa nyid ngo shes pa yin la/_des yi ge la sogs pa gcig pa nyid du 'dzin pa ma yin no/_/'di ltar/_sngon nyams myong ba dran pa dang /_/de chos sgro 'dogs med par ni/_/de nyid 'di zhes shes med na/_/de yang gang
[\[167a.5\]]las dbang skyes yin/_/zhes bya ba la/_sngon nyams su myong ba de dran pa med pa dang /_sngar nyams su myong ba'i chos snga ma dang 'brel pa can de la da ltar byung ba'i ngo bo nyid du sgro 'dogs pa de dag med par de nyid 'di yin no snyam pa de lta bu'i rang bzhin gyi ngo shes pa yod
[\[167a.6\]]pa ma yin no/_/sngar nyams su myong ba dran pa dang sgro 'dogs pa de yang dbang po las skyes pa'i shes par ji ltar 'gyur te/_dbang po las skyes pa'i shes pa yul nye ba tsam zhig snang ba'i phyir ro/_/snga ma dang phyi ma la ni mngon sum 'jug pa ma yin zhing /_'jug na
[\[167a.7\]]yang 'das pa dang ma 'ongs pa shes pa thams cad mngon sum du 'gyur ro/_/'on te snga ma dang phyi ma'i gzugs tha dad pa la mngon sum 'jug pa ma yin gyi/_snga phyi yin yang spyi tha mi dad pa la 'jug pa nyid do zhe na/_'o na gal te snga ma dang phyi ma'i dngos po tha mi dad
[\[167b\]]
[\[167b.1\]]pa mngon sum gyis 'dzin na/_de [(]ltan [,]lta na [)]ni tha dad pa yang 'dzin par 'gyur ro/_/tha dad pa mngon sum gyis mi 'dzin na dus mtshungs pa'i sngon po dang ser po'i spyi yang 'dra bar mthong ba'i phyir ro/_/'on te snga ma dang phyi mar snang ba mngon sum yin na/_da ltar 'byung ba
[\[167b.2\]]nyid du mi 'gyur ram/_da ltar byung ba'i sngon po dang ser po dag bzhin no/_de lta na yang snga ma dang phyi ma tha mi dad pa la mngon sum 'jug na da ltar byung ba nyid du 'gyur na ji ltar snga ma nyid yin/_'on te sngar ma mthong ba'i phyir snga ma nyid yin no zhe na/_'o na sngar mthong ba nyid du ji
[\[167b.3\]]ltar shes te/_'di ltar phyis mthong ba nyid ni sngar ma mthong bas byas pa yin la/_sngar ma mthong ba ni zhig pa nyid de/_da ltar ni yod pa ma yin no/_/de ji ltar sngar ma mthong ba ma rtogs pa de mthong ba nyid du ji ltar shes/_'o na gal te sngar mthong ba'i dus su ma rtogs na yang
[\[167b.4\]]de dang 'brel pa'i dngos po 'dzin pa yin no zhe na/_de ltar na 'o na ni sngar mthong ba'i dus na/_med pa da ltar byung ba'i dus su mthong ba gnas pa'i gzugs snang bar 'gyur ba snga phyir mthong ba dag tha dad pa kho na yin no/_/de la gcig pa nyid du rtogs pa ni dran pa nye bar gzhag pa ste
[\[167b.5\]]'khrul pa yin gyi/_mngon sum ni ma yin no/_/de bas na ring po la sogs pa ma yin no/_/'on te don dang shes pa cig car skye bar 'gyur ba'i phyir/_sgra thos pas bar chod par mi 'gyur ro zhe na/_don dang shes pa myong ba dag_/cig car 'byung bar 'dod ma yin/_/don dang
[\[167b.6\]]don shes tha dad par/_/snang bar rtogs pa ma yin no/_/zhes bya ba smos te/_don dang de 'dzin pa'i shes pa'i myong ba de dag cig car 'byung bar 'dod pa ma yin te/_cig car shes pa gnyis mi skye ba ni yid kyi rtags yin no zhes brjod pa'i phyir dang /_don dang don gyi shes
[\[167b.7\]]pa de dag gnyis tha dad par snang bar rtogs pa yang ma yin te/_rang rig pa'i ngo bo nyid kyis sngon po la sogs par shes pa yin gyi/_shes pa gzhan gyis ni ma yin no/_/'on te gcig gi rang bzhin gyis sngon po dang nyams su myong ba dag tha dad par shes pa yin te/_
[\[168a\]]
[\[168a.1\]]dper na bde ba dang shes pa dag bzhin no zhe na/_don du snang ba'i shes pa dang /_/de phyir gyi ni don 'ba' zhig_/rnam pa gcig can blos bzung na/_/tha dad med par thal phyir ro/_/zhes bya ba smos te/_gang gi phyir don du snang ba'i shes pa
[\[168a.2\]]dang /_phyi rol gyi don yan gar bar 'dzin pa ma yin te/_des na rnam pa gcig pa can gyi blos gzung bar bya ba sngon po dang de'i shes pa dang /_de bzhin du bde ba dang de nyams su myong ba ni tha dad pa med par thal bar 'gyur ba'i phyir/_bde ba la sogs pa dang sngon po la
[\[168a.3\]]sogs pa las tha dad pa'i shes pa 'gro ba 'di dag la yod pa ma yin pa'i phyir/_bde ba la sogs pa dang sngon po la sogs pa ni nyams su myong ba yin no zhes bya bar 'dod do/_/'o na gal te bde ba la sogs pa dang sngon po la sogs pa yongs su gsal bar tha dad pa
[\[168a.4\]]med na yang de lta mod kyi shes pa yod pa nyid de/_dper na gzugs la sogs pa la snang bar nges pa bzhin no zhes na/_de la smras pa/_don dang don shes myong ba'i tshe/_/legs par rtogs pa'i khyad par gyis/_/rtog med gang de dag ci ltar/_/phyi nas so sor dran par
[\[168a.5\]]'gyur/_/zhes bya ba la/_don dang don rtogs pa gang zhig legs par rtogs pa'i khyad par gyis nyams su myong ba ste rang gi shes pas ma shes pa'i don shes pa don dang don shes pa de dag phyis so so so sor ji ltar dran par 'gyur/_de bas na don dang shes pa dag tha dad
[\[168a.6\]]par dran pa yang med par 'gyur zhing /_snang ba ni gal te gzugs las tha dad par mi snang ba de'i tshe tha dad med pa kho na yin na/_/gang gi phyir snang ba ni res 'ga' yan gar bar yang snang bar 'gyur la/_gzugs ni yan gar bar 'ug pa la sogs pas mthong ba'i phyir/_/
[\[168a.7\]]gzugs dang snang ba tha dad pa yin gyi/_de bzhin du don yan gar ba dang /_shes pa yan gar bar rtogs pa ni ma yin no/_/de'i phyir de dag tha dad pa ma yin te/_snang ba tha dad par 'gyur ba'i phyir ro/_/don dang don gyi yid dag gi/_//_myong ba rim bzhin skye na yang /_/snang
[\[168b\]]
[\[168b.1\]]ba sna tshogs pa nyid la/_/rtsod pa'i skyon ni gdon par dka'/_/zhes bya ba la/_ji ltar cig car shes pa skye ba'i phyogs la don dang don gyi shes pa snang ba gnyis su thal bar 'gyur ba de bzhin du don dang yid dag myong ba rim bzhin skye ba yin na yang /_snang ba sna tshogs
[\[168b.2\]]pa nyid du brtsad pa'i skyon 'di gdon par dka' ste/_'di ltar don nyams su myong ba snga ma dang phyi mar don gyi shes pa nyams su myong bar 'gyur ro/_/'on te don dang don gyi shes pa dag la snang ba tha dad pa yod pa nyid do zhe na/_de ni mi bden te/_'di ltar sngon po la
[\[168b.3\]]sogs pa'i/_/rnam pa gcig dang myong ba gcig_/sngon por snang myong ba myong ba/_/so sor rtogs pa ma yin no/_/zhes bya ba la/_'di la rtsod par byed de skyon med pa 'di cig car ba'i shes pa'i skyon yin nam/_'on te rim gyis shes pa'i phyogs kyi yin grang na/_
[\[168b.4\]]gal te shes pa cig car skye ba'i phyogs la'o zhe na/_de ni mi bden te/_cig car don dang shes pa tha dad par mi snang ba'i phyir ro/_/de skad du yang 'das ma thag tu bshad do/_/'on te rim gyis shes pa skye'o/_/de lta na yang shes pa tsam zhig phyis dran par rtogs pa
[\[168b.5\]]ma yin te/_rnam pa dang bcas pa nyid du shes pa nyams su myong ba'i phyir ro/_/de'i phyir skyon 'di med do zhe na/_skyon med pa ma yin te/_'di'i don ni/_'di yin te sngon po la sogs pa'i rnam pa gcig par nyams su myong ba'i ngo bo nyid kyis shes la nyams su myong ba
[\[168b.6\]]gcig par yang sngon po la sogs pa'i rnam par shes kyi/_sngon por snang ba'i rigs la gzhan sngon po'i rnam pa ma rtogs par yod pa ma yin no/_/yang na sngon po la sogs pa'i rnam pa gcig myong na bde ba la sogs pa'i ngo bo nyid shes par 'gyur gyi sngon por snang ba dang
[\[168b.7\]]bde ba la sogs pa'i ngo bo nyid nyams su myong ba la myong ba gzhan 'dzin par byed pa ma mthong ba ma yin no/_/zhar la 'ongs pa bstan nas skabs su bab pa'i don bstan pa'i phyir/_shes pa gzhan gyis rjes myong bar/_/'gyur ba de la'ang dran pa mthong /_/gang gis de ni
[\[169a\]]
[\[169a.1\]]myong ba yin/_/gal te gzhan gyis de yin na'ang /_/shes rig phreng ba 'di yi ni/_/rjes 'jug can 'di gang gis bskyed/_/ces bya ba smos te/_gzhan yang gal te shes pa shes pa gzhan gyis nyams su myong bar 'gyur na/_de'i tshe shes pa ni
[\[169a.2\]]shes pa gzhan gyis rig pa'o zhes bya ba de ji ltar shes/_'on te shes pa'i 'dzin par byed par shes pa la snang ba yin na/_de'i tshe shes pa gzhan de la yang dran pa mthong ngam/_shes pa gzhan dran pa med par shes pa de'i 'dzin par byed par rang nyid kyis shes pa'am gzhan
[\[169a.3\]]gyis brjod par mi nus pa'i phyir ro/_/de'i phyir shes pa gzhan po de gang gis myong ba yin/_'on te shes pa gzhan po de shes pa gzhan gyis myong ngo zhe na/_de la yang dran pa dgos pa'i phyir/_gal te de ltar shes pa dang de rigs pa 'di rjes su 'jug pa can rgyu gang gis
[\[169a.4\]]bskyed pa yin/_de nyid blo snga mas skyed na/_/yul gzhan la ni 'pho mi 'gyur/_/zhes bya ba ni/_'on te blo snga ma ni phyi ma'i rgyu yin no zhe na/_de lta na ni gzugs la sogs pa'i yul gzhan la shes pa 'pho bar mi 'gyur ba'i phyir/_blo rtogs pa nyid du 'gyur ro/_/'on te don kyang nye
[\[169a.5\]]bar gyur pa'i phyir 'dzin no zhe na/_de ni mi bden te/_'di ltar/_gzung ba'i mtshan nyid thob gyur pa/_/nye ba skyed byed blo de dag_/shes pa phyi ma ma bzung bar/_/ji ltar gzhan ni 'dzin par 'gyur/_/zhes bya ba ste/_gal te blo rang rig par gyur na/_ji ltar nye ba'i don 'dzin pa de'i tshe yul
[\[169a.6\]]gzhan la 'pho bar 'gyur gyi/_gal te na blo blo gzhan gyis 'dzin pa de'i tshe blo de gzung ba'i mtshan nyid thob par 'gyur ro/_/nang na yod pa ni nye bas skyed pa mi 'dzin pa nyid du nang gi shes pas don gzhan ji ltar 'dzin par 'gyur te/_nye bar gyur pa dang skyed par byed pa'i blo med par nye ba tsam gyi
[\[169a.7\]]don 'dzin par mi rung ngo /_/'o na phyi rol gyi don nye ba na blo snga ma brtan par byed pa'i phyir/_yul gzhan la 'pho ba ma yin nam zhe na/_'dir smras pa/_bdag la shes pa skyed byed pa'i/_/rang bzhin la nges nang yan lag_/de dag la phyi yan lag gzhan/_/gang gis gags ni byed
[\[169b\]]
[\[169b.1\]]par 'gyur/_/phyi rol don ni nye bas kyang /_/de la gags byed nus pa med/_/gzhan du don ni nye bas na/_/'gas kyang blo myong bar mi 'gyur/_/zhes bya ba la/_phyi rol gyi don nye bar gyur kyang blo snga ma de la gags byed par nus pa ma yin no/_/gzhan du don nye bar gyur pas
[\[169b.2\]]blo la gags byed par 'ga' zhig gis kyang nyams su myong ba ma yin no/_/de lta bas na dran pa nyid du yang mi 'gyur ro/_/'on te gags byed pa med na blo nyams su myong bar 'gyur ro zhe na/_de la smras pa/_don nye ba can gnas skabs 'ga'/_/med min de yi phyir blo yi/_/dran pa'ang
[\[169b.3\]]rtsa nas bton pa na/_/rgyun 'chad de ltar 'dod pa mdzes/_/zhes bya ba la/_don nye ba gang la yod pa de ni don nye ba can te de'i gnas skabs ni dus so/_/shes pa 'ga' zhig la de med pa ste/_nyams su myong ba thams cad dmigs pa dang bcas pa yin pa'i phyir ro/_/de'i phyir
[\[169b.4\]]nyams su myong ba med pa'i phyir dran pa'ang rgyun chad par 'gyur te/_rgyu nyams su myong ba rtsa nas bton pa gang la yod pa de ni dran pa zhes bya bar 'dod pa 'di ni pha rol po'i gzhung shin tu mdzes so/_/gzhan yang /_'das la sogs pa'i rnam rtog rnams/_/gang la don nye bar med
[\[169b.5\]]pa/_/'pho ba'i rgyu ni med pa'i phyir/_/don la dpyod pa rgyun 'chad 'gyur/_/zhes bya ba ni/_'das pa dang ma 'ongs pa dang yul gyis chod pa'i don la rnam par rtog pa gang rnams don nye ba'i gags byed pa med pa'i rtog pa de rnams yul gzhan la 'pho ba'i rgyu med pas don la dpyod
[\[169b.6\]]pa rgyun 'chad par 'gyur ro//_/de'i phyir dran par yang mi 'gyur ro/_/'on te 'das pa la sogs pa'i rtog pa yang yul dus gzhan du gyur pa'i bdag nyid kyi don yod pa kho na'o zhe na/_de lta na 'o na ni don des rtag tu shes pa la gags byed par 'gyur te/_de lta na ni sems
[\[169b.7\]]nyams su myong bar mi 'gyur ro/_/de'i phyir dran par yang mi 'gyur te/_don gyi gags byed pa'i phyir ro/_/'on te/_gal te bdag la shes bskyed pa'i/_/nus pa rim gyis zad gyur pas/_/yul gzhan la ni 'pho ba na/_/zhes bya ba la/_gal te sngon po'i blo'i yul bdag
[\[170a\]]
[\[170a.1\]]nyid la shes pa skyes pa'i nus pa yod de/_dper na bdag nyid kyi shes pa skyed par byed pa bzhin no/_/de'i nus pa rim gyis zad pas yul gzugs la sogs pa la blo 'pho'o zhe na/_'dir smras pa/_sngon blo'i nus pa zad na ni/_/gang la don blo'i de nyid yin/_/blo sngon
[\[170a.2\]]med par blo ma yin/_/ci'i phyir zhe na/_don gzhan la ni nus bral ba'i/_/shes la shes skye ma mthong phyir/_/zhes bya ba la/_gal te blo snga ma'i nus pa zad nas don 'dzin na ni/_de'i tshe don 'dzin pa'i blo de nyid gang las yin te ma yin no/_/blo phyi ma ni blo snga ma med na yod pa ma yin te/_don
[\[170a.3\]]gzhan la nus pa med pa ni shes pa snga ma la nus pa dang bral ba ni don gzhan las shes pa skye ba ma rtogs pa'i phyir ro/_/gal te yang blo phyi ma'i rgyu blo snga ma yin na de'i tshe/_blo snga ma de nye ba la de ltos par 'gyur bas/_blo snga ma ni skyed par byed pa ste/_de nyid 'dzin par 'gyur gyi/_don ni ma yin no/_/
[\[170a.4\]]don ni de ltar kun gzhi'i rnam par shes pa mig gi rnam par shes pa la sogs pa'i rgyu ma yin nam/_de'i tshe kun gzhi'i rnam par shes pa rtag tu yod pa'i phyir gal te blo rnams cig car skye bar 'gyur na mi skye bar don gzhan gyi nus pa dang bral yang shes pa las shes pa gzhan bskyed
[\[170a.5\]]par 'gyur ro zhe na/_cig car rigs mi mthun skye na'ang /_/shin tu gsal ba'i sems gcig gis/_/nus pa med par byas pa can/_/kun gzhi las gzhan 'byung ba min/_/zhes bya ba smos te/_mig la sogs pa'i shes pa rigs mi mthun pa cig car skye ba yod na yang shin
[\[170a.6\]]tu gsal ba'i nus pa med pa gcig gis nus pa med pa can du byas pa ste shes pa gzhan skyed pa'i mthu dang bral bar byas pa'o/_/des na kun gzhi'i rnam par shes pa las shes pa gzhan skye ba ma yin no/_/de lta na 'o na shes pa snga ma kho na nus pa dang
[\[170a.7\]]bral ba la shes pa skye ba dang mi skye bar 'gyur gyi/_kun gzhi'i rnam par shes pas ci zhig bya/_re zhig kun gzhi'i rnam par shes pa dpyad pa zhog cig dang /_kun gzhi'i khas blangs kyang shes pa snga ma kho na shes pa phyi ma'i rgyu yin no zhes bya ba 'di 'thad do/_/gal te shes pa snga ma rgyu nyid du mi 'dod na de'i
[\[170b\]]
[\[170b.1\]]tshe/_de lta min na yid 'jug mtshungs/_/yid gzhan la ni ltos mi 'gyur/_/yid shes rim bzhin skye ba'i yang /_/ltos pa rab tu grub pa yin/_/zhes bya ba la/_de lta ma yin te shes pa snga ma rgyu ma yin na/_yid snga ma 'jug pa dang mtshungs pa yid gzhan la ltos pa ma yin
[\[170b.2\]]no/_/yid gzhan ni shes pa phyi ma'o/_/de bas na yid kyi shes pa rim pa bzhin skye bar yang mi 'gyur na/_yid kyi shes pa rim gyis skye bas ltos par grub pa yin no/_/yang gi sgras ni yid snga ma dang mtshungs pa gzung ngo /_/gzhan du na yid kyi rnam par shes pa cig car skye bas
[\[170b.3\]]mtshungs pa dang ltos par mi 'gyur ro/_/gal te yid ni gcig nyid phyir/_/gzhan la chags pa gzhan mi shes/_/shes pa gzhan mi skye min na/_/zhes bya ba ni 'on te mig la sogs pa las tha dad pa'i yid shes pa'i rgyu yin la/_de gcig yin pa'i phyir gzhan mig la chags pa ste/_
[\[170b.4\]]zhen pas gzhan srog chags la sogs pa la mi shes pa ste mi rtogs pa'i phyir/_dri la sogs pa'i shes pa mi skyed pa'o zhe na/_de la smras pa/_la lar lhan cig 'byung phyir min/_/'jug pa mtshungs na mtshungs nyid phyir/_/thams cad du ni gzhan mi rtogs/_/zhes bya ba la/_ji skad brjod pa
[\[170b.5\]]de ni med de/_la lar yul thams cad nye bar tshogs pa'i dus su sems gags byed pa med par gzugs la sogs pa'i shes pa lhan cig skye ba'i phyir ro/_/gzhan yang yid 'jug pa mtshungs pa ste/_yul snga ma la mtshungs par 'jug pa'i phyir dang /_la lar chags shing gzhan du
[\[170b.6\]]rtogs pa thams cad du yod pa ma yin no/_/de lta bas na don gzhan 'dzin par mi 'gyur ro/_/gzhan yang /_bdag yid dang ni ldan tsam las/_/skyes rnams cig car skye bar 'gyur/_/zhes bya ba la/_dbang po dang don gang dag gi rgyu yin pa'i shes pa de dag yid rim gyis skye bar 'gyur
[\[170b.7\]]gyi/_shes pa gang zhig bdag dang yid de dag ldan pa tsam de las skyes pa'i 'das pa la sogs pa'i rnam par rtog pa de rnams cig car skye ba nyid du 'gyur te/_don gzhan la mi ltos pa'i phyir ro/_/gcig las bya ba gcig yin na'ang /_/ci'i phyir mar me du mas mthong /_/zhes bya ba ni
[\[171a\]]
[\[171a.1\]]'on te yid gcig las byas pa ste blo'i ngo bo nyid yin te/_blo cig car du ma skye ba ma yin no zhe na/_de lta na ni mar me shes pa du mas mthong bar byed par mi 'gyur ro/_/'gyur na yang de bzhin du yid kyang cig car du ma mthong ba'i rgyur 'gyur ro/_/'on te cig car du ma
[\[171a.2\]]mthong ba'i rgyu ma yin no zhe na/_de'i tshe/_rim gyis kyang nus med 'gyur te/_/phyis kyang bye brag med phyir ro/_/zhes bya ba la/_yid la rim gyis kyang shes pa bskyed pa'i nus pa med par 'gyur te/_yid phyis kyang snga ma bzhin khyad par med par 'gyur te/_rtag pa'i phyir ro/_/de lus
[\[171a.3\]]skyes bu bshad pa yin/_/zhes bya ba la/_gang dag lus dang skyes bu dag gcig pa'i phyir/_blo gcig pa nyid do snyam sems pa de yang 'di nyid kyis bsal ba yin te/_ci mar me du mas mthong bar byed pa dang /_rim gyis kyang nus pa med par 'gyur te/_bye brag med pa'i phyir ro zhes
[\[171a.4\]]bya bas so/_/gal te 'du byed las nges na/_/de phyir gang las gal te blos/_/yin na 'dod par gyur pa nyid/_/ces bya ba ni/_'on te rnam par rtog pa rnams 'du byed las nges pa ste/_rim gyis skye ba yin na/_'o na 'du byed gang las yin/_/ci ste blo las phyis 'du
[\[171a.5\]]byed pa yin te/_shes las skyes pa shes pa'i rgyu/_/zhes bstan pa'i phyir ro zhe na/_gal te de lta'i 'du byed 'di ni kho bo yang 'dod pa nyid de/_'du byed ni blo yis skyed pa ste/_bag chags zhes bya ba gzhan gyi ming can no/_/de'i phyir blor nges pa'i phyir shes pa sngon du 'gro bar 'grub
[\[171a.6\]]pa yin no/_/'on te shes pa snga mar shes pa gzhan gyi rgyu nyid yin gyi gzung ba ni ma yin pa'i phyir yul gzhan la 'pho'o zhe na/_gzung ba skyed byed las gzhan min/_/skyed byed gzung ba'i mtshan nyid can/_/zhes bya ba smos te/_rang gi shes pa skyed pa las gzhan pa'i gzung ba nyid
[\[171a.7\]]med de/_'on kyang shes pa skyed pa nyid kyi gzugs la sogs pa gzung ba nyid kyi mtshan nyid yin no/_/gang gi phyir/_snang ba gzung ba nyid min na/_/cha med can la phra sogs med/_/ces bya ba la/_snang la shes pa skyed par byed pa gzung ba ma yin pa ma yin no/_/'on te snang ba ni cha
[\[171b\]]
[\[171b.1\]]shas dang bcas pa'i phyir shes pa skyed par byed pa yin yang pha rol gyi cha mi 'dzin to/_/de bzhin du shes pa'i rgyu yang gzung ba ma yin no zhe na/_shes pa cha shas med pa la phra ba la sogs pa med kyi/_snang ba ni cha shas dang bcas pa'i phyir/_de'i cha gzung ba ma yin par rigs so/_/gzung
[\[171b.2\]]ba'i nus pa nyams 'gyur gyi/_/'di skyed bdag nyid gzhan ma yin/_/zhes bya ba ni/_gal te blo snga ma'i gzung ba nyid nus pa nyams par 'gyur gyi/_shes pa skyed pa'i rgyu'i bdag nyid gzhan nyams pa ni ma yin te/_don gyi blo ma yin pa'i phyir ro zhe na/_'dir smras pa/_
[\[171b.3\]]gzung ba nyid las skyed byed ni/_/gzhan min gzung ba'i mtshan nyid nyid/_/de lta min yang dngos blo la/_/gzugs sogs phan 'dogs byed ma yin/_/zhes bya ba la/_gzung ba'i mtshan nyid shes pa snga ma snga ma la shes pa gzhan skyed par byed pa nyid gzung ba'i mtshan nyid yin
[\[171b.4\]]gyi/_gzhan ni ma yin no/_/de lta ma yin na gzung ba nyid las gzhan pa'i gzugs la sogs mngon du rang gi blo la phan 'dogs par byed pa ma yin zhing /_brgyud nas kyang skyed par byed pa ma yin pas gzung ba ma yin par gyur pa nyid do/_/'on te blo yod par nges pa'i
[\[171b.5\]]phyir gzugs la sogs pa phan 'dogs par byed pa yin gyi/_gzung ba nyid ni ma yin no zhe na/_'dir smras pa/_gzung nyid mtshan nyid las gzhan pa/_de yod nges pa gzhan ci yod/_/blo la'ang de yod de ltar na/_/de yang de nyid du rnams gnas/_/zhes bya ba la/_
[\[171b.6\]]gzugs la sogs pa 'di gzung ba'i mtshan nyid las gzhan pa de yod par nges pa ste blo yod par nges pa ci zhig yod de med do/_/blo snga ma la yang mngon du phan 'dogs par byed pa de yod pa'i phyir blo de yang de nyid du ste gzung bar bya ba nyid du gnas so/_/gang gi phyir 'dzin
[\[171b.7\]]pa'i nyer len dang myong ba/_/sems kyi gzung ba'i mtshan nyid yin/_/zhes bya ba ste/_sems kyi ste rang 'dzin pa'i rnam par shes pa'i nye bar len pa dang nyams su myong ba'i ngo bo nyid gnyis ni gzung ba'i mtshan nyid yin gyi/_gzhan rags pa la sogs pa ni ma yin no/_/
[\[172a\]]
[\[172a.1\]]gzhan gyi blo ni 'dzin pa ma yin te nye bar len pa ma yin pa'i phyir ro/_/gal te nye bar len pa nyid kyis blo'i gzung ba yin na/_phra ba ma yin pa nyid kyis gzugs la sogs pa yang rig par mi 'gyur zhing /_de'i tshe rnal
[\[172a.2\]]'byor pa rnams gzhan gyi sems phra ba la sogs pa 'dzin par mi 'gyur te/_rnal 'byor pa'i shes pa nye bar len pa gzhan gyi sems ma yin pa'i phyir ro zhe na/_de ltar gzugs sogs dang ni sems/_/gzung ba'i mtshan nyid dpyod pa 'di/_/ma
[\[172a.3\]]dag blo can la yin gyi/_/rnal 'byor rtogs pa bsam mi khyab/_/ces bya ba smos te/_de ltar 'dzin pa'i nye bar len pa dang nyams su myong ba sems kyi gzung ba'i mtshan nyid yin pa dang /_gzugs la sogs pa phra ba ma yin pa nyid la sogs pa
[\[172a.4\]]gzung ba'i mtshan nyid yin no zhes bya ba'i dpyad pa 'di skyes bu ma dag pa can gyi yin gyi rnal 'byor pa rnams ni phra ba la sogs pa dang gzhan gyi sems rtogs pa bsam gyis mi khyab pa ste/_so so'i skye bo'i shes pa'i yul ma yin pa'i phyir ro/_/
[\[172a.5\]]'on te bdag gi blo gzung ba yin na yang res 'ga' gzung ba ma yin par 'gyur ro/_/de bas na yul gzhan la 'pho'o zhe na/_phra sra ba la sogs ngo bo yis/_/gzung ba gzung min nyid du 'gyur/_/gzugs sogs blo la sngar med gang /_/phyis
[\[172a.6\]]skyes pa ni ci zhig yin/_/zhes bya ba la/_ring ba dang srab pa dang phra ba la sogs pa rnams kyis gzugs la sogs pa gzung ba yang gzung ba ma yin par 'gyur gyi/_/gzugs la sogs pa'i blo ni gang zhig sngar mthong ba'i dus su med pa phyis phan
[\[172a.7\]]pa la sogs pa'i dus su skye ba'am/_blo de la phra ba la sogs pa'i dngos po yod pa ma yin no/_/nye bar bsdu bar bya ba'i phyir/_/de phyir rang blo 'dzin yod na/_/de ma thag pa'i rgyu nyid sems/_/gang yin de nyid gzung ba nyid/_/de phyir don gzhan la
[\[172b\]]
[\[172b.1\]]brten min/_/zhes bya ba smos te/_gang gi phyir blo la phra ba la sogs pa ma yin pa de'i phyir rang gi blo 'dzin pa yod pa na/_de ma thag pa'i rgyu nyid kyi sems gang yin pa de nyid gzung ba nyid yin te/_de'i phyir sems 'dzin pa'i phyir don gzhan phyi rol
[\[172b.2\]]pa la brten par mi 'gyur ro/_/'on te rgyu'i nus pa yang gzhan yin la/_gzung ba'i nus pa yang gzhan yin pas/_gzung ba'i nus pa de yang yul gzhan la 'pho ba'i tshe nyams par 'gyur gyi/_skyed pa'i nus pa ni ma yin no/_/des de'i mthu las shes
[\[172b.3\]]pa phyi ma skye'i don gyi khyad par la 'jug pa yin te/_dngos po rnams la nus pa du ma dang ldan zhing /_'bras bu du ma skyes pas shes par bya'o/_/gzhan du na 'bras bu du ma mi skye bar thal bar 'gyur ro zhe na/_nus pa du ma med na yang /_/ngo bo nyid kyi
[\[172b.4\]]dngos po ni/_/'bras bu du ma mi byed bstan/_/zhes bya ba smos te/_dngos po rnams la nus pa sna tshogs pa med kyang ngo bo nyid kyis te rang bzhin gyis 'bras bu du ma byed pa yin zhing /_nus pa gcig med kyang 'bras bu gcig byed do zhes le'u dang por rgyas
[\[172b.5\]]par bstan pa'i phyir 'dir ma spros so/_/gcig las du ma min zhe na zhes bya ba ni/_'on te nus pa med na sna tshogs pa'i ngo bo nyid rgyu gcig las skye ba ma yin no zhe na/_gang yang gcig las gcig mi rung /_/tshogs pa dag las thams cad 'byung /_/
[\[172b.6\]]zhes bya ba ni/_'bras bu'i bdag nyid gcig gam du ma yang rgyu gcig las gang yang skye ba ma yin gyi/_'on kyang tshogs pa yod na 'bras bu thams cad 'byung ba yin te 'bras bu ni rgyu'i rjes su 'gro ba dang ldog pa nges pa'o/_/'o na ji ltar gcig du
[\[172b.7\]]ma las skyes zhes brjod cing /_de bzhin du gcig las kyang du ma 'byung zhes bya ba zhe na/_'dir smras pa/_gcig nyid yin yang tshogs pa'i rkyen/_/du mas de byed pa ru bshad/_/ces bya ba ni/_rgyu gcig rkyen gnyis kyi nang du chud pas
[\[173a\]]
[\[173a.1\]]'bras bu du ma skyed par byed pa'i phyir/_gcig po de 'bras bu du ma byed par bshad de/_dper na mar me gcig pu shes pa du ma'i rgyu yin pa bzhin te/_skye bo du ma'i mtshungs pa de ma thag pa'i rkyen tshogs pa dang 'brel
[\[173a.2\]]pa'i phyir ro/_/ji ltar yang gcig la du ma'i nus pa dang ldan pa de bzhin du 'bras bu du ma dang ldan pa yang yin pa'i phyir/_nus pa la sogs pa du ma med do/_/gal te blo gzhan don dang ni/_/rnam shes snga ma 'dzin gyur na/_/zhes bya ba la/_'o na
[\[173a.3\]]ji ltar gcig 'bras bu du ma byed pa de bzhin du blo gcig kyang bdag nyid kyi yul can gyi blo gzhan la skyed par 'dod pa'i phyir/_gzugs la sogs pa'i don la shes pa snga ma ni shes pa gzhan skyed par cig car 'dzin par 'gyur ro/_/de bas na
[\[173a.4\]]yul gzhan la 'pho ba yin no zhe na/_'dir smras pa/_snga phyir snang ba can nyid phyir/_/dpyod pa la sogs pa la sems gcig_/rim bzhin mthong can brjod pa gnyis/_/rtag tu go rims can mi 'gyur/_/gcig kyang gnyis gnyis
[\[173a.5\]]snang ba ni/_/bdag dang de blo snang phyir ro/_/zhes bya ba smos te/_blo snga ma'i don dang blo phyi ma'i don gnyis gcig car snang ba'i phyir/_dpyod pa la sogs pa nyid la sems gcig pa ste/_rim bzhin mthong ba'i brjod pa gnyis
[\[173a.6\]]rtag tu go rims can ma yin par 'gyur ro/_/blo ni don 'dzin pa'i ngo bo nyid med par snang bar mi 'gyur te/_blo don nyams su myong ba'i ngo bo nyid yin pa'i phyir ro/_/don nyams su myong bar snang ba yang don nyid snang ba'i phyir/_/snga ma
[\[173a.7\]]dang phyi ma'i brjod pa gnyis su snang ba yin no/_/de bzhin du dngos po gcig kho na gnyis gnyis su snang ba ni/_don gyi bdag nyid dang de'i blor snang ba'i phyir ro/_/re zhig dang por ni rang gi don snang ba yin la/_phyi nas ni de'i blo snang bar
[\[173b\]]
[\[173b.1\]]'gyur te/_don nyams su myong ba'i bdag nyid do/_/de'i phyir gnyis snang ba yin no/_/'on te don snang ba'i rjes la blo mngon sum gyis 'dzin pa ma yin gyi/_'on kyang phyis don gyis go bas yin no zhe na/_gal te don gyis go bas blo shes pa yin
[\[173b.2\]]na/_de'i tshe don dang /_de'i blo snang ba ma yin nam/_de lta ma yin na don 'dzin pa na de'i blo mi 'dzin par thal bar 'gyur ba'i phyir/_gnyis snang bar 'gyur ro/_/'on te/_gal te yul gzhan 'pho ba na/_/tha ma nyams su myong min na/_/gzhan
[\[173b.3\]]gyis nyams su myong ba bzhin/_/thams cad myong med thal bar 'gyur/_/zhes bya ba la/_ci ste yul gzhan la 'pho ba'i dus na tha ma'i yul gzhan la 'phos pa las snga ma'i shes pa snang bar mi 'gyur ro/_/de bas na tha ma'i shes pa snga ba'i shes pa
[\[173b.4\]]de nyams su myong ba ma yin no zhe na/_de lta na 'o na ni shes pa thams cad kyi snga ma snga ma nyams su myong bar 'gyur te/_nyams su myong ba ma yin pa'i phyir/_gzhan gyis nyams su myong ba bzhin no/_/gzhan gyis nyams su myong ba la ni nyams su ma myong ba myong ba
[\[173b.5\]]med de/_rang gis ma myong ba'i phyir ro/_/gal te bdag nyid myong mngon sum/_/gzhan gyis myong ba ma yin na/_/bdag nyams myongs ba de gang las/_/grub na gang gis de skad brjod/_/ces bya ba ni/_'on te shes pa lkog tu gyur pa yin yang bdag
[\[173b.6\]]nyid kyis nyams su myong bar gyur pa'i dngos po ni mngon sum ma yin gyi/_gzhan gyi nyams su myong ba'i mngon sum ni ma yin no zhe na/_de ni ma yin te/_gang gi phyir/_bdag nyid nyams su myong ba de tshad ma gang gis grub na/_rgyu mtshan ci la brten nas
[\[173b.7\]]de skad ces rjod par byed/_bdag la nyams su myong ba yod pas gzhan gyi bdag nyid du de mi 'gyur ro zhes bya bar gang las shes te/_rang rig pa med pa'i phyir ro/_/'on te gsal ba'i rgyu mig la sogs pas nyams su ma myong bar yang nyams su myong ba
[\[174a\]]
[\[174a.1\]]zhes bya bar nges so/_/de bzhin du bdag nyid nyams su myong bar nyams su myong yang myong ba'o zhes bya bar nges par 'gyur ro zhe na/_'dir lan btab pa/_gsal ba'i rgyu ni grub mi 'gyur/_/gsal min gsal bar 'dod
[\[174a.2\]]pa ni/_/gal te gsal ba mi grub na/_/gsal yin 'gro 'di gsal bar 'gyur/_/zhes bya ba smos te/_gsal ba'i rgyu mig la sogs pa de dag ma grub par gyur na/_shes pa'i 'bras bu nyams su ma myong ba'i phyir/_de dag ma grub kyang mi
[\[174a.3\]]gsal ba nyid du ni ma yin te/_kho bo'i mig gsal ba'o snyam du tha snyad 'dogs na/_'di skyed par byed pa ma yin pa'i phyir/_ji ltar nyams su myong ba ma yin nyams su myong ngo zhes tha snyad 'dogs pa ni
[\[174a.4\]]nyams su myong bar myong ba'i phyir ro/_/yang na sangs rgyas pa ni gsal ba'i gsal ba 'dod pas gsal ba'i rgyu ma grub pa ma yin gyi/_'on kyang gzhan kho na'i ma grub pa yin no/_/'on te gang du gsal ba skye ba de ni gsal ba ste/_gsal ba nyid
[\[174a.5\]]gsal ba ma yin yang gsal ba zhes tha snyad gdags so zhe na/_de lta na ni gsal ba ma grub kyang /_/gal te dngos po gsal ba yin/_/gsal ba skyes pa tsam gyis de'i tshe 'gro ba ma lus pa gsal bar 'gyur ro/_/gang gis gsal zhes bya ba'i khyad
[\[174a.6\]]par ni 'brel ba med par mi 'grub pa'i phyir rang gi ngo bo tsam gyis don thams cad gsal bar 'gyur ro/_/de bas na yul snang ba dang rang rig par ni shes pa thams cad grub pa yin no/_/rtog ge'i sgron ma snying po'i don/_/tshad ma rnam 'grel lha dbang blos/_/mun par
[\[174a.7\]]byas pa shes rab zhabs/_/drin gyis bris las gsal gyur cig_/tshad ma rnam 'grel gyi 'grel pa zhes bya ba las le'u gsum pa'i bshad pa'o//_//slob dpon chen po shes rab 'byung gnas sbas pa'i slob ma slob dpon nyi ma sbas pa'i zhal snga nas mdzad pa rdzogs so//_//
[\[174b\]]
[\[174b.1\]{D4226}]@##/_/rgya gar skad du/_pra mA Na bArti kA lang ka ra TI kA su pa ri shud+d+ha nA ma/_bod skad du/_tshad ma rnam 'grel rgyan gyi 'grel bshad shin tu yongs su dag pa zhes bya ba/_thams cad mkhyen pa lta ba'i dra ba sel ba la phyag 'tshal lo/_/ston pa shes 'byung chos kyi grags/_/gzhan la
[\[174b.2\]]phan byed bla ma ni/_/ye shes dpal la rab btud nas/_/rgyan gyi bshad sbyar bdag gis brtsam/_/gal te 'di ni blo ldan dag_/don sgrub don du ma gyur kyang /_/bdag gam bdag dang 'dra ba 'gag_/dran pa yi ni don du 'gyur/_/des na slob dpon shes rab 'byung gnas sbas pa 'di gsung rab rnam 'grel
[\[174b.3\]]mdzad pa dpal slob dpon chos kyi grags pas tshad ma rnam 'grel gyi bstan bcos su brtsams la ma rdzogs pa'i bshad pa can bgres pas nus pa nyams par 'gyur ba'i mdzad pa'i khur bskur ba'i bdag gir byas pa'i phyir na mthar 'byin pa'i brjod bya brjod pa'i don du phyag 'tshal ba'i thabs kyi tshigs
[\[174b.4\]]su bcad pa dang po brjod do/_/rnam 'grel mdzad pas le'u dang po'i bshad pa rtsom pa na nyan pa po'i nyes pas bstan bcos don med pa ni brjod zin to/_/'grel pa lhag mar ni slob dpon lha dbang blo snyan pa chen por grags pa yang rang gi dgongs pa la ltos nas lan cig ma yin par shin tu gol bar
[\[174b.5\]]gzigs te/_'chad pa po la ltos nas kyang thugs mug pa na blo'i nus pa chung ba med pa de dag gis kyang zhes bya ba la sogs pa'i tshigs su bcad pa mdzad do/_/de'i thugs mug pa de bsal ba'i don du shes rab 'byung gnas sbas pa bdag nyid la mkhas pa nyid du nges par bzung nas/_bdag lta bu nye bar mi
[\[174b.6\]]gnas pa'i phyir na/_slob dpon gnas su thugs mug par gzigs te/_'grel ba byed pa rnams kyis kyang da dung ma rtogs par gzigs pa'i phyir 'grel bshad byed pa nyid du rig pa la/_len byed mkhas pa med mod de med min zhes bya ba la sogs pa 'chad par 'gyur ba len byed med pas 'jigs pa'i
[\[174b.7\]]phyir des brtsams pa'i skabs nyid kyis bstan bcos la rgyan byed par bzhed pa na/_le'u gsum gyis bshad pa ltar slob dpon gyis brjod par bya ba'i ngag dang po yang brjod par 'os pa kho na'o/_/'di ltar gzhan gyi don du bstan bcos byed pa ni gzhan 'jug pa la mkho ba'i phyir gdon mi za bar brjod bya brjod
[\[175a\]]
[\[175a.1\]]dgos so/_/slob dpon gyis kyang rab tu byed pa gzhan du de bstan kyang 'dir ni bstan pa ma mthong ngo /_/bshad pa rtsom pa na/_yang dang po'i rjod byed la lhur bya ba rtogs par bya ba'i don du le'u dang po nyid kyi brjod bya gsungs kyi/_bstan bcos kyi ni ma yin no/_/des na bstan bcos
[\[175a.2\]]kyi brjod bya tshad ma grub pa nges pa bstan bcos 'dis bya'o zhes pa de'i rtsom pa brjod pa'i shugs las so/_/des na 'dis ni bstan bcos de'i brjod bya tshad ma yin par bstan te/_gang gi phyir de'i rang bzhin nges par rtogs pa don du gnyer ba der 'jug pa la gegs med par 'gyur ba'i phyir ro/_/gal
[\[175a.3\]]te rtog pa dang ldan pa thams cad kyi 'jug pa dgos pa don du gnyer ba nyid kyis khyab pa'i phyir gzhan 'jug pa'i don du dgos pa nyid brjod par rigs pa ma yin nam/_ji skad du/_bstan bcos dag ni thams cad dam/_/yang na las ni 'ga' zhig la/_/ji srid dgos pa ma brjod pa/_/de srid de ni
[\[175a.4\]]su zhig 'dzin/_/zhes bshad pa bzhin no/_/de la sgra rnams phyi'i don dang ma 'brel yang 'jug pa'i sgrub byed don la the tshom za ba dag gi 'bras bur 'gyur ba'i phyir 'di la nges pa ci bya/_dgos pa dang po brjod par bya ba nyid ni skabs su bab pa yin te/_dgos pa brjod pas 'brel pa bzhin du brjod bya rtogs
[\[175a.5\]]pa 'phen pa'i phyir dgos pa nyid brjod par rigs so/_/'di ltar gal te brjod byed kyi cha'i dgos pa brjod par bya ba yin na/_de'i tshe brjod bya bstan pa nyid bstan bcos kyi 'bras bu yin pa'i phyir brjod bya ma shes par de mi shes pas brjod bya shes pa 'phen pa kho na'o/_/brjod bya'i dgos pa brjod par bya ba yin na
[\[175a.6\]]yang /_brjod bya ma shes na de gang gi dgos pa yin zhes brjod bya ma shes par brjod bya'i shes pa 'phen pa nyid do/_/de bas na 'jug pa la mi mkho ba'i phyir dang gzhan du yang rtogs pa 'grub pa'i phyir/_ngag dang po brjod bya brjod par bya ba ni ma yin gyi 'on kyang dgos pa nyid de 'jug pa la mkho ba'i phyir dang /_ma
[\[175a.7\]]nges pa'i phyir ro/_/des na dang por gdon mi za bar brjod bya brjod dgos so zhes ci ltar brjod ce na/_'di la brjod pa gang gis dgos pa brjod par nges/_sgra'i 'am/_don gyi 'am/_gnyi ga'i/_de la sgra'i dgos pa ni brjod bya rtogs pa nyid yin pa'i phyir bstan pas ci bya ste/_rtogs zin pa ston pa don med
[\[175b\]]
[\[175b.1\]]pa'i phyir ro/_/de ni thams cad la thun mong ba yin pa'i phyir na/_de'i rgyu mtshan can gyi 'jug pa yang thams cad du khyad med par 'gyur ro/_/ci ste yang log rtogs bzlog pa'i sgo nas rang gi ngo bo nyid bstan pas khyad par du 'dod na/_de yang thun mong ba yin pas de'i rgyu mtshan can gyi 'jug pa yang khyad par
[\[175b.2\]]med par 'gyur ro/_/ci ste yang brjod bya spyir bstan na sgra'i cha'i dgos pa rtogs pa na/_brjod bya'i khyad par gyi mthar thug pa rtogs pa med pa'i phyir/_dgos pa brjod par rigs so zhe na/_de lta na 'o na brjod bya'i khyad par gdon mi za bar brjod par bya bar 'gyur la/_de tsam gyis kyang ngag dbang po'i don
[\[175b.3\]]byas par 'gyur ro/_/de'i tshe yang dgos pa shes par 'dod pa ma yin te/_rtogs pa gcig pa'i phyir ro/_/dper na 'ga' zhig de'i bur rtogs pa nyid gzhan de'i phar rtogs pa yin pa de bzhin du/_'di 'di'i brjod bya'o snyam pa'i rtogs pa de nyid kyis brjod bya 'di brjod pa ni bstan bcos 'di dgos pa
[\[175b.4\]]yin no zhes nang du sdud do/_/gang gis dgos pa khyad par brjod pas kyang ngag dang po'i don byas par 'gyur ba/_ci ltar bstan bcos kyi dbang du byas pa'i phyir/_spyir brjod bya ston pa'i dgos pa rtogs pas na/_brjod bya khyad par gyi mthar thug pa nyid kyis khyad par sgrub par byed pa'i phyir/_gdon mi
[\[175b.5\]]za bar ston pa'i brjod bya'i khyad par bstan/_ngag dang po don bya bar 'gyur bar de bzhin du spyir brjod bya 'ga' zhig rtogs pas kyang dgos pa'i khyad par gyi mthar thug pa nyid kyis khyad par sgrub bo zhes kyang brjod par mi nus te/_brjod pa'i khyad par gyi sgo spangs nas dgos pa'i khyad par mi grub pa'i phyir ro//_/
[\[175b.6\]]brjod bya ni rang nyid 'grub po/_/de'i phyir ji ltar mngon sum gyis rang gi mtshan nyid 'dzin to zhes bya ba byed pa gtsor gyur pa yin yang /_mngon sum gyi gzung bya rang gi mtshan nyid yin no zhes las la gtsor phyogs pa yin gyi/_/shes pa'i dbang du byas pas 'dzin pa'i byed pa spyir grub pa'i phyir dang /_'dzin
[\[175b.7\]]pa'i byed pa'i spyi yang las kyi khyad par de nyid las khyad par du grub pa'i phyir/_bya ba la ni ma yin pa de bzhin du 'di 'dis brjod do zhes bya ba ni/_'di yi brjod bya 'di yin no/_/de tsam gyis kyang rjod byed kyi dgos pa 'ba' zhig tu ma zad kyi/_rjod byed la 'jug pa yang 'phangs pa yin no/_/gal te brjod bya
[\[176a\]]
[\[176a.1\]]bstan pa'i mtshan nyid dgos pa rtogs kyang mi 'jug na ni de'i tshe dgos pa brjod kyang mi 'gyur te/_brjod pas kyang rtogs pa sgrub pa na/_dgos pa 'jug bsgrub pa nyid la 'jug pa'i phyir ro/_/dgos pa rtogs pa de yang gal te spyir bstan bcos dbang du byas pa las
[\[176a.2\]]gyur kyang mi 'jug tu chug kyang /_brjod bya'i sgo nas khyad par can du gyur pa ni 'jug par byed pa yin no/_/de'i phyir dgos pa'i khyad par rtogs pa bzhin du 'jug pa yang brjod bya bstan pa nyid kyis 'phags nas gnas pa'i phyir na nye bar mkho ba'i khyad par med do/_/de ltar dgos pa'i sgo nas ni
[\[176a.3\]]'jug pa la mkho ba ma yin te/_rims sel ba'i mtha' yas kyi rin po che nye bar ston pa la yang 'jug par thal ba'i phyir ro/_/dper na dgos pa med pa'i sgro 'dogs bzlog nas/_dgos pa 'jug par byed pa yin pa de bzhin du sgrub par mi nus pa'i brjod bya'i blo bsal ba na/_brjod bya yang
[\[176a.4\]]'jug byed yin no/_/brjod bya yod pa dgos pa med pas ldog par yang bstan par mi nus te/_se'u bcu la sogs pa'i ngag la ni brjod bya med pa nyid kyis dgos pa med pa yin no/_/bya rog gi so brtag pa nye bar dgod pa yang nye bar mkho ba yin te/_brjod bya'i dgos pa bsam
[\[176a.5\]]pa'i skabs yin pa'i phyir ro/_/rjod byed kyi dgos pa de ni de'i brjod bya yod pa med par mi 'gyur ro/_/brjod par bya ba ni yod kyang de'i rang bzhin nges par brtags na bsgrub par mi nus pa bzhin du dgos pa med pa log par rtogs pa yang 'jug pa'am/_ma log na yang ldog pa yin no/_/ldog pa
[\[176a.6\]]rtogs pa de yang de'i rang bzhin rtogs na 'gyur ro/_/des na 'jug pa la mkho ba'i phyir dang ha cang thal ba med pa'i phyir dang spyir ma rtogs pa'i phyir ngag dang pos brjod bya nyid brjod par bya ba'i dgos pa ni ma yin no/_/de bas na ngag dang pos rjod byed kyi dgos pa brjod par res pa ma yin no/_/ci ste brjod bya'i
[\[176a.7\]]dgos pa brjod par nges pa yin te/_dper na chos mchog gis/_gal te brjod par bya ba yang dgos pa med pa yin na ni/_rtog pa dang ldan pa de bstan pa'i phyir sgra dgod pa'i rtsom pa yang byed par mi 'gyur ro/_/des na brjod bya'i dgos pa nyid ngag dang pos brjod par nges so/_/ngag gi dgos pa don rtogs pa dang de'i
[\[176b\]]
[\[176b.1\]]yul gyi brjod bya yod ces te gzhan 'jug pa ni ma yin te/_thams cad du khyad par med par thal ba'i phyir ro/_/brjod byas khyad par can gyi 'bras bu byed na ni de'i phyir de brjod pa'i bstan bcos la 'jug pa dang rjes su mthun pa nyid do zhes zer ba lta bu'o/_/gzhan dag de yang skabs ma yin pa
[\[176b.2\]]rjod par byed pa yin te/_bstan bcos la 'jug par 'dod pas ni/_de la gnas pa'i dgos pa brjod par bya ste/_gzhan la dgos pa bstan pa ni gzhan la 'jug par byed par mi rigs so/_/bstan bcos zhes bya ba yang khyad par gyi don ston par nus pa'i tshig la brjod kyi brjod bya tsam la ma yin
[\[176b.3\]]zhing don ston pa'i nus pas stong pa'i tshig la yang ma yin no/_/des na brjod par bya ba la brten pa'i dgos pa ni brjod par bya ba ma yin no/_/skyes bu'i don 'grub pa thams cad ni yang dag pa'i shes pa sngon du 'gro ba can zhes bya ba 'dir ni/_yang dag pa'i shes pa bstan pa sngon du 'gro ba can
[\[176b.4\]]zhes brjod par 'dod pa yin te/_des na dgos pa'i dgos pa brjod par bya ba yin no zhes zer ro/_/de ni ma 'brel te/_ci ltar bstan bcos la 'jug par 'dod pa la brjod bya'i dgos pa ston pa rjes su mthun pa ma yin pa de bzhin du dgos pa'i dgos pa brjod pa yang ngo /_/brjod bya tsam bzhin du
[\[176b.5\]]bstan bcos kyi bsgrub bya dgos pa tsam yang bstan bcos ma yin pa'i phyir te/_rgyu dang 'bras bu dag gcig par 'gal ba'i phyir ro/_/yang gal te bstan bcos dang 'brel pa'i phyir dgos pa bstan bcos su bsnyad pa de'i tshe na brjod bya tsam de bzhin du bsnyad par mtshungs so/_/ci ltar bstan
[\[176b.6\]]bcos dang dgos pa dag gi rgyu dang 'bras bu'i dngos po nyid nye bar gdags pa'i rgyu mtshan yin pa de bzhin du/_bstan bcos dang brjod bya dag gi brjod bya dang brjod byed kyi dngos po yang ngo /_/ci ste nye bar gdags pas de dang rjes su mthun pa'i 'jug pa mi 'grub kyi/_dgos pa'i dgos pa don du
[\[176b.7\]]gnyer ba'i bstan bcos la 'jug pa ni dngos po gnas lugs nyid kyis 'grub ste/_brgyud pas de dang 'brel pa'i phyir dang po'i sa bon bzhin no/_/brjod par bya ba ni bstan bcos dang ma 'brel pa'i phyir dang /_de'i 'bras bu yang de dang 'brel bar ji ltar 'grub snyam na/_bden te/_'on kyang
[\[177a\]]
[\[177a.1\]]de'i bya ba don du gnyer ba de'i rgyu la 'bad pa de bzhin du/_de gsal bar byed pa'i sgron ma la yang yin no/_/rgyu las yod par 'grub par shes par byed pas don du gnyer ba dag yod par byed pa'i phyir/_ci ltar gsal bya'i don bya ba don du gnyer ba gsal byed la 'jug pa de
[\[177a.2\]]bzhin du/_brjod bya'i don bya ba don du gnyer ba yang rjod byed la 'jug go/_//_de'i phyir dngos po ni gnas pa nyid kyis rjod byed la 'jug par 'dod pa la/_brjod bya'i don bya brjod pa'i phyir mtshungs so/_/de ltar gal te bstan bcos las gzhan pa tsam gyi brjod bya'i don bya ba brjod pa 'gog
[\[177a.3\]]na/_de'i tshe bstan bcos kyi bsgrub bya dgos pa'i don bya ba brjod pa yang 'gog par thal lo/_/ci ste gzhan nyid yin yang khyad par yod par brjod na/_brjod bya la yang de yod pa nyid do zhes bstan zin to/_/gzhan yang rab tu byed pa'i lus ni gnyis te/_sgra dang don to zhes bya ba de
[\[177a.4\]]gal te tshad ma yin na de'i tshe brjod bya'i dgos pa yang bstan bcos kyi dgos pa nyid du 'gyur te/_de'i yan lag yin pa'i phyir ro/_/lag pa'i 'bras bu ni lus kyi 'bras bu ma yin pa ma yin no/_/de ste tshad ma ma yin na/_de'i tshe brjod bya tsam ni bstan bcos ma yin no zhes bya ba ma 'brel te/_
[\[177a.5\]]brjod bya bstan bcos nyid ma yin no zhes brjod par bya'o/_/de tsam bkag na ni ji ltar mi dmigs pa tsam tshad ma ma yin no zhes bya ba ltar de'i khyad par ram/_ci ltar sa bon tsam skyed byed ma yin no zhes bya ba ltar rdzas gzhan dang lhan cig pa 'dod grang na/_gnyi ga ltar yang tshig snga ma'i don 'gog pa
[\[177a.6\]]ma yin no/_/'dir brjod par bya ba la ni spyi dang khyad par sgo nas log par rtogs pa yang med do/_/des na rdzas gzhan la ltos pa tsam lus pa'i phyir/_gnyi ga bstan bcos yin par brjod par 'gyur bas ci ltar don bstan bcos yin pa bkag_/des na de bkag na brjod bya bstan bcos ma yin no
[\[177a.7\]]zhes bya ba 'di rigs pa'i phyir rang gi tshig dang 'gal lo/_/tshig la ni kho bo cag mngon par zhen pa med do/_/gal te brjod bya bstan bcos yin pa 'gog par 'dod na de'i tshe se'u bcu la sogs pa'i ngag kyang bstan bcos su thal lo/_/ci ste 'di la khyad par can gyi don ston par nus pa'i tshig bstan
[\[177b\]]
[\[177b.1\]]bcos su brjod par bya'o zhes bshad zin to zhe na/_de ni rigs mod kyi 'on kyang phyogs 'di la gsal bya'i dpyad pa yang 'jug pas skabs 'gog par byed do/_/gsal bya la dgos pa med na gsal byed tshol ba 'bras bu med pa'i phyir/_brjod bya'i dgos pa bstan pa bzlog tu med do/_/de'i phyir
[\[177b.2\]]skyes bu'i don bsgrub pa yang brjod pa'i dgos pa yin pa la 'thad par dka' ba med do/_/'di ltar bstan bcos la 'jug cing de'i 'bras bu bstan pa yin la/_gzhan du ni dgos pa dpyad pa'i phyir 'thad dka' bar dogs pa yin na/_de yang bshad ma thag pa'i tshul gyis spangs pa yin no/_/
[\[177b.3\]]de'i phyir slob dpon chos mchog gis brjod bya'i dgos pa bstan pa yin no zhes bya ba ni legs par brjod pa yin no/_/'on kyang de'i yang bstan bcos kyi lus nyid kyis zhes bya ba skyon chags pa yin te/_ci skad du rab tu byed pa'i lus ni gnyis te/_sgra dang don to zhes bya ba lta bu'o/_/
[\[177b.4\]]ci lta bar rang rang gi bstan bcos kyi brjod bya yin yang /_ngag gi rang bzhin las gzhan la ni bstan bcos kyi tha snyad mi dmigs so/_/brjod bya 'ba' zhig bstan bcos ma yin pa nyid do zhe na/_'o na ni phan tshun 'brel par dka' ba'i phyir/_nam yang bstan bcos kyi tha snyad med par 'gyur ro/_/mngon par
[\[177b.5\]]brjod pa'i gnas skabs na 'dre'o zhe na/_yod mod kyi de'i rang bzhin gyi ni skyes bu'i don sgrub byed ma yin pa'i phyir ci ltar brjod bya'i dgos pa bstan te/_phyi rol brjod bya ma yin pa'i phyir ro/_/snang ba dang brtag par bya ba dag gcig tu zhen pa'i phyir ro zhe na/_dngos po'i tshogs de nyid la yang
[\[177b.6\]]bstan bcos tha snyad du thal lo/_/brjod bya 'ba' zhig bstan bcos ma yin no zhes kyang brjod par mi bya'o/_/'dres pa dang so so ba dag tha dad par zhen na yang brjod par bya ba don med do/_/khyad par can gyi don ston par dus pa'i tshig bstan bcos yin no zhes slob dpon ka ma la shI las rigs par
[\[177b.7\]]brjod do/_/gang yang le'u dang po'i bshad pa de skad du smra ba'i rig byed de bstan bcos kyi lus thams cad la tshad ma dang 'gal ba ma bsal bar zhes bya ba der ni/_ngag gi dum bu nyid lus kyi sgras brjod pa yin la/_tshad ma dang 'gal ba nyid ni brjod bya'i sgo nas bsnyad pa nyid de dper na tshig bden pa'am/_
[\[178a\]]
[\[178a.1\]]mi bden pa zhes bya ba'am/_tshad ma lung zhes bya ba lta bu'o/_/de ltar yin dang brjod bya ni bstan bcos ma yin no/_/de lta na yang dag dang po brjod bya'i dgos pa brjod par bya'o zhes kyang gzhung btsugs pa yin na/_de'i tshe yang nges pa ni ma yin no/_/'di ltar gal te
[\[178a.2\]]dgos pa med pa'i brjod bya rjes su bsgrub bya ma yin pa de lta na yang gdon mi za bar brjod par nges pa ma yin no/_/bstan bcos kyi brjod bya ni sna tshogs so/_/rab tu grags pa'i don ni/_dpag bsam gyi shing gi lam ston pa lta bu'o/_/shugs kyis 'phangs pa'i don ni sman pa'i nye bar
[\[178a.3\]]bstan pa lta bu'o/_/dpag par bya ba'i don ni tshad ma ston pa bzhin no/_/thams cad du ma grags pa'i don ni/_mchod sbyin la sogs pa'i bstod pa bzhin no/_/mchod sbyin la sogs pa'i las kyis ni dgos pa 'ga' zhig spyir yang rtogs pa'am/_lung ma gtogs par tshad ma gzhan gyis
[\[178a.4\]]dpag par nus pa ni ma yin te/_des na 'dra ba'i 'bras bu brjod par nges pa yin no/_/dpag par bya ba'i don la ni 'dod pa spyod de/_gzhan gyi ngal ba mi bzod pa skyes bu'i don mchog la brtson pa dag bstan bcos la gus pa khyad par can sems pa'i phyir dang /_log par rtogs pa mang
[\[178a.5\]]bas brjod pa yang srid pa'i phyir ro/_/gzhan du na brjod pa'i skabs ci yod de/_rtogs zin pa ston pa la dgos pa med pa'i phyir ro/_/de'i tshe ni brjod bya tsam thos pa dgos pa yod pa'am med pa'am 'dod pa'am mi 'dod pa nges pas 'jug pa'am ldog pa yin no/_/de'i tshe na brjod
[\[178a.6\]]bya'i cha'i dgos par nges pa med la/_gang gis de brjod par nges par srid pa brjod bya'i dgos pa'i dbang du byas nas don du gnyer ba 'jug pa yang ma yin no/_/'on kyang dgos pa dgos pa'i ched kyang srid de/_dper na skad cig ma nyid la sogs pa'i de kho na ston pa'i bstan bcos la 'jug
[\[178a.7\]]pa bzhin no/_/skad cig ma nyid la ni bya ba 'ga' zhig srid pa ma yin la/_de'i tshe chos dang ldan pa dag gi don bya ba'i ched du byas nas 'jug pa yang med do/_/de lta nyid yin na ni spyad pa mi mkho ba'i phyir te/_phung po gzhan med pa'i phyir sngon po nyid la sogs pa bzhin no/_/gal te 'ga' zhig
[\[178b\]]
[\[178b.1\]]skad cig ma ma yin par 'gyur na ni de yongs su spangs nas skad cig ma'i don byed pa don du gnyer bar/_skad cig ma de nyid la 'jug pa'i rgyu mtshan du gyur pa skad cig ma nyid kyi rang bzhin du nges par rtog pa 'bras bu dang bcas par 'gyur te/_dper na sngon po nyid du rtog pa bzhin no/_/de lta ni ma
[\[178b.2\]]yin te/_skad cig ma ma yin pa thams cad du bsal ba'i phyir ro/_/des na thams cad du 'jug tu gnang na skad cig nyid brtag pa la nye bar mkho ba ci yod/_des na skad cig ma'i yang don bya ba'i dbang du byas nas skad cig ma'i spyad pa la 'jug pa ma yin gyi/_'on kyang spyod pa'i dgos pa la ltos
[\[178b.3\]]nas so/_/'di ltar skad cig ma nyid la sogs pa'i nges pas bsgoms pa'i sgo nas de mngon du byed pa'i gnas skabs kyi rang bzhin/_'khor ba'i sdug bsngal dang 'bral ba'i 'bras bu thob par byed do/_/'o na/_don byed nus pa ma yin la/_/de 'dod brtags pas ci zhig bya/_/zhes bya ba la
[\[178b.4\]]sogs pa yin pa de ci ltar drang zhe na/_bden te snang bzhin pa'i chos can gyi rang bzhin brtags pa'i dbang du byas nas de brjod de/_sgra'i don bzhin no/_/chos can yod pa nyid kyi chos kyi rang bzhin 'dod pa ni ma yin no/_/ci'i phyir brjod par bya dgos pa yang bstan par nges pa med do/_/gnyi ga'i
[\[178b.5\]]yang ma yin te gnyi ga'i brjod bya ni gnyis po yin la/_de gnyis bsal na gzhan ci zhig lus/_'dres pa'i gnas skabs kyang bsal zin to/_/gang zhig brjod par 'gyur ba de la ni dgos pa yang cung zad kyang med do/_/des ni skyes bu 'jug pa yang ma yin no/_/thams cad du brjod par bya ba nyid
[\[178b.6\]]ni bstan bcos nyan pa'i sngon rol du shes pa ma yin te/_des na de nyid brjod par nges so/_/gal te ma shes pa tsam gyis ni brjod pa ma yin gyi/_'on kyang 'jug pa la mkho ba'i phyir ro/_/'jug pa bsgrub pa ni don du gnyer ba nyid kyis yin na/_brjod bya ni 'ga' yang don du gnyer ba ma yin
[\[178b.7\]]gyi/_'on kyang brjod bya'am rjod byed kyi dgos pa yin no/_/des na ma shes pa'i brjod bya bstan pas ci zhig bya zhe na/_de ni mi rigs te/_dgos pa brjod bya ma yin pas na dgos pa gnyis kyi rtogs pa nang du 'dus pa can gyi brjod par bya ba brjod par byas pa ni 'jug par byed pa yin pa'i phyir/_
[\[179a\]]
[\[179a.1\]]'jug pa la mkho ba med pa nyid 'dir ma grub po/_/gang du brjod bya de'i dgos pa brjod pa der yang /_dgos pa tsam gyis ni 'jug pa ma yin te/_rims nad sel ba'i mtha' yas kyi rin po che ston pa la yang thal ba'i phyir ro/_/des na dgos pa yang
[\[179a.2\]]thabs kyi khyad par rtogs pa dang lhan cig pa 'jug pa'i rgyu mtshan yin pas na des na brjod par bya ba dang rjod par byed pa'i dgos pa gnyi ga la lhur bya ba yin no/_/rjod pa nyid gcig la nges kyi lhur bya ba ni shugs bzhin du du ma la mi 'gal lo/_/lhur bya ba ni dgos pa brjod par 'dod do/_/dgos
[\[179a.3\]]ba brjod pa'i shugs kyis de'i brjod bya 'phangs so zhes kyang rtogs par mi bya ste/_skyes bu don 'grub pa'i rgyur 'dir bstan to zhes spyir brjod pas kyang rtogs pa'i phyir ro/_/de ltar bsgrub par mi nus pa'i dgos pa ldog pa yang ma yin no/_/de'i phyir brjod bya dang rjod byed dag gi dgos pa
[\[179a.4\]]gnyis rtogs pa'i phyir 'jug pa la mkho bas lhur bya ba mtshungs so/_/des na brjod bya 'ba' zhig nyid brjod par bya'i de'i tshe dgos pa yang ma yin no/_/des na brjod bya bstan par brjod bya ci zhig yin zhes mi rtogs pa'am/_yang na brjod bya ma brjod na tshigs su bcad pa'i tshogs la sogs pa
[\[179a.5\]]bzhin du/_don gzhan dang gzhan brjod pa'i ngag gi cha'o zhes the tshom 'dir 'gyur la/_de lta na yang mi 'jug go/_/shes par 'dod pas 'gyur ro zhe na/_thams cad du mtshungs par thal ba na ldog pa nyid ston par byed do/_/don du gnyer ba 'ba' zhig gi shes par 'dod pa tsam gyis
[\[179a.6\]]ni thams cad du 'jug par mi nus te/_sman la nad pas bzhin no/_/brjod na ni bstan bcos dang brjod bya dag gi khongs su gtogs pa'i the tshom 'jug byed yin pa'i phyir/_ngag dang po ni 'jug pa'i yan lag gi rjod par byed do zhes bya bar gnas so/_/gal te de lta na yang bar du bstan pa'i
[\[179a.7\]]phyir 'di ci ltar ngag dang po yin zhe na/_'di la kha cig na re spyi'i mtshan nyid med par ni/_rig byed la sogs pa tshad ma ma yin pa las mtshan nyid mi rtogs pa'i phyir spyi'i mtshan nyid brjod pa'i phyir le'u dang po'o//_//de nas rang gi don 'phel ba'i rtsa bar gyur pas mngon sum
[\[179b\]]
[\[179b.1\]]gyi le'u'o/_/rang don gyi rjes su dpag pa ni mngon sum la rag las pa'i tshad ma yin pas mngon sum gyi 'og tu'o/_/de'i de ma thag tu ni gzhan don gyi rjes su dpag pa'o/_/de'i phyir go rims 'di la rtsod pa 'jug pa ga la yod zer ro/_/de'i rjes su rjod par byed pa gzhan dag kyang yod
[\[179b.2\]]pa ni lha dbang blo la sogs pa ni le'u'i go rims la 'khrul pa yin te/_slob dpon gyi rjes su dpag pa dang por bshad pa ni dka' ba'i phyir ro zhes skong bar byed do/_/de la 'dir rigs pa yal bar dor bar mi nus pas cung zhig brjod do/_/gal te tshul 'dis 'di 'dra ba'i go rims rigs so
[\[179b.3\]]zhes brjod pas gang gi tshe rang gi spobs pa tsam gsal bar byed pa de'i tshe slob dpon gyi bshad par rtsom pas slob dpon gyi go rims bsal nas rang gis brtags pa'i yon tan brjod pas slob dpon gyi le'u'i go rims mi legs par bstan pas ci zhig thob/_slob dpon gyi go rims kyang ci
[\[179b.4\]]zhig thob/_de nyid yin no zhe na/_'di ni lag pas 'od zer gyi phreng ba can gyi dkyil 'khor 'gegs par bzod pa dang mtshungs te/_rtsa ba'i po ti kun du spyod pa thams cad kyis 'dod pa de'i go rims tshig tsam gyis dgag par mi nus pa'i phyir ro/_/de tshad mar mi byed na mtshan nyid la sogs pa
[\[179b.5\]]la yang slob dpon gyi yin par yid ches pa med par thal lo/_/po tir kun du spyod pa ni/_slob dpon lha dbang blo las byung ba yin no zhe na/_'di la tshad ma slu ba med pa can gyi shes pa zhes bya ba la sogs pa la yang yid ches pa ci zhig yod ces bshad zin to rigs pa nyid yid ches pa'i rgyu yin no
[\[179b.6\]]zhe na/_go rims de mi rigs pa nyid yin pa ni bla'o/_/slob dpon gyis ma yin pa ni ma yin te/_skyes bu tshad ma zhes bya ba'i sgrub par byed pa ni slob dpon gyi bzhed pa yang ma yin no/_/rig pa nyid la yang slob dpon gyis yin pa nyid bkag pa ci yod de bdag nyid ma rtogs pa ci ste mi brjod/_gang
[\[179b.7\]]gis rnam pa gzhan du bris nas bri ba'i ngal ba la brten pa lha dbang blo yang de'i go rims bshad pa la nus pa nyams pa ci zhig yod/_de lta bu'i 'bras bu yang ci zhig yin/_'khrul pa'i phyir ro zhe na/_po tir de ltar mthong ba la yang 'khrul pa ci 'dra ba zhig yin/_dang po rjes su dpag pa
[\[180a\]]
[\[180a.1\]]bshad pa ni 'khrul pa'i rgyu mtshan yin no zhe na/_de ni mi rigs te/_po tir gzhan du bshad pa mthong yang bshad pa'i go rims gzhan gyis gzhung las yang go rims tha dad par nges pa ni/_gang du yang med de/_ga pa rnams su yang lan stong du de ltar thal ba'i phyir ro/_/
[\[180a.2\]]byis pa la yang b+hu'i rkang pa dang po thos pa na/_de nyid rkang pa dang po yin par nges par mi 'dzin te/_bstan bcos 'chad pa las brtson pa rjes su dpag pa dang po ma nges kyi/_gzhan ni ma yin no zhes bya bar grub bo/_/gzhan yang gang du gnyi ga brjod pa nges pa der gtso bo yang yan lag gi
[\[180a.3\]]dngos po ci lta ba de ltar bzhag rag ste/_'di la zhen pas ci bya/_dgos pa ma brjod par ni brjod bya nyid gtso bo yin no zhes bya ba ni 'di la bsam mi dgos so/_/dgos pa ma brjod pa yang rnam pa gnyis te/_grags pa dang shugs kyis 'phangs pa'o/_/de gnyi ga yang 'dir dgod par 'gyur
[\[180a.4\]]ro/_/bstan bcos dang ngag dang po don gcig na/_gnyis don med do zhes bya ba yang ma 'brel pa nyid do/_/ngag dang pos ni rigs gzhan tsam las rnam par chad pa ston la bstan bcos kyis ni de'i rigs can nyid sgro 'dogs thams cad rnam par chad par ston pa'i phyir gtam sgrogs pa tsam
[\[180a.5\]]ngag dang po des bstan bcos de'i don rtogs pa ma yin no/_/bstan bcos kyis ni ngag de'i 'gyur te/_'on kyang bstan bcos goms pa las so/_/de la ni 'jug pa la mkho ba'i phyir ngag dang por mi 'gyur ro/_/gang las ngag dang po 'jug pa la nye bar mkho ba 'di 'dir brjod bya yin no zhes
[\[180a.6\]]bya ba 'di la tshad ma ci yod de/_ngag ni phyi rol gyi don dang 'brel pa med pa'i phyir ro/_/nges pa med par 'jug na ni dang po yang thal ba'i phyir/_ngag dang pos ci zhig bya zhe na/_'di la kha cig na re/_ngag dang po ni 'jug pa'i don du ma yin gyi/_'on kyang gang zhig brjod par bya bas stong
[\[180a.7\]]pa de ni brtsam par bya ba ma yin no zhes khyab par byed pa mi dmigs pas phyir 'jil bar byed pa la/_ma grub pa brjod pa'i don du yin la/_bstan bcos kyang de gzhung gzugs pa'i don du'o zhes zer ro/_/gzhan dag ni ma grub pa'i brjod pa'i sgo nyid nas 'jug pa'i don du'o zhes kha skong
[\[180b\]]
[\[180b.1\]]bar byed do/_/de gnyi ga yang chos mchog gi 'dod pa'i rjes su 'brangs nas bsal zin pa'i phyir rgya mi bskyed do/_/gang yang dza yan Ta na re/_'di ni 'chad par 'gyur ba'i bstan bcos mtha' dag gi don dam 'cha' ba yin la/_de yang gzhan don gyi rjes dpag yin pa'i phyir/_sgra
[\[180b.2\]]mi rtag ste zhes bya ba la sogs pa gzhan du chad ma yin no/_/dam bca' ba yang rjes su dpag pa'i yul nye bar ston pa'i phyir/_rjes su dpag pa nyid do/_/'o na ci ltar bkag can/_khyab pa brjod pa can gyi gtan tshigs la mi mkho ba'i phyir ro zhes zer ro/_/'di ni rigs pa dang
[\[180b.3\]]slob dpon gyi bzhed pa las phyi rol du gyur pa'i phyir yal bar dor ro/_/de'i phyir dam bca' ba'i don thos pa'i rtog ldan ni/_skyes bu rnams kyi bsam pa sna tshogs pa nyid kyis nges par mi 'thad pa'i phyir/_dngos po dang dngos po med pa ma nges pa'i rang bzhin du gsal yang bstan bcos byed
[\[180b.4\]]pa gzhan la mi slu ba mthong ba'i phyir/_dngos po dmigs pa'i sgo nas dngos po med pa'i cha gsal ba'i the tshom skye'o/_/shin tu lkog tu gyur pa'i don la ni/_rten gzhan med pas/_de tsam gyi don du gnyer ba nyid kyis 'jug go/_//_gcig nyid la sngar mi slu ba mthong ba'i tshig gzhan la
[\[180b.5\]]yod pa ni mi rigs so zhe na/_de nyid dam de'i rigs can gyi gzhung byed pa gzhan la mi slu ba yod kyang rung ste/_ji srid du slu ba ma mthong bar ni khyad par 'gal ba yang med do/_/slu na ni gnyi ga la yang yid brtan du med do/_/de'i phyir brjod na don la the tshom du 'gyur bar rigs te/_don la the tshom
[\[180b.6\]]za ba des 'jug go/_//_brjod bya ma brjod na ni cha gnyis ka la mtshungs pa'i the tshom gzhan dang thun mong ba ni/_yal bar dor ba'i 'bras bu can nyid du 'gyur gyi 'jug pa'i yan lag ni ma yin no/_/yang gang gi tshe brjod par bya ba 'di 'am/_gzhan nam yang na brjod bya 'ga' yang med do zhes the
[\[180b.7\]]tshom za ba de'i tshe yang 'jug par ga la 'gyur zhes yang brjod bya'i khyad par tshol ba'i rtogs pa po la brjod zin te/_'ga' zhig ni de'i tshe nyid 'ga' zhig las thos nas don du gnyer bar 'gyur ro/_/rnam pa de lta bu ma thos pa ni 'di la yin bzhin du dang por 'chad par rtsom pa ni dad pa'i
[\[181a\]]
[\[181a.1\]]yul yang ma yin no/_/dka' ba'i phyir ro zhe na/_de lta na ma yin te/_bstan bcos dag tu dka' ba'i cha dag dbus dang mthar mthong yang dang po dang por 'chad pa la brtan pa ni ma yin na/_'chad na yang go rims 'khrul pa mi srid do/_/mngon sum gyi le'u
[\[181a.2\]]las rjes su dpag par dka' ba yang ma mthong ngo /_/gzhan yang rjes su dpag pa rtsom pa la ngag dang po gang yin pa de gal te rjes su dpag pa ston pa'i gzhung la 'jug pa tsam sgrub par byed pa yin na/_de'i tshe 'dis ci zhig bya ste/_tshad ma'i mtshan nyid 'chad par lhur byed pa'i phyir
[\[181a.3\]]mngon sum bzhin du khyad par gyi mtshan nyid kyi skabs su gyur pa na/_rnam nges bzhin du rjes su dpag pa ston pa la yang 'jug pa grub pa'i phyir ro/_/'dir mngon sum la logs su 'bras bu ston par bzhed pa ni med la/_rnam nges su ni rang don rjes su dpag pa la yang med de/_tshad ma ston
[\[181a.4\]]pa don du gnyer ba nyid kyis 'jug pa 'grub pa'i phyir ro/_/de'i phyir go rims spangs nas ci'i phyir rjes su dpag pa dang por bstan te/_de'i phyir ngag dang po'i ched du bya ba ni dang po la 'jug pa yin no/_/gal te yang gnas gsum pa na gnas pa'i rjes su dpag pa dang po 'chad pa lhur
[\[181a.5\]]byed pa de'i tshe/_ci'i phyir rjes su dpag pa dang por 'chad ces dogs pa la/_don dang don ma yin pa rnam par 'byed pa ni rjes su dpag pa la brten pa'i phyir/_de bshad par bya'i zhes de ltar brjod par rigs kyi de rnam par gzhag pa'i phyir bshad pa zhes bya bar ni ma yin te/_'di
[\[181a.6\]]ni mdo byed pas rjes su dpag pa dang por ci ste brjod ces dogs pa na 'jug par byed pa'i dang por ston par byed kyi/_bshad pa tsam gyis ni ma yin no/_/de ni byed pa la ltos pa nyid kyi dang po yin pa'i phyir/_mang du smras pas chog go/_/de'i phyir slob dpon lha dbang blo 'khrul
[\[181a.7\]]pa ma yin no/_/dza yAn+ta dang des yongs su zin pa'i bshad pa byed pa dag la dgos pa yang med de/_des na slob dpon gyi yin pa mchog go/_/gzhan yang tshad ma grub pa nyid dang po yin na/_rtog pa'i dra ba rnam bsal zhing /_/zhes bya ba la sogs pa'i tshigs su bcad pa gnyis 'di
[\[181b\]]
[\[181b.1\]]nyid kyi dang por bya bar 'gyur gyi/_rjes su dpag pa'i dang por ni ma yin no/_/rang gi don gyi rjes dpag gi dang por bshad kyang tshigs su bcad pa gnyis po 'di ni tshad ma grub pa'i le'u dang por blta bar bya'o zhe na/_der ltos mod/_slob dpon gyis ni de nyid du ma mdzad do zhes bya ba
[\[181b.2\]]rang gi tshig nyid kyis yongs su rdzogs par 'gyur ro/_/ci'i phyir na yul 'di la slob dpon ni mi mkhas kyi/_'on kyang bdag cag mkhas pa yin no zhes bya bar 'gyur ba'i phyir ma spangs so/_/des na gal te bshad pa la snyad btags nas shes rab 'byung gnas sbas pas slob dpon
[\[181b.3\]]gyi skyon nyid brjod par 'dod pa de'i tshe 'di rigs na/_de'i tshe yang de ltar don 'gribs par dka'o/_/gal te tshad ma yang dag ces bya ba la sogs pa rnam 'grel mdzad pa'i thugs la gnas pa 'dis/_ngag tu brjod par bya'o zhes bya ba 'di la rtsod pa med pa de'i tshe/_rtog pa'i dra ba
[\[181b.4\]]rnam bsal zhing /_/zhes bya ba la sogs pas 'bras bu'i gnas skabs gnyis kyis bcom ldan 'das la phyag 'tshal nas yang rgyu dang 'bras bu'i gnas skabs bzhis phyag 'tshal te/_tshad ma grub pa tshul bzhin bshad par bya zhes brjod pa ni mi 'grigs pa nyid do/_/yang
[\[181b.5\]]gang gi tshe tshad ma yang dag ces bya ba la sogs pa ni rnam bshad byed pa nyid kyis yin zhing /_de lta bur gyur pa'i bcom ldan 'das la phyag 'tshal nas/_rnam 'grel mdzad pas tshad ma grub pa bshad par bya'o zhes khong nas phyung nas don rjod par byed pa de'i tshe yang /_gal te rtog pa'i
[\[181b.6\]]dra ba rnam bsal zhing /_/zhes bya ba'i don nyid tshad ma yang dag ces bya ba la sogs pa 'dis bstan par gyur na/_brjod pa mdzes pa zhig ni de lta yang ma yin te/_rtog pa'i dra ba rnam bsal zhing /_/zhes bya ba la sogs pa 'dis ni 'bras bu tsam zhig brjod pa'i phyir ro/_/gzhan yang
[\[181b.7\]]de lta na de gnyis kyang 'chad par 'gyur ro/_/des na tshigs bcad 'di gnyis ni rnam bshad byed pas brtsams pa yin no/_/des na gal te le'u 'di gsum pa nyid yin zhing bkol ba'i mdo bzhin du dang por bshad pa 'ba' zhig tu zad na/_de'i tshe thams cad 'chad par rtsom pa dang rjes
[\[182a\]]
[\[182a.1\]]su mthun pa'i tshigs su bcad pa gnyis po'i don gnas ma yin par ltung bar 'gyur ro/_/ci ste 'di thams cad rtsom pa nyid yin na/_/de'i tshe don gang 'dod pas rim pa las rgal nas dang po 'chad pa des dang po nyid nas ci'i phyir mi byed ces bya ba bzlog par
[\[182a.2\]]dka'o/_/gal te byed pa'i rim pa ni de 'dra ba nyid du rigs so zhe na/_bshad pa'i rim pa yang de lta bu nyid yin pas na mtshungs so/_/de la rnyed pa'i khyad par 'dod par bshad pa'i go rims las 'da' bar nus la/_byed pa'i go rims las ni ma yin zhes bya ba la mna' chu
[\[182a.3\]]btung ba tshad mar bya'o/_/gal te de lta na yang bshad pa'i tshigs su bcad pa gnyis rtsa ba'i la snang ba ci ltar rtsa ba'i yin no zhe na/_le'u dang por phyag byas na yang gnyis par yang byed pa zhes bya ba 'di ci 'dra ba zhig yin zhe na nyes pa 'di ni med de skabs kyi brjod bya tshad ma la yang gus
[\[182a.4\]]pa bskyed pa'i rang bzhin thugs la gnas pa'i tshigs su bcad pa ni de rjod par byed pa'i bstan bcos la 'jug pa 'phen par byed pa yin la des 'phangs pa'i bstan bcos kyi cha shas rjes su dpag pa dang po brjod par bya ba la rtsom par 'gyur ba yang /_rang dang gzhan dag
[\[182a.5\]]gegs med par 'grub par bya ba'i phyir/_bcom ldan 'das la mchod par brjod pa la ltos pa nyid de des stong pa'i phyir ro/_/go rims gzhan la ni tshad ma yang dag ces bya ba la sogs pa'i rtsom pa 'di nyid kyis mgon dang bcas pa'i phyir stong pa nyid du ma grub po/_/yang na tshigs su
[\[182a.6\]]bcad pa bshad pa nyid kyi yin yang 'ga' zhig tu rtsa bar yang bris pa ni/_rtsom pa med pa'i phyir dang /_byed pa po gcig pa'i phyir rnam pa 'ga' zhig ltar ltos par gyur pa de bzhin du dar ba yin no/_/de nyid kyi phyir de dag ma bshad pas rim pa gzhan bzhin du 'thad par dka' ba'i skyon
[\[182a.7\]]med do/_/de'i phyir go rims gzhan 'khrul pa yin no zhes snga ma rnams zer ba na bdag nyid 'khrul pa shin tu bstan pa nyid du ston par byed pa yin no/_/yang gal te brjod bya la sogs pa zab mo la de dag gi 'khrul pa shin tu chen po dmigs pa de ltar na yang /_de tsam gyis
[\[182b\]]
[\[182b.1\]]yi ge tsam la byang ba'i spyod yul la dogs par bya ba ni ma yin no/_/gal te de lta na yang brjod bya la 'khrul pa nyid slob dpon lha dbang blo dngos su nyan pa la ji ltar 'gyur te/_'dis 'di bshad do zhes 'dzin pa'i nus pa ni byis pa la yang mi nyams pa'i phyir ro/_/des na 'dis
[\[182b.2\]]phyogs kyi glang po 'chad par byed do zhes ci ltar brjod/_de bas na ji ltar shin tu rags pa 'di la 'khrul pa de bzhin du/_le'u'i go rims la yang ci ltar mi 'gyur zhe na/_de ni mi gtsang bas mi gtsang ba 'khru bar byed pa yin te/_dngos su nyan pa mkhas pa'i ming can la/_'di 'dis
[\[182b.3\]]'chad par byed do zhes bya ba'i nges pa yang rnyed par dka' ba ma yin no/_/gang las dper 'gyur/_/gal te yang stobs dang ldan pa'i slob dpon shes rab 'byung gnas sbas pa 'di ltar 'di gsung rab kyi rnam 'grel yin no zhes brjod par mi srid pa de bzhin du/_go rims kyi log
[\[182b.4\]]par rtogs pas 'di la yang ngo zhes 'dod na de'i tshe dpe nyams pa ci yang med do/_/der khyod kyi bshad pa 'chad pa nus pa ni shin tu mthar phyin pa yin no/_/'dir don dam pa gang zhig yin/_de tsam du shin tu rags pa'i don phyogs kyi glang po 'dis bshad do zhes bya ba de lta bu'i rang
[\[182b.5\]]bzhin la/_lha dbang blo dngos su nyan pa tshad ma ma yin no zhes brjod pa'am/_tshad mar byed na yang bshad pa'i byed pa'i grags pa ma yin pa bsal bar mi nus so zhe na/_'dir kha cig smras pa ni de'i lugs ni gsal bya zhes bya ba gzhan du yang drang bar nus pa'i phyir rgyan gyi gsung rab
[\[182b.6\]]kyi rnam 'grel du dam bca' ba ni rang nyid mkhas par gsal 'debs pa tsam du zad kyi/_phyogs kyi glang po'i rnam 'grel nyid du mi 'dod pa ni ma yin te/_des nyes pa med do zhes zer ro/_/gzhan dag ni 'di mi ma zod pas 'di 'di'i yin no zhes 'dod pa yin no zhes gzhung 'di nyid las
[\[182b.7\]]nges par bya ste/_gzhan du yang yid brtan du med pa'i phyir ro zhe'o/_/de ni rig mod kyi 'on kyang nyes pa de ni so na gnas pa nyid do/_/de lta na ni 'o na rnam 'grel mdzad pa bzhin du/_rnam bshad mdzad pa yang rang dbang du gsung rab nyid kyis 'gyur ro/_/slob dpon gyis bshad par khas
[\[183a\]]
[\[183a.1\]]blangs na ni/_de'i 'dod pa'i rjes su 'jug pa skyon yin la/_rang rgyud la ni de nyid yon tan yin te/_sngon gyi gzhal bya rjes su brjod par ni smra nus pa'i phyir ro/_/rnam nges su phyogs kyi glang po'i las bdag nyid kyi la slob dpon drangs pa ni de lta bur
[\[183a.2\]]gyur pa nyid brtan par bya ba'i phyir ro zhes bya ba la mi 'thad pa ci yod/_'di snyam du gal te ci ltar rnam 'grel mdzad pas slob dpon gyi yi ge de nyid 'ga' nyid du bris pa de bzhin du rnam 'grel yang rnam bshad mdzad pa yin pa de'i tshe/_khungs tsam du brjod pa yin no/_/
[\[183a.3\]]gang gi tshe brtsams pa'i le'u gsum yi ge dang rim pa des bris pa de'i tshe skabs kyi nyes pa spang bar mi nus pa nyid lus kyi rang rgyud ston pa nyi ma yin no/_/des na 'dir don dam pa ni slob dpon lha dbang blos rnam 'grel mdzad pa las rnam 'grel ni dngos su ma thos kyi/_'on kyang
[\[183a.4\]]phyogs kyi glang po nyid do/_/de'i don gyis slob dpon rjes su bstan pa yin no/_/de la de'i mngon zhen nges pa tsam phul du dbyung du med pa mkhas pa'i rgya mtshos rnam 'grel mdzad pa'i bshad pa las slob dpon lha dbang blos de lta bu 'dus byas pa'i khyad par thob ste/_ji ltar mdzad pa
[\[183a.5\]]la phyogs kyi glang po la mngon par zhen pa dang /_rnam 'grel la yang nye bar bstan pa la mi ltos par rtogs pa'i rlom/_pas sgro btags shing /_phyogs kyi glang po'i skyon spangs pa yang gnas dang gnas su mthong nas/_de'i rnam 'grel nyid du bsams te/_gzhung byed par spro ba yin no/_/rnam
[\[183a.6\]]'grel mdzad pa 'grel bas nus pa nyams pas/_lhag ma'i bshad pa byed pa ni re zhig btang snyoms su byas la/_nye bar bstan pa'i khyad par ster ba la yang btang snyoms su byas so/_/bsam pa ni 'di yin no/_/mngon par 'dod pa'i tshad ma sgrub pa ni re zhig gtso bo'i tshul gyis
[\[183a.7\]]'byung bar 'gyur ba nyid do/_/phyogs kyi glang po'i rnam 'grel nyid du sgro 'dogs pa lhag ma yang gnod byed ma yin no/_/shin tu zab pa ma rtogs na yang de tsam gyis kyang nyan pa po dag mthar bcom ldan 'das nyid tshad mar byed par 'gyur ro/_/gal te shes rab phul du byung ba dang ldan
[\[183b\]]
[\[183b.1\]]pa 'ga' zhig yod na ni don dam par rtogs par 'gyur ro/_/de'i phyir lha dbang blo la nye bar bstan pa brgyud pa med pa'i phyir brjod bya la 'khrul par rigs so/_/yang na ma 'khrul na yang phyogs kyi glang po la mngon par zhe na/_de nyid kyi rnam 'grel du sbyor bar byed pa yin
[\[183b.2\]]gyi/_bris nas spyod pa'i le'u'i go rims la ni de ltar 'khrul pa ma yin no/_/khyad par du yang dang po dang gnyis pa la sogs pa'i ming dang grangs yod pa'i phyir ro/_/phyogs kyi glang po dang rjes su mthun pa ma yin pa'i phyir de spangs pa yang ma yin te/_der ni dang po bstod
[\[183b.3\]]pa'i phyir bshad pa nyid rjes su mthun pa yin no/_/des na ci ltar rab tu grags pa'i le'u'i rim pa nyid rnam 'grel mdzad pa yin no zhes bya ba 'di gnas so/_/'thad pa gzhan gyis kyang le'u'i rim pa 'di nyid bzhed pa yin no zhes le'u gzhan gyi dang po 'chad par 'gyur ro/_/de lta
[\[183b.4\]]yin dang tshad ma yang dag ces bya ba la sogs pa'i ngag dang po nyid nyams pa'i rtsad pa so na 'dug go zhes bya ba de yang med do/_/le'u lhag ma gsum la yang bstan bcos kyi sgra nyams pa med pa'i phyir te/_yal ga gcig chad pa'i shing la shing gi tha snyad bzhin no/_/'dis ni
[\[183b.5\]]bstan bcos kyi dang por bstod pa mngon par brjod pa ni zhes bya bar rnam par bshad pa yang bshad pa yin no/_/gang yang rang gi don gyi rjes su dpag pa'i de ma thag tu gzhan gyi don gyi rjes su dpag pa yin pas zhes gsungs pas der yang de ma thag pa lhur byed pa ni ma yin gyi/_'on kyang go rims
[\[183b.6\]]'chol ba 'gog pa yin te/_ji ltar bshad pa'i rgyu mtshan gyi mngon sum las rgal nas rjes su dpag pa sngar bshad pa de bzhin du rtsom pa thams cad gzhan gyi don du yin pas na/_gzhan don ni rang gi don gyi rjes su dpag pa las sngar ci ste ma yin zhes 'dogs na rang gi don gyi rjes
[\[183b.7\]]su dpag pa'i de ma thag tu zhes de ma thag pa'i sgra byas pa ni/_dus phyi ma nye bar mtshon pa lhur byed pa yin no/_/de ltar yang gzhan gyi don gyi rjes su dpag pa ni rang gi don gyi rjes su dpag pa sngon du 'gro ba can yin pa'i phyir ro zhes gtan tshigs kyis gsal bar 'gyur ro/_/'dis
[\[184a\]]
[\[184a.1\]]ni 'jug pa'i rim pa las bshad pa'i rim pa yin no zhes bstan to/_/rang gi don gyi rjes su dpag pa tsam gyis gzhan gyi don gyi rjes su dpag par mi 'gyur te/_bstan par bya ba'i shes par 'dod pa la sogs pa la ltos pas/_dus kyis chod pa la
[\[184a.2\]]sogs pa srid pa'i phyir ro/_/de nyid kyi phyir sngon du 'gro ba'i sgra byas pa yin no/_/des na 'jug pa la bar chod yod pas na bshad pa yang de ma thag pa nges pa yod re skan/_yang na rjes su dpag pa gzhan med pa'i phyir na/_rigs mthun pas bar ma chod pas de ma thag pa yin te/_
[\[184a.3\]]dper na 'das nas ring du lon pa mtshungs pa de ma thag pas yin pa bzhin pas nyes pa med do/_/yang na grangs can gyi 'dod pa bzlog pa'i don du de skad brjod pa yin no zhes 'chad par 'gyur ro/_/rjes su dpag pa'i le'u bshad pa la kha cig tu 'chad par 'gyur bar bstan pa ni rang gi
[\[184a.4\]]bya ba la ltos pa yin te/_skad cig ma nyid yod pa tsam dang rjes su 'brel pa yang yod pa'i rang bzhin ni rtogs pa nyid yin pa'i phyir ro zhes rtogs pa'i yul skad cig nyid du nges par sgrub par 'gyur ro/_/de la tshad ma nyid kyis rjes su dpag pa la 'jug pa 'grub kyang /_dang por
[\[184a.5\]]brjod pa'i don kho nar don rang don ma yin pa zhes bya ba la sogs pa 'jug pa 'phen pa'i ngag dang po grub pas/_der ni tshad ma yang dag ces bya ba la sogs pa'i ngag 'di mkho ba med do/_/lhag ma rnams su ni 'di kho na mkho ba yin no/_/'o na ni dang por bstan bcos byed pa rang nyid
[\[184a.6\]]kyi 'jug pa 'phen pa'i ngag rigs so zhe na ma yin te rang nyid dam de 'dra ba gzhan gyis kyang rung ste/_khyad par 'ga' yang med do/_/dper na sgra rjes su bstan pa'i dbang du byas te zhes bya ba bzhin no/_/'chad pa po 'ba' zhig gi tshig ni rtse ba'i don du srid kyi/_'grel pa byed pa'i ni ma
[\[184a.7\]]yin pas/_des drag po byas pa la yang skyon ci yang med do/_/tshad ma grub pa tshul bzhin brjod par bya zhes bya ba dang por brjod pas/_tshad ma slu ba med can gyi shes pa zhes bya ba la sogs pa bsdus nas dang por rjes su dpag pa brjod par yang mi 'gyur ro/_/'dis ci zhig bya ste zhe na
[\[184b\]]
[\[184b.1\]]pa nyid do zhe na ma yin te/_don dang don ma yin pa zhes bya ba la sogs pa'i dgos pa bshad zin pa'i phyir ro/_/'o na rnam nges su rjes su dpag pa dang por bshad pa la de med do zhe na/_yod mod kyi 'on kyang rab tu byed pa la brten pa'i khyad par mdun du bshad par bya'o/_/de'i phyir na
[\[184b.2\]]rjes su dpag pa de ma thag nyid du tshad ma grub pa tshul bzhin bshad par bya zhes 'jug pa'i don du brjod bya bstan par rigs pa yin no/_/gal te de lta na yang don 'di ma 'brel pa yin te/_phyogs kyi glang po'i rnam 'grel yin pa'i phyir na de nyid brjod bya yin no zhe na phyogs kyi glang po'i
[\[184b.3\]]rnam 'grel yin no zhes bya ba'i gtam 'di yang ga las yin/_byis pa'i tshul can la grags pa bsnyon par dka' ba'i phyir ro/_/sgra tshad ma ma yin no zhes gang brjod pa de yang mi 'thad de/_gnod pa med pa tshad mar mi byed na yi ge 'di slob dpon chos kyi grags pa'i yin no zhes bya ba'i tha
[\[184b.4\]]snyad kyang mi bya bar 'gyur ro/_/gang yang don gyis de'i gzhung bshad pa yin no zhes bya ba man ngag tsam yin gyi/_gzhung nyid ni ma yin no zhes smos pa de tsam gyis rnam 'grel du grub pa'i phyir gzhan nye bar mkho ba med do/_/bshad pa ni rnam pa gnyis te 'grel pa la sogs pa
[\[184b.5\]]dngos su tshig bris te/_de rim pa'i rjes su 'jug pa'i 'grel pa dang tshig ma bkrol bar de'i rim pa la ma ltos par brgal pa dang lan dang /_bshad pa'i khyad par tsam gyi mtshan nyid can rnam 'grel zhes brjod pa/_don gtsor byed pa gang yin pa'o/_/des na don gyis de'i gzhung
[\[184b.6\]]'chad do zhes sgrub pa ni/_nged kyi phyogs la mi gnod do/_/'di ni phyogs kyi glang po'i 'grel pa la sogs pa'i rang bzhin du shes pa yang med do/_/don gtsor bshad pa nyid kyis rnam 'grel ni mi nyams so/_/de lta ma yin na gsung rab kyi rnam 'grel du khas len pa yang sa bon med
[\[184b.7\]]par thal ba'i phyir ro/_/gzhan dag ni dngos kyi tshul gyis na 'di gsung rab kyi rnam 'grel yang ma yin gyi/_'on kyang rnam 'grel dang 'dra bas rnam 'grel yin no/_/'di ltar gang du bshad par bya ba'i tshig rim gyis bris na mi 'thad par brgal ba la sogs pa byas pa de ni rnam 'grel
[\[185a\]]
[\[185a.1\]]yin te/_dper na snang byed dang /_gzhon nu ma len pa la sogs pa dag bzhin no/_/'dir ni de ltar dmigs pa yang ma yin no/_/de'i phyir gang na gang gi tha snyad kyi rgyu mtshan med pa der ni/_de'i tha snyad du bya ba ma yin te/_dper na ba lang la rta'i tha snyad
[\[185a.2\]]bzhin no/_/grags pa la yang rnam 'grel gyi tha snyad kyi rgyu mtshan med do zhes bya ba ni rgyu mi dmigs pa'o zhes bya ba 'di yang ma grub ste/_brjod pa'i mtshan nyid mtshan nyid ma yin pa'i phyir dang /_mtshan nyid gzhan yang sus kyang ma brjod pa'i phyir ro/_/gzhan dag gi ltar
[\[185a.3\]]na yang bshad pa dang ma bshad pa dang /_nyes par bshad pa bsam pa nyid rnam 'grel yin no/_/rim pa la sogs pa la ltos pa nyid de'i mtshan nyid yin no zhe na/_skyon med pa la rnam 'grel gyi tha snyad med par thal ba'i phyir ro/_/des khyad par la ltos na ma nges pa yin no/_/gzhan
[\[185a.4\]]yang 'grel pa la sogs pa las ring du gyur pa'i phyir na gal te 'di rnam 'grel yang ma yin na ni/_de'i tshe gsung rab kyi don tshad ma'i rang bzhin bcom ldan 'das sam tshad ma'i sgo nas tshad ma dang /_gzhal bya dang /_de kho na dang bsgrub bya dang sgrub byed kyi mtshan nyid kyi don lnga la
[\[185a.5\]]rang rgyud du mdo byed pa nyid du thal bas na/_slob dpon grags pa nyid ma yin par 'gyur te/_rang gis byas pa med pa'i phyir dang /_khas blangs pa'i phyir te ci skad du nye bar bstan pa la tshad ma'i de kho na grub pa'i don du zhes bshad pa yin no/_/de'i phyir rnam 'grel nyid nyams
[\[185a.6\]]pa med do/_/gzhan yang /_de yi gzhung ni gsal bar bya/_/zhes bya bas de ltar khas len pa dang ci ltar tshad ma rnam 'grel du gtan la phab pa bzhin no zhes tha snyad du byed pa'i slob dpon nyid phyin ci log tu 'gyur ba'i phyir/_de las mi rigs pa ci yod/_gal te 'di rnam
[\[185a.7\]]'grel pa btags pa nyid yin pa slob dpon 'di'i bzhed pa yin na de'i tshe dngos kyi tha snyad du ci ste mi 'dogs/_'dir rang gi bya ba nges par mi nus pa ni ma yin no/_/de nyid kyi phyir 'di'i mtshan nyid kyang ci skad bshad pa bzhin yin te/_des na bdag bsad pas gzhan sod du re ba 'dis ci
[\[185b\]]
[\[185b.1\]]zhig bya ste/_des na grags pa'i rnam 'grel du grub pa nyid do/_/'on kyang byis pa yan chad la grags pa phyogs kyi glang po spyod yul can nyid gnod byed med par bsnyon par mi nus so zhes gtan la phab zin to zhe na/_'di la brjod pa grags pa 'di thams cad ni lha dbang blo las
[\[185b.2\]]byung ba yin la/_de yang slob dpon gyi bshad pa ni ma yin no zhes bstan zin to/_/des na 'dir slob dpon gyi thugs dgongs kyis phyogs kyi glang po'am gsung rab kyi rnam 'grel yin zhes the tshom za ba nyid grags pa de tshad ma ma yin pa'i rgyu yin no/_/gang du nye bar bstan pa rgyun
[\[185b.3\]]chad pa'i dgos pa med pa der tshad mar 'gyur gyi/_mi mthun pa'i phyogs kyi the tshom tsam log pas ni ma yin te/_tshig 'ga' zhig la yang 'di lta bu nges pa bsgrub par mi nus pa'i phyir ro/_/'dir dgos pa'i sa bon ci zhig yin zhe na/_gnas dang gnas dag tu cher gol ba nyid
[\[185b.4\]]de/_gang du 'tshe ba med dang yang dag don/_/zhes bya ba la sogs pa nye bar bstan pas slob dpon chos mchog gis kyang 'dod pa nyid do/_/de lta yin dang lha dbang blo'i gzhung slob dpon gyis len du mar bshig go zhes grags pa nyid do/_/'di de kho nar phyogs kyi glang po'i sgo nas
[\[185b.5\]]slob ma yin gyi/_rnam 'grel gyi nye bar bstan pa ni 'di la med do/_/de'i phyir de las byung ba'i grags pa ni tshad ma ma yin pa nyid do/_/ci ste ci zhig ltar nye bar bstan pa'i phyogs su de ltar lhung na/_grags pa phyogs kyi glang po'i rnam 'grel du yang mi 'gyur te/_the tshom du
[\[185b.6\]]gyur cing nye bar bstan pa med pa'i don dbang po pa'i 'khrul pa la sogs pa gzhung btsugs pa'i phyir ro/_/ci ste 'di la slob dpon gyis/_/don yod lugs gzigs mdo don 'dir/_/rigs zhes bya ba la sogs pas bshad do zhe na/_'o na ni nye bar bstan pa la mi gus par rigs
[\[185b.7\]]pa'i gtso bo rang nyid kyis bzhed pa'i phyir 'di la gzhan gyis ci zhig bya/_de'i lugs ni gsal bar bya zhes rang nyid kyis dam bcas so zhe na/_dpal ldan 'phags pa bcom ldan 'das kyis 'jig rten gang rjes su bzung ba'i 'jig rten 'dis de'i tshig mi rtogs so zhes bya ba'i don
[\[186a\]]
[\[186a.1\]]du tshad ma rnam nges kyi rgyan du bshad do/_/des na 'di gsung rab kyi rnam 'grel du dam bcas pa yin no/_/gal te bshad pa don gtso bor gyur pa yin yang gdon mi za bar bshad par bya ba la lar bri dgos na phyogs kyi glang po bzhin du gsung rab la ni ma
[\[186a.2\]]dmigs so zhe na/_de lta ma yin te gsung rab kyi brjod bya skyes bu'i don mchog la nye bar mkho ba'i don lnga las 'das pa ni 'dir ci yang ma dmigs so/_/tshig gi lugs kyi rjes su byed pa yang /_de nyid phyir na nyes rnams kyi/_/rgyu ni gti mug yin par gsungs/_/zhes bya
[\[186a.3\]]ba dang /_de bas mtshan nyid stod pa'i phyir/_/rang bzhin med pa nyid du gsungs/_/zhes bya ba la sogs pa'o/_/de bzhin du de bzhin nyid don btang snyoms can zhes bya ba dang /_'gal ba gang yin 'dir bshad bya la sogs pas/_'gal ba spang ba'i 'bad pas de lhur
[\[186a.4\]]byed par rtogs pa yin no/_/de ni khungs tsam yin no zhe na/_gang la thun mong ma yin pa'i phyir bya ba la sogs par yang yid ches pa ci yod/_gal te de lta na gnyi gar mtshungs so zhe na/_de yang ma yin te/_slob dpon gyi tshig gi tshul la gsung rab nyid gtsor gyur pa stobs che
[\[186a.5\]]ba'i phyir ro/_/dang po nyer bstan 'jig rten rgyas mdzad ces bya ba la sogs pa yang bcom ldan 'das nyid la rigs so/_/mthar don yod lugs gzigs mdo don ngas bshad ces bya ba las ma thob pa'i phyir gzigs pa'i sgra slob dpon phyogs kyi glang po la mi 'thad
[\[186a.6\]]pa'i phyir ro/_/mdo zhes bya ba yang bdag med pa la sogs pa'i gzhal bya la gsung rab las gzhan ma yin no/_/de'i gnas yin pa'i phyir na ni/_grags pa'i yang mdo nyid do/_/dngos kyi 'jug pa las 'das nas btags pa la brten pa ma yin te dgos pa med pa'i phyir ro/_/
[\[186a.7\]]slob dpon phyogs kyi glang po la brnyas pa spang dgos pa yin no zhe na/_'dir dgos pa'i blo 'di su'i yin/_gal te slob dpon gyi yin na/_dngos nyid kyis phyogs kyi glang po'i rjes su 'jug pa'i tshul brjod par 'gyur te/_dper na/_thub pa rnams kyi mchog gyur rkang
[\[186b\]]
[\[186b.1\]]mig gis/_/zhes bya ba la sogs pa bzhin no/_/smra ba la mi gzo ba 'ba' zhig ni mi bzod do/_/re zhig ma bshad pa 'chad pa dag dang bshad pa byas par 'jug par byed pa zhes bya ba'i lam gang yin pa 'di nyid rigs pa yin no zhe na/_'o na slob dpon phyogs kyi glang po'i
[\[186b.2\]]zhal snga nyid kyis lam 'di ci ste spangs/_rtsod pa sgrub par gnod pa mang po spong ba bas gzhan byed pa nyid sla'o zhe na/_'di ni phyogs kyi glang po'i lam yang mtshungs so/_/de ltar phyogs kyi glang po'i rtsa ba dang /_grags pa'i lta bas ni 'dir bya ba gzhan nyid du mngon no/_/de
[\[186b.3\]]nyid kyi phyir phyogs kyi glang po mnyan pa'i don du rgyas pa ma yin te/_bad tsha'i bu la sogs pa bzhin no/_/des 'brel dka' ba mang po mthong bas ni gzhan yang bya ba gzhan gso bar byed pa'o/_/de lta na lung la ltos nas kyang gzhan dbang nyid spong bar mi nus te/_de la
[\[186b.4\]]ltos pa'i phyir ro/_/de'i phyir gal te slob dpon gyi thugs dgongs kyi rjes su 'brangs na/_gtsor de nyid la gus pa'i khyad par du gyur pa'i phyir dang /_rnam 'grel byed pa'i tshig gis tshul de la mngon du phyogs pa'i phyir/_'di de'i rnam 'grel nyid do/_/ci ste 'dir dgos
[\[186b.5\]]pa'i blo 'di khyed kyi yin la/_de des bsgyur nas rnam 'grel 'chad na ni/_de'i tshe nged la nyams pa ci yang med de slob dpon thugs dgongs rgyas par byed pas brgal zhing brtag par mi 'os so/_/gang yang rtog pa dang ldan pas de'i gzhung 'chad pa la ltos pa yang ma yin
[\[186b.6\]]te/_byang grol la sogs pa don du gnyer ba ni de'i thabs ston pa'o/_/phyin ci ma log pa'i tshang ma log gnyer la/_de'i rjes su 'dzin pas kyang des ltos pa de nyid brjod par rigs te/_'khrul pa'i skye bos sbyar ba'i skyon ltar snang ba spang ba'i phyir dang /_ji lta ba
[\[186b.7\]]bzhin du sgrub byed nye bar ston pa'i phyir ro/_/de la ni de 'dra ba'i shes pa grub pa la rgyu'am 'bras bu yod pa ma yin zhes bya ba la sogs pas mkhas pa rnams log par rtogs pa rnam pa mang po yod do/_/ltos pa med par brjod pa ni nyan pa po yang ba med pa smra ba na/_ji ltar smyon
[\[187a\]]
[\[187a.1\]]pa ma yin/_de'i gzhung bshad pa'i sgo nas ltos pa brjod pa yang ma yin te/_'chad pa po dang nyan pa po la dka' ba'i phyir ro zhes zer ba de yang sdig pa ma yin te/_'di ltar gal te byang grol la sogs pa don du gnyer ba dag gi ltos par bya ba de'i thabs ston par byed pa'i
[\[187a.2\]]tshad ma'i tshul dngos su byed pa ma yin pa nyid smyon pa yin na de'i tshe shes rab 'byung gnas de ltar gyur pas dza yAn bdag nyid la su yid ches/_ci ste mchog tu zab pa nyid kyis de 'dra ba'i yul ni thabs gzhan med par dngos su bsgrub pa tsam gyis mi rtog pa'i phyir de don du gnyer ba
[\[187a.3\]]rnams kyis dngos su grub pa bzhin du thabs gzhan de la yang ma thob med do/_/gang yang tshad ma grub pa tshul bzhin bshad par bya'i/_srid pa brjod bya'i dgos pa'i dbang du byas nas don du gnyer ba 'jug pa yang ma yin no/_/'on kyang dgos pa dgos kyang srid de/_dper
[\[187a.4\]]na skad cig ma nyid la sogs pa'i de kho na ston pa'i bstan bcos la 'jug pa bzhin no/_/skad cig ma nyid la ni bya ba 'ga' zhig srid pa ma yin la/_de'i chos dang ldan pa bdag gi don bya ba'i ched du byas nas 'jug pa yang med do/_/de lta nyid yin na ni spyad pa mi mkho ba'i phyir
[\[187a.5\]]te/_gsung po gzhan med pa'i phyir ston po nyid la sogs pa bzhin no/_/gal te 'ga' zhig skad cig ma ma yin par 'gyur na ni de yongs su spangs nas skad cig ma'i don byed pa don du gnyer ba/_skad cig ma de nyid la 'jug pa'i rgyu mtshan du gyur pa skad cig ma nyid kyi rang bzhin du
[\[187a.6\]]nges par rtog pa 'bras bu dang bcas par 'gyur te/_dper na sngon po nyid du rtog pa bzhin no/_/de ltar ni ma yin te skad cig ma ma yin pa thams cad du bsal ba'i phyir ro/_/des na thams cad du 'jug tu gnang na skad cig ma nyid rtag pa la nye bar mkho ba ci yod/_des na de la zhes bya
[\[187a.7\]]ba 'byung bar 'gyur ba'i don la'o/_/de bzhin du gzugs tsam rtog/_pas na/_ro la sogs pa'i tshogs pa la 'jug pa'i phyir tshad ma yin no zhes bya bar yang rtogs par bya'o/_/gal te rtogs pas ni tshad ma ma yin gyi 'on kyang 'jug pas yin la/_'jug pa yang rtogs pa med
[\[187b\]]
[\[187b.1\]]par ma yin no zhes bya ba 'di yang shin tu bzod par dka' ba yin no snyam du dgongs nas bshad pa/_dper na rjes su dpag pa dngos po mi 'dzin yang de ltar mthong ba bzhin te/_mthong ba la ni mi 'thad pas mi rtsod do snyam du dgongs pa'o/_/de nyid gsungs pa ni/_rjes su dpag pas
[\[187b.2\]]ni zhes bya ba'i 'chad par 'gyur ro zhes bya ba'i ni mngon sum gyi le'ur ro/_/blo nyid ces par gzung ba'i rnam par gcad bya brjod pa ni/_mig la sogs pa zhes bya ba'o/_/sogs pa'i sgras ldan pa dang /_/'du ba la sogs pa'i 'brel pa bzung ste/_mig gdangs kyang yid kyi nus
[\[187b.3\]]pa nyams pas shes pa ma skyes pa la 'jug pa med pa'i phyir ro/_/gal te 'jug par byed pa'i blo tshad ma yin na/_rnam par rtog pa nyid tshad mar 'gyur ro zhe na/_rnam par rtog pa ni zhes gsungs so/_/shin tu goms pa la rnam par rtog pa med kyang 'jug pa yin no snyam du
[\[187b.4\]]dgongs pa'o/_/khyad par dang bcas pa'i skabs nyid mjug sdud par byed do/_/sngar gyi zhes bya ba ni rnam par rtog pa sel ba'o/_/blo nyid ces bya ba ni mig la sogs pa gcod pa'o/_/rnam par rtog pa gcod pa de nyid brjod pa ni rnam par rtog pa la sogs pa ni zhes bya ba'o/_/
[\[187b.5\]]'o na ma goms pa'i yul la ni rnam par rtog pa nyid 'jug byed yin pas tshad mar 'gyur ro zhe na/_goms pa med pa gang yin pa der ni zhes gsungs so/_/'ga' zhig gang gi dus kyi khyad par la brten pa can la/_gcig nyid kyi tha snyad brten po zhugs pa de'i snyad de ni'o/_/gzhan la
[\[187b.6\]]med pa'i 'dra ba'i khyad par gyis byas pa/_bar du chod pa med na 'gyur ba yin te/_ma la sogs pa bzhin no/_/de bzhin du the tshom gyi yul yang de 'dra ba'i 'dra ba mthong ba'i phyir de nyid 'di yin no zhes bya ba gcig nyid du grub pa ni rjes su dpag pa nyid do/_/'o na rjes su dpag pa 'di
[\[187b.7\]]skad cig 'jig pa la gnod par byed do zhe na/_ma yin te gcig nyid kyi tha snyad tsam sgrub pa'i phyir ro/_/gal te nges pa yang gcig gi tha snyad nyid ma yin nam/_des na dus tha dad pa la gcig nyid du nges pa ci ltar skad cig ma nyid du nges pa dang mi 'gal zhe na/_ma yin te kun rdzob kyi gcig
[\[188a\]]
[\[188a.1\]]nyid du tha snyad bya bar 'dod pa'i phyir ro/_/des na dus tha dad pa la gzhan nyid bkag kyang chad pa med do/_/de nyid kyi phyir stor ba pa'i rnyed pas na bdag po nyid dang slob dpon gyi gzhung bshad pa ni ma yin no zhes rnam 'grel gyi dgongs pa gsal bar byed pa de yang
[\[188a.2\]]'khrul pas brjod pa yin no/_/slob dpon lha dbang blo la sogs pa rnams kyis phyogs kyi glang po'i bshad par sgro 'dogs pa zhugs pa na/_de bkag pas bdag nyid kyi bsnyems pa bstan pa'i don du tshul lugs 'dis bshad pa byed pa rnam 'grel mdzad pa'i dgongs pa
[\[188a.3\]]'chad do zhes rigs pa yin no/_/rnam 'grel las sngar ni sgro 'dogs pa med la/_de bkag pas slob dpon la 'bras bu yang cung zad yod pa ma yin na/_gang gis de dgag pa la brtson par 'gyur 'byung bar 'gyur ba'i sgro 'dogs bzlog go zhe na/_gzhan gyi bstan bcos
[\[188a.4\]]bshad pa zhes bya ba de sdig pa yin nam cis na 'di don du gnyer/_phyogs kyi glang pos bshad pa de lta bu nyid do zhe na/_'o na 'di 'jig rten rgyang pan pa la sogs pa'i bstan bcos bas kyang de dman par mthong ba bzhin du gsung rab kyi rnam 'grel mdzad pa/_phyogs kyi glang po'i lugs
[\[188a.5\]]'chad pa dang /_skyon bsal ba la ched cher byed pa'i phyir de kho na mthong ba chen po yin no/_/phyogs kyi glang po'i lugs dang sbyar ba la sogs de nyid las res 'ga' the tshom du 'gyur bas slob dpon gyi gzhung 'chad do zhe na/_ma yin te phyogs kyi glang po la reg pa skyon yin na de nyid kyi tshe
[\[188a.6\]]phyogs kyi glang po dang sbyor ba la sogs par ni mi 'gyur ro/_/bshad par bya ba'i don gyi khyad par bris pa'i phyir na gzhung gzhan thams cad bsal ba grub pas/_slob dpon gyi gzhung ma bshad do zhe na/_cig la mngon par zhen pas ci bya/_des na 'di slob dpon gyi brjod par 'dod pa ma yin
[\[188a.7\]]gyi/_'on kyang bshad pa byed pa nyid kyi yin no/_/yang 'di snyam du ci ltar mngon par 'dod pa'i tshad ma dang /_de la rag las pa'i gzhal bya'i tshogs la slob dpon phyogs kyi glang po'i bstan bcos nyid yod pa ma yin nam/_'dis ci zhig bya zhes don med par dogs pa la/_
[\[188b\]]
[\[188b.1\]]tshul bzhin zhes gsungs te ci lta ba bzhin du zhes bya ba'i don to/_/'di ni phyogs kyi glang po bzhin du gzhan gyi klan ka'i go skabs 'byed pa/_'brel dka' ba'i tshig gi lam gyi tshul gyis ma yin no zhes bya ba'i tha tshig go/_/nyes pa des ni sngar yod pa yang med pa dang 'dra ba'i
[\[188b.2\]]phyir don med par ga la 'gyur/_yang brjod bya de la 'di 'dra ba'i dgos par ci ltar 'gyur zhing 'gyur na yang nye bar sbyor ba gang gis de tsam gyis yongs su ngal ba rtsom zhe na/_bshad pa snang byed dang gzhon nu ma len la sogs pa/_rtog ge ngan pa de yang dag par 'khrul pa'i
[\[188b.3\]]skye bo gang dag yin pa'o/_/'jig rten ni rang bzhin gyis rmongs pa mang ba yin la/_de bas rtog ge ngan pas yin pa'i phyir rmongs pa shin tu che ba nyid ni yang dag nyid do/_/yang na rtog ge ngan 'khrul ni zhib mo ma btags pa de kho na'i tshad ma spongs pa la mkhas pa'o/_/de dag
[\[188b.4\]]sdug bsngal gyi rgyu de las sgrol bar 'dod pas zhes bya ba yin no/_/'dis ni rtog ge ngan pa dang 'brel pa ni log par rtogs pa'i rgyu yin la 'jug pa'i rgyu ni brtse ba nyid yin no zhes gnyi ga bstan to/_/yang gang la rtsom pa 'di srid 'dir 'gyur ba/_tshad ma zhes bya ba ci yin/_
[\[188b.5\]]gal te yang ci ltar mthong bzhin pa'i tha snyad kyi yan lag don yongs su gcod par byed pa'i shes pa'i khyad par tshad ma yin pa de lta na yang de nyid du de tsam gyi ngal ba nye bar mkho ba ni ma mthong ste/_tha snyad pa bstan bcos mi shes pa yang tha snyad nyams pa ni med do/_/'di rtsom pa yang ci
[\[188b.6\]]zhig byas nas yin zhe na/_bshad pa phyag 'tshal nas te rab tu btud cing lus phul nas so/_/su la zhe na/_tshad ma yang dag gam tshad mar gyur pa la'o/_/tshad mar gyur pa ni tshad mar red pa'am/_tshad mar thob pa'o/_/las kyi nus pa dang mi ldan pa'i phyir bya ba smos par bya
[\[188b.7\]]ba yang yin no zhes bya ba yang dag par sbyin pa'o/_/yang na las kyi nus pa dang ldan yang /_pa tan dza la'i lugs kyis ni/_/grong gi phyir 'gro'o zhes bya ba bzhin no/_/de ltar yang de lta bur gyur pa'i bcom ldan 'das la phyag btsal nas zhes 'chad par 'gyur ro/_/las kyi nus pa dang mi
[\[189a\]]
[\[189a.1\]]ldan pa'i phyogs la ni don bsdus te brjod pa yin no/_/des na de ltar legs pa thams cad thob pa'i thun mong ma yin pa'i rgyu bcom ldan 'das la skyabs su 'gro ba'i sgo nas de'i bshad pa 'di brtsams kyi/_rang dbang du ni ma yin no zhes kyang don gyis bstan te/_bshad par bya ba dang /_
[\[189a.2\]]phyag 'tshal bar bya bar tshad ma'i sgra gcig la ni don gcig pa nyid du ston pa lhur byed pa lta'o/_/des na tshad ma zhes bya ba 'di ci zhig ces gang brjod pa de la bcom ldan 'das kyi rang bzhin 'jig rten las 'das pa nyid de tshad mar brjod do zhes bshad do/_/yang gang gi de ltar gus pa tshad
[\[189a.3\]]mar 'dod pa'i bcom ldan 'das de yang ci 'dra ba zhig ce na/_'gro la phan bzhed pa zhes bya ba la sogs pa smos so/_/'jig rten na ni mi slu ba'i phyir dam bcas pa'i don thob par byed pa'i skyes bu la tshad ma zhes brjod do/_/dam bcas pa'i don yang gang gi tshe 'byung bar 'gyur ba'i don khas
[\[189a.4\]]blangs pa'i tshul du yin pa de'i tshe de thob par byed pa dang /_de thob par byed par rung ba'i gnas skabs dang de rgyu mtshan gyi byed pa gdon mi za bar 'phen pa'i phyir/_gnas skabs bzhi brjod pa'i tshig bzhi'o/_/de la 'gro la phan pa ni 'dod pa'i don te/_ci ltar phan pa dang mi phan pa thob pa
[\[189a.5\]]dang spang ba'i ngag gi don bzhin no/_/des ni nges par legs pa dang /_mngon par mtho ba gzung ba'am/_gtso bo yin pa'i phyir gzhan nye bar mtshon par byed pa'i nges par legs pa nyid bzung ba'o/_/de bzhed pas ni dam bcas pas bstan to/_/de'i rang bzhin gyis ni rigs phun
[\[189a.6\]]sum tshogs pa'o/_/thabs goms pa'i mtshan nyid ston pas ni mngon par ma thob par nges par legs pa thob par byed par rung /_rgyu mtshan can gyi byed pa'o/_/rnam pa thams cad du don thams cad gzigs pa'i rang bzhin bde bar gshegs pas ni rung ba'i gnas so/_/skyob
[\[189a.7\]]pa nyid kyis ni dam bcas pa thob par byed pa'o/_/skyob pa ni skyong ba'i don te/_ngan 'gro dang 'khor ba las skyob pa'i thabs nyid kyis gzigs pa'i lam gsung ba nyid de/_thabs gzhan med pa'i phyir ro/_/skyob pa de nyid ni bsngags par bya ba'am/_mang ba'am phul du byung ba
[\[189b\]]
[\[189b.1\]]ste/_de 'di la mnga' ba'o/_/yang na rgyun mi 'chad pa rtag pa nyid 'di la mnga' ba ste/_yongs su mya ngan las mi 'da' bas sems can thams cad yongs su 'dzin par zhugs pa'i phyir ro/_/ji skad du gzhan gyi ngor ni bzhugs pa yin zhes gsungs pa bzhin no/_/de nyid kyi phyir/_
[\[189b.2\]]tshad ma grub pa tshul bzhin brjod par bya/_/zhes bya bas brjod bya tsam bstan pa yin te/_bstan bcos kyi brjod bya'i 'bras bu don gyis 'phangs pa'am grags pa yin pa'i phyir ro/_/de lta yin na mngon sum dang rjes su dpag pa dang lung rnams kyis snying rje chen po'i rgyud gzhan
[\[189b.3\]]gyi sdug bsngal yongs su bcad nas/_smon pa'i dus na shes pa'i rang bzhin der 'gyur ba yin te/_shes pa po gzhan med pa'i phyir ro/_/gnas skabs 'di brtse bas 'gro ba las 'phags pa yin yang /_shes pa'i bdag nyid kyis thams cad dang thun mong yin pa'i phyir/_
[\[189b.4\]]sbyor ba'i gnas skabs kyi khyad par bshad pa ni ston pa zhes bya ba'o/_/'di ni rjes su dpag pa dang /_lung gi ngo bo yin no/_/lung gi gzung ba skyes bu'i don mchog gi yan lag rjes su dpag pa zhes bya ba rigs pas rnam par gzhag nas sgom par byed pa'am/_yang na nges
[\[189b.5\]]par legs pa'i sgrub byed ni rjes su dpag pas/_mngon par mtho ba'i sgrub byed ni lung dang de la brten pa'i rjes su dpag pa dag gis nges nas tshogs gnyi ga goms par byed pa'i phyir gnyi ga'i shes pa'i rang bzhin du gyur pa yin no/_/de'i tshe ni bsams pa las byung ba'i shes rab kyi
[\[189b.6\]]dbang du byas pas bskyed pa rtog ge'i bstan bcos kyi mthus ci lta ba bzhin du gtan la phab pa tshul gsum pa'i rtags las byung ba dang /_yul gsum yongs su dag pas bsgrub pa'i lung las byung bas 'gro ba de snang ba tsam du yongs su brtags nas 'di'i thun mong ma yin pa'i rang bzhin
[\[189b.7\]]ni rjes su dpag pa dang /_lung yin pa'i phyir dang po'i tshad ma'i gnas skabs te/_don de nyid kyis na lung spyad pa dang /_lhan cig rjes su dpag pa'i le'u dang por bshad do/_/gnas skabs 'di ni nges pas 'gro ba las 'phags pa yin yang rnam par bslad pa nyid yin pas yongs su rdzogs
[\[190a\]]
[\[190a.1\]]pa bshad pa ni bde gshegs zhes bya'o/_/yun ring por goms pa las rnam pa thams cad gsal bar gyur pa 'di ni de kho na'i tshad ma'i gnas skabs te/_chos dang gang zag la bdag med pa dag las gcig yang ma zhugs pa'i phyir 'gro ba la ni 'di'i gtam
[\[190a.2\]]yang med do/_/de nyid kyi phyir gang zag gi bdag med pa la ltos nas bde bar gshegs pa nyid kyi sgrub byed ni tshad ma grub pa'i le'u yin la/_chos kyi bdag med pa zab mo la ltos nas/_mngon sum gyi le'u gnas so/_/khyad par phul du byung ba yin yang rang gi don grub pa tsam gyis ni
[\[190a.3\]]khyad par can gyi blo rgyas par byed pa ma yin no zhes bshad pa ni skyob pa zhes bya'o/_/de la gang zag gi bdag med pa'i phyogs la kha cig gi 'dod pas ni dag pa 'jig rten pa'i rnam par rtog pa mngon sum du byed pa srid pa'i phyir dang /_'di'i 'dod pa ltar na bsgoms pa las byung ba'i shes rab
[\[190a.4\]]kyis rdul phra rab so sor 'gro ba mthong yang /_rnam par rtog pa dang cig shos kyi shes pa dag cig car 'byung ba mi 'gal ba'i phyir ram/_shin tu goms pa las rnam par rtog pa med pa la yang lan brjod par rigs pa'i phyir te/_spros pas chog go/_/gnyis su med pa ltar na ni
[\[190a.5\]]rmi lam bzhin du byin gyi rlabs kyi khyad par kyis du/_ston par snang ba'i shes pa nyid ston pa yin pa'i phyir skyon med do/_/'di yang gzhan don gyi rjes dpag ston par byed pa gsung rab kyi rang bzhin yin pa'i phyir mthar gzhan gyi don gyi rjes su dpag pa'o/_/gal te gzhan gyi don brjod pa
[\[190a.6\]]yang lung yin la/_snga ma yang lung gi rang bzhin yin pas gnyis ci bya zhe na/_brjod pa lung dang po ni rang gi don te/_gzhan dang 'brel pa'i de kho na mthong ba'i rgyu yin zhing 'di ni rang dang 'brel pa gzhan gyi don de mthong ba'i 'bras bu yin pas 'thad do/_/yang na snga ma ni lung las byung ba
[\[190a.7\]]shes pa'i rang bzhin bcom ldan 'das yin la/_da ltar ni lung gi rang bzhin nyid yin te/_de las byung ba'i shes pa'i rang bzhin gzhan nyid yin pa'i phyir skyon med do/_/des na de ltar bcom ldan 'das nyid tshad ma yang dag par grub pas nges pa bya'o zhes rigs so/_/yang na 'jig rten
[\[190b\]]
[\[190b.1\]]pa nyid kyi mngon sum la sogs pa'i tshad ma grub pa bya'o zhes bya ba yin no/_/ci'i don du zhe na/_tshad ma yang dag zhes smos te bcom ldan 'das kyis rang bzhin gyi tshad ma thob pa'i phyir te de'i don du'o/_/tshad ma yang snga ma bzhin no/_/ci zhig byas nas she na/_de nyid la phyag
[\[190b.2\]]'tshal nas zhes don gyis so/_/yang na tshad ma dang 'dra bas tshad mar gyur pa ste/_ci ltar mngon sum la sogs pa ma rtogs pa'i don gsal bar byed pa nyid kyis tshad ma yin pa de bzhin du bcom ldan 'das kyang 'phags pa'i bden pa bzhi la sogs pa ma rtogs pa'i don gsal bar
[\[190b.3\]]byed pa'i phyir tshad ma yin no/_/ji skad du skyob la zhes gsungs pa yin no/_/de nyid kyi phyir yang na skyob/_/bden pa bzhi ni ston mdzad yin/_/zhes 'chad par 'gyur ro/_/de lta bu de gang yin zhe na/_bder gshegs zhes gsungs te/_'di ni de kho na mngon du ma byas pa'i phyir ro/_/gzhan
[\[190b.4\]]tshad ma ma yin no zhes bstan to/_/'o na 'di nyid ji ltar yin te/_glo bur ba nyid ni med do snyam na ston pa zhes gsungs so/_/'di'i thabs goms pa yang gang gis sbyar ba yin snyan na/_'gro la phan bzhed pa zhes gsungs so/_/des na tshad ma yang dag ces bya ba rigs pa nyid do/_/
[\[190b.5\]]'dis ni tshad ma gzhan smra ba dang /_rnam pa de lta bu tshad ma med par smra ba yang bsal bar rig par bya'o/_/de la tshad ma yang dag ces bya bas ni/_tshu rol mdzes pa pa la sogs pa bsal la/_phan bzhed pa zhes bya bas ni sems pas stong pa'i rig byed tshad ma nyid yin pa
[\[190b.6\]]bkag go/_/bsod nams dang ye shes kyi tshogs goms pas ni sdong ris la sogs pa dang /_grangs can gyi rnal 'byor pa tshad ma nyid yin pas bkag go/_/rgyu'i gnas skabs gnyis kyi ni dbang phyug dang po'i skyes bu la sogs pa'o/_/bder gshegs kyis ni bag chags
[\[190b.7\]]dang ldan pa'i nyan thos rnams so/_/lam ston pa'i mtshan nyid skyob pas ni rang sangs rgyas rnams tshad ma nyid yin pa bkag ste/_'dir ni de dag gam de dag gi don du/_mngon sum la sogs pa'i bsgrub pa'i skabs ma yin pas gang gis 'dir phyag btsal bar 'os par 'gyur ro/_/
[\[191a\]]
[\[191a.1\]]'dir yang gang gi tshe bcom ldan 'das ni de'i dan tsam yin la/_'jig rten pa'i tshad ma nyid dngos su bshad par bya ba yin pa de lta na yang de'i gnas skabs kyi dbye ba tha dad pa nyid der de'i don yin te/_le'u 'dis de bzhin kho nar ston pa'i phyir ro/_/'chad par 'gyur ba
[\[191a.2\]]'phags pa'i bden pa bzhi po rnams su ni rjes su dpag pa bstan pa ma rtogs par bde blag tu mi rtogs pa'i phyir rjes su dpag pa dang por bshad pa'i rigs so/_/tshad ma rnam nges su ni de lta ma yin te/_de yi gzhung ni bsal bar bya/_/zhes bya bas gsung rab kyi rnam 'grel tsam du dam
[\[191a.3\]]bcas nas kun du tha dad pa'i tshad ma rtag pa'i sgo nas gsung rab kyi don gyi tshogs gzhung 'dzugs pa la 'jug par dmigs pa'i phyir ro/_/des na der ni 'jig rten dang rjes su mthun pa'i go rims nyid rigs so/_/gal te yang don 'di der yang brjod par 'dod pa de lta na yang /_dngos su ni ma
[\[191a.4\]]brjod la rnam 'grel 'dir ni de nyid dngos su brjod/_rnam 'grel nyid ni don gyis 'phangs pa yin te/_tshad ma grub pa'i bstan pa'i sgo nas gsung rab kyi don gzhung 'dzugs par mthong ba'i phyir dang /_tshad ma ni gtso bos nye bar mtshon pa lhur byed pa'i phyir ro/_/gang gi tshe 'dir tshad ma'i
[\[191a.5\]]sgra ni 'jig rten pa la 'jug la/_bcom ldan 'das ni de'i don yin pa de'i tshe brjod bya dang dgos pa ngag gi don yin no/_/dgos pa yang brjod bya tshad ma 'am brjod bya dang rjod byed kyi sgrub byed rtog pa yin te/_bcom ldan 'das kyi rang bzhin 'bras bu la ltos te/_gnyi ga la yang nye bar mkho ba
[\[191a.6\]]yod pa'i phyir ro/_/'dis ni bstan bcos kyi don yin pa'i phyir zhes bya ba bshad par don gyi sgra dgos pa brjod pa yang sbyar bar bya'o/_/bstan bcos kyang rang gi brjod bya tshad ma dang gcig tu nye bar btags pa'i phyir dang /_brgyud pas bcom ldan 'das 'bras bu yin pa'i phyir brjod bya dang
[\[191a.7\]]dgos pa bstan to/_/bshad pa dang po la ni mthar phyin pa'i rang bzhin brjod bya nyid ngag dang po bstan to zhes bya bar gnas so/_/tshig bshad dang po'o//_//gal te dgongs pa rab tu grags pa'am/_shugs kyis 'phangs pa yin na/_'o na ni 'chad pa po de'i dang /_bstan
[\[191b\]]
[\[191b.1\]]bcos mdzad pa'i khur bskur ba'i rgyu mtshan bshad pa byed pa gzhan gyis ma rtogs pa brjod par rigs so zhes gnyi ga yang 'dogs par byas nas/_tshigs bshad dang pos slob dpon gyi dgongs pa bshad nas/_bdag nyid kyi bstan pa'i phyir smras pa rnam 'grel gyi bstan bcos
[\[191b.2\]]'dir blo bsgrub po ste yang dag par bstan par bya'o/_/nya'i skad dbyings 'ga' zhig kyang de'i don du sbyor te/_ji skad du 'bar bi na re/_'jig rten bla ma khyod mthong bas/_/tshangs bzhin ci ste don mi sgrub/_/ces zer ba bzhin no/_/des na 'dis 'di 'chad do zhes smras pa na 'di'i brjod bya rnam
[\[191b.3\]]'grel yin no zhes brjod par 'gyur ro/_/yang 'dir ci'i phyir blo sgrub ce na blo ni ste/_blo gros de mtha' las shin tu 'das te ci ltar dag par 'gyur ba de ltar de khyad par du bya ba'i phyir te/_bskyed pa'i don du'o/_/rnam 'grel gyi rtogs pa de'i don nges pa ni thun mong ma yin pa'i phyir ro/_/de'i
[\[191b.4\]]don yang tshad mar gyur pa'i bcom ldan 'das yin no/_/de'i phyir des nye bar bstan pa'i lam goms pa'i sgo nas/_rnam par 'khrul pa dang /_kun du bral ba'i 'bras bu bde bar gshegs pa'i blo gros gang yin pa 'di ni de nges pa la yod par rigs te de nges par ni de'i nye bar bstan pa'i sgo
[\[191b.5\]]can gyi 'bras bu grub pa ni mi 'byung ngo /_/gal te 'chad par 'gyur ba'i tshul kyis tshad ma nyid las de'i lam nges pa yod pa'i phyir nye bar bstan pas ci zhig bya zhe na/_ma yin te zab pas kyang ci zhig ches zab pa de 'dra ba'i yul la nye bar bstan pa med par tshad ma 'jug pa nyid mi srid pa'i
[\[191b.6\]]phyir ro/_/rnam pa de lta bu'i nye bar bstan pa nyid kyis ni gzung ba'i blo can rang bzhin nges par rtogs pa la 'jug pa'i tshad ma skyed par byed do/_/gal te nye bar bstan pa nyid skyabs yin na/_'o na skyes bu don med do zhe na/_ma yin te/_de rgyu med par mi skye ba'i phyir ro/_/'bad pa dang ldan pa ma
[\[191b.7\]]gtogs par ngag gi rgyu gzhan ni mi 'thad kyi/_'on kyang rnam pa de lta bu ni spyir yang ma grub pa'i phyir lam po che'i mi dang 'dra ba'i byed pa po dmigs pa na de'i tshig la gus pas su yod na gang gis tshad ma nyid du 'grub par 'gyur/_de lta bu grub na ni res 'ga' des byas pa nyid 'di 'dra ba shin
[\[192a\]]
[\[192a.1\]]tu zab mo nyid du 'gyur ro zhes 'dogs pa na rnam par spyod pa'i skabs rigs so/_/tshad ma'i spyod yul ma yin pa skyes bu'i don tha ma'i thabs ston pa'i bstan bcos kyi char ni/_de lta bu srid pa nyid dag pa gsum mthong ba'i skyabs yin no/_/mngon par mthong ba de
[\[192a.2\]]yang thar pa'i nye bar mtshon byed kyis gzung bar rig par bya'o/_/de'i phyir gdon mi za bar bcom ldan 'das nges par bya dgos so/_/de'i phyir rnam 'grel gyi yul can bsgrub par bya ba nges pa'i 'bras bu dngos su ston pas ni med na mi 'byung ba nyid kyis rnam 'grel gyi brjod bya tshad mar gyur pa
[\[192a.3\]]bcom ldan 'das de nyid bstan par 'gyur ba'i phyir rtsod pa dang po bsal lo/_/yang na don gcig tu zhugs pa'i phyir rnam 'grel gyi brjod bya dang dgos pa nyid 'di yang yin te/_de'i bsgrub par bya ba ni/_rnam 'grel gyi don rtogs pa nyid yin no zhes bshad zin to/_/des na rang gi brjod bya'i
[\[192a.4\]]dgos pa yang de'i sgo nas brtags pa nyid do/_/yang gang dag gi blo de ltar bya ba'i don du brtson zhe na/_skal ldan rnams kyis zhes smos te/_snod du gyur pa'i skal ba can rnams kyi'o/_/gang dag 'khor ba la skyo ba'i yid can nges par legs pa thob par bya ba'i phyir lam tshol ba la zhugs
[\[192a.5\]]pa rtog pa dang ldan pa de dag gi yin gyi/_gang dag rang gi phyogs la mngon par zhen pas bsgom pa'i blo can rtog ge ngan pa dang 'brel pa las lam shes pas mngon par rlom pas bskyed pa rgod bag can de dag gi ni de ltar gnas pa ma yin no/_/shin tu sra ba'i rigs pa'i thun mong mngon pa'i
[\[192a.6\]]nga rgyal bcom pa rnams/_gang las rim gyis kyang snod du gyur pa mthar lam 'di nyid bden no zhes de lta na yang dag par rig pa tsam skye bo zhes bstan pa'i phyir/_blo mi brtan rnams kyi zhes gsungs te/_blo ni yang dag rig pa'i don du zhes 'brel to/_/yang dag par rig pa
[\[192a.7\]]'di ni lam dang lam ma yin pa rig pa'am yang dag par sad pa ste/_sngar ni gnyid mthug po log pa dang 'dra'o zhes bya ba'i don to/_/gal te yang skal ldan rnams kyi yang dag par rig pa yang de nyid yin pa de lta na yang /_de dag de tsam du gnas pa ni ma yin te/_bsgom pa la rgyun du gzhol ba
[\[192b\]]
[\[192b.1\]]rnams dus gang yang don dam pa la gnas pa'i phyir ro/_/'di dag ni bsgom pa'i don du de'i rjes su 'brang ba ma yin gyi/_'on kyang shes par 'dod pas spyod pa la 'jug pa'i phyir rtogs pa skyes kyang bsgom pa la mi sbyor bas mthar thug pa'i 'bras bu med pa dang de tsam du gnas par brjod do
[\[192b.2\]]zhes rigs so/_/'di ni snyan dang gas kyi yon tan tha mas bsal bar byed pa ste ngag gnyi ga dang 'brel pa tsam gyis kyang dogs pa gcod par nus pa'i phyir gdon mi za bar dang gi sgra sbyar ba la mi ltos/_zhugs gyur de'i lag rtse la chu/_/'dod lha'i yid la mya ngan me/_/zhes bya ba la sogs
[\[192b.3\]]pa dang po gsal bar byed pa dang /_dper na 'di nyid du phal cher mthong ba med pa nyid ces bya ba dbus nas gsal ba bzhin no/_/de la 'di snyam du gal te rnam 'grel bshad pa gzhan yod pa ma yin nam/_ci'i phyir 'di rtsom snyam du dogs na bshad pa/_mnog med tshul ni lugs te de
[\[192b.4\]]dang bral ba'i phyir ro/_/gang la gang gi ro bro ba med pa de ni der mi 'jug gi_/_rnam 'grel la ni bshad kyang de yod pa'i phyir 'jug pa la gags med do/_/gal te de ltar na cha 'di la 'grel pa byed pa slob ma'i dngas ma slob dpon lha dbang blo gnas dang gnas dag tu 'grel bshad byed pa
[\[192b.5\]]slob dpon chos mchog la sogs pa yod pa ma yin nam/_des na ro bro ba ci zhig yod ce na/_mang du yod mod kyi ngag dang yid kyi skyon med pas slob dpon gyi bzhed pa ma 'khrul par byed pa gang yin pa de dag ni ma mthong ngo zhes bstan pa'i don du byed pa dang po smras pa/_'dir smra ba po
[\[192b.6\]]ste 'chad pa po mthong ba med do/_/spyir ma grub pa ci 'dra ba zhig ce na/_skabs don zhes bya ba smos te/_skabs su 'bab pa'i don rgya cher te ngag gi tshogs ci snyed kyis gzhal bya'i tshogs yongs su rdzogs par 'gyur ba de dag gi byed pa mthong ba med pa mthong ba med do/_/'di ni re zhig bsal
[\[192b.7\]]ba nyid de/_bshad zin pa rjes su brjod pa tsam gyis 'grel pa 'jug cing 'grel bshad kyang rgya chen po lhag par yongs su rdzogs par mi byed de rnam par spyod pa tsam zhig bdag gis bya zhe na smras pa yin no/_/rgyas par mi byed pa de yang gol bas 'jigs sam/_'bras bu'i blos ma
[\[193a\]]
[\[193a.1\]]nges so/_/'dis ni brjod par bya ba ma smras pa brjod do/_/'dir skabs don gyi tshig 'di skabs don ma yin par rgyas par byed pa yod par yang bstan te/_dper na 'di nyid kyi/_rnam pa med pa'i shes pas rdul phra rab rnams ma 'dres par 'dzin pa'i gzhung du rgya
[\[193a.2\]]bskyed pa lta bu ste/_mdo sde pa'i tshul skabs yin pa'i phyir ro/_/don gyi sgras ni/_don ma yin pa rgya cher byed pa bstan te/_dper na rnam med kyi rnal 'byor spyod pa'i gzhung du 'am 'grel pa byed pa'i de kho nar rgyu dang 'bras bu'i dngos po gzhung 'dzugs par rgya bskyed pa bzhin no/_/'dis ni brjod
[\[193a.3\]]par bya ba ma yin pa brjod do/_/de ltar ngag gi skyon brjod nas yid kyi skyon brjod par bya'o/_/de yang gsum ste gzhal bya'i don kho na nyid la 'khrul pa'i phyir dang bstan bcos kyi brjod bya dang /_dgos pa ma brtags pa'i phyir dang /_mi gzo ba'i phyir ro/_/de la don dam dngos po'i de kho na nyid yang dag
[\[193a.4\]]pa'i phyir 'dzin cing nges par 'dzin pa'i blo gang yin pa blo des snying po ma yin pa ste rigs pas mi gnas phyir gsog tu gyur pa tshul gang dag gis bsal ba'i smra ba po de dag mthong ba med do/_/gzhal bya'i de kho na nyid rtogs na ni gdon mi za bar snying po ma yin pa bsal bar 'gyur na snying po
[\[193a.5\]]ma yin pa bsal bas dngos po'i de kho na nyid ma rtogs par grub po/_/gang dang gang dag bslad nas sun 'byin par 'gyur ba ste/_the tshom gyis zin pa yang tshad ma nyid du 'gyur ba la sogs pa bzhin no/_/yang na bstan bcos nyid kyi don dam pa brjod bya'am dgos pa'o/_/de 'dzin
[\[193a.6\]]pa ni brjod bya'am dgos pa yang dag par bsdus pa ste de'i blos snying po ma yin pa'i tshul bsal ba'i smra ba po mthong ba med do/_/don dam pa de yang nyi tshe'am tshogs pa yin no/_/nyi tshe ba ni dper na/_sgra las byung ba yang mngon par 'dod pa ston pa'i phyir zhes bya ba la/_sgra'i yul
[\[193a.7\]]can gyi shes pa la mngon par 'dod pa yongs su rdzogs pa tsam gyis mi sku ba nyid 'thad pa ni brjod bya yin zhing gzhan dag dang ma 'brel pa'i phyir/_mnyan pa'i blo yang tshad mi 'gyur zhes bya ba 'di bsal ba dgos pa yin pa ma rtogs pas spangs te 'chad par 'gyur ba'i tshigs su bcad
[\[193b\]]
[\[193b.1\]]pa'i don dang sbyor ba ni snying po ma yin pa'i tshul yin no/_/de bzhin du/_yang dag min pa bzlog don du/_/yang dag nyid gsungs zhes bya ba la sogs pa rnams su yang blta bar bya'o/_/gnas ji lta ba bzhin du brjod par bya ste/_'dir sun phyung bas ni/_cir yang byar med do/_/tshigs
[\[193b.2\]]pa'i ni re zhig brjod par bya ba 'grel pa byed pas tshad ma kun las btus pa yin par sems la/_'grel bshad byed pas ni tshad ma ni gtso bo yin zhing tshad ma kun las btus pa ni zhar la yin no/_/tshad ma yang kun du tha snyad pa yin gyi/_bcom ldan 'das kyi rang bzhin 'jig rten
[\[193b.3\]]las 'das pa ni ma yin no zhes bya ba dang /_dgos pa yang slu ba dang bral ba btung ba dang bkru ba la sogs pa 'thob pa yin gyi mngon par mtho ba dang nges par legs pa dag thob pa ni ma yin no zhes bya bar so so don dam pa cung zad rtogs pa de yang /_mthar phyin pa rtogs pa med pa'i phyir/_mi
[\[193b.4\]]brtan pa yid du gyur pa na/_cung zhig mi gsal bar smra'o zhes bshad pa ni/_rab tu gsal bar smra ba po mthong ba med ces bya'o/_/dper na ji ltar 'grel bshad byed pa 'dam ma chu rngu 'dzin pa lta bur mthong ba'i tshad ma la rmongs nas mthong ba la ma 'phel bar byed do zhes bya ba dang /_mthar
[\[193b.5\]]gsung rab rgya mtsho'i rigs gzings rgya chen rnam nges 'di ni zhes dad pa tsam gyis nye bar bsgrub pa bzhin du brjod pa lta bu'o/_/'dis ni mi mkhas par brjod do/_/gzhan gyis don dam pa ma rtogs na/_tha snyad tsam gyi bstan bcos nye bar mkho ba ma yin pa'i phyir blang bya ma yin pa nyid du
[\[193b.6\]]'gyur te/_rang gis rtogs na go bshad pa byed pa la yon tan ci yod/_gang gi phyir de ltar dag dang yid kyi nyes pa sna tshogs kyis slob dpon gyi bzhed pa 'chol bar byed pa des 'dir mnog med tshul dang bral bas/_blo bsgrub po zhes 'brel to/_/ci'i don du zhe na/_blo ni mtha' 'das dag
[\[193b.7\]]par bya phyir zhes bya ste/_dgos pa'i dgos pa'i mthar thug pa yin la/_rnam 'grel gyi sgo nas ni brjod bya'i'o/_/'o na de'i don gyi bshad pa la 'dis ci bya zhe na/_de ni med de rnam pa 'dis ni de'i don nyid gsal bar byas pa yin te/_de lta ma yin na phyag byed pa tsam du sems par 'gyur ro/_/yang na
[\[194a\]]
[\[194a.1\]]'dir blo bsgrub po zhes bya ba ni 'bras bus rgyu bstan pa'i phyir 'di bshad pa'i gzhung bya'o zhes bya ba'i don 'di nyid yin no/_/gal te gzhung gzhan yod pa 'di mi khom pa ci yod ce na/_mtha' 'das pa'i blo bdag gi gzhung gis bya ba de'i phyir na ma rtogs pa tsam bzlog pa la
[\[194a.2\]]mkho ba de dag gis bshad pa'i don de'i ma yin no/_/'di ga las she na/_mnog med kyi tshul med pa'i phyir ro/_/bdag gi gzhung gis bshad pa yongs su dag pa'i tshul ni rnam 'grel gyi rtogs pa gcig tu rnam par dag par byed pa yin no/_/'o na bshad pa byed pa gzhan dag gi
[\[194a.3\]]gzhung la ma dag pa ci 'dra ba zhig ce na/_snga ma phyed po snga ma bzhin no/_/yang gang dag gi blo mtha' 'das dag par bya ba'i phyir 'di blo sgrub gang gi phyir 'grel pa dang 'grel bshad la mngon par zhen pa/_de'i nyes pa thob pas blang ba'i sdang bas phyir la mnyan pa dang 'dzin pa la sogs
[\[194a.4\]]pa'i bgegs su 'gyur ro zhe na/_skal ldan te snod du gyur pa rnams kyi'o/_/gang dag snang ba dang /_shes rab ngan pa dang /_don du gnyer ba spangs nas/_gzu bor gnas pa dang /_blo dang ldan pa dang /_don du gnyer ba ni thos pa'i snod yin par brjod do zhes bya ba'i mtshan nyid can no/_/
[\[194a.5\]]blo dang ldan pa zhes bya ba ni/_bsngags pa la ldan par 'dod pa'i phyir na/_gal te mang du 'grel pa dang 'grel bshad dag la mngon par zhen pa de lta na yang gang dag bdag gi lus 'dzin par 'gyur bas nyi ma sbas pa la sogs pa lta bu'i nyan pa po'i mtshan nyid dang ldan pa 'ga' zhig
[\[194a.6\]]'byung bar 'gyur ro snyam du dgongs pa yin no/_/gang dag mngon par zhen pa can log pa'i nga rgyal gyis bskyed pas blo mi brtan pa dag_/sun 'byin pa'i bsam pas kyang /_'jug par byed pa de dag kyang snga ma bzhin du yang dag par rig pa tsam skye bar 'gyur ro/_/de dag kyang rim gyis rnam
[\[194a.7\]]'grel la shin tu dag pa'i blo 'thob par 'gyur gyi/_de'i dus su ni ma yin te/_shin tu rgod pas dkrugs pa'i phyir ro/_/gang dag de'i lugs kyi gdon gyis zin pa/_shin tu blo rmun pa'i nyes chags pa'i blos bshad pa mi rtogs pa de dag gis rnam pa thams cad du yal bar dor
[\[194b\]]
[\[194b.1\]]ba'i snod yin no zhes bya ba'i don to/_/de la gang gi phyir de lta bu'i smra ba po ma mthong ba des na/_'di brtsam mo zhes brjod pa 'dis ni 'di brtsams pa las snga rol nyid du de lta bu'i smra ba po yod pa bkag pa'i phyir/_bdag nyid de ltar 'chad par byed pa mi 'gal ba yin no/_/phal cher gyi
[\[194b.2\]]sgras ni 'ga' zhig tu don ci lta ba bzhin du brjod pa'i yang skabs 'byed pa yin te/_byis pas kyang don ji lta ba bzhin brjod pa 'grub pa'i gsal ba zhig tu yang /_'grel pa gzhan byed pa de dag la gus pa ni ma yin te/_skyes bu mang du smra ba la/_/bden don can cig med dam ci/_/
[\[194b.3\]]zhes bya ba'i tshul gyis so/_/des na tshigs su bcad pa 'dis/_'dir yang dag rig pa'i don du zhes bya bas ni 'di'i don brjod bya rnam 'grel yin par bstan to/_/de la dang po phyed kyis ni gzhung byed pa rnams kyis ma rtogs pa slob dpon gyi khur khyer ba'i rgyur bstan pa la/_lhag ma
[\[194b.4\]]rnams kyis ni/_de ma thag pa'i bshad pa la sogs pa yan lag dang bcas par bshad la/_bshad pa snga ma la ni dgos pa'i sgo nas rnam 'grel gyi rtsa ba'i brjod bya dang dgos pa'i zhes bya ba ni mdor bsdus pa'o/_/'di la gzhan dag yang dag rig pa'i don du zhes bya ba yang dag
[\[194b.5\]]rig pa'i khams las 'bad pas yang gi rkyen dang /_dbye ba byas nas/_skal ldan blo mi brtan rnams kyi/_/zhes bya ba yang gzhi mthun pa'i drug par sbyor bar byed do/_/de la skal ldan zhes bya ba ni lhan cig skyes pa'i shes rab bam/_rigs phun sum tshogs pas so/_/blo mi brtan
[\[194b.6\]]zhes bya ba sgrub pa las byung ba'i shes rab bam/_grogs phun sum tshogs pas so zhes bya ba la sogs pa don la lag nom byed pa de dag kyang shin tu legs pa ma yin te/_mi brtan pa'i sgras ni yon tan gyi phyogs su mi bzod pa'i phyir ro/_/rnam pa ci ltar rung rung du byed na ni ma legs par
[\[194b.7\]]pas par 'gyur ro/_/'di ltar g.yer ba la sogs pa'i sgra spangs a nu pra sa 'dod pas mi brtan pa'i sgra 'di sbyar ba ni gsal bar rjod byed ma yin par 'gyur na/_'di ni snyan dang gas pa chen po yin no/_/mkhas pa'i rgyan du/_bstan bcos sgyu rtsal bzod dag pa/_/kun gyi ka sha'i rdo yin te/_/
[\[195a\]]
[\[195a.1\]]snyan dngags smra po'i me tog gis/_/bdag ni me tog rnam pa yin/_/zhes gsungs so/_/gang du yi ge lhag pa'i rkang pa 'ga' zhig tu dmigs pa der yang skyon med do/_/rang nyid kyis sdeb sbyor dam bcas pa'am/_spyir grub pa'i nges pa med pa'i phyir ro/_/bstan
[\[195a.2\]]bcos byed pa la ni/_saM skr-i ta tsam gyis nges pa nyid nges par sgrub pa yin no/_/des na gal te goms pa las sdeb sbyor nyams pa'i tshig bkod pas ci de nyid la mngon par zhen nam/_yang na rang gis byas pa phyir zhu thug ma byas pa'i phyir bdag nyid chen po nyid de/_nyes pa mi mkhas
[\[195a.3\]]pa rnams la yin no/_/yang na de ni skyon ma yin pa nyid de/_tshigs su bcad pa'i dbye ba ni de kho nar mtha' yas pa'i phyir ro/_/dang po rtsom pa nyid ni rtsol ba rigs pas na/_rjod byed ma yin pa sbyar bas ni 'chad pa po'i yon tan yang rgyas par mi byed do/_/bshad pa snga ma ltar de ltar byas pa
[\[195a.4\]]la ni/_don gyi khyad par 'ga' zhig yod pa yang ma yin no/_/grogs phun sum tshogs pa la sogs pa tshig gzhan gyis brjod par mi nus la mi brtan pa'i tshig dang rjes su mthun pa spangs pa ma yin no/_/des na 'di 'dra ba'i bshad pa ni btang snyoms su dor ba nyid pa'o/_/tshigs su
[\[195a.5\]]bcad pa gnyis pa'o/_/des na slob dpon gyi thugs la gnas pas ni/_bshad par bya ba tshigs su bcad pa dang po'i phyed dang po'i lhur bya ba re zhig bshad pa ni/_bstan bcos 'di la zhes bya ba ste/_tshogs las bstod pa'i bstod pa'i rigs kyis/_dmigs pa sel bar byed pa'o/_/
[\[195a.6\]]'di la bcom ldan 'das la bstod pa mngon par brjod pa gang yin pa ni/_bstan bcos kyi don yin pa'i phyir te/_rang gi lha yin pa tsam gyis ni ma yin no zhes bya ba'i don to/_/gal te 'dir 'dod pa'i lha tsam la bstod pa mngon par brjod sbyar na skyon ci yod de/_bstan bcos byed pa
[\[195a.7\]]rnams kyi rtsol ba thams cad ni rang gi lha la mchod pa sngon du 'gro bar 'os pa nyid do/_/de tsam gyis kyang bstod pa dang phyag 'tshal ba dag don bya bar 'gyur ba'i phyir/_gang las gtsor bya ba tshol ba ni 'di la zhes bya ba la sogs pa 'jug par 'gyur ba/_'dir lhag pa ci zhig snang /_skabs
[\[195b\]]
[\[195b.1\]]su bab pa'i bstod pa dang phyag 'tshal ba dag las bstod pa nyid la 'phangs pa'i thugs dgongs 'tshol gyi/_phyag 'tshal bar ni ma yin no zhes bya ba yang ci zhig 'brel/_bstod pa nyid la 'phangs pa'i thugs dgongs yod kyang bstan bcos kyi don yin pa'i phyir zhes bya ba'i gtan
[\[195b.2\]]tshigs go ci lta bu/_bstod pa nyid la bstan bcos kyi don nam/_bstan bcos kyi don la bstod pa nyid kyang ma yin te/_gnyi ga ltar yang 'khrul pa'i phyir ro/_/des na bstan bcos kyi don zhes bya ba ni/_shes par byed pa'am/_byed pa'i rgyu ma yin pas na/_ci ltar lnga par 'brel
[\[195b.3\]]par 'os she na/_'di la bsam pa 'di yin te/_bstod pa mngon par brjod pa rang gi lhas ma sbyar ba ni mi 'dod kyi/_'on kyang 'di gcig tu der nges pa ma yin par smra ste/_bstan bcos kyi don kyang de'i sbyor byed yin pa'i phyir ro/_/'o na rang gi ston pa yin pa'i phyir dang /_bstan bcos
[\[195b.4\]]kyi don yin pa'i phyir zhes brjod par bya'o/_/bya ba yang mi rigs te/_gtsor bya ba'i don rtogs pa na de 'ga' zhig gtan tshigs yin pa'i phyir ro/_/yi ge'i don la ltos nas ni rang gi lha nyid sbyor byed yin par de ma thag tu brjod pa'i phyir gnyi ga rgyu mtshan du mi 'gal ba dang 'dod pas skyon
[\[195b.5\]]med do/_/de la gal te rang gi lha nyid kyis kyang bstod pa don byas pa dang de yang yang dag pa'i yon tan brjod pa'i mtshan nyid can yin zhing /_bcom ldan 'das kyang yon tan gyi tshogs dpag tu med pa'i gzhi yin pa des na ci 'di rnam pa ci zhig ltar mngon du phyogs pa tsam gyis tshad ma'i yon tan
[\[195b.6\]]brjod pa'am/_'on te khyad par 'ga' zhig las zhes gzhung byed pa mtshungs pa rnams kyi yang bsam pa zab mor mthong ba dag dogs pa srid pa'i phyir/_srid pa gtsor bya ba'i don brjod pa'i skabs ci ste med/_tshig gam don lhag pa mthong ba nyid gtsor bya ba'i don du rtogs par nus pa
[\[195b.7\]]yin te/_skabs kyi don gyi bya ba'i tshig rnams kyang don gzhan lhur byed pa mthong ba'i phyir te/_dper na dbang po'i rog 'dug pa pham par rtogs par yang gang du mthong /_des na spros pa 'di lhag par zhen pa tsam gyis grub pa yang mod la dor bar mi nus shing /_rgyu 'bras kyi dngos po
[\[196a\]]
[\[196a.1\]]ni khyad par du yang mi nus te/_tha snyad thams cad ni de'i rtsa ba can yin pa'i phyir ro/_/lhag par zhen bzhin pa ni/_dpyad mi bzod pa'i phyir/_kun rdzob par 'gyur ro/_/gal te rgyu dang 'bras bu'i dngos po 'di ni tha snyad kyi tshul can yin no zhes bya ba 'di
[\[196a.2\]]nyid brjod par 'dod pa ma yin nam/_bcom ldan 'das tshad mar grub pa ci ltar ltos par byed ce na/_smras pa tha snyad pa'i tshad ma gang yin pa'i bcom ldan 'das de la ltos nas zhes bya ba'o/_/don 'di yin te/_dngos po'i de kho na nyid gzigs pa'i bcom ldan 'das ni gdul
[\[196a.3\]]bya rnams la tshad mas dag pa'i legs pa'i lam ston pa'i phyir tshad ma yin no zhes bya ba'i dbang du byas pa yin la/_spros pa de yang rang rig tsam la gnas pa las 'das tha snyad tsam nyid do/_/tha snyad de yang tha shal gnas pa la ltos te/_yang dag pa yin no zhes brjod do/_/yang
[\[196a.4\]]na gnod sbyin dang mthun pa'i gtor ma bzhin du kun rdzob pa'i tshad ma la ltos te kun rdzob pa'i rgyu 'bras kyi dngos po la brten pa'i klan kar ci ltar 'gyur/_gang gi tshe rnam pa thams cad rnam par mi rtog pa'i ting nge 'dzin la gnas pa'i bcom ldan 'das gdul bya rnams la ston par
[\[196a.5\]]snang ngo zhes brjod pa/_de'i tshe yang gzhan gyis dmigs pas khyab pa de nyid kun rdzob pa yin no/_/yang gang gi tshe gnyis pa med pa la gnas shing /_rang gi mngon sum du byed pa'i mngon sum gyi sgo nas brjod pa'i kun rdzob tu tshad ma'i tha snyad byed pa de'i tshe ni tshad ma nyid yin yang rgyu'i
[\[196a.6\]]bsam pa mi 'jug go zhes bya ba ni kun du tha snyad pa'i sgras lhur bya ba'i don to/_/de ltar kho nar rgyu dang 'bras bu'i dngos po ma mthong ba rgyu tsam thos pas bstan par 'gyur ba'i rtsod pa bsal nas/_rgyu gnas skabs gnyis su dam bcas pa rtsa bar sbyor ba ni/_bsam pa ni zhes bya ba la
[\[196a.7\]]sogs pa'o/_/'gro ba la ston pa'i phyir zhes bya ba ni/_de'i don nyid kyis na 'gro ba la ston pa ni thabs goms pa'i gnas skabs so/_/yang na glo bur ba nyid du gnas pas 'pho 'jug byed pa'i phyir na/_'gro ba ni nyon mongs pa'o/_/de ston pa ni tshar gcod pa ste/_chom rkun la rjes su
[\[196b\]]
[\[196b.1\]]ston pa bzhin no/_/de'i thabs goms pa'i gnas skabs na ni ston pa yang yin pas na nyon mongs pa tshar gcod par byed pa zhes bya ba'i don to/_/'bras bu rnam pa gnyis sbyor bar byed pa ni/_'bras bu ni zhes bya ba la sogs pa'o/_/'gro ba sgrol ba'i phyir zhes bya ba ni/_ta ya ta'i
[\[196b.2\]]skad dbyings nyid skyob pa yin te/_don tha mi dad pa'i phyir ngan 'gro dang 'khor ba'i 'jigs pa las skyob pa nyid sgrol bar brjod do/_/de nyid kyi phyir yongs su mya ngan las mi 'da' ba'i chos nyid kyis na/_rgyun gyi don to zhes don gnyis pa dang yang sbyor bar byed do/_/'dis ni mar me ltar
[\[196b.3\]]nyan thos kyi mya ngan las 'das pa bkag pa yin no/_/phun sum tshogs pa ni mdzes pa'am/_yongs su rdzogs pa'o/_/de yang thugs rje che ba'i phyir dang /_sems can thams cad la dmigs pa'i phyir bsam pa'i yin no/_/sbyor ba'i yang gnyis te/_rjes su mthun pa'i gnyen
[\[196b.4\]]po goms pa'i phyir dang /_rnam pa du mar mang po dus yun ring por goms par bya ba'i phyir ro/_/rang gi don phun sum tshogs pa yang gnyis te/_longs spyod rdzogs pa'i sku thob pa'i phyir dang /_rnam pa thams cad nyams pa med pa'i phyir ro/_/gzhan gyi don yang gnyis te/_
[\[196b.5\]]sprul pa'i sgo nas nye bar bstan pa gzhan rgol bas zil gyis mi non pa'i phyir dang /_gdul bya thams cad la khyab pa'i phyir ro/_/des na 'dis ston pa'i skyes bu'i dbang du byas pa'i phyir/_tshad mar rnam par gnas pa'i rgyu dam bcas pa thob par byed pa ni/_bshad pa'i gnas
[\[196b.6\]]skabs bzhi po gdon mi za bar 'phen pa yin no/_/phyogs kyis zla ba bskyed nas rlabs kyi phreng ba'i/_lag pa dang ldan rgya mtsho gar byed ces bya ba la sogs pa'i tshigs su bcad par/_dbang po phyogs kyi sgra shar phyogs rjod par byed pa yin yang /_gtso mo'i khyad par brjod pa
[\[196b.7\]]lhur byed pa bzhin no/_/ci snyed sgra sbyar ba de snyed ni lhur bya ba'i don ma yin gyi/_'on kyang ji srid gtsor bya ba'i don srid pa'o/_/bstod pa'i cha la yang gtsor bya ba'i don yod pas de nyid la brjod kyi/_phyag 'tshal bar yang ni ma yin no/_/yon tan gyis drangs pa'i phyag 'tshal ba ni de'i
[\[197a\]]
[\[197a.1\]]sgo nyid nas brtags pa yin pa'i phyir logs su dpyad pa mi bya'o/_/des na bstod pa'i gtsor bya ba brjod pa ni/_'phangs pa sngon du 'gro ba can ma yin gyi/_'on kyang slob dpon gyi tshig zab pa'i khyad par las so/_/gzhan du ni de lta bu nyid mthong ba las
[\[197a.2\]]srid pa'i rgyu mtshan can yin no/_/'di ni/_rtog pa'i dra ba rnam bsal zhing /_/zhes bya ba la sogs pa'i tshigs su bshad pa yin pa'i phyogs la brjod pa yin no/_/bstan bcos kyi yin pa'i phyogs la ni phyag 'tshal ba dang /_bstod pa brjod pa dag gis ci yang nye bar mi
[\[197a.3\]]mkho bas 'phangs pa sngon du 'gro ba nyid gtsor bya ba'i don yin no zhes gnas so/_/gang yang bstan bcos kyi don gtan tshigs yin pa la/_phyir 'jil ba de la yang /_bstod pa zhes bya ba ni tshig gi rang bzhin nyid kyis 'dod pa tsam dang 'brel pa yin la/_skyes bu rnams kyi smra ba 'dod pa
[\[197a.4\]]yang /_rgyu mtshan nges pa med pa las 'gyur ro/_/des na 'dir rgyu mtshan gang gis sbyar zhes spyod pa na/_bstan bcos kyi don nyid gtan tshigs su brjod do/_/yang na la ba phyi ba'i lnga pa yin te/_bstan bcos kyi don nyid du 'dod nas zhes bya ba'i don to/_/bstan bcos la ni 'di lta bu
[\[197a.5\]]gal che bar 'dod pa'i phyir/_thams cad kha na ma tho ba med do/_/yang na 'ga' zhig tu skabs su bab pas/_'ga' zhig tu 'dod pas/_'ga' zhig gnyi ga mtshan nyid kyis lha la mchod par 'gyur ro/_/'dir bcom ldan 'das ci 'dra ba zhig bstod pa'i yul gyi lha yin zhes rtogs pa na gnyi
[\[197a.6\]]ga'i mtshan nyid gsal bar byed par 'gyur ro/_/bcom ldan 'das la bstod pa mngon par brjod pa ni/_bstan bcos kyi don yin pa'i phyir te zhes bya ba 'dis ni skabs su bab pa nyid brjod do/_/yon tan gang gis bstod ce na tshad ma yang dag pa nyid du zhes bya ba la sogs pa'o/_/bstod pa
[\[197a.7\]]gang zhig tshad ma yang dag pa nyid kyi yon tan gsal bar byed pa la 'jug pa de ni tshad ma yang dag pa nyid kyi brjod bya nye bar mtshon par 'gyur ro/_/yang tshad ma yang dag pa nyid kyi nye bar mtshon pa'i bcom ldan 'das zhes sbyar ro/_/'dis ni 'dod pa nyid bstan to/_/yang na gang gis de'i
[\[197b\]]
[\[197b.1\]]bstod pa brjod kyi/_dbang phyug la sogs pa ma yin pa ci ltar bcom ldan 'das nyid bstan bcos kyi don yin te/_dbang phyug la sogs pa yang skyes bu'i bsam pas bstan bcos kyi brjod byar gyur pa ni/_ci ltar bstod pa'i yul ma yin zhe na/_tshang ma yang dag pa nyid du bstod pa mngon par
[\[197b.2\]]brjod pa ni/_bstan bcos kyi don yin pa'i phyir te zhes gsungs so/_/don 'di yin te/_gang gis skyes bu'i don mchog sgrub pa nyid kyis tshad ma grub pa la sogs pa de la dbang phyug dang rig la sogs pa la bsal ba ci yod de/_des na tshad ma yang dag pa nyid kyi bstan bcos kyi don
[\[197b.3\]]yin la/_bstan bcos kyi don yin pa'i phyir/_bcom ldan 'das nyid la bstod pa yin no/_/yang ci ltar bcom ldan 'das nyid tshad ma yin gyi/_gzhan ma yin snyam du dogs na yang dag pa'i sgras bsdus pa'i gtan tshigs smras pa rgyu dang 'bras bu phun sum tshogs pas zhes bya ba'o/_/_
[\[197b.4\]]snying rjes sbyar ba thabs kyi khyad par goms pas sgrub pa gzhan gyi don byed pa'i gnas skabs 'ga' zhig rgyu yin la/_gnas skabs 'ga' zhig 'bras bu yin pas/_de tsam gyis tshad ma yin la de yang rtag pa la mi 'dod do zhes bya ba'i don to/_/des na de ltar tshad ma yang dag ces bya
[\[197b.5\]]ba ni/_gtso bo'i bstod pa'o/_/'gro la phan bzhed pa zhes bya ba la sogs pa'i tshig ni rang gi ngo bos bstod pa yin yang /_de'i yan lag tu nye bar blangs pa'i phyir/_gtso bor brjod par 'dod pa ni ma yin par rtogs par bya'o/_/bstod pa'i gnas bstan pa ni/_bstan bcos kyi
[\[197b.6\]]dang por zhes bya ba ste/_bstan bcos kyi slad du'o/_/dang po nyid kyang yal ga gcig chad pa shing gi dpes bstan zin to/_/'di bsam ste bshad pa'i gnas las gzhan du srid pa'i dogs pa med pa'i phyir/_de ni rang bzhin brjod pa nyid do/_/de yang gtso bo'i don med pa'i phyir/_bstan pa'i
[\[197b.7\]]'bad pas smad pa yin pas 'di ci zhig bya/_tshad ma grub pa'i le'u nyid thams cad kyi dang por bstan pa'i bsam pas gtso bo'i don nyid du brjod pa yin no zhes kyang smra bar mi nus te/_dza yAn+ta'i 'dod pa rgya cher sun phyung ba'i phyir ro/_/gang yang phyogs kyi glang po'i bstan bcos la ltos
[\[198a\]]
[\[198a.1\]]nas 'di brjod do zhes bya bar 'dod pa de yang /_de'i bshad pa spangs pa nyid kyis nor ba yin no/_/de'i phyir rang gi don gyi rjes su dpag pa'i le'us bsgrub par bya ba'i tshul gsum pa'i rtags nges pa dang /_gzhan sel ba dang /_thos pa brtag pa dang /_skad cig 'jig
[\[198a.2\]]pa la sogs pa rnams su rnam 'grel gyi 'bad pa'i cha skabs thob nas/_mdor bstan nas rtogs pa tsam bsgrub pa na/_le'u gsum po 'di la bstan bcos kyi tha snyad bslab pa'i bsam pas/_rang gi bshad pa la ltos nas bstan bcos dang por brjod par zhes bya bar rig par mthong ngo /_/yang
[\[198a.3\]]na bcom ldan 'das bstan bcos kyi don yin mod de lta na bsgrub bya de rtogs pa brjod par bya'i/_bar gyi bstod pa ci bya zhe na brjod pa bstan bcos len pa ni dang po ste 'dzin pa'o/_/mchog tu gyur pa'i brjod bya nyid kyis ni/_de'i rgyu mtshan du 'gyur ro snyam du bsams pa'o/_/gal te bcom
[\[198a.4\]]ldan 'das bstan bcos kyi don yin pa de nyid ma grub pa ma yin nam/_tshad ma grub pa'i tshul bzhin brjod par bya zhes bya ba 'di na kun du tha snyad pa'i tshad ma bzung bas kyang don byas par 'gyur ba'i phyir te/_'di ni kun du tha snyad pa'i tshad ma'i mtshan nyid yin no zhes bshad pa yin no snyam na/_
[\[198a.5\]]'dir ni bcom ldan 'das nyid ces smos so/_/'dis ni phyed phyi ma'i gtsor bya ba'i don brjod do/_/tha snyad pa tsam gyis ni 'di tsam gyi nye bar mkho ba ma yin la/_don dam pa dang rjes su mthun pa'i tha snyad pa la ltos rten yang /_bcom ldan 'das nyid don dam pa yin pas de nyid la gtsor bya
[\[198a.6\]]ba yin no/_/'di ltar mngon sum gyi sgo nas ni/_rnal 'byor gyi mngon sum gyi mtshan nyid bcom ldan 'das nyid brjod la/_lhag pa ni 'di nyid kyi yan lag yin no/_/des na gnyi ga ltar yang bstan bcos kyi don ni bcom ldan 'das nyid yin no/_/de yang gang zag gi bdag med
[\[198a.7\]]par bzod pa dang ldan pa'i dbang du byas nas le'u dang po 'di nyid du dngos su bshad do/_/chos kyi bdag med pa bzod pa'i mkhas pa zab mo'i blo can gyi dbang du byas nas ni mngon sum gyi le'ur sna tshogs gnyis med kyi rang bzhin du 'chad par 'gyur ro/_/gal te yang 'di nyid don dam
[\[198b\]]
[\[198b.1\]]bar bcom ldan 'das yin pa de lta na yang /_gnyis kyis ston par shin tu phra ba mi bzod pa rnams la thams cad du bcom ldan 'das lag gis spong ba nyid du 'gyur bas dang por ma brjod do/_/bsam pa dang pos ni 'jug par byed pa rigs kyis phyi ma'i gnas pa 'dzin par rung ba
[\[198b.2\]]nyid du 'gyur te/_blo khyad par du 'phags pa thob pa'i phyir ro/_/de ltar spros pas chog go/_/gzhug par bya ba'i skyes bu'i ngor ni tshad ma zhes bya ba'i sgrar byas so/_/bcom ldan 'das ni shes pa'am/_sdang ba dag yang dag pa'i shes pa la rgyab kyis phyogs pa med pa'i phyir de 'dod
[\[198b.3\]]pa grub pa de'i gzhi can yin pa'i phyir ro/_/des na 'jug pa la sbyor bar byed pas tshad ma grub pa zhes spyi'i sgra sbyar ro/_/de nyid kyis ni rnam nges su tha snyad pa'i tshad ma'i mtshan nyid skabs su byas pa yin yang /_don dam pa'i tshad ma'i cha bstan par slob dpon gyis bshad do/_/des
[\[198b.4\]]na don dam par bcom ldan 'das nyid bstan bcos kyi don yin no/_/sngar gyi bstod pa mngon par brjod pa ni gtsor bya ba'i don bstan pa'o/_/da ltar ni gtsor bya ba brtags pas bcom ldan 'das bstan bcos kyi don nyid du bstan to/_/gal te 'o na bcom ldan 'das mngon sum gyi khyad par
[\[198b.5\]]gyi rang bzhin yin mod/_gang gi bstan bcos kyi don yin pas bstan bcos blang byar 'gyur ba de tsam gyis bdag cag la nye bar mkho ba ni ma yin no/_/tshad ma yang dag pas zhes bya ba la sogs pa smos so/_/tshad mar gyur pa ni tshad mar red pa zhes bya ba'i don to/_/ma byung ba las byung ba ni yin
[\[198b.6\]]yang brjod par mi 'dod pa'i phyir rtsi ba'i rkyen med do/_/dper na u pa las yang man ni rang gi rgyu las so zhes bya ba 'dir/_pa tan dzi lis bshad pa de la phan pa 'jug pa ni/_sna tshogs pa'i phyir ro/_/des na de la phan pa ma byas so zhes bya ba de bzhin du 'dir yang lta'o/_/de la gang gi
[\[198b.7\]]tshe bstan bcos kyi don zhes bya ba don gyi sgra brjod bya ston pa yin pa de'i tshe/_bstan bcos 'dir bsgrub po zhes log par rtogs pa bsal ba'i sgo nas bstan par bya'o zhes bya ba'i don to/_/gang gi tshe dgos pa rjod par byed pa de'i tshe ni bstan bcos 'di yod na grub po zhes bya ba ma yin te bstan
[\[199a\]]
[\[199a.1\]]bcos su nye bar bstan pa'i don bsgoms pas 'grub pa'i phyir na brgyud pas de'i 'bras bu yin pa'i phyir ro/_/gang gi tshe 'di la bstan bcos kyi don yod pas zhes bsdu ba'i byed pa de'i tshe yang des nye bar bstan pa'i de kho na nges pas 'jug pa'i phyir/_brgyud pas rgyu
[\[199a.2\]]yin pa'i phyir ro/_/'bras bu'i rtags kyi bstan bcos 'di yod na/_des so zhes bya ba'i don to/_/'dir thams cad du gsum pa'i don la yang bdun pa byas pa ni sgrub byed kyi rnam par dbye ba brjod par 'dod pa'i dbang gis so/_/rtag pa la ni re zhig rgyu 'am 'bras bu yod pa ma yin
[\[199a.3\]]te/_don byed nus pas stong pa'i phyir ro/_/rang gi ngo bo sgrub pa yang mi nus te/_sgrub byed med pa'i phyir dang /_gnod byed srid pa'i phyir ro/_/de ltar rgyu dang 'bras bu'i gnas skabs phun sum tshogs pa/_tshad ma yang dag par gyur pa bdag cag gi 'dod pa'i sgrub byed bstan bcos kyi
[\[199a.4\]]don to/_/bstod pa'i yul yin no/_/des na bstan bcos blang bar bya ba yin no zhes gnas so/_/gang la ltos na bcom ldan 'das tshad ma yin gyi/_gzhan ma yin pa rgyu 'am 'bras bu'i gnas de'ang gang yin zhe na/_de la zhes bya ba la sogs pa smos so/_/de dag nang nas rgyu ni
[\[199a.5\]]de zhig bsam pa dang sbyor ba phun sum tshogs pa'o/_/gal te rgyu dang 'bras bu'i dngos po zhes bya ba bdag nyid dang gzhi gcig par khas blang bar mi nus te/_phan tshun 'gal ba'i rang bzhin gnyis gcig la bsdus bar 'gal ba'i phyir ro/_/des na shes pa rtogs bzhin pa 'di/_
[\[199a.6\]]gzhan gnyis rtogs pa'am/_rang dang gzhan gnyis rtogs par 'gyur na/_'di gnyi ga yang rjes su mthun pa ma yin no/_/gzhan gzhan gyis rig pa zhes bya ba ni don 'ga' yang 'brel pa ma yin te/_tha dad pa la rig pa ni rnam pa thams cad du brjod par mi nus pa'i phyir ro/_/
[\[199a.7\]]de'i phyir ci srid snang ba de ni/_gzung ba dang 'dzin pa med pa'i rang snang ba tsam yin pa'i phyir/_gang du rgyu dang 'bras bu'i tha snyad 'jug ce na bden te/_rang rig gcig pa'i mthar thug pa la ni de de bzhin no/_/'on kyang de'i tshu rol du ni tha snyad thams cad rgyu dang 'bras bu mdun du byas pa
[\[199b\]]
[\[199b.1\]]kho na ste/_gzhan du na 'jug pa med pa'i phyir 'khor ba ga la yod/_ci ste 'jug pa dang ldog pa dang gang du mthong ste/_thams cad rang rig pas khyab pa'i phyir ro zhe na/_gal te de lta na brgal zhing brtag pa'i yul gzhan yang gang du mthong zhing /_brgal zhing brtags pa
[\[199b.2\]]na/_kha dam bcas pa ni phan par bzhed pa nyid do/_/phan pa thob par byed pa ni skyob pa'o/_/thob par rung ba ni bde gshegs nyid do/_/de'i thabs ni thabs goms pa'o/_/de ltar de dang bral ba ni tshad ma ma yin la gang la de tshad ma de nyid ni bcom ldan 'das yin no zhes grub po/_/de ltar gtsor bya ba'i don
[\[199b.3\]]bshad nas yi ge'i don bshad pa'i skabs su bshad ma thag pa'i gnas skabs bzhi po bshad pa nyid yan lag gi don bshad pa de lta bu'i zhes bya ba la sogs pa smos pa yin no/_/yan lag gi don bshad pa des ci bya ste gtso bo'i don bshad pa lhur gyur pa yin la/_de bkral na gzhan la
[\[199b.4\]]ltos pa med pa'i phyir ro zhe na/_de'i yi ge'i don dang mi nye bar/_nye bar bstan pa tsam skyabs su gyur pa'i gtsor bya ba'i don bya ba ni med de/_des na gtsor bya ba rnam par gzhag pa'i rten nyid kyis na yi ge'i don brjod par rigs pa kho na'o/_/'di ltar de lta bu'i zhes bya ba ni ci skad bshad pa'i khyad
[\[199b.5\]]par lngas khyad par du gyur pa la phyag 'tshal nas tshad ma grub pa bshad par bya'o zhes bya ba dang /_tshad mar gyur pa nyid kyis bcom ldan 'das la bstod pa yang thos shing tshad ma grub pa yang brtsam pa spyi'i sgra yang khyad par gyis mthar thug par srid par byas pa'i phyir nye bar bstan pa tsam du
[\[199b.6\]]sgro 'dogs par mi 'gyur ro/_/yang na rgyud phyi ma la 'jug par bsam pas skabs 'di phyogs pa'i phyir nyes pa med mod/_/'dir gal te rtsol ba gzhan gyis tshigs su bcad pa bzhi pa bstan pa de lta na yang 'dod phugs su gyur pa nyid kyis las su bstan pa nyid rigs pas thob pa yin no snyam
[\[199b.7\]]du bsams nas bcom ldan 'das la zhes gsungs so/_/rtsol ba gzhan dang tshul bzhin gyi tshig dang /_rkang gsum pa la ni bshad pa byed pa ma reg ste/_shin tu bsdus pa'i don dam pa 'jebs pa nyid brjod par 'dod pa'i phyir ro/_/de nyid kyi phyir sngar kyi spros pa kho bo cag gis brjod kyang
[\[200a\]]
[\[200a.1\]]mngon par 'dod pa ma yin no zhes 'dogs par mi bya'o/_/zab mo'i blo can de la bsam pa la gnas pa gzhan yang 'ga' zhig yod par gyur pa'i phyir sus nges par byed/_yang na dogs pa gang gi dbang du byas na tshad ma grub pa 'chad ce na/_gzhal bya rtogs pa ni
[\[200a.2\]]zhes bya ba la sogs pa smos so/_/'dis ni gzhal bya rtogs pa tshad ma la rag las pa yin par brjod do/_/de nyid kyi phyir skyes bu'i don la rab tu sbyor ba 'bad pas tshad ma tshol ba yin no/_/'jal bar byed pa zhes 'brel pa lhur gyur pa gzhal bya'i sgras ni/_gzhal bya dang de kho na dang /_
[\[200a.3\]]sgrub byed dang /_bsgrub bya bstan te/_gang yang rung ba nye bar bstan pa ni/_dgos pa med pa'i phyir te/_de tsam nyid kyis skyes bu'i don yongs su rdzogs pa'i phyir na gzhan bsam pa'i skabs med pa'i phyir ro/_/bzhi po 'di las gzhal bya yi ni rang gi mtshan nyid yin te/_de nyid de kho nar
[\[200a.4\]]gzhal bya yin pa'i phyir ro/_/ci skad du rang gi mtshan nyid gcig gzhal bya zhes bshad pa bzhin no/_/de kho na'i sgra ni spyi'i chos la 'jug par rab tu grags pa kho na'o/_/sgrub par byed pa yang ci rigs par lus dang ngag dang yid kyis 'jug pa'i mtshan nyid do/_/bsgrub bya ni 'jig rten
[\[200a.5\]]pa dang /_'jig rten las 'das pa'i rang bzhin gyi 'bras bu'o/_/'jig rten na ni/_dang por 'ga' zhig tu chu dang me la sogs pa'i dngos po chos can gyi rang bzhin yongs su bcad nas/_de'i btung ba dang btso ba la sogs pa'i byed pa'i chos nges par byas nas/_de thob pa sgrub pa'i
[\[200a.6\]]rgyur gyur pa de'i yul du 'gro ba la sogs pa mtshan nyid 'jug pa la gsal bar sngon nyams su myong ba'i dran pas rjes su sgrub pa ni/_mthar btung ba dang btso ba la sogs pa mngon du byas nas don byas par 'gyur ro/_/de bzhin du 'jig rten las 'das pa yang /_dang po phung po la
[\[200a.7\]]sogs pa'i gzhal bya yongs su gcod do/_/de nas mi rtag pa la sogs pa de kho na'o/_/de nas bsgom pas mthong ba gsal bar 'gyur ba'i dran pa dang ldan pa/_bsgom pa'i mtshan nyid kyi 'jug pa'i sgrub byed rjes su sgrub pa las/_mthar spyir yongs su bcad pa'i de kho na
[\[200b\]]
[\[200b.1\]]dngos su snang bas don byas par 'gyur ro/_/de la bsgrub byar snang ba ni thams cad du mngon sum nyid do/_/gzhan gsum la ni ci lta ci ltar mngon sum dang /_rjes su dpag pa dag gi byed pa 'jug pa'o/_/mngon par mtho ba lan/_gal te yang phyin ci log ma bsal ba nyid kyis lung las sbyin
[\[200b.2\]]pa la sogs pa'i sgrub byed rjes su sgrub pa/_tshad mas yongs su bcad pa sngon du song ba can ma yin pa de lta na yang /_phan tshun 'gal ba'i don rjod pa'i phyir na/_lung tsam las sgrub byed rjes su sgrub par mi nus pa'i phyir mi slu ba'i tshig la ltos pa na/_gzhal bya dang de kho na dag mi slu ba 'di
[\[200b.3\]]sgrub par byed pa'i tshad ma'i skyes bu'i byed pa yin no/_/de'i phyir skyes bu'i don dang ldan pa'i gzhal bya bzhi ka'i dbang du byas nas/_gzhal bya rtogs pa ni tshad ma la rag las pa yin la zhes gsungs so/_/gang gi tshe yang 'ga' zhig log par rtogs pa'i yul du gyur pa de'i tshe ni/_de yang
[\[200b.4\]]tshad ma gzhan brtag par bya ba na/_gzhal bya las ma 'das pa'i phyir/_de rtogs pa yang tshad ma la rag las pa yin no zhes gnad du bsdus pa yin no/_/gal te tshad ma tshad mas brtag pa zhes bya ba 'di nyams pa ma yin nam/_rtogs par byed pa'i tshad ma la yang tshad ma gzhan gyis rtogs
[\[200b.5\]]pa'i phyir thug pa med pas mi rtogs pa'i phyir ro/_/gal te 'ga' zhig rang nyid las tshad ma nyid du 'dod na ni dang po de lta'i dngos yin la/_rgyu gang gis na rab tu sdang /_/de'i phyir/_tshad ma thams cad rang nyid las/_/tshad ma nyid ces gzung bar gyis/_/rang las nus pa med na ni/_/
[\[200b.6\]]gzhan gyis bya bar mi nus so/_/zhes bya ba de yang ma 'brel te/_log par rtogs pa'i yul ma yin yang tshad ma gzhan gyis brtags pa ma yin la/_tshad ma yin no cog la log par rtogs pa yang ma yin te/_de lta yin na lkugs pa nyid du thal bar 'gyur pa'i phyir gang dang lhan cig rtsod/_
[\[200b.7\]]kun du rtog pa'i yul gyi don du lhag par mos na ni gzhan de ltar rtogs par bsams nas ngag brjod par 'gyur gyi/_rang gi kun du rtog pa log par gyur na/_brjod pa ci'i yan lag tu 'gyur/_tshad mar 'dod pa'i tshad ma nyid ni/_phyin ci ma log pa'i don nyid yin no/_/des na tshad mar
[\[201a\]]
[\[201a.1\]]khas len pa sngon du 'gro ba can gyis tshig brjod pas thams cad du tshad ma spong ba sel bar byed do/_/de 'dra ba gzhan 'ga' zhig tshad ma yin no zhe na 'o na tshad ma de nges par don mi nye ba dang bral ba'i tshogs pa las skye ba thob pa'i phyir/_gzhan de dang rgyu mtshungs pa can
[\[201a.2\]]mngon sum la sogs pa yang phyin ci ma log pa'i don can gyi shes pa yin pa mi 'dod pa tsam gyis dor bar mi nus so/_/kun rdzob tu 'dod do zhe na/_gal te tshad ma dang gzhal bya'i tha snyad ci snyed pa de thams cad kun rdzob yin no zhes rnam par gnas na/_de'i tshe gnod pa 'ga' yang med do/_/
[\[201a.3\]]de'i rgyu mtshan can gyi tshad ma gzhan brtag par brjod par 'dod pa'i phyir ro/_/'on te tshad ma dang gzhal bya'i gnas skabs dag tu yang /_cung zad kun rdzob tu yang 'dod na/_kun rdzob nyid du 'dod do zhes bya ba ci ltar ma nor/_kun rdzob tu yang 'dod do zhes bya ba ni/_skabs dang mi 'gal
[\[201a.4\]]te de kho na yang khas blangs par bstan pa'i phyir ro/_/shes pa 'ga' zhig la ni tshad mar yang dag par rtogs/_'ga' la log par rtogs pa dang the tshom za'o zhes gnas pa ni/_gal te tshad ma la log par rtogs pa dang the tshom za ba'i go skabs yod pa'i phyir na/_nges par rtogs par byed
[\[201a.5\]]pa la yang tshad ma gzhan tshol ba srid pa de lta na yang /_yid ches pa'i skabs kyang yod pas na/_mtha' snyed pas na ji ltar thug pa med par nges/_de'i tshe nyid skabs med kyang dus nam yang rung bar phyis yang dag par rtogs pa 'byung ba'i skabs yod par 'gyur te/_thams cad du yang dag par
[\[201a.6\]]rtogs pa med pa spangs pa'i phyir ro/_/gang du yang dag par rtogs pa'i yul tshad mar gzhan gyi go skabs mthar yang med do zhes sgrub par nus par der thug pa med par 'gyur yang thams cad du yang tshad ma gzhan gyis rtogs pa la thug pa med par 'gyur ba ni ma yin no/_/rang las tshad mar smra ba
[\[201a.7\]]yang spyod par 'gyur ro/_/gal te de lta na yang tshad ma tshad mas gnod pa med na/_phan 'dogs pa yang med do zhes bya ba rigs pa ma yin nam/_'dir rigs pa ni bden mod kyi 'on kyang 'dir tshad mar nges par gyur na de'i don du sgrub par byed pa'am gnod par byed pa'i tshad ma gzhan gyi go skabs
[\[201b\]]
[\[201b.1\]]yod pa ma yin no zhes bya ba'i don to/_/gal te tshad ma'i rang bzhin yod kyang blo mi gsal bas rang bzhin gzhan sgro 'dogs par byed pa de'i tshe de'i mtshan nyid nye bar mtshon pas tshad mar tha snyad byed do zhes bya ba la mi rigs pa ci yod de lkog shal la sogs pa dang ldan pas ba lang nyid
[\[201b.2\]]bzhin no/_/de nyid kyi phyir tshad ma'i mtshan nyid kyang bya ba yin te/_gzhan du rnam par phye nas tha snyad byed pa mi 'thad pa'i phyir ro/_/'jig rten gyi rnam pa byed do zhe na/_'jig rten sgras gal te bstan bcos kyi dub pa brjod na ni/_de'i tshe lta ba gzhan dang gzhan la gnas pa'i bstan bcos byed pa
[\[201b.3\]]rnams kyang rtsod pa yod pa'i phyir na rnam par phye ba'i gtam gang na yod/_'on te ba lang rdzi dang byis pa dang bud med la sogs pa 'jig rten du 'dod na de'i tshe de'i sgo nas rig byed dang dbang phyug la sogs pa la yang tshad ma dang cig shos su so sor nges pa'i phyir ba lang rdzi la sogs pa
[\[201b.4\]]bas dman pa khas blangs pa la yang tshad ma cig shos nges pa'i mtshan nyid bya bar 'gyur te/_de 'dra ba'i 'jig rten ni skad goms pa tsam la yang dbang du bya ba ma yin pa'i phyir ro/_/dbang pos rtogs par bya ba'i don la bsgrub par bya bas rtogs pa la ni de 'dra ba'i 'jig rten yang tshad ma byed pa de tsam gyis
[\[201b.5\]]rnam par dpyad pa chen po'i spyod yul la yang byed pa ni ma yin te/_de lta ma yin na ci ltar chu dang me la sogs pa la mngon sum mam/_mngon sum gyi stobs kyis brtags pa mi 'khrul pa'i rtags las dngos po yod pa nyid du rnam par gzhag pa na de 'dra ba dag gzhan la mi ltos pa de bzhin
[\[201b.6\]]du mtho res kyi bsgrub bya la yang mi ltos par 'gyur ro/_/des na de las kyang rnam par dbye ba ci ltar 'gyur/_ci ste bstan bcos ma goms kyang spyod pa dang /_sel ba la sogs par nus par 'jig rten na/_'o na de yang rigs mi mthun pa dang thun mong ma yin pa'i mtshan nyid mthong nus te/_
[\[201b.7\]]bcos ma dang /_cig shos kyi nor bu dang /_mu tig la sogs pa bzhin no/_/khyad par phra mo ma rtogs na ni de med pa'i phyir ro/_/des na gzhan gyis rtogs par bya ba ma yin pa'i mtshan nyid gang yin pa rtogs pa la/_gsal ba'i nus pa dang ldan pa'i skyes bu rang nyid tshad ma dang gzhan pa'i
[\[202a\]]
[\[202a.1\]]rnam par dbye ba byed pa'i mtshan nyid de nyid gang las rtogs pa'i blo can de dag kyang mtho ris kyi sgrub byed la sogs pa ma goms pa la yang 'jug pa dang ldog pa dag slu bar brjod par bya bar mi 'gyur ba gzhan la mi mgu ba'i bram ze mi mkhas pa la brjod par bya ba
[\[202a.2\]]yin no/_/'dir rang nyid kyang /_de la sngon med don zhes pa/_/zhes bya ba la sogs pa'i mtshan nyid byed pa na/_tshad ma rnams ni rab grags shing /_/zhes bya ba la sogs pa'i brjod pa mi rigs so/_/'di ni shin tu ma byang ba la rab tu grags pa rjes su brjod pa tsam yin no zhe na/_gzhan gyi
[\[202a.3\]]lan yang 'di yin par ma mthong ngam/_dngos po rnams kyi mtshan nyid kyi rang bzhin ni rang gi rgyu med par gzhan gang gis bya bar nus/_rjes su brjod pa tsam du ni 'di rigs pa yin no/_/de ltar blo gros ngan pas byas pa'i zhen pas chog go/_/tshad ma la yang log par rtogs pa na/_tshad ma gzhan
[\[202a.4\]]gyis rtogs pas na gzhal bya'i sgra brjod do zhes bya ba 'di gnas so/_/de nyid kyi phyir tshad mar gyur pa'i bcom ldan 'das la yang log par rtogs pa'i rnam pa mang po mthong bas na/_tshad ma gzhan gyis rtogs pa'i phyir gzhal bya nyid bsgrub par rtsom mo zhes bya ba ni gtsor bya ba'i don to/_/de la
[\[202a.5\]]gang gi tshe bcom ldan 'das tshad ma nyid du 'dod pa de'i tshe mtho ris dang byang grol sgrub pa'i mtshan nyid kyi gzhal bya rtogs pa de la rag las pa yin no zhes bya ba'i don to/_/gang gi tshe bsgrub par bya ba'i bcom ldan 'das gzhal bya nyid la mngon du phyogs par byed pa de'i tshe de 'dra ba'i gzhal
[\[202a.6\]]bya rtogs par byed pa'i tshad ma la rag las so zhes bya ba'i don to/_/de la yang dad pa tsam gyis bcug pa rnams gus pa dang ldan yang bcom ldan 'das nges pa ni med la/_gzhan dag ni rtsod pa nyid do/_/de ltar na sgrub par byed pa'i tshad ma la yang gnyis so/_/de lta ma yin na/_de'i gzhal bya bcom
[\[202a.7\]]ldan 'das la yang phyin ci log dang the tshom du mi 'gyur ro/_/tshad ma dang gzhal bya dag gi chos ni 'di nyid yin te/_gcig la the tshom za ba la sogs pas gnyis pa las yul du byed pa gang yin pa'o/_/gcig la the tshom za ba la gzhan la nges so zhes ni mi rigs so/_/rnam par rtog pa
[\[202b\]]
[\[202b.1\]]rnams dngos pos 'jug pas stong pa'i phyir de ltar srid kyang /_nges pa'am the tshom yang rung ste/_stobs dang ldan pa gcig gis gnyi ga yang gzhag par bya ba yin no zhes nges so/_/des na tshad ma 'di la the tshom dang phyin log spong ba'i bstan bcos kyi byed pa gcig nyid ni tshad ma
[\[202b.2\]]dang gzhal bya gnyi ga'i yang rjes su 'dzin par byed pa yin no snyam du bsams nas/_gzhal bya rtogs pa ni zhes smos so/_/yang na gzhal bya nges pa'i don du tshad ma 'tshol ba'i phyir gzhal bya nyid 'chad par ci ste mi rtsom zhe na/_gzhan la rtogs pa ni zhes smos so/_/'di ltar tshad mas ji ltar
[\[202b.3\]]bsgrub par bya ba'i tshogs de ni de lta bu nyid du 'gyur dgos so/_/tshad mas rjes su bzung ba'am/_tshar bcad pa'i gzhal bya ni dbang pos kyang gzhan du bya bar mi nus so/_/tshad mas re zhig yal bar dor yang slar tshad ma nyid tshol ba'i phyir na tshad ma nyid bsgrub par rigs so/_/'o na bstan
[\[202b.4\]]bcos gzhan bzhin du gnyi ga yang bsgrub par bya bar 'gyur te/_gnyi ga la yang ltos par bya ba yin pa'i phyir ro zhe na/_gzhal bya rtogs pa ni zhes bya ba smos so/_/bsam pa 'di yin te/_gzhal bya gzhan bsgrub par 'dod pa gang yin pa de thams cad ni tshad mas rjes su bzung ba nyid du gyur ba
[\[202b.5\]]yin no/_/des na tshad ma dper brjod pa nyid kyi sgo nas de bsgrub par nus kyi/_gzhan la 'jug pa ni don med do/_/dper na rang bzhin gyi rjes su dpag pa dper brjod pa skad cig ma nyid du de'i zhar la sel ba la sogs par 'gyur ba bzhin nam/_mngon sum gyi yul la log par rtogs
[\[202b.6\]]pa bsal bas rang gi mtshan nyid kyi yul can du ston pa na//_nang dang bcas pa spyi'i phung po lnga po'i dngos po ma lus par rtogs pa nang du bsdus par bya ba bzhin te/_dbang po'i shes pas gzugs kyi phung po dang /_phung po gzhan ni rang rig pas dang thams cad rnal 'byor gyi mngon sum gyis
[\[202b.7\]]'dzin pa'i phyir ro/_/de bzhin du gzhan du yang dpag par bya'o/_/gang gi phyir de ltar gzhal bya ma lus par rtogs pa'i mtshan nyid kyi dgos pa tshad ma la rag las pa de'i phyir tshad ma grub pa brjod par bya'o zhes brjod par 'gyur ro/_/ni'i sgra ni grags pa'i gtan tshigs ston pa'o/_/de ma lus
[\[203a\]]
[\[203a.1\]]pa'i gzhal bya rtogs pa'i mtshan nyid kyi dogs pa rab tu grags pa'i phyir na/_tshigs su bcad pa dang po'i dag gis bcom ldan 'das kyi mtshan nyid kyi brjod bya brjod pa yin no zhes gnas so/_/gzhal bya rtogs pa tshad ma la rag las pa yin mod/_des
[\[203a.2\]]bcom ldan 'das la cir 'gyur na/_gang gis bcom ldan 'das bstan bcos kyi brjod bya zhes brjod pa mdzes par 'gyur ro/_/des na 'dir bcom ldan 'das nyid tshad mar gyur pa sgrub pa yin no zhes ci ltar brjod ces dogs pa la/_tshad ma yang bcom ldan 'das nyid yin te zhes smos
[\[203a.3\]]so/_/gal te mngon sum dang rjes su dpag pa tshad ma ma yin nam/_bcom ldan 'das nyid tshad ma yin par gang gis byas/_de la yang gzhan dang ldan pa rnam par gcod pa ni ring du spongs pa yin no zhes tshad ma'i mtshan nyid yin pa'i phyir ro zhes gsungs so/_/'dis ni ma 'brel pa rnam par
[\[203a.4\]]gcod par bsal lo/_/gzhan dang ldan pa rnam par gcod kyang /_mngon sum la sogs pa la ltos pa ni ma yin gyi/_'on kyang rtogs pa po'i rnam par rtog pas bzhag pa rig byed dang dbang phyug la sogs pa la ltos nas yin te/_dper na skyes bu gnyis kyi skabs su 'di nyid
[\[203a.5\]]mkhas pa yin no zhes bya ba'i tha snyad ni gnyis pa la ltos pa nyid yin gyi/_gzhan thams cad mkhas pa yin pa bkag pa ni ma yin pa bzhin no/_/yang mngon sum la sogs pa la ltos nas gzhan dang ldan pa rnam par gcod pa yin mod/_phul du bya ba dang bcas pa'i tshad ma brjod par
[\[203a.6\]]'dod pa'i phyir skyon med de/_dper na sred sgrub gzhu 'dzin no zhes bya ba'i tha snyad phul du byung ba'i gzhu 'dzin par brjod par 'dod pas yin pa bzhin no/_/de la gang gis ma 'brel pa rnam par gcod pa de'i tshe ni bcom ldan 'das nyid ces bya ba'i nges par gzung ba rim pa gzhan yin pas tshad
[\[203a.7\]]ma zhes bya ba 'di'i mthar lta'o/_/gal te 'phong gi sgyu rtsal gyi phul du byung ba dang /_phul du byung ba ma yin pa ni grags pa kho na'i bcom ldan 'das kyi tshad ma'i de dag go gang gis byas she na/_yul gyis byas so/_/skyes bu'i don mchog gi yan lag la ni bcom ldan 'das 'o na tshad ma yin gyi/_
[\[203b\]]
[\[203b.1\]]mngon sum la sogs pa ni ma yin no zhes 'chad par 'gyur ro/_/de'i don du yang 'bad pas tshad ma brtags pa la gus pas ni mthong ba'i 'bras bu tsam gyi don du ni ma yin te/_de la gol yang don chen po nyams pa med pa'i phyir ro/_/de'i phyir tshad ma yang bcom ldan 'das nyid yin te/_
[\[203b.2\]]tshad ma'i mtshan nyid yod pa'i phyir ro zhes bya bar rigs par brjod pa yin no/_/ci ste de lta na yang sngar rgyu dang 'bras bu phun sum tshogs pas tshad mar brjod la/_da lta ni mtshan nyid yod pa'i phyir ro zhes bya ba 'di ma 'grigs pa ma yin nam zhe na/_de lta ma yin te sngar yang mtshan nyid
[\[203b.3\]]yod pas tshad mar brjod par 'dod pa'i phyir ro/_/rgyu dang 'bras bu phun sum tshogs pas ni dam bcas pa thob par byed pa zhes bya ba nyid mi slu ba nyid bstan pa yin no/_/de'i tshe ni 'di ma brjod la da lta ni brjod par zad da/_mtshan nyid kyang gnas skabs yin pa'i phyir ro/_/gang gi tshe phyi'i
[\[203b.4\]]tshul la yang gang zag bkag pa la sgo nas de kho nar mngon sum dang rjes su dpag pa'i rang bzhin nyid bcom ldan 'das yin par brjod pa de'i tshe tshad ma yang bcom ldan 'das nyid ces nges par bzung ba rtsod pa'i yul du mi 'gyur ro/_/gal te de'i tshe yang rnal 'byor gyi mngon sum gyi ming can nyid
[\[203b.5\]]dngos su bcom ldan 'das yin la/_bsgom bya'i yan lag rnam par 'jog pa'i rjes su byed pa'i rjes su dpag pa ni de'i don gyi bcom ldan 'das su brjod de/_ston pa nyid bzhin no/_/mngon sum dang rjes su dpag pa'i gsal ba lhag ma dag la ni bcom ldan 'das kyi tha snyad kyi dri yang med
[\[203b.6\]]do/_/tshad ma'i sgra ni mngon sum dang rjes su dpag pa mtha' dag khyad par byed pa yin pa'i phyir/_ci ltar gang ji srid tshad ma yin pa de mtha' dag bcom ldan 'das nyid brjod ce na/_tshad ma'i mtshan nyid yod pa'i phyir ro zhes smos so/_/tshad mar chos mtshungs pas na mngon sum la sogs
[\[203b.7\]]pa'i gsal ba dag la bcom ldan 'das kyi sgra yin pa'i phyir nges par bzung ba mi 'gal lo/_/gal te 'o na 'dra bas tshad ma'i gsal ba dag bcom ldan 'das kyi sgras brjod par byas nas bstan par bya ba'i phyir ngal ba 'dis ci bya ste/_tshad ma'i sgrub byed kyis kyang rtogs pa'i phyir ro zhe na/_bden
[\[204a\]]
[\[204a.1\]]te de'i dbang du byas pa nyid kyis ci nas kyang tshad mar sgrub par ma rtogs par 'gyur ba'i phyir te/_bstan bcos kyi ngal ba ni bcom ldan 'das bsgrub pa gtsor byed pa yin no zhes bya ba'i don to/_/'di ltar tshad ma rnam nges la sogs par ni/_gtsor bcom ldan 'das
[\[204a.2\]]nyid brjod par bya ba yin la tshad ma tsam ni dngos su yin no/_/tshad ma rnam 'grel du ni/_rnam bzhag bla ma gnyis la ltos na bcom ldan 'das gtsor bya ba'i don yin la/_lugs gzhan la ltos nas ni dngos su yin no zhes bya ba ni rnam par dbye ba'o/_/de nyid kyi phyir bshad pa byed pa
[\[204a.3\]]'ga' zhig 'ga' zhig nyid du don dam pa brjod pa 'bad pa ni/_dam bca' ba'i bcom ldan 'das nyid gtsor bya ba'i don du ston par byed pa yin te/_de yang gsal bar bya'o/_/yang na tshad ma yang bcom ldan 'das nyid yin te zhes bya ba nyid kyi sgra gzhan dang 'brel pa'i 'phyir na tshu rol mdzes
[\[204a.4\]]pa la sogs pa bsal bas ma 'brel pa rnams gcod du sbyor ro/_/ga las she na tshad ma'i mtshan nyid sod pa'i phyir ro zhes bya ba smos so/_/'o na mdo rnams ni brgal zhing brtag pa lhur byed pa'o zhes sems pa na lag tu chud pa'i mngon sum yang 'dor ba gang yin pa de la gang du tshad
[\[204a.5\]]ma'i mtshan nyid yin zhes ni brtsad par mi bya ste/_tshad ma khas blang bar/_bsgrub pa'i phyir ro/_/tshad pas gdungs pa gang yin pa/_/tsan dan tshol gyi me ma yin//_/cung zad smra mod tshad ma la/_/ma brten par ni 'jug ma yin/_/tshad mkhas len na ni nges par mtshan nyid brjod par
[\[204a.6\]]bya bar 'gyur ro/_/gang rjes su brjod pas mtshan nyid bsgrub pa tshad ma'i sgras brjod par bya ba'i tshad ma de yang gang yin zhe na/_'dis 'jal bar byed pas zhes bya ba la sogs pa smos so/_/gang bsgrub pa'i mtshan nyid de gang yin zhes dogs pa la/_rnam 'grel du bstan pa'i mtshan nyid
[\[204a.7\]]la 'jug pas/_smras pa ni de la zhes bya ba la sogs pa yin no/_/spyir zhes bya ba ni gtsor bya ba dang /_yi ge'i don dag gi 'am gnas skabs kyi dbye ba tha dad pa'i gtsor bya ba'i don nyid kyi'am/_tha snyad pa'i tshad ma'i yi ge'i don du gyur pa dang gi ste/_thun mong nyid du nye bar mtshon par
[\[204b\]]
[\[204b.1\]]gyur pa zhes bya ba'i don to/_/thams cad du shes pa'i rang bzhin nyid dam/_bstan pa'i don thob par byed pa nyid du grub pa'i phyir ro/_/gal te mngon sum la sogs pa nyid nges par byas pa'i don ston pa ma yin nam/_bcom ldan 'das go ci ltar zhe na/_bcom ldan 'das kyang rang gi
[\[204b.2\]]byin gyi rlabs kyis bskyed pa ston par snang ba'i shes pa'i sgo nas nyan pa po rnams kyi 'dod pa'i don thams cad dang bcas pa nges par byas pa ston par byed pa yin pa'i phyir skyon med do/_/mngon sum dang zhe na pa rgyud gzhan la gnas pa dag 'jug go zhe na/_'dis skyon gcig
[\[204b.3\]]pa nyid yin na nyan pa po nyid thams cad mthong bar 'gyur gyi/_rgyud tha dad pa la ni thams cad mthong bar thal ba med do/_/nye bar bstan pa thob par byed pa nyid kyang nyams pa ma yin no/_/gal te tshul 'di khyab 'jug dang /_dbang phyug la sogs pa la yang dmigs na ni tshad ma nyid
[\[204b.4\]]yin pa sus dgag par nus/_de nyid med do zhes bya ba nyid ni/_bstan bcos kyi 'bras bu yin no/_/yang na zhen par byas pa'i dngos po thob par byed pa la su 'chel te/_bstan pa'i don thob par byed pa ni tshad ma yin par smra'o/_/bstan pa yang zhe na par byas pa'am/_gsal bar byas pa
[\[204b.5\]]yang rung ste/_gnyi ga yang bzung bas thams cad legs par gnas so/_/gal te shes pa nyid tshad ma yin no zhes bya ba 'di ga las yin te/_de lta na mig la sogs pa yang tshad mar ci ste mi 'dod ce na de yod na gzhal bya grub pa'i phyir dang zhes smos so/_/don 'di yin te/_gzhan la ltos pa dang
[\[204b.6\]]bral ba gang yod na/_yul yongs su bcad pa'i phyir gzhal bya de grub pa rnam par gnas pa ste/_de sgrub par byed pa dam pa nyid kyi tshad ma yin no/_/mig la sogs pa ni/_de lta ma yin te/_de dag ni yod kyang shes pa ma skyes na yongs su bcad pa mi 'grub pa'i phyir na/_don yongs su gcod
[\[204b.7\]]pa shes pa la ltos pas sgrub byed dam pa ma yin pa'i phyir gzhan ni tshad ma ma yin no/_/shes pa skyes na ni don yongs su gcod pa gzhan la mi ltos pa'i phyir de nyid tshad ma yin no/_/'di yang mdun du spyod par 'gyur ro/_/de ltar mdor bsdus te rang gi ngo bo'i mthar thug pa bshad de/_mi slu ba zhes bya ba'i
[\[205a\]]
[\[205a.1\]]mtshan nyid brjod nas 'bras bu brjod pa ni/_slu ba yod na bzlog pa'i phyir ro zhes bya ba ste/_tshad ma ma yin pa'i phyir ro/_/dper na rab rib can gyis dmigs pa'i skra shad la sogs pa'i shes pa'i bzhin no/_/de rnam par bcad pa ni slu ba med pa'i khyad par gyi 'bras bu yin no zhes bya ba'i don to/_/
[\[205a.2\]]gal te mig la sogs pas kyang gzugs la sogs pa gcod pa'i phyir gzhan dag mig la sogs pa yang tshad mar 'dod pa ma yin nam/_ci skad du/_yang na dbang po tshad ma 'am/_/de nyid don dang 'brel pa 'am/_/dbang po'am bdag dang ldan pa yin/_/yid dam yang na thams
[\[205a.3\]]cad nyid/_/ces brjod pa'i phyir/_slu ba med pa can gyi shes pa nyid tshad ma yin gyi dbang po la sogs pa ni ma yin no zhes bya ba de ji ltar zhe na/_dbang po dang don ces bya ba smos so/_/de nyid de tshad ma nyid yin par 'gyur te/_de'i tha snyad la brten par 'gyur ro zhes bya ba'i don to/_/bsam pa ni
[\[205a.4\]]'di yin te/_re zhig dbang pos bskyed pa lta ba'i shes pa gang yin pa de ni re zhig gdon mi za bar don yongs su gcod pa'i rang bzhin du khas blang dgos te/_de lta ma yin na don yongs su gcod par mi byed pa'i mig tshad ma yin zhes bya ba legs par brjod pa yin no/_/yul du gcod
[\[205a.5\]]pa'i rang bzhin can de skyes na yang de dang 'brel pa nyid tshad ma yin gyi/_de'i rang bzhin ma yin pa'i mig ni ma yin no/_/de'i yul yongs su gcod pa ni/_gzhan la ltos pa 'ga' yang med kyi/_skye ba ni dbang po la sogs pa la ltos par 'gyur ro/_/ji snyed gang las skye ba can de thams cad de'i
[\[205a.6\]]yon tan gyi dgos pa ni ma yin te/_dkar shas las skyes pa'i nag po yang dkar sham du thal ba'i phyir ro/_/nye bar btags pa'i tha snyad tsam ni zlog pa ma yin mod kyi/_de ni dngos po gtan la 'bebs pa'i skabs su nye bar dgod par mi dgos so/_/de'i phyir don rtogs pa'i rang
[\[205a.7\]]bzhin gyi tshad mas ni dbang po la sogs pa mi rnyed do/_/des na dbang po la sogs pa ni tshad ma ma yin gyi/_'on kyang slu ba med pa can gyi shes pa nyid yin no/_/gal te don gsal ba'i phyir zhes pa tshad mar 'gyur mod/_mi slu ba'i phyir ni ma yin te/_ji skad du gzhan na re/_de la sngon med
[\[205b\]]
[\[205b.1\]]don shes pa/_/zhes bya ba la sogs pa bzhin no/_/des na slu ba med pa can zhes khyad par du ci ste brjod ces dogs pa la/_tshad ma'i tshol ba thams cad ni/_/zhes bya ba smos so/_/rab tu sbyar ba zhes bya ba ni skabs kyis 'jug pa zhes bya ba nyid kyi don to/_/gal te 'jig rten don bya ba don du gnyer
[\[205b.2\]]ba mthong ba ma yin nam/_mi slu ba'i don du gnyer ba zhes ci ste brjod/_des na don gsal ba nyid tshad mar 'gyur ro zhe na/_don bya ba don du gnyer ba ni bden na/_'on kyang don bya ba don du gnyer ba nyid kyis na don bya ba sgrub pa la mi slu ba don du gnyer bar 'gyur na/_tshad ma nyid las 'jug par
[\[205b.3\]]byas te/_tshad ma ma yin pa las ni ma yin te/_res 'ga' slu ba srid pa'i phyir ro snyam pa'i bsam pas/_tshad ma tshol bar 'gyur ba yin no/_/des na nges par bya ba'i yul la ltos nas dngos po'i yul can du brjod par 'dod pa yin te/_tshad ma gnyi ga dngos po'i yul can zhes gsungs
[\[205b.4\]]pa'i phyir ro/_/gzung bar bya ba nyid ni dngos por nges pa ma yin no zhes brjod do/_/gang zhig don bya ba'i don du gnyer bas 'jug pa de ni zhen par 'os pa nyid kyis na lhag par zhen pa zhes brjod de dngos po ma yin na 'jug par bslus pa nyid kyis tshad ma ma yin no/_/de ltar gzung bar bya ba ni dngos
[\[205b.5\]]po nyid la mi ltos te/_'jig pa dang ni nges par bya ba dang 'brel ba'i phyir te/_rjes su dpag pa bzhin no/_/de lta yin dang nya phyis mthong ba la dngul gyi bya ba la don du gnyer ba dngul nyid du zhen pa 'jug pa ni nya phyis nyid don du gnyer bas ma yin no/_/gzhan snang ba na gzhan la 'jug pa
[\[205b.6\]]zhes bya ba ni rang nyid 'chad par 'gyur ro/_/de'i phyir gzung ba la ltos nas don dang ldan pa tshad ma yin no zhes bya ba ni sun phyung ba yin no/_/gal te mi slu ba la mi gus par dngos po 'dzin pa tsam gyis tshad ma yin na/_de'i dngul gyi shes pa yang thal bar 'gyur ro/_/de la gal te rnam
[\[205b.7\]]par rtog pa la dngos po ma yin pa snang ba skabs yin na/_'o na rjes su dpag pa'i tshad ma yang rgyu mtshan med pa can du 'gyur ro/_/des na mi slu ba nyid don du gnyer ba'i dngos po 'dzin pa ni ma yin pa'am/_rnam par rtog pa la yang dngos po 'dzin pa nyid du brjod par bya ba'i phyir dngul gyi
[\[206a\]]
[\[206a.1\]]shes pa tshad ma yin pa yang spang bar 'gyur ro/_/'on te dngul gyi shes pa ni dngul gyi yul can nyid de/_'on kyang yul dang dus gzhan dang 'brel pa gsal ba'i tshad ma ma yin par zad do zhe na/_re zhig tshad ma'i sgrub byed dngos po 'dzin pa nyid yod pa ma yin nam/_yul
[\[206a.2\]]gzhan la sogs pa dang 'brel pa lhag par gsal bas ni de la mi gnod do/_/de las 'jug pa'i yul gzhan la sogs pa dang 'brel pa la bslus pa'i phyir na/_don 'dzin pa yod kyang de ltar tshad ma yin pa'i phyir/_don 'dzin pa tshad ma'i mtshan nyid ma yin te/_ha cang thal
[\[206a.3\]]bar 'gyur ba'i phyir ro/_/de la sngon med don shes pa/_/zhes bya ba yang 'di nyid kyis sun phyung ba yin no/_/gnod pa dang bral ba zhes bya ba ni de ma thag tu spyod par 'gyur ro/_/gal te 'dir yang zhen par bya ba ni don nyid brjod par 'dod na de'i tshe de'i don nyid/_don bya ba la mi slu ba las yin
[\[206a.4\]]pa'i phyir/_slu ba med pa nyid tshad ma yin no/_/gal te mi slu ba yang don nyid las ma yin nam zhe na/_bden te gnyi ga yang phan tshun sgrub pa yin no/_/de lta na yang gzhan gyi mtshan nyid la don smos pa ni/_gzung ba'am 'jug pa la the tshom skyed pa yin pa'i phyir na/_bshad par dka'
[\[206a.5\]]ba'i phyir dang /_'jug par 'dod pa rnams kyis ltos par bya ba yin pa'i phyir mi slu ba nyid tshad ma'i mtshan nyid yin gyi/_dngos po 'dzin pa'am/_gnod pa dang bral ba nyid ni ma yin no/_/de lta na gnas pa na phyir zlog pa ni/_gal te zhes bya ba la sogs pa yin no/_/sgrub par byed pa'i shes
[\[206a.6\]]pa rang gi ngo bos shes na/_mi slu ba de shes pa nyid yin pa'i phyir ro/_/brtag par bya ba ci yod ces bya ba ni/_brtag par spong bas bstan bcos mi dgos par brjod par ro/_/de'i tshe tshad ma nyid med par 'gyur na zhes bya ba ni/_don gcig la 'du ba can gyi shes pas rig par bya ba
[\[206a.7\]]nyid la sogs pa dag nyes pas zin pa'i phyir dang /_rang rig pa la yang khas mi len pa'i phyir ro/_/dran pa'i go skabs kyang med pas shes pa nyid ci yang med par 'gyur ba'i phyir bems po chen por thal bar 'gyur ro/_/de ltar rang gi rang bzhin rig pa med pas khas len na shes pa nyid ci
[\[206b\]]
[\[206b.1\]]yang med par 'gyur ro zhes bsgrubs nas de nyid la nyes pa gzhan brjod pa ni/_phyogs 'di ni zhes bya ba'o/_/rang gi ngo bo rig pa ma yin no zhes bya ba'i phyogs 'di ni sangs rgyas pa khyed kyis bzod pa yang ma yin te/_sangs rgyas pa rnams ni rang gi ngo bo rig par smra ba'i phyir ro snyam du
[\[206b.2\]]bsams pa'o/_/shes pa'i rang gi ngo bo nyid ni tshad ma ma yin te zhes bya ba ni skabs kyi brjod par bya ba nyid yin pa nyid kyis mi slu ba nyid gtsor brjod pa yin no/_/gal te slu ba med pa can tshad ma ma yin nam/_de rang gi ngo bo yin na tshad ma yang rang gi ngo bo nyid yin par 'gyur ro snyam du dogs pa la/_mi slu ba
[\[206b.3\]]can ni ma yin gyi zhes gsungs so/_/gal te rang gi ngo bo ma yin na 'o na de ci yin zhe na/_'on kyang zhes bya ba la sogs pa smos so/_/shes pa mi slu ba nyid du grags pa gang yin pa de ni gsal bar 'gyur ba'i don byed pa rnam par gnas pa yin gyi/_rang gi ngo bo ni ma yin no zhes bya ba'i
[\[206b.4\]]don te/_'di 'chad pa ni shes pa'i rang gi ngo bo zhes bya ba la sogs pa'o/_/'di la 'di ltar bsam pa yin te/_mi slu ba zhes bya bas mi slu ba can nyid ni mi slu ba'i sgra 'jug pa'i rgyu mtshan yin no/_/rang gi ngo bo tsam rtogs pas ni/_mi slu ba can gyi sgra 'jug pa ma yin te/_'di tshad ma'o snyam
[\[206b.5\]]pa yang rtogs par thal ba'i phyir ro/_/de ltar yang ma yin te/_des na rang gi ngo bo nyid ni mi slu ba ma yin no/_/'di 'dra ba 'o na ci zhe na zhes bya ba ste/_gang yod na mi slu ba'i sgra 'jug pa zhes bya ba ni lhag ma'o/_/lan ni btso ba dang zhes bya ba nas/_mi slu ba yin no'i bar ro/_/byed pa grub pa
[\[206b.6\]]zhes bya ba 'dis ni/_las kyi chos byed pa yin no zhes bstan to/_/'di dag gi zhes bya ba la sogs pa dkyus la/_'grel bshad byed pa'i 'dod pa byed pa po'i chos yin pa bsal ba yin no/_/gang yang btso ba la sogs pa thob par nges pa med pa'i phyir mi slu ba ni de sgrub par byed pa'i shes
[\[206b.7\]]pa nyid yin no zhes bya bar 'dod pa de yang mi rigs te/_btso ba la sogs pa'i bsgrub bya la bslus na sgrub par byed pa'i shes pa'i rang gi ngo bo la yang /_mi slu ba gang du yod/rung ba tsam la'o zhe na/_de tsam gyis 'phangs pa'i bsgrub bya yang grub ste/_yul med par ni rung ba nyid bde blag tu
[\[207a\]]
[\[207a.1\]]shes par mi 'gyur ro/_/gal te bsgrub bya'i blo mi brtan pa yod do zhe na/_sgrub par byed pa'i rang bzhin nges par rtog pa yang mi brtan pa nyid do/_/rung ba'i sgras kyang sgrub par byed pa'i shes pa'i don byed pa ma nges pa nyid brjod pa yin no/_/don byed pa
[\[207a.2\]]don du gnyer ba rnams kyang don byed pa la mi slu ba de nyid la mi slu bar brjod par 'dod do/_/de ltar byas na bya ba grub pa nyid mi slu ba yin no/_/brten pa zhes bya ba ni spyi'i don du smra ba la'o/_/rnam par gnas pa zhes bya ba ni rang gi 'dod pas gnyis med pa la'o/_/de'i tshe ni der snang ba'i
[\[207a.3\]]shes pa la don byed par rnam par gzhag pa tsam du zad de/_'di ni spyi'i mtshan nyid kyi skabs yin no/_/gal te don bya ba de la yang gal te shes pa'i rang bzhin ltar de nyid kyi tshe nye ba de'i tshe de dang 'brel ba nyid mi slu bar rtogs pa'i phyir/_brtag pas ci bya zhes bya ba de so na 'dug go zhe na/_
[\[207a.4\]]don byed pa de yang zhes smos so/_/de'i dus su zhes bya ba ni sgrub par byed pa'i shes pa'i dus su ste/_yod pa zhes bya ba ni lhag ma'o/_/de dang 'brel ba ni zhes bya ba ni 'byung bar 'gyur ba'i don byed pa dang 'brel pa'o/_/gal te zhes bya ba ni rtsod pa ste/_de dang 'brel pa ni don bya ba de dang
[\[207a.5\]]'brel pa'o/_/grub mtha'i don ni 'di yin te/_'brel pa'i sgra 'jug pa'i rgyu mtshan ni dngos por gyur pa'i 'brel pa 'am/_kun brtags pa yin yang bla ste/_'brel pa can nam/_phan tshun 'brel par gyur pa'i dngos po gnyis nyid yin te/_dngos por bstan kyang de kho nar tha dad pa
[\[207a.6\]]ma grub pa'i phyir ro/_/gnyi ga ltar yang gnyis gnas 'brel pa zhes bya ba lan yin no/_/de la phyogs dang po ni shin tu gsal lo/_/phyogs gnyis pa la yang gnyis la gnas pa'i 'brel ba ni/_'brel par gyur ba'i rang bzhin yin gyi/_gcig la rtogs pa ni ma yin te/_gzhan la mi
[\[207a.7\]]ltos par tha snyad mi 'thad pa'i phyir ro/_/des na gnyis kyi rang gi ngo bo rig pa nyid yin na/_rig pa 'brel bar gyur pa'i rang bzhin rig pa 'brel pa rig par 'gyur ba nyid de/_snga ma bzhin dngos por bstan kyang chos can gcig nyid du 'dzin pa'i phyir ro/_/des gcig bzung na rang gi ngo bo tsam rig
[\[207b\]]
[\[207b.1\]]pas 'gyur ba kho nas 'gyur gyi/_mngon par 'dod pa'i khyad par nges par 'gyur ba ni ma yin no/_/gal te re zhig gang las de dag nyid la lhag par 'brel bar tha snyad du bya bar 'gyur gyi/_thams cad la ma yin pa gnyi ga la yang khyad par 'ga' zhig nges par bya ba ma yin nam/_khyad par de
[\[207b.2\]]nyid ni don byed pa dang 'brel ba'i rang bzhin yin pa'i phyir mi slu ba yin no zhes dam bcas kyang brjod pa'i skyon du mi 'gyur ro/_/gal te yang shes pa las tha mi dad pa'i phyir ro/_/rang gi rang bzhin rig pa'i rang rig gi khyad par de bzung ba de lta na yang /_de gdon mi za bar nges pa ma
[\[207b.3\]]yin te/_khyad par cha shas rnam spangs pa/_/mngon sum gyis ni bzung ba la'ang /_/zhes bya ba la sogs pa rgyas par bshad pa'i phyir dang /_yal ga dang ldan pa bzung yang shing nyid la/_skad cig ma nyid la sogs pa ma nges pa mthong ba'i phyir ro/_/des na dngos po yongs su bcad kyang khyad
[\[207b.4\]]par thams cad ma nges pa srid pa nyid kyis yongs su brtag pa'i go skabs grub pas na/_snga na med pa'i ngal ba gzhan gyis ci bya/_de bas na ci ltar me la gnas par 'gyur ba'i rgyu nyid ma nges pa/_du ba mthong bas nges par byed pa de bzhin du shes pa las zhugs pa na thob par bya ba'i don byed pa
[\[207b.5\]]la rgyur gyur pa rang bzhin du grub pa nyid ma nges pa phyis nges par byed pa yin no zhe na/_bden te yang dag pa'i kun rdzob la brten nas ni lan 'di yod kyi/_'on kyang de glang po che'i lta bas btang snyoms su bzhag ste/_khyad par dang bral ba'i rang gi ngo bo tsam mngon sum gyis rtogs so zhes
[\[207b.6\]]bya ba 'di ni/_lan gzhan gyi thabs kyis de kho na ston pa lhung byed pa yin no/_/de bzhin du rgyu dang 'bras bu'i dngos po yang /_yang dag pa'i kun rdzob tu yod pa nyid do zhes ston par 'gyur ro/_/de bzhin du tha dad par 'dzin pa yang kun rdzob tu yod pa nyid de/_sngon po rtogs pa'i blos ni sngon
[\[207b.7\]]po myong bar byed pa yin no/_/gal te tha dad par 'dzin na ni dbye ba'i khyad par can yang 'dzin par 'gyur ro/_/tha dad pa'i khyad par ma bzung na ni/_'di'i tha dad pa ga la yod/_ji ltar 'di'i gzhan las tha dad pa zhes bya ba de lta bu'i rnam par 'gyur ba yin gyi/_yin pa de kho na bzhin gal te
[\[208a\]]
[\[208a.1\]]nyams su myong na de'i tshe gzhan blo gang gis zlog par 'gyur zhes bya ba de lta bur mi 'dra'i zhabs kyis mdzad pa rnams bcas grub pa'i rjes su 'brangs te rtogs par bya'o/_/des na dngos po'i rang bzhin tsam bstan pa'i sgo nas gzhan rigs par zlog byed chung bar bstan
[\[208a.2\]]pa yin pas re zhig gzhag go/_/gal te gang las de nyid don bya ba dang 'brel par nges kyi/_gzhan ma yin pa tshad ma'i khyad par 'ga' zhig gdon mi za bar 'dod dgos na/_de lta na 'o na mi slu ba de nyid nang gi yan lag yin pa nyid kyis tshad mar 'gyur mod/_/phyi'i yan lag tu 'gyur ba don byed pa
[\[208a.3\]]gnas pa'i mi slu ba la ci ste bzod de/_khyad par de ni gdon mi za bar mthar khas blang dgos pa'i phyir ro/_/de nyid kyi phyir kha cig na re/_don byed pa gnas pa ni don byed pa thob par rung bar yin no zhes brjod do/_/des na nyes pa med pa'i phyogs bsal bas ci bya zhen bden te/_'on kyang
[\[208a.4\]]mtshan nyid ces bya ba ni/_'bras bu gzhan rtsod pa can du 'dod do/_/de la don byed par gnas pa mi slu ba yin no zhes brjod pas ni/_dngos su rig byed la sogs pa ni'i shes pa tsam tshad ma yin pa dgag pa bsgrub pa yin no/_/thob par rung ba mi slu ba'i mtshan nyid yin na ni/_/de ltar sgrub par
[\[208a.5\]]mi 'gyur te rung ba tsam ni 'bras bu mthong ba dang ma mthong ba la thun mong yin pa'i phyir ro/_/des na gal te me'i sbyin sreg las mtho ris grub par goms pa de lta na yang der rung ba ni bsnyon par mi nus so/_/gal te don byed pa gnas pa smos pas don byed pa g.yo ba med pa yin pa de'i tshe/_gdon mi za
[\[208a.6\]]bar don byed pa yod pa yin no zhes brjod pa ni/_gdon mi za bar yod par nges pa'i rgyu goms pa yang bstan par 'gyur ro/_/me la sogs pa ltar mtho kyi don byed pa la/_de'i sgrub byed du 'dod pa 'di ni med pas na/_de'i shes pa da lta nyid tshad ma yin pa bkag pa ni grub pa kho na'o/_/des
[\[208a.7\]]na ci ltar sgra dang rtags dag las rtogs pa la gzhan sel ba'i khyad par can gyi sgrub pa nyid gtsor snang yang /_de sbas te gzhan la grub pa'i sgrub par smra ba'i dgos pa dgag pa'i don du gzhan sel ba nyid rtogs par bya ba nyid du mdun du byas pa de bzhin du shes pa'i rang bzhin gyis khyad
[\[208b\]]
[\[208b.1\]]par can nang gi yan lag la gdon mi za bar ltos par bya ba yin yang bshad pa'i dgos pas na/_spyi'i yan lag don byed pa nyid mi slu ba'i bdag nyid tshad ma'i mtshan nyid du rnam par 'jog par byed do/_/de yang de'i rang bzhin pas tha dad pa'i phyir tshad ma la tshad ma nyid tha dad pa zhes bya
[\[208b.2\]]ba'i tha snyad kyang /_legs pa yin no/_/tha dad ni skabs kyi rtsod pa la yang de bzung ba nam bzung ba zhes bya ba'i lan yang 'thad pa yin no/_/des na mi slu ba'i shes pa tshad ma yin no zhes bya ba 'di gnas so/_/des na rig byed la sogs pa tshad ma ma yin no zhes bstan to/_/de ltar re
[\[208b.3\]]zhig rig byed tshad ma dngos ni ma yin te bems po yin pa'i phyir ro/_/mig la sogs pa ltar brtags pa ma yin te/_tshad ma'i skyed byed ma yin pa'i phyir ro/_/des bstan pa'i gzhal bya'i tshogs ni tshad mas rjes su bzung ba med pa dang /_tshar bcad pa'i yang phyir ro/_/de bzhin dbang
[\[208b.4\]]phyug dang po skyes bu la sogs pa mngon par 'dod pa rnams kyang yod du zin kyang ji skad brjod pa'i mngon sum dang rjes su dpag pa'i rang bzhin can ma yin no/_/de lta bu yin na ni/_de bzhin nyid du ston par 'gyur ro/_/des na bcom ldan 'das nyid tshad ma yin te/_mngon sum dang
[\[208b.5\]]rjes su dpag pa'i shes pa'i mtshan nyid dang ldan pa'i phyir ram/_tshad ma skyed par byed pa nyid kyis mig dang snang ba la sogs pa bzhin du nye bar btags pa yin no/_/yang na skyes bu la ltos na tshad ma skyed par byed pa nyid dngos su tshad ma yin no/_/dbang phyug la sogs pa la ni 'di yod
[\[208b.6\]]pa ma yin no zhes bsgrubs zin to/_/de ltar mi slu bas shes pa tshad mar gnas pa ma rtogs pa dag 'dri ba ni/_'o na ji ltar zhes bya ba'o/_/gal te sgrub pa'i shes pa de 'jug byed yin na de'i tshe tshad ma de ji ltar shes te/_tshad ma nyid du zhes bya ba ni lhag ma'o/_/don byed pa mi snang bas mi slu
[\[208b.7\]]ba la the tshom za ba'i phyir ro snyam du bsam sa pa'o/_/'di ni 'og tu zhes bya ba ni tha snyad las ni tshad ma nyid ces bya ba'i skabs su'o/_/gal te don byed pa rtogs pas zhes bya ba la sogs pa'i rtsod pa ni/_bram ze na re ji skad du/_ji ltar dang po'i shes pa nyid/_/mi slu ba la ltos 'gyur ba/_/de
[\[209a\]]
[\[209a.1\]]bzhin mi slu ba yis kyang /_/mi slu ba yang btsal dgos so/_/zhes bshad pa bzhin no/_/grub mthar ni don byed par snang ba'i shes pa ni/_rang nyid kho nas tshad ma yin pa'i phyir/_thug pa med pa ma yin no zhes bstan to/_/gzhan gyi don byed par nye bar bsgrubs pa ni
[\[209a.2\]]rnam par gzhag pa'o/_/don ni 'di yin te/_don byed pa shes pa de mi slu ba nyid du nges pa na gzhan yang tshad mar bsgrub nus na ji ltar bdag nyid tshad ma ma yin/_gal te mi slu ba tha dad pas tshad mar bstan pa ma yin nam/_de ji ltar don byed pa snang ba'i shes pa rang nyid las tshad ma yin zhes brjod
[\[209a.3\]]ces dgos pa la don byed nus pa gnas pa ni/_mi slu zhes spyir brjod pa'i phyir ro zhes gsungs so/_/des nam khyab pa'i nyes pa med do zhes bya ba'i don to/_/gal te de ltar mi slu ba'i shes pa ni rang nyid las tshad ma yin na/_des na gal te 'ga' zhig rang nyid las tshad ma nyid ces 'dod na ni/_
[\[209a.4\]]gang gis mi slu ba tshol ba/_/dang po de lta'i dngos yin la/_/rgyu gang gis na rab tu snang zhe na/_brjod pa gal te ji ltar don byed par snang ba'i shes pa/_sngar gyi shes pa la the tshom sel bar byed pa skyes pa tsam gyis 'khrul par dogs pa ldog pa de bzhin du/_dang po yang yin na/_de'i tshe nyes pa ci yod/_/
[\[209a.5\]]'on kyang dang po skyes pa'i dus na ni tshad ma dang cig shos rnam par 'byed par mi nus so/_/goms na yod do zhe na/_de lta na'o/_/dang po de'i dngos yin na/_/rgyu gang gis na rab tu sdang /_/zhes bya ba dang /_tshad ma thams cad rang nyid las/_/tshad ma nyid ces 'dod par gyis/_/shes phyir brjod par
[\[209a.6\]]mi bya'o/_/'o na goms pa na/_rang nyid las tshad ma yin pa'i phyir mi slu ba la mi ltos so zhe na de lta ma yin te/_der ni 'byung bar 'gyur ba'i mi slu ba la mi ltos pa yin gyi/_snga ma la mi ltos na ni goms pa nyid du mi 'gyur ro/_/phyi ma la mi ltos pa'i phyir ni rang nyid las yin par brjod do/_/des na ma
[\[209a.7\]]khyab pa'i skyon med do/_/de ltar mi slu ba'i shes pa la brten nas ma khyab pa spangs pa na/_gal te zhes bya ba la sogs pas ha cang khyab par dogs pa bsu bar byed do/_/yul gyi khyad par gyis yang ma khyab pa smos pa ni/_sgra'i yul can gyis zhes bya ba'o/_/med pa ga las she na/_rang dang gzhan
[\[209b\]]
[\[209b.1\]]las zhes smos so/_/sgra rang gi ngo bos ni don byed pa yod pa ma yin te/_yul gyi rang bzhin yin pa'i phyir ro/_/sgra la ni thob par bya ba'i don byed pa gzhan yang yod pa ma yin te/_brjod ma thag tu 'gag pa'i phyir ro/_/de ltar mi slu ba'i mtshan nyid bsal nas/_rang gi 'dod pa'i
[\[209b.2\]]mtshan nyid skyon med par bsams pa mjug sdud byed pa ni de'i phyir zhes bya ba'o/_/rmi lam dang /_ser por shes pa ni gnod pa'i phyir tshad ma yin la/_sgra'i yul can ni gnod pa med pa'i phyir tshad ma yin no/_/ri mor snang ba dang /_don byed par snang ba la sogs pa yang de bzhin no zhes
[\[209b.3\]]bya ba ni/_gzhan gyis bsams pa'o/_/de ma thag pa'i ma khyab par re zhig spangs par smras pa/_'di ltar na sgra las byung ba yang zhes bya ba'o/_/mngon par 'dod pa ston pa'i phyir/_/zhes bya ba la/_ci da ni thob pa la ste/_mngon par 'dod pa ma lus pa thob pa'i phyir na de tsam gyis 'dod pa
[\[209b.4\]]yongs su rdzogs so zhes bya ba'i don to/_/gal te sgra las skyes shing don la dmigs pa'i shes pa yang /_sgra las byung bar brjod pa ma yin nam/_'dir gang zhig gzung zhes dogs pa la/_sgra'i yul can gyi zhes smos so/_/yang gi sgras ni zhes bya ba ni ma brjod par sdud par ston
[\[209b.5\]]pa'o/_/gzhan la yang zhes bya ba ni ri mo la sogs pa la'o/_/gal te mi slu ba rten pa ni/_yongs su ngal ba'i 'bras bu tsam dang ldan pa ma yin nam/_des na rtogs pa'i bdag nyid kyi/_/blo ni tshad ma nyid yin 'gyur/_/zhes bya ba nyid legs so/_/'khrul par dogs pa na ni/_gnod pa med
[\[209b.6\]]pa'i khyad par nyid kyis yongs su rdzogs par 'gyur ro zhes dogs na/_don 'di yin te zhes smos so/_/gnyi ga la yang lan rtogs sla'o/_/rmi sogs la de cis ma yin/_/zhes bya ba 'dis ni/_ha cang khyab pa'i cha mtshungs par bstan to/_/khyad par ni 'chad par 'gyur ro/_/gnod pa zhes bya
[\[209b.7\]]ba 'di ci zhig ces brjod pa la dgongs pa 'di yin te/_gnod pa med pa'i rtogs pa zhes bya ba'i mtshan nyid do/_/don dam pa la ltos pa'am/_tha snyad la ltos nas yin grang na/_dang po ltar na gnod pa zhes bya ba med pa nyid pas ci ltar rmi lam la sogs pa tshad ma yin pa ldog ste/_ma khyab pa
[\[210a\]]
[\[210a.1\]]spang bar mi 'gyur ro/_/yang ji ltar gnod pa don dam pa ma yin zhe na/_gnod pa zhes bya ba 'di ci zhig ces gsungs so/_/gnod byed kyis ni gnod bya'i shes pa la gnod par byed pa zhes bya ba 'dir med par byed pa'am/_de'i yul med par shes par byed pa zhes
[\[210a.2\]]bya ba'i don yin/_de la rnam par rtog pa dang po ni gsog nyid kyis gnas pa'i phyogs nye bar bzung nas skyon smras pa ni/_gal te gzhan gyis zhes bya ba'o/_/rang don ni rang gi yul la'o/_/med par zhes bya ba ni/_gnod bya'i shes pa'i yul lo/_/phyogs dang po'i snying po med pa nyid 'jug pa 'grel
[\[210a.3\]]par byed pa ni re zhig ces bya ba'o/_/de'i dus na zhes bya ba ni shes pa gzhan gyi dus na'o/_/rang nyid zhig pan 'ga' zhig gis gnod do zhes dogs pa la/_mig btsums pa tsam gyis zhes gsungs so/_/rtogs pa yang med do zhes bya ba ni/_gzhan gyis kyang tha snyad du mi byed do zhes bya bar bsams
[\[210a.4\]]pa'o/_/des na gzhan gyi bsam pas kyang phyogs gnyis pa nyid yin no zhes ston par byed pa ni/_shes pa gzhan gyis zhes bya ba la sogs pa'o/_/sun 'byin pa ni rang gi yul zhes bya ba la sogs pa'o/_/'di las yin te/_gang gi phyir rang gi yul la zhugs pa de nyid kyi phyir gzhan 'gog par
[\[210a.5\]]byed pa yin te/_ma bkag na ni rang gi rang bzhin ci lta bar gzhan gyi rang bzhin yang snang bar 'gyur ba'i phyir/_de gcig tu nges par mi rtogs par thal bar 'gyur ro/_/de nyid kyi phyir yongs su gcod cing /_de las gzhan rnam par gcod pa dang /_phung po gsum pa med par ston par byed do zhes bya ba la sogs pa
[\[210a.6\]]brjod pa yin no/_/'on te shes pa gcig pa la phyogs pas 'jug pa na/_de sgrub par byed pas de las gzhan la sgrub pa dang /_dgag pa mi byed de gcig la ni 'bras bu gnyis yod pa ma yin no zhes bya ba'i tshul gyis so zhe na/_re zhig gcig la phyogs pa'i shes pas gzhan yul du byed par mi nus so zhes bya ba
[\[210a.7\]]'di ni rigs te/_de rnam pa gcig tu nges pa'i phyir ro/_/de nyid kyi phyir gal te gzhan dgag pa byed par khas len pa la/_nyes pa ci 'dra ba zhig yod/_gcig la 'bras bu gnyis yod pa ma yin no zhes bya ba yang rgyal po'i bka' ma yin te/_mar me la sogs pa gcig la yang byed pa du ma mthong ba'i
[\[210b\]]
[\[210b.1\]]phyir ro/_/gang las rnam pa gcig tu nges pa'i phyir de mi srid par 'gyur ba dngos po med pa ni rnam pa'i khyad par yongs su 'dzin pa ni ma yin gyi/_'on kyang dngos po med pa 'dzin pa ni nges pa tsam yin no/_/de ni nyams pa med pa nyid de/_me mthong ba'i skom pa ni chu med par nges pa med na/_mi 'jug
[\[210b.2\]]pa ma yin pa'i phyis byed pa gnyi ga dang ldan pa mthong ba'i phyir/_skyon ma yin no/_/dogs pa 'di bsu nas mngon sum la ni tha dad pa'i 'dzin pa'i nus pa yod pa yin no snyam du zhe la bzhag ste/_rang gi yul la 'jug pas ni zhes bya ba la sogs pa lan gnad du phog pa smras so/_/'di la sngon po bzung
[\[210b.3\]]ba ni sngon po ma yin pa med par nges pa ni/_tha dad par 'dzin pa sngon du 'gro ba can yin no/_/tha mi dad par 'dzin pa'am tha dad par mi 'dzin par ni mngon sum gyis gzhan med par nges par mi rigs la/_tha dad pa de yang gzung bar nus pa ma yin no/_/'di yang mdun du 'chad par 'gyur ro/_/'o na te tha dad
[\[210b.4\]]par nges pa las dngos po med pa yin no zhe na/_'o na dngos po med pa 'dzin pa las tha dad par nges pa yin pa'i phyir/_phan tshun bsten par bsal lo/_/de'i phyir tshad ma'i dbye ba ni rang gi yul la rag las pa yin pas/_gzhan 'gog pa'i gtam yang med do/_/des na de yongs su gcod ces bya ba
[\[210b.5\]]la sogs pa ni kun rdzob pa nyid yin la 'di ni de kho na rnam par dpyod pa'i skabs yin no/_/mthong ba ni mi 'thad pa med do zhes bya ba yang grub pa'i mtha' yin pa'i phyir ro/_/me mthong ba'i de ma thag tu chu med par nges pa'i phyir 'dir chad pa med do/_/da ni de'i byed pa dang mi 'gal bar bag chags tsam dang
[\[210b.6\]]'brel pa yin pa'i phyir 'di la mthong bar byed pa med do/_/rnam par dpyad pa'i skabs su ni rang gi bdag nyid bzhin du dngos po med pa nges par mi nus pa des na rmi lam gyi shes pa ni/_yul med par shes pa sad pa'i shes pas gnod pa ma yin no zhes gnas so/_/gal te nya phyis dang dngul la sogs pa'i
[\[210b.7\]]shes pa bzhin du gnod bya gnod byed kyi dngos po 'jig rten na rtogs pa nyid ma yin nam bstan bcos su phyogs kyi gnod pa rnam pa bzhi bkod pa'i phyir khyod kyis kyang khas blangs pa nyid ma yin nam snyam du bsams nas/_'o na ci ltar zhes 'dri bar byed do/_/grub pa'i mtha' smras pa ni 'di yang dag pa'i kun
[\[211a\]]
[\[211a.1\]]rdzob yin no snyam du bsams nas ci ltar yang ma yin no zhes gsungs te/_skabs kyi de kho na nyid du zhes bya bar lta'o/_/de ltar yin dang skabs su bab pa grub pa zhes ston pa ni/_de nyid kyi phyir zhes bya ba la sogs pa'o/_/'dis ni don dam pa la ltos te/_gnod pa med pa'i mtshan
[\[211a.2\]]nyid ma yin no zhes bstan pa yin no/_/de lta na tha snyad ltos nas 'gyur ro/_/tha snyad du ni gnod bya gnod byed kyi dngos po med pa ma yin te/_gnod pa rnam pa bzhi bkod pa mi 'thad par thal ba'i phyir ro/_/mi slu ba'i mtshan nyid kyang kun rdzob pa kho na yin pa'i phyir de dag khyad par ci yod/_gnod
[\[211a.3\]]pa med pas ni rmi lam gyi shes par spyad par nus kyi/_mi slu ba nyid kyis ni ma yin te/_de la yang don byed pa myong ba'i phyir ro zhe na/_gal te gnyi ga tha snyad pa yin pa de lta na yang thams cad don bya ba don du gnyer bas tshad ma chol ba na/_nges par don byed pa la mi slu ba la ltos par 'gyur
[\[211a.4\]]ro/_/des na tha snyad kyi ngo bor mi slu ba nyid tshad ma'i mtshan nyid du rigs so/_/de ltar gnod pa med pas ni 'ga' yang don du 'gyur ba ma yin no/_/'on te gnod pa'i phyir don bya ba ma thob pas na/_gnod pa med pa nyid kyis de la mi slu ba yin no zhe na/_de ltar yin na don byed pa la phyogs pa'i
[\[211a.5\]]tshad ma'i tha snyad rgyu ni de las mi slu ba kho na yin gyi don gyis 'phangs pa'i gnod pa med pa ni mtshan nyid ma yin no/_/mi slu ba'i mtshan nyid de nyid dogs pa'i sgo nas mjug bsdu ba ston pa ni/_de'i phyir zhes bya ba'o/_/'dis ni gang la don byed pa la mi slu ba yod pa de tshad ma yin no zhes brjod par 'gyur
[\[211a.6\]]ro/_/gang las gnod pa med pa tshad mar 'gyur ba/_/gang du yul gnod pa de tshad ma ma yin pa ni ma yin no/_/'di nyid gsal bar byed pa na/_sdud pa ni gal te zhes bya ba'o/_/rang ngam zhes bya ba ni don byed par snang ba bzhin du rang gi ngo bos so/_/gzhan gyis ni zhes bya bas ni sgrub par byed pa
[\[211a.7\]]snang ba bzhin du don byed par snang ba'i shes pa gzhan gyi rang bzhin gyis so/_/gal te re zhig rmi lam dang cig shos kyi rnam par dbye ba bden par yod pa ma yin nam/_gnod pa med par ni der mi 'byung ste/_rmi lam na yang don byed par snang ba mthong ba'i phyir ro/_/des na rmi lam dang cig shos kyi tshad ma
[\[211b\]]
[\[211b.1\]]dang gzhan pa'i rnam par bzhag pa yang gnod pas byas pa nyid do zhe na/_de nyid du na ni/_rmi lam mi min khyad med ces smos so/_/rmi lam dang zhes bya ba ni rnam par 'grel pa'o/_/'o na tshad ma dang cig shos kyi rnam par dbye ba ni de kho na nyid du 'gyur ro snyam na/_de bzhin du zhes smos so/_/'di gnyi ga tha snyad
[\[211b.2\]]tsam du ji ltar 'gyur zhe na/_'chad par 'gyur ro zhes smos te/_tha snyad las ni tshad ma nyid ces bya ba'i nang 'dir ro/_/ji skad du rmi lam na yang don byed par snang ba yod do zhes brjod pa der yang don byed par snang ba tsam gyis ni tshad ma ma yin na/_gang gi mtshan nyid ha cang khyab pa'i skyon du 'gyur 'on kyang
[\[211b.3\]]don byed par gnas par mi 'gyur ba'i rang bzhin ni mi slu ba yin la/_de yang tshad ma yin no snyam du zhe la bzhag 'di ni smras so/_/gal te gnyi ga la yang don byed pa ring du gnas pa med pa ma yin nam/_mod la 'gyur ba ni res 'ga' sad pa la yang yod pa'i phyir ci ltar mi g.yo ba dang cig shos rnam
[\[211b.4\]]par gzhag ce na/_bden te zhib mor brtags na rmi lam dang cig shos dag khyad par 'ga' yang med do zhes brjod zin pa nyid do/_/dper na sad pa'i gnas skabs na phyi rol du sgro 'dogs pa dang /_nyi ma de 'das te mtshan mo la sogs pas bar du chod kyang don byed par snang ba nyams su myong ba la dran pa yod pa na
[\[211b.5\]]bden par sgro 'dogs pa dang /_des byas pa'i phan pa rim gyis zad pas cung zad rjes su 'jug par rlom pa de bzhin du rmi lam du ni ma yin te/_de'i sgro 'dogs pa ni/_gnyid kyi cha'i mthar thug pa'i yin pa'i phyir ro/_/des don byed pa brtan pa dang mi brtan pa zhes bya ba ni/_sgro 'dogs brtan pa
[\[211b.6\]]dang mi brtan pa yin no zhes brjod par 'gyur ro/_/de nyid ston pa ni rmi lam gyi zhes bya ba'o/_/don byed pa zhes bya ba ni/_don byed par snang ba'o/_/goms pa zhes bya ba ni bag chags so/_/don byed par snang ba 'di ni goms pa'i stobs las byung ba yin gyi/_bden pas byas pa ni ma yin no zhes nges pa'i phyir
[\[211b.7\]]na/_tshim pa ni yod pa ma yin no/_/sad pas ni bzlog pa'i phyir na yongs su tshim pa yod pa yin no zhes bya ba'i don to/_/'dis ni bag chags brtan pa dang mi brtan pa yin no zhes brjod pa yin no/_/de'i phyir mi slu ba'i mtshan nyid la 'khrul pa med pas na ha cang khyab par mtshungs pa ma yin no/_/kun rdzob
[\[212a\]]
[\[212a.1\]]la brten pa'i phyir mi srid pa'i go skabs med pa kho na'o/_/don byed par snang bas ma khyab pa yang ma yin no zhes brjod zin pas/_ma khyab pa bstan par bya ba'i phyir mi slu bas kyang mi slu ba zhes 'dis gang brjod pa de yang spangs pa yin no/_/'di ni gzhan nyid la skyon yin no
[\[212a.2\]]zhes smras pa ni/_gnod pa med pa nyid yin na ni/_thug pa med pa kho na ste zhes bya ba'o/_/'di la shes pa skyes pa nyid na gnod pa med pa mtshan nyid du brjod dam/_dus gzhan du zhes rnam par rtog pa tha dad pa'i phyir ro/_/tha mi dad na ni de'i tshe nyid don byed pa yang thob pa'i phyir mi 'jug par thal ba so na
[\[212a.3\]]'dug go/_/tha dad pa yin na de'i bya ba sgrub pa'i rang bzhin la 'dis ma reg pa'i phyir gang la mi slu/_chu mthong ba la ni me thob pa mi slu ba ma yin no/_/gal te rang ngam gzhan gyi don byed pas byas pa mi slu ba ma yin mod/_rang gi ngo bo rig pa tsam nyid de tshad mar 'gyur ro zhe rgyan/_de'i rang bzhin
[\[212a.4\]]rig pa tsam de ni zhes smos so/_/de'i zhes bya ba ni shes pa la snang ba ste/_phyi rol lam brdzun pa'am/_shes pa'i rang bzhin nyid do/_/de'i sgra med na ni rang bzhin zhes bya bas dngos po'i rang bzhin 'dzin par shes par 'gyur ro/_/gal te rang gi rang bzhin 'dzin pa nyid ni tshad mar mi 'dod do/_/
[\[212a.5\]]de ci ltar shes pa thams cad la mtshungs she na/_'o na dngos po'i rang bzhin de nyid ni don byed pa la mi slu ba nyid las yin pa'i phyir mi slu ba spangs pa la snang ba'i rang bzhin rig pa nyid gnas par 'gyur la/_snang ba'i rang bzhin rig pa yang thun mong yin pa'i phyir na don bya ba don du gnyer ba rnam par
[\[212a.6\]]phye nas 'jug pa dang ldog pa mi 'thad pa'i phyir/_tha snyad pa rnams tshad mas 'jug pa'i gtam yang ga na yod/_rang gi ngo bo rig pa ni de kho na nyid kyi tshad mar 'gyur ba'i phyir tha snyad pa smos so/_/de lta na don la mi slu ba'i sgo nas rang rig pa'i tshad mar ci ltar 'gyur zhe na/_de lta ma yin te don yongs
[\[212a.7\]]su bcad pa'i mtshan nyid kyi don byed pa ni/_de'i rang gi ngo bor 'gyur ba yin pas skyes pa'i dus nyid la gsal ba dang 'di mthong ngo zhes tha snyad du byas pa yin pa'i phyir skyon med do/_/de ltar mi slu ba tshol ba na phyi ma'i don byed pa la ltos pa nyid mi slu bar rigs so/_/des na de kho na nyid do zhes bstan pa ma
[\[212b\]]
[\[212b.1\]]yin no/_/des na rnam par rtog pa gnyis pa lus pa na/_tshad ma'i tshul ci 'dra bar gnas pa de ston pa ni de'i phyir 'byung 'gyur don yul dang zhes bya ba'o/_/gang gi phyir de kho nar tshad ma dang tshad ma ma yin pa'i rnam par dbye ba med pa'i gtan tshigs de'i phyir tha snyad rjes su 'jug par byed pa
[\[212b.2\]]ni skyod par byed pa ste/_tha snyad la rten par byed do zhes bya ba'i don to/_/ci 'dra ba zhig ce na/_da ltar ba'i yul la zhugs kyang thob par bya ba 'byung bar 'gyur ba'i yul can dang /_gzugs la zhugs kyang reg bya la sogs pa spyod yul du byed pa can te/_gang zhig de ltar gyur pa de ni tha snyad pa yin no zhes bya ba'i don to/_/
[\[212b.3\]]yang na tha snyad pa gang yin pa de ni 'di lta bu yin no zhes bya ba'i don to/_/yang ji ltar gzhan yul du gyur pa na yul gzhan rnam par 'jog ce na/_lhag par sgro btags pas zhes smos te/_gcig tu sgro btags pas so/_/gal te tha snyad la lhag par sgro 'dogs par srid kyang de la ltos pa nyid kyis tshad
[\[212b.4\]]mar rnam par gzhag pas ci zhig bya/_mthong bzhin pa nyid yin par 'gyur ro zhe na/_bshad pa 'byung bar 'gyur ba'i don dang yul gzhan de dag thob pa don du gnyer ba dang /_de dag gi don bya ba don du gnyer ba ste/_tha dad pa med par bstan to/_/gal te mthong ba gang yin pa de nyid phyis don byed pa yin
[\[212b.5\]]pa des 'byung bar 'gyur ba'i don dang /_gcig pa nyid du rigs pa ma yin nam/_yul gzhan dang go ji ltar gcig par rigs she na/_ji ltar zhes bya ba la sogs pa smras so/_/de bzhin du 'byung bar 'gyur ba'i rang bzhin yang gzugs la sogs pa'i rang bzhin 'dzin pa'i nang du mi 'du'o zhes 'brel to/_/
[\[212b.6\]]'o na ji ltar gang du 'dus she na/_lhag par sgro btags pas ni zhes gsungs so/_/de gcig nyid yin pa zhes bya ba ni snang bzhin pa'i gzugs la sogs pa'i rang bzhin dang gcig pa nyid do/_/yul gzhan yang yin no zhes bya ba ni reg bya la sogs pa'i mtshan nyid kyang gcig yin no zhes 'brel to/_/yang gi
[\[212b.7\]]sgros ni 'byung bar 'gyur ba'i rang bzhin yang ngo /_/de ltar gzugs tsam mthong ba ni bum pa bdag gis mthong ngo snyam du lhag par zhen pa na/_gzugs dang reg pa gcig nyid du rnam par 'jog par byed pa nyid du dmigs pa yin no zhes bya ba'i don to/_/yang na bdag gis mthong ba gang yin pa'i de nyid 'di'o
[\[213a\]]
[\[213a.1\]]zhes bya bas so/_/de ltar tshad ma'i tshul lugs dpyad nas skabs nyid mjug sdud par byed pa ni/_des na zhes bya'o/_/brtags pa'i rang bzhin tha mi dad pa'i sgo nas so/_/kyang gi sgras ni klu grub pas kyang ngo /_/de nyid kyi phyir bshad pa ni gnyis rim gyis sun 'byin pa ni/_dang po
[\[213a.2\]]gnod pa med pa ni zhes bya ba la sogs pa'o/_/thams cad la zhes bya ba ni tshad ma dang tshad ma ma yin pa rnams la ste/_skyes pa'i dus nyid na gnod pa dang cig shos kyi nges pa nyams su ma myong ba'i phyir ro/_/nges pa yod na yang /_tshad ma ma yin pa ni gzhan las rnam par gnas so zhes bya ba legs par
[\[213a.3\]]mi gnas par 'gyur ro/_/gdon mi za bar dus phyis 'byung ba gnod pa sel ba'i nges pas tshad mar brjod pa dgos pa'i phyir de yang gnod pa med pa la ltos pas de kho na bzhin thug pa med pa'i rnam par rtog pa spang bar dka'o zhes bya ba'i don to/_/dus phyis zhes bya ba ni brjod par 'dod pa gzhan
[\[213a.4\]]med pa'i phyir na/_dus kyi khyad par nyid kyis las kyi mtshan nyid kyi gnyis pa ngo bo nyid kyis grub po/_/gnod pa med pa yin na ste/_gnod pa sel ba'i mtshan nyid kyi nges pa khas len na'o/_/de la yang zhes bya ba dus phyis 'byung ba gnod pa sel ba'i nges pa la'o/_/'di nyid sdud par byed pa ni dang
[\[213a.5\]]po gnod pa med pa ni zhes bya ba'o/_/gnod byed med do zhes bya ba'i nges pa gang yin pa der yang /_gnod byed yod pa ci ltar dogs pa ma yin/_dogs pa ci ste med ces 'don pa ni don gcig go/_/de la yang dus phyis kyi gnod byed med pa'i nges pa don du gnyer bar bya ba'i phyir thug pa med pa
[\[213a.6\]]nyid do zhes bya ba'i tha tshig go/_/gal te nya phyis la dngul du shes pa'i gnod byed 'di ni/_dngul ma yin no snyam pa'i shes pa gnyis yin la/_de'i rjes su 'dzin par byed pa yang nya phyis su shes pa yin pa'i phyir de tsam gyis mthar thug pa na thug pa med pa ga la 'gyur zhe na/_de ltar na 'o na nya phyis mthong ba
[\[213a.7\]]la yang zla ba gnyis su mthong ba ltar 'byung bar 'gyur ba'i gnod pa srid pa'i phyir/_mthar thug pa ga la yod do/_/gang zhig gnod byed ma skyes kyang /_/rmongs pa yis ni rtog byed pa/_/de ni tha snyad thams cad la/_/the tshom bdag nyid nyams par 'gyur/_/zhes bya ba sdig pa tsam ni don byed pa'i phyir
[\[213b\]]
[\[213b.1\]]ro/_/gal te yang goms pa las nor bu dang dngul la sogs pa'i rang bzhin ltar nya phyis kyi don bya ba sgrub pa'i rang bzhin gyi khyad par gsal ba yin na/_de'i tshe don bya ba don du gnyer bas tshad ma 'tshol la de tshol ba'i byed pa ni don byed pa sgrub pa nges pa nyid na rdzogs par gyur pas thug pa med pa ldag
[\[213b.2\]]pa yin mod kyi/_'on kyang de lta yin na mi slu ba tshad mar 'gyur ro snyam du dgongs pa'o/_/yang na gnod pa med pa yin na/_tshad ma nyid mi gnas pa nyid do zhes rtogs par bya'o/_/tshad ma nyid rnam par gnas par mi 'gyur ro zhes bya ba'i don to/_/skye ba'i dus na gnod pa med pa ni thams cad la yod pas na
[\[213b.3\]]ha cang khyab par 'gyur ro/_/'byung bar 'gyur ba'i gnod byed med par nges pa ni mi srid pa nyid kyis mtshan nyid ma yin te/_'byung bar 'gyur ba la tshad ma byed pa med pa'i phyir ro/_/ma nges pa yang mtshan nyid ma yin no/_/goms pa las sgrub par byed pa'i rang gi ngo bo nges na ni snga ma bzhin don bya ba nges pa drangs
[\[213b.4\]]pa yin no/_/des na gnod pa med pa'i rtogs pa ni don dam pa'am kun rdzob tu yang mtshan nyid ma yin gyi/_mi slu ba can gyi kun rdzob kho nar mtshan nyid yin la/_mtshan nyid kyi skyon 'ga' yang med do zhes bya bar gnas so/_/gang yang dung la ser por shes pas ha cang khyab pa rtsod pa de la smra ba
[\[213b.5\]]ni/_dung ser por zhes bya ba'o/_/'di la tshad ma mi srid pa ga las yin zhe na/_de lta zhes bya ba smos so/_/dung ser po'i rnam pas bsgrub par bya ba'i don byed pa thob pa med pa'i phyir ro/_/dung tsam la mi slu ba yod do zhe na/_mthong bzhin pa'i ser po'i rnam pa las ma gtogs pa'i dung ni snang ba med do/_/dbyibs
[\[213b.6\]]tsam snang ngo zhe na/_dbyibs kyang ser po'i rnam pa las ma gtogs par ni snang ba med do/_/ser po'i rnam pa la yang bslus pa'i phyir/_gzhan gang du mi slu ba yod/_/des na mngon sum gyi tshad ma ma yin no/_/slu ba med pa'i don 'khrul pa med par bya ba'i dbyibs tsam la ni tshad ma gzhan mi bzlogs
[\[213b.7\]]so zhes bstan pa ni/_dbyibs tsam gyi zhes bya ba'o/_/grub pa ni thob pa'o/_/rjes su dpag pa de nyid ston pa ni 'di ltar zhes bya ba'o/_/snang ba ni dung dang dkar po ltar rab rib can la don gyis na 'bras bu'i rtags yin no/_/de la yang kha dog ser po med kyang /_dbyibs kyis bsgrub bya chu 'dzin
[\[214a\]]
[\[214a.1\]]pa la sogs pa'i don byed par grub pa'i phyir/_de 'dra ba'i snang ba dbyibs tsam gyi mtshan nyid kyi bdag po'i rkyen dang 'brel par grub po/_/des ni de la rjes su dpag pa yin gyi gzhan la ni ma yin no zhes ston pa ni/_gang gis zhes bya ba'o/_/dung dkar po ma mthong ma thos pa'i mig ser
[\[214a.2\]]can gang gis ser por snang ba dung ser po med par 'khrul pa nam yang ma mthong gi/_'on kyang dung ser por snang ba na 'di 'dra ba'i dung nyid yod par 'gyur ro snyam par rlom pa'i rtogs pa po de ni slu ba kho na'o/_/gang du slu zhe na/_ji ltar mngon par 'dod pa'i dung ser po la'o/_/gang las she na/_ji ltar
[\[214a.3\]]bsam pa'i dung ser po la bslus pa'i phyir te/_mthong ba'i phyir ro/_/snga ma la ni rtogs pa 'di med do zhes smras pa ni/_'khrul pa rig pa gang yin pa zhes bya ba'o/_/de'i dpyad pa nyid brjod pa ni gzhan la zhes bya ba'o/_/'dis ni rjes su dpag pa bstan to/_/gzhan la zhes bya ba ni/_ser po'i
[\[214a.4\]]rang bzhin la ste/_gser du gtogs pa'i ser po yang yod pa'i phyir na ser po'am dkar po zhes the tshom za'o/_/bzlog par gyur pa yin yang rung skye zhes bya ba ni 'di ni rab rib kyi skyon nyid yin gyi/_dung gi dkar po nyid do zhes the tshom las zlog pa nges par 'gyur ba yin te/_rigs pa 'ga' zhig
[\[214a.5\]]gis rnam par gzhag pa'i phyir ro/_/'on kyang rigs pa de rnam pa thams cad du phyin ci log gi dogs pa bsal bar mi 'gyur ba'i phyir na/_the tshom gyi bye brag nyid do/_/de lta ma yin na dbyibs rjes su dpag pa'i don med par 'gyur ba'i phyir te/_dung dkar por grub pa nyid kyis grub
[\[214a.6\]]pa'i phyir ro/_/de nyid kyi phyir mjug sdud par rjes su dpag pa dang /_the tshom nyid brjod do/_/'dis ni zhes bya ba la sogs pa ni nor bu sgron ma'i 'od dag la zhes bya ba der spro bar 'gyur ro/_/gal te gnyi ga yang rang gi rang bzhin rig pa'i bdag nyid can yin pa'i phyir/_gcig tshad ma yin la gzhan ni
[\[214a.7\]]tshad ma ma yin no zhes ci ltar rtogs zhes bsams nas rtsod pa byed pa ni/_ci ste zhes smos pa yin no/_/len du 'di yang zhes bya ba ste/_tha snyad las ni tshad ma nyid ces bya ba 'dir ro/_/gal te snang ba'i ser po thob pa med pa'i phyir/_/dung ser por shes pa tshad ma ma yin pa ma yin nam/_de bzhin du
[\[214b\]]
[\[214b.1\]]sgra las byung ba'i shes pa la yang thob par bya ba 'ga' yang med pa'i phyir/_de yang tshad mar mi 'gyur ro zhes dogs pa la/_btab zin pa nyid kyi lan dran pa byed pa ni sgra'i yul can gyi shes pa ni zhes bya ba'o/_/gal te sngar slu ba med pa can nyid tshad mar brjod pa ma yin nam/_de lta go mngon par
[\[214b.2\]]'dod pa ston pa nyid ci ltar brjod ce na/_mngon par bsams pa'i don zhes smos so/_/'dis ni mngon par 'dod pa'i don ston par byed pa nyid ni mi slu ba las gzhan ma yin gyi/_'on kyang mi slu ba nyid do zhes brjod pa yin no/_/'di nyid sdud pa ni gzhal bya'i rang bzhin zhes bya ba la sogs pa'o/_/
[\[214b.3\]]der ni zhes bya ba ni/_gzhal bya'i rang bzhin la'o/_/gal te slu ba la sogs pa'i rang bzhin rig pa nyid 'dir mngon par 'dod pa dang /_rdzogs pa thob pa yin du chug mod/_/de lta na yang mi slu ba nyid ni thams cad du don byed pa tha dad pa yin par gzhan du dmigs so zhes brgal zhing brtag pa na khyod kyis
[\[214b.4\]]lan cung zad gdab dgos so zhe na/_gal te gzhan gyis mi slu bar 'gyur ro zhes bya ba'i zhen pa 'di/_de kho na'am tha snyad du yin phyogs dang po brjod pa ni 'dir rang gi ngo bor zhes bya ba'o/_/ar+tha kre ya dza te zhes bya ba ni don byed pa grub pa'am don byed pa'i rnam pa'o/_/gal te de'i don byed pa 'ga' yang med do zhes
[\[214b.5\]]bya ba ni 'dir log par rtogs pa med de/_de lta na ni 'jug pa nyid du mi 'gyur ro/_/don byed pa gzhan gyis mi slu bar 'gyur bar rigs so zhes bya ba 'di la ni cung zad kyang ma brjod do zhe na/_gzugs la sogs pa la yang zhes smos so/_/'di dag rang gi rang bzhin rig pa 'ba' zhig nyid ni rig pa tsam mo/_/
[\[214b.6\]]gzhan la zhes bya ba ni bya ba'i rang bzhin nam/_de'i sgrub byed kyi rang bzhin la'o/_/'dir bsam pa ni 'di yin te/_gal te yul 'dzin pa'i shes pa de nyid gzhan la yang tshad ma yin na ni de'i tshe des nye bar gzhag pa'i don byed pa de'i mi slu bar 'gyur na/_de ltar yang ma yin te/_gang du zhes bya ba la
[\[214b.7\]]sogs pa'o/_/gal te gzhan dang gcig tu sgro 'dogs na de'i tshe ha cang thal bar 'gyur ro snyam du dogs na/_khyad par ston par byed pa ni de la zhes bya ba'o/_/'byung bar 'gyur ba'i rang bzhin la ni/_mthong bzhin de'i rgyu yin pa nyid do/_/yang na mthong bzhin de 'di'i rgyu yin pa nyid de/_nye bar len pa dang nye
[\[215a\]]
[\[215a.1\]]bar len pa las byung ba'i dngos po nye ba nyid du brjod par 'dod pa'i phyir ro/_/de dang tshogs pa gcig pa la rag las pa nyid kyis zhes bya ba ni/_gzugs dang lhan cig tshogs pa gcig la rag las pa'i phyir ro zhes bya ba'i tha tshig go/_/tshogs pa gcig la rag las pa nyid
[\[215a.2\]]kyang skabs kyis gang du rgyud rnam par dbye ba byed pa 'jug pa'am/_don gcig byed pa nyid khyad par can 'dod pa yin te/_gzhan du na du ba dang thal ba bzhin du gsal bar 'khrul par 'gyur ro/_/ci skad du bshad pa gcig tu lhag par zhen pa med na tshad ma nyid med par brjod pa ni/_smig
[\[215a.3\]]rgyu la chur shes pa gang la chus bsgrub par bya ba'i don bya ba las smig rgyus bsgrub par bya ba'o/_/don byed pa tha dad par mngon par 'dod pa/_chu'i shes pa de ni tshad ma ma yin pa nyid do zhes 'brel to/_/spyir brjod pa'i don khyad par gyi mthar thug pa byed pa ni/_dper na chu 'dzin pa'i shes pa las zhes bya
[\[215a.4\]]ba'o/_/gal te chu dang smig rgyu dag gi tha dad pa la brten pa nyes pa yin la/_mthong bzhin dang thob pa gnyis kyis tha dad pa gang gis zlog_/'on te me'o zhes bya bar rtogs par mtshungs pas gcig nyid yin na/_de'i tshe chu dang smig rgyu dag la yang dngos po nyid mtshungs pa des na/_de la yang 'gyur ro/_/
[\[215a.5\]]don byed pa gnas pa yang spyir bstan pa'i phyir ro/_/ri mo'i shes pa yang gi sgras bsdus pas kyang ci bya ste/_shes pa gzhan dang gzhan nyid mi slu ba yin par 'gyur mod ce na/_de nyid kyi phyir zhes smos te/_de lta bu kho nar bsams nas zhes bya ba'i don to/_/yang rnam 'grel gyi cha rjes su
[\[215a.6\]]brjod pa ni/_mngon par 'dod pa de ston pa la gtsor byed pa bstan pa'i phyir ro/_/'dis ni don byed pa gnas pa tsam mi slu ba ma yin gyi/_'on kyang mngon par 'dod pa don byed pa gnas pa yin par 'dod do zhes brjod pa yin no/_/des cir 'gyur zhe na/_de lta yin dang zhes smos so/_/lhag ma
[\[215a.7\]]ni rtogs par sla'o/_/de la snam bu thob pa na bum pa'i shes pa tshad ma bkag pas ni chu'i shes pa bshad pa yin no/_/ji srid nya phyis ma thob kyi bar du dngul gyi shes pa yang nas yang du byung yang /_mngon par 'dod pa la mi slu ba med pas tshad ma nyid yin pa bkag pas ni/_ri mo'i shes pa'i
[\[215b\]]
[\[215b.1\]]rgyun du byung yang de tsam gyis tshad ma ma yin te/_shes pa'i skad cig ma gzhan ma skyes na tshad ma dang po'i shes pa tshad ma ma yin par 'gyur ba'i phyir ro/_/de'i phyir glog la sogs pa bzhin du dang po mthong ba yang /_mngon par 'dod pa la mi slu ba'i phyir tshad ma yin no zhes brjod par
[\[215b.2\]]'gyur ro/_/mngon par 'dod pa slu med phyir/_/zhes bya ba la sogs pa ni/_sdud par byed pa'o/_/rigs mthun 'dra ba'o/_/rigs mthun pa'i shes pa skye ba tsam gyis ni ma yin te/_dngul gyi shes pa'i rgyun yang thal bar 'gyur ba'i phyir ro/_/rigs mi mthun pa'i shes pa tsam gyis
[\[215b.3\]]kyang ma yin te/_shin tu tha dad pa bum pa la sogs pa'i shes pa yang tshad ma nyid du thal ba'i phyir ro/_/gal te de lta na ngal ba mang pos mi slu ba khas blangs pa 'dis ci bya ste/_rtogs pa tsam ni spyir tshad mar grub pa yin na/_gnod par byed pa dmigs kyis sel ba ni/_spong bar byed pa yin
[\[215b.4\]]no zhes bya ba nyid legs pa yin no zhe na/_gnod par byed pa'i shes pa'i rnam par gnas pa ste/_rnam par gzhag pa gang yin pa de yang de lta bu'i rnam pa nyid de/_mi slu ba'i rnam pa nyid do/_/dper na shes pa snga ma'i bsam pa'i dbang gis shes pa phyi ma mi slu ba'o zhes rnam par gzhag pa de
[\[215b.5\]]bzhin du gnod par byed pa yang yin no/_/des na gnod byed kyi rnam par gnas pa yang mi slu ba'i rnam pa las yin no/_/mngon par 'dod pa'i ngo bor ma byas na ni/_don dam par gnod bya dang gnod byed kyi dngos po yod pa ma yin no zhes ston pa ni de nyid du na zhes bya ba'o/_/don dam par ni rigs
[\[215b.6\]]mi mthun pa'i rnam par shes pa skyes pa 'ba' zhig tu zad kyi/_de gnod par byed pa ni ma yin te/_sngar ci skad bshad pa bzhin no/_/lhag pa yang brjod pa ni/_gal te rigs mi mthun pa'i zhes bya ba'o/_/rigs mthun pa'i shes pa skyes pa gnod byed du khas ma blangs pa'i phyir/_gal te rigs
[\[215b.7\]]mi mthun pa'i shes pa skye ba gnod byed du gzhan 'dod na de'i tshe bum pa'i shes pa zhes bya ba la sogs pa rtogs par bla'o/_/gal te min zhes bya ba gzhan gyi'o/_/rigs mi mthun pa'i shes pa la yang gal te ma yin no snyam du shes pa lhan cig byed pa yin pa de'i tshe/_gnod byed yin na/_gang gi
[\[216a\]]
[\[216a.1\]]tshe bum pa'i shes pa yod pa na/_snam bu'i shes par 'gyur ba de'i tshe ni bum pa med do snyam pa'i rtogs pa med pa kho na'o zhes bya ba'i don to/_/min no snyam pa'i zhes bya ba ni sun 'byin pa'o/_/'ga' zhig gi sgrub pa dang 'gog pa rnam par rtog pas sgrub pa
[\[216a.2\]]ngag ni/_/_bsgrub byar bstan pa'i rang bzhin yin pa'i phyir na/_gdon mi za bar tshad ma la ltos dgos te/_de lta ma yin na ni thams cad kyi thams cad 'grub par thal bar 'gyur ro/_/des na gal te 'di bag chags tsam dang 'brel pa yin na/_de'i tshe de lta bu'i lhan cig byed pa la ltos pas ci
[\[216a.3\]]bya snyam du dgongs pa'o/_/gzhan gyis smras pa ni/_dngos po med pa'i mtshan nyid kyi tshad ma yod pa yin la/_de las ni ma yin no snyam pa'i shes pa 'di yin zhe na/_de dpyad bya zhes bya ba ni sun 'byin pa'o/_/de 'am bdag yongs su ma gyur pa'am/_yang na don gzhan shes pa yin zhes gzhan
[\[216a.4\]]'dod pa ma yin nam zhe na bden te/_bdag dgos par bya ba'i bdag nyid kyis rnam par 'gyur bas stong pa tsam ni/_med par dgag pa yin pas/_de ni ji ltar 'ga' zhig gi rtog pa'am/_rtogs pa'i rgyur 'gyur zhes bya ba la sogs pas sun dbyung bla ba'i phyir/_yal bar dor nas/_yang na
[\[216a.5\]]don gzhan shes pa yin/_/zhes bya ba mdun du bya ste/_dper na gzhal bya gzhan mngon sum la sogs pas rig par bya ba de bzhin du dngos po med par yang shes pa gzhan gyis rig par bya bar brgya la 'dod par 'gyur snyam pas/_rnam par rtog pa gnyis pa'o/_/ci de'i zhes bya ba ni dgag par bya
[\[216a.6\]]ba'i'o/_/rnam par rtog pa dang po la brjod/_khyad par med par thal bar 'gyur/_/zhes bya ba ni/_/mtshungs par thal bar 'gyur ba ste/_gang yang rung ba 'ga' zhig rtogs pas thams cad 'gag par 'gyur ro/_/des na gzugs mthong ba na ro 'gog par thal bar 'gyur ro/_/gal te
[\[216a.7\]]yang don gzhan shes pa yin zhes bya ba 'dir shes pa gcig la 'khrul pa med pa'i mtshan nyid kyi zla bo dmigs pa nyid brjod par 'dod pa ma yin no/_/des na thal bar ga la 'gyur/_de nyid kyi phyir bram ze'i 'dod pa'i rjes su 'brang ba rnams kyis dmigs par rung ba'i don ma dmigs pa
[\[216b\]]
[\[216b.1\]]dngos po med pa'i sgrub byed yin no zhes bsgrags pa yin no zhe na/_phyogs 'di la ci ltar grags pa'i mtho ris dang rnal 'byor pa dang /_lus dang ldan pa'i lha la sogs pa ma bkag pa ma yin nam/_de la ni mi shes pa gcig la 'dre blta bar mi nus pa'i phyir ro/_/des na dngos po
[\[216b.2\]]med pa tshad mar smra ba'i skyes bu'i byed pa song bar gyur to/_/des na gal te ji skad brjod pa'i zla bo'i shes pa ni 'di 'dod pa ma yin pa de'i tshe khyad par med par thal bar 'gyur zhes bya ba rigs par brjod pa yin no/_/'o na dngos po la skyon 'di med do zhe na/_de'i tshe yang nges pa'i rnam
[\[216b.3\]]pa can zla bo mthong ba nyid gzhan med par nges pa skye bar nus pa'i phyir/_de ni mngon sum gyi byed pa nyid yin te/_dngos po med pa'i tshad mar smras pas ci zhig bya/_rnam par rtog pa gnyis pa sun 'byin pa ni/_dgag par bya ba de'i dngos med gang yin pa de rig zin ni ste rig par khas len na/_
[\[216b.4\]]de'i zhes 'brel pa med par 'gyur te/_'brel par mi 'gyur ro/_/de nyid brjod pa ni/_med pa ni rang gi ngo bos zhes bya bas yin te/_khyod kyi khas blangs pa snyam du bsams pa'o/_/de lta na yang de'i zhes bya ba'i 'brel pa nyes pa ci yod ce na/_dngos po med pa'i zhes smos so/_/gal te bum pa
[\[216b.5\]]la sogs pa yang gang gis 'ga' zhig dang /_'brel par mthong ba de'i tshe 'brel pa can du nges pa ma yin nam/_de bzhin du dngos po med pa yin yang 'brel pa can dang lhan cig mthong ba na/_'brel pa can du gzung bar 'gyur ro zhe na/_bum pa rtogs pa na ni zhes bya ba smos so/_/de dang 'brel pa nyid ni
[\[216b.6\]]bum pa dang 'brel pa'o/_/de'i tshe zhes bya ba ni bum pa yod pa'i dus su'o/_/gal te dngos po dang dngos po med pa dag dus mtshungs pa mi srid pa'i phyir gal te de'i tshe ma rtogs pa'i bum pa dang yang dngos po med pa 'brel par rig na de'i tshe skyon ci yod ce na/_ma rtogs pa'i bum pa dang zhes
[\[216b.7\]]smos so/_/ma rtogs pa ni 'brel pa can nyid du nges par nus pa ma yin no/_/des na ci ltar gnyi ga dus gcig tu mi rtogs pa 'di rang bzhin yin pa de bzhin du 'brel pa can nyid du nges pa yang ma yin no zhes bya bar grub po/_/'dir pha rol po gcig mthong yang gzhan gyi blo khong nas phyung nas 'brel pa
[\[217a\]]
[\[217a.1\]]can nyid du nges par nus pa ma yin gyi blo mthong ba nyid de/_gnyi ga dus gcig tu mthong ba la ni/_gdon mi za bar ltos par bya ba ma yin no snyam pa na/_ci ste zhes bya ba la sogs pa smos so/_/dngos po med pa dang bum pa 'brel pa nyid du rtogs so zhes khong du chud par bya'o/_/'di
[\[217a.2\]]nyid gsal bar bya ba'i phyir smras pa ni rgyu yod na zhes bya ba la sogs pa'i dngos po yod na zhes bya ba ni sngar ro/_/dngos po med pa zhes bya ba ni/_zhig nas med pa'o/_/dngos po med pa yin na zhes bya ba ni/_snga na med pa yod na'o/_/dngos po yin pas zhes bya ba ni myu gu la sogs pa'o/_/dngos po
[\[217a.3\]]med pa'i rgyu spangs pa na ma khyab pa'i tshul 'di dgod par mi 'os so snyam du bsams nas/_de yang ma yin te zhes gsungs te/_'o na ni ri bong gi rwa med pa zhes brjod par mi nus te/_ri bong gi rwa dngos po ltar yod na med pa de 'gyur ba ma yin zhing /_der ni zlog pa dngos po med pa yod na
[\[217a.4\]]dngos por 'gyur ba yang ma yin no/_/de ltar gyur na ni zhig nas med pa dang snga na med pa dag kho na dngos po dang 'brel par brjod par 'gyur gyi gtan med pa ni ma yin no/_/zhig nas med pa dang /_snga na med pa dag la yang rgyu dang 'bras bu ltar dngos po dang 'brel la/_'brel pa'i blo legs
[\[217a.5\]]pa ma yin no zhes skyon gzhan gyi sgo nas ston pa ni/_gzhan yang zhes bya ba'o/_/rgyu dang 'bras bu'i rang bzhin ni/_/gnyis pa de med par yang ngo /_/gal te rgyu dang 'bras bu dag cig car ma dmigs pa de lta na yang gzhan dang bral ba'i gnas skabs na gcig gi rang bzhin rtogs pa yod pa yin
[\[217a.6\]]no/_/des na sngar nyams su myong ba'i sa bon/_myu gu'i dus su dran pas rnam par bzhag nas 'di'i 'bras bu yin no zhes 'brel pa grub pa dang rjes su mthun par 'gyur ba yin no/_/de ltar rtogs pa na yang dus gzhan du sa bon tsam mthong ba na/_myu gu khong nas phyung ste/_myu gu'i rgyu ni 'di yin
[\[217a.7\]]no zhes bya bar yang bde blag tu 'gyur ro/_/de bzhin du dngos po med pa 'di ni dngos po dang bral ba'i dus na rtogs pa ma yin no/_/des ji ltar na dngos po'i dus su de khong nas dbyung /_de nyid du na zhes bya ba de don dam par ro/_/bag chags las byung ba'i tha snyad tsam gyis ni/_bum pa'i
[\[217b\]]
[\[217b.1\]]dngos med ces 'brel lam du zhugs pa rnam par rtog pa'i blo la snang bar 'gyur ro/_/des na de lta bu'i rang bzhin med kyang sa phyogs la sogs pa dngos po'i rang bzhin gyi khyad par du 'brel pa nyid kyis tha snyad du slu ba'i gnas ma yin no/_/rang bzhin gyi khyad par yang de bum pa la ldog
[\[217b.2\]]pa nyid do/_/gal te ldog pa dngos po med pa nyid ma yin nam zhe na/_dngos po med pa ni mi bden mod kyi dngos po med pa'i gzhal bya gzhan nam tha dad par nyams su myong bar bya ba ni ma yin no zhes bya ba'i skabs yin no/_/de las ldog pa'i rang bzhin nyid ni/_'di log pa zhes khyad par
[\[217b.3\]]gzhan spong bas brjod pa yin no/_/gal te/_med la dbye ba 'di dag tu/_/mi 'gyur de 'di dngos po nyid/_/ces brjod pa'i phyir/_dngos po med pa yod pa'i dngos po nyid de/_snga na med pa la sogs pa dbye ba rnam par gnas pa'i phyir ro zhe na/_stong pa'i yul gang yin pa zhes gsungs
[\[217b.4\]]so/_/stong pa ni gzhan la ltos pa ste/_dngos po med pa zhes bya ba'i don to/_/snga na med pa'i dus su sa phyogs kyi bum pas stong pa ci 'dra ba de 'dra ba nyid ni/_zhig nas med pa'i dus su yang yin no/_/de bzhin du gzhan du yang sbyar ro/_/des na stong pa'i yul ni dngos po med pa thams
[\[217b.5\]]cad la mtshungs pa nyid do/_/de la zhes bya ba ni stong pa'i yul la'o/_/de'i phyir de kho na ma yin pas na/_rnam par rtog pa'i bzos sbyar ba'i dbye ba nyid ni/_dngos po bsgrub pa la nus pa ma yin no/_/gal te rnam par rtog pa la snang ba tsam gyis ni/_de kho na ma yin par mi 'gyur te/_
[\[217b.6\]]bum pa dang snam bu la sogs pa'i rab tu dbye ba yang de bzhin du thal ba'i phyir ro zhe na/_ci ltar dngos po'i dbye ba ni/_/zhes smos so/_/bsam pa ni 'di yin te/_gal te bum pa la sogs pa ltar dngos po med pa'i dbye ba/_snga na med pa la sogs pa'i rang bzhin du bden pa yin na/_de'i
[\[217b.7\]]tshe bum pa la sogs pa'i dbye ba kho na bzhin du tha dad par gzhan gyi mngon sum la snang bar 'gyur na/_de lta na yang ma yin no/_/de'i phyir rtags med par skyes pa'i rnam par rtog pa la ni mngon sum gyi rjes su gzung ba kho na yid ches par bya ba 'os pa yin gyi/_gzhan ni ma yin pa'i phyir na/_
[\[218a\]]
[\[218a.1\]]gzhan gyis byas pa'i rab tu dbye ba nyid kyis ni dngos po nyid du yid ches pa ma yin no/_/gal te rtogs pa zhes bya ba'i sgrub byed ni gdon mi za bar mngon sum la mi ltos pa ma yin nam/_dngos po'i rang bzhin mtha' dag mngon sum gyis rtogs par bya'o zhes bya
[\[218a.2\]]ba'i nges pa ni yod pa ma yin no/_/gzhal bya dngos po med pa la yang tshad ma yang dngos po med pa nyid rjes su mthun pa yin no snyam du dogs na/_gal te de ni zhes bya ba la sogs pa'o/_/de ltar de'i dngos po med par rig na ni zhes bya ba la sogs pa dngos po med pa'i gzhal bya sun phyung
[\[218a.3\]]nas/_tshad ma nyid yin pa sun 'byin pa rgyas par bshad pa'i don du gzhi 'ding bar byed do/_/gzhal bya dngos po med pa la/_/gang gi dngos med tshad ma yin/_/zhes don gyis 'phangs pa'o/_/gzhan gyi lan/_tshad ma'i dngos po med ces 'brel par byas te/_sun 'byin par byed pa
[\[218a.4\]]ni tshad ma med las zhes bya ba ste/_tshad ma snga ma med pa'i phyir gzhal bya dngos po med par rig par khas len na zhes bya ba ni tshig gi lhag ma'o/_/ci ltar yul dang dus kyis chod pa'i dngos po thams cad kyi med par rig pa ma yin zhes bya ba ni lhag ma ste tshad ma lnga ldog pa yod pa'i
[\[218a.5\]]phyir ro/_/ji ltar kun du gnyid log min/_/zhes bya ba ni shin tu gnyid log pa la tshad ma lnga ldog pa yod pa'i phyir 'gro ba mtha' dag med par rig par 'gyur ro zhes sbyar ro/_/tshad ma med las rig na ni/_/zhes bya ba ni'i sgra ni gsal ba'i don te/_gal te tshad ma log pa las med par
[\[218a.6\]]rig na de'i tshe gnyid log pa dang ra ro ba dang brgyal ba la sogs pa dag tu 'gro ba mtha' dag la tshad ma log par gsal lo zhes bya ba'i don to/_/de nyid kyi phyir med par dgag pa'i phyir ni sngar btang snyoms su bzhag go/_/gal te med pa 'dzin pa'i zhes bya ba la sogs pa ni/_bsgrub pa
[\[218a.7\]]lhag pa'i don du rjes su brjod pa'o/_/dngos med yin 'dod na zhes bya ba ni dngos po med pa'i tshad ma'o/_/des na kun du gnyid log pas khams gsum pa'i dngos po med par rig par mi thal lo snyam du bsams pa'o/_/lan smras pa ni/_de ni dngos po rig med par/_/zhes bya ba la sogs pa'o/_/
[\[218b\]]
[\[218b.1\]]bum pa la sogs pa'am rtogs pa'o 'ga' zhig go/_/ji ltar sngon po la sogs pa'i blo ni ser po la sogs pa la gdon mi za bar mi ltos pa de bzhin du bum pa la sogs pa 'dzin pa'i blo dang sa phyogs la sogs pa'i zla'o rtogs pa la ji ltar ltos/_gzhan dran pa med na sngon po la
[\[218b.2\]]sogs pa'i rtogs par mi 'gyur ba ni ma yin no/_/gzhan gyis smras pa ni/_gal te zhes bya ba ste/_dngos dang 'brel pa gzung bya zhing /_/'gal zla dag kyang dran byas nas/_/zhes bya ba la sogs pa brjod pa'i phyir ro/_/sun 'byin pa ni/_gal te de lta yin na de'i tshe tshogs pas
[\[218b.3\]]shes pa tsam skye ba zhes bya bar 'gyur mod/_dngos po med pa 'dzin pa zhes bya ba 'di ni med par gyur to/_/gal te sngon po mthong ba na snang ba dang dbang po la sogs pa'i tshogs pa la ltos nas/_ci de'i tshe sngon po ma bzung bar 'gyur ram zhes dogs pa la/_dngos po las ni tha dad
[\[218b.4\]]pa/_/zhes smos so/_/'di snyam du bsams pa yin te/_sngon po mthong ba na mi ldan pa rnam par gcod pas/_dbang po la sogs pa khongs su 'dus pa na/_yul yang der 'dus pa'i phyir gzhan gyis dben par yul gyi rang bzhin la mngon par phyogs pa'i blo skye ba yin no/_/de bzhin
[\[218b.5\]]du gal te dngos po med pa yang tshogs pa de'i khongs su gtogs pas rang gi yul can gyi blo'i rgyur 'gyur ba de'i tshe de yang gzhan gyi rang bzhin las log pa'i rang bzhin snang bar thal bar 'gyur ro/_/des na dngos po las ni tha dad ces bya ba 'dis thal ba zlog par brjod pa yin no/_/dngos po
[\[218b.6\]]las ni zhes bya ba ni sa phyogs sam bum pa las so/_/de'i phyir sngon po bzhin du dngos po med pa ni yul nyid kyis tshogs pa de'i khongs su gtogs pa'i skyed byed ma yin no/_/des na yul la mi ltos pa'i tshogs pa de tsam las skyes pa'i shes pa ni/_yul med pa kho na'o/_/'di skad du rtog pa ma
[\[218b.7\]]gtogs pa dngos po med pa zhes bya ba gzhan ni med do zhes brjod pa yin no/_/'di med ces bya ba'i shes pa ni zhes bya ba ni phyir zlog pa'o/_/de yi ldog pa rig yin na/_/zhes bya ba ni/_bum pa la sogs pa de'i ldog pa med pa'o/_/yang na de las tha dad rig yin na/_/zhes bya ba yin te/_dngos po med pa
[\[219a\]]
[\[219a.1\]]dngos po las tha dad par rig na'o/_/sun 'byin par byed pa ni/_de ni gang las skyes pa yin/_/zhes bya'o/_/dngos po med pa'i mtshan nyid kyi yul las skye bar khas len na/_gzhan gyis bden par mngon sum du byed par thal lo snyam du dogs pa'o/_/brgya
[\[219a.2\]]la gzhan dbang po nyid rgyur smra bar 'gyur bas smras pa ni dran med dbang po zhes bya'o/_/sngar mthong ba'i bum pa la sogs pa dran pa med par dbang po 'ba' zhig ni rgyu ma yin gyi/_'on kyang dran pa nyid du shes pa dogs pa'o/_/gal te nges pa 'di ci zhig yin/_gang gi phyir dbang po'i byed pa
[\[219a.3\]]'jug pa la/_bum pa yang dran pa des na bum pa med do zhes bya bar 'gyur ba yin no zhe na/_'dir bsam par bya ste/_dbang po de dngos po med pa la byed pa 'jug gam sa phyogs la sogs pa gzhan la/_phyogs dang po la brjod pa ni/_dbang po dran pa dang ldan pa zhes bya ba'o/_/ldan pa zhes bya ba ni
[\[219a.4\]]'brel ba ste/_dbang pos dngos po med pa dang ldan par gyur pa'i khyad par dang khyad par can gyi dngos po mtshan nyid kyi 'brel pa'o/_/yul mi nye ba'i dbang po yod pa tsam ni shes pa de'i rgyur 'gyur ba ma yin no/_/des na dbang po dang dran pa dang /_dbang po dang yul phrad pa de las dngos po med
[\[219a.5\]]pa'i shes pa 'byung bar khas len na ni/_dngos po med pa'i shes pa de ni mngon sum nyid du 'gyur gyi/_dngos po med pa'i tshad mas ni ma yin te/_dper na rigs pa can rnams kyi lta bur 'gyur ro/_/'on kyang rang gi ngo bor snang ba rnyed par dka' bas mngon sum du yang ga la 'gyur/_khyod 'dod pas
[\[219a.6\]]'di ltar 'gyur ro zhes bya ba ni 'gyur gyi sgra'i don to/_/rnam par rtog pa gnyis pa slong bar byed pa ni/_gal te dbang po gzhan la 'jug na zhes bya ba ste sa phyogs la sogs pa la'o/_/lan du'o/_/'o na gzhan shes rgyu ma yin te/_dbang po zhes bya ba lhag ma ste/_dngos po med par shes pa'i rgyu ma yin
[\[219a.7\]]no/_/de nyid kyi phyir/_med shes nyid na ni zhes bya ba la sogs pa smos te/_yul la mi ltos pa'i phyir ro zhes bya ba'i don to/_/gzhan gyis smras pa ni/_med shes de ni ma yin te/_/slu ba med pa'i phyir ro zhes 'brel to/_/bsam pa ni 'di yin te/_mi slu ba las tshad ma yin gyi skye ba yul la ltos
[\[219b\]]
[\[219b.1\]]pas go ci zhig bya zhes bya ba yin no/_/'di la bzhad gad du byed pa ni/_de ni tshad ma gzhan nyid cig_/ces bya'o/_/yul la mi ltos par skye ba yin yang mi slu ba can gang yin pa de ni tshad ma gzhan kho na zhig go/_/rjes su dpag pa la yang brgyud nas yul las skyes pa nyid mi slu
[\[219b.2\]]bar byed pa yin no/_/gang la brgyud nas don la skye ba nyid du bsam pa/_'di ni brtag pa'i sgo nas 'ongs pa'i rtogs pa ma yin no/_/gal te med pa'i shes pa la 'jug pas dngos po med pa thob pa mthong ba ma yin nam zhe na/_dngos med logs shig pa la ni/_/zhes smos so/_/sa phyogs
[\[219b.3\]]las gzhan pa'i dngos po med pa thob pa ni med kyi/_'on kyang sa phyogs tsam thob pa yin no zhes bya ba'i tha tshig go/_/de nyid brjod pa ni/_mi slu 'ba' zhig pa la yin/_/zhes bya ba'o/_/de ni zhes bya ba ni 'ba' zhig pa'o/_/'di la dngos po med pa'i tshad ma'i skyes bu'i byed pa med do zhes
[\[219b.4\]]bya ba'i don to/_/gal te 'ba' zhig tu 'dzin pa dngos po med pa rtogs pa med na mi 'gyur ba ma yin nam/_des na mngon sum gyi dngos po 'dzin pa'i dus su 'ba' zhig par 'dzin pa nyid dngos po med pa'i tshad ma'i 'bras bu yin no zhe na/_dngos med blo ni med par nges/_/zhes smos so/_/
[\[219b.5\]]sa phyogs 'ba' zhig rtogs pa na/_/dbyug pa can la dbyug pa ltar/_/khyad par du gyur pa'i dngos po med pa zhes bya ba 'ga' zhig kyang rtogs pa med pa ni med do/_/'o na 'ba' zhig tu 'dzin pa nyid du ji ltar 'gyur zhe na/_gzhan dang 'dre ba med par ni/_/zhes smos so/_/ji srid du
[\[219b.6\]]gzhan gyi rang bzhin dang ma 'brel par snang ba de tsam nyid kyis 'ba' zhig par 'dzin pa yin gyi/_'dir khyad par lhag pa la ltos pa ni ma yin no/_/des na mngon sum gyi 'ba' zhig pa gang yin pa'am/_'ba' zhig 'dzin pa'i rang bzhin gyi mngon sum la mi slu ba yin gyi/_dngos po med pa'am de 'dzin pa
[\[219b.7\]]'ba' zhig la ni ma yin no zhes bya ba'i don to/_/de'i phyir de ni zhes bya ba ni mjug sdud pa'o/_/gang gi phyir dngos po med pa gzhan la mi slu ba med pa'i gtan tshigs de'i phyir rtogs pa po ma rmongs pa la ltos te/_'ba' zhig 'dzin pa de ni mngon sum nyid do/_/gal te 'o na rmongs pas de ltar tha snyad
[\[220a\]]
[\[220a.1\]]mi byed pa de'i tshe dngos po med pa'i tshad ma'i go skabs ci ste med ce na/_de lta min na ni dmigs pa zhes smos so/_/rtog pa po rmongs pa la ltos nas ni 'ba' zhig par 'dzin pa rjes su dpag pa'i rang bzhin snang ba mi dmigs pa nyid tha snyad sgrub par byed pa yin no
[\[220a.2\]]zhes bya ba'i don to/_/gal te dngos med ces bya ba ni gzhan gyi'o/_/sa phyogs gang yin pa de thams cad 'ba' zhig pa ni ma yin gyi/_'on kyang khyad par can yin no/_/khyad par de yang dngos po med pa las gzhan ma yin te/_de lta ma yin na bum pa dang bcas pa yang 'ba' zhig yin par
[\[220a.3\]]'gyur ro/_/des na dngos po med pa rig pa med na 'ba' zhig tu ga las 'dzin/_dngos po med pa la yang mngon sum gyi byed pa med pa'i phyir/_dngos po med pa'i tshad ma grub pa yin no snyam du bsams pa'o/_/zlog pa la yang na [(]tshungs [,]mtshungs [)]so zhes lan smras pa ni/_de yang zhes bya ba ste/_dngos po
[\[220a.4\]]med par rig pa'o/_/'brel pa rtogs na dngos po med pa'i phyir phan tshun bsten pa yin te/_rang dbang du dngos po med pa rtog pa bkag pa'i phyir ro/_/nyes pa gzhan yang smras pa ni ci ltar zhes bya ba'o/_/gang rtogs pa'i stobs kyis phyogs 'ba' zhig par rtogs par bya ba dngos po med pa de nyid ma
[\[220a.5\]]'brel par rtogs pa'am/_'brel par rtogs pa zhig 'ba' zhig par rtogs pa'i rgyu yin na phyogs phyi ma la ni/_sa phyogs dang yang 'brel bar rtogs pa'i phyir dngos po med par mi 'gyur ro/_/'ba' zhig par rtogs pa'i rgyur yang mi 'gyur te/_de'i rang gi ngo bo bzhin no/_/des na dngos po med pa 'ba'
[\[220a.6\]]zhig par rtogs dgos so/_/de bzhin dngos po'ang dngos po med par yang 'jal bar byed do zhes 'brel to/_/ci ste yang dngos po med pa 'ba' zhig mi rtogs kyi/_'on kyang dngos po med pa gzhan la ltos pa yin te/_dngos po 'ba' zhig kyang de bzhin no zhe na/_'di la bshad pa ni de lta ni/_min na zhes
[\[220a.7\]]bya ba'o/_/gal te dngos po med ces bya ba la sogs pa'i tshig le'ur byas pa'i 'brel pa ni dngos po med pa ma rtogs par zhes bya ba la sogs pa'o/_/ci ltar dngos med ces bya ba la sogs pa'i tshig le'ur byas pa ni/_dngos po med pa 'ba' zhig pa yang zhes bya ba la sogs pa'o/_/de la
[\[220b\]]
[\[220b.1\]]yang zhes bya ba ni dngos po med pa la'o/_/thug pa med par thal ba khas blangs na ni sngon med pa la sogs pa bzhin du dngos po med pa gzhan dang gzhan tshad mas ma grub po zhes bya ba sun 'byin pa yin par rtogs par bya'o/_/gal te 'ba' zhig pa las dngos po med pa gzhan ma yin pa la/_
[\[220b.2\]]des na mngon sum nyid kyi yul yin pa'i phyir dngos po med pa tshad ma gzhan med na/_de lta na 'o na mi dmigs pa yang mngon sum las gzhan du dngos po med pa sgrub byed kyi tshad mar ci ltar khas len ce na/_de nyid dran pa'i don la ltos te mi dmigs pa yin no zhes smos so/_/ji ltar
[\[220b.3\]]dmigs pa mi dmigs pa yin zhe na/_ma yin par 'jug pas nus pa la sogs pa dgag par bya ba dran pa'i don la ltos zhes bya ba'i don to/_/des na 'dir rtogs pa de nyid ma dmigs par smras pas/_kho bo cag gis mi dmigs pa dngos po med pa ltar mngon sum las tha dad
[\[220b.4\]]pa'i tshad mar khas blangs pa ni ma yin no zhes brjod pa yin no/_/gal te gcig ni dgag pa'i gtan tshigs zhes gsungs pa'i phyir mi dmigs pa mngon sum las tha dad par khas blangs pa ma yin nam/_de lta ma yin na ji ltar dgag pa 'grub ces dogs na/_dngos po med pa
[\[220b.5\]]bsgrub pa ni/_/zhes smras te/_dngos po med pa tha snyad sgrub pa'o/_/rmongs pa la ni tha snyad la ltos te mi dmigs pa mngon sum las tha dad par khas blangs pa yin zhes bya ba'i don to/_/gal te 'ba' zhig dmigs pa nyid kyi phyir mngon sum dngos po med pa'i tha snyad kyi rgyu yin na/_de'i tshe der
[\[220b.6\]]med pa thams cad la dngos po med pa'i tha snyad du ci ste mi 'gyur zhe na/_med pa'i tha snyad ni zhes smos so/_/bag chags kyi dbang gis zhes bya ba ni/_don du gnyer ba la sogs pas gang du dran pa der zhes bya ba'i don to/_/gal te ci ltar khyod kyi mi dmigs pa mngon sum las tha mi dad pa de bzhin
[\[220b.7\]]du de kho nar bdag cag gi dngos po med pa'i tshad ma yang yin no/_/shes pa de nyid ni sa phyogs la ltos nas/_mngon sum yin zhing /_dgag par bya ba la ltos nas med do snyam pa'i shes pa skyed pa ni/_dngos po med pa'i tshad ma yin pa'i phyir nyes pa ci yod snyam na/_de yang snying po yod pa ma
[\[221a\]]
[\[221a.1\]]yin te/_gang gi phyir dngos po med pa zhes bya ba'i gzhal bya gzhan bkag pa'i phyir na/_bkag pa'i rnam par rtog pas kyang /_dngos po rang bzhin de nyid shes par bya ba yin no/_/des na byed pa lhag pa med pa'i phyir tshad ma gzhan du rnam par 'jog par mi rigs
[\[221a.2\]]so/_/sngon mthong ba'i rjes su 'brangs nas rtags kyis rmongs pa la tha snyad lhag pa sgrub pa de la/_mi dmigs pa nyid ni 'gal ba med do/_/de ltar khas len na ni/_mi dmigs pa nyid yin gyi/_dngos po med pa zhes bya ba'i tshad ma gzhan ni ma yin no/_/de ltar gnod par byed pa rtag pa'i
[\[221a.3\]]skabs las 'phros pa/_dngos po med pa tshad ma'am gzhal bya ma yin no zhes gzhung btsugs pa yin no/_/des na mngon par 'dod pa'i dbang ma gtogs par/_rigs mi mthun pa'i rig pa skye ba tsam gnod par byed pa yin na/_bum pa'i shes pa la yang snam bu'i shes pas gnod par
[\[221a.4\]]'gyur ro zhes bya bar gnas so/_/bum pa'i shes pa la ni snam bu'i shes pa gnod pa yang ma yin no/_/de bzhin du sad pa'i shes pa yang rmi lam gyi shes pa'i gnod pa ma yin no/_/des na sad pa'i shes pas rmi lam gyi shes pa mi gnod pa'i phyir/_tshad mar thal ba ma spangs so/_/des
[\[221a.5\]]na gnod pa med pa nyid ni tshad ma'i mtshan nyid ma yin no/_/gal te re zhig tha snyad du gnod par bya ba dang gnod par byed pa'i dngos po spang bar dka' la rnam pa gcig tu nges pa'i mngon sum gyis gzhan dngos po med par tha snyad byed pa'i phyir gnod par byed pa gzhan gyis ci bya/_des na
[\[221a.6\]]sad pa'i shes pa yang rnam pa gcig tu nges pa'i phyir na rmi lam gyi shes pa'i gnod byed ci ste ma yin na/_de'i phyir zhes bya ba la sogs pa smos so/_/gang gi phyir rang gi rnam pa nges pa can gyi rigs mi mthun pa'i shes pa skye ba 'ba' zhig gnod par byed pa yin pa de'i phyir ro/_/de bzhin du bzlog pa yang
[\[221a.7\]]zhes bya ba ni rmi lam gyi shes pa yang sad pa'i shes pa'i gnod byed yin pa'am/_bum pa zhes bya ba yang snam bu shes pa'i gnod byed yin par 'gyur ro/_/'ba' zhig 'dzin pas na zhes smras te/_sad pa'i shes pa yang 'ba' zhig 'dzin pa'i phyir gnod byed yin la/_'ba' zhig 'dzin pa de ni
[\[221b\]]
[\[221b.1\]]rmi lam dang bum pa'i shes pa la yang yod pa yin no/_/des na 'di dag kyang gnod byed du 'gyur ro/_/'di ni rigs so zhes bya ba ni 'di don dam pa yin no zhes bya ba'i tha tshig go/_/des na gnod pa dang mi gnod pa nyid rnam par bslad pa ma yin pa'i phyir de'i mtshan nyid can tshad
[\[221b.2\]]ma dang tshad ma ma yin yang rnam par bsnyad pa kho na'o snyam du dgongs pa'o/_/tha snyad du ni skyes bu'i bsam pa'i dbang gis sad pa'i shes pa nyid rmi lam gyi shes pa'i gnod par byed pa yin la/_nya phyis mthong ba nyid dngul du mthong ba'i gnod par byed pa yin gyi bzlog par ni ma yin no/_/de'i
[\[221b.3\]]phyir zhes bya ba la sogs pa ni mjug sdud pa'o/_/'bras bu brjod pa ni/_de'i phyir gzhan pa dag dang zhes bya'o/_/de ltar mi slu ba nyid kun du tha snyad pa dang /_don dam pa'i tshad ma dag gi spyi'i mtshan nyid yin no zhes gnas so/_/'dir phyir zlog par byed pa ni gal te bcom ldan 'das
[\[221b.4\]]zhes bya ba la sogs pa'o/_/don 'di yin te skyes bu'i don 'grub pa thams cad kyi rgyu yin pa nyid kyis bcom ldan 'das bsgrub par 'dod pa yin la/_de'ang mngon sum la sogs pa'i tshad ma nyid kyis yin te/_ci skad du yang shes par ni zhes bya ba la sogs pa bzhin no/_/des na bcom
[\[221b.5\]]ldan 'das bsgrubs pas ci bya zhes bya ba yin no/_/de ni med do zhes bya ba la sogs pa ni sgrub pa'i mtha' yin no/_/rang dngos te rang gi mtshan nyid 'dzin pa la ni mngon sum 'jug pa yin no zhes sbyar ro/_/gzhan du zhes bya ba ni spyi'i mtshan nyid 'dzin pa la rjes su dpag pa 'jug pa yin no/_/gal
[\[221b.6\]]te mngon sum dang rjes su dpag pa la tshad ma yin pa dang gzhan ma yin pa ni zhes bya ba ga la rtogs she na/_'di yang phyi nas 'chad 'gyur te/_/zhes gsungs te/_mngon sum gyi le'ur ro/_/skabs su bab pa la ni 'di gnyis kyi byed pa med do zhes ston pa ni re zhig ces bya ba la sogs pa'o/_/gang gi
[\[221b.7\]]don du bcom ldan 'das 'tshol ba 'jig rten pha rol la sogs pa de ni skabs su bab pa yin la de la ni gang zhig 'jig rten pha rol rtogs par bya dgos pa'i skyes bu de'i de lta'i skad cig gzhan gyi yang gtam tsam mi shes na/_skyes bu gzhan lta smos su yang ci zhig yod ces bya ba ni/_tshigs su bcad
[\[222a\]]
[\[222a.1\]]par rang dngos smos pa'i lhur bya ba'i don to/_/rjes su dpag pa'i spyi'i yul 'dzin par brjod pa'i lhur bya ba brjod pa ni rjes su dpag pa ni zhes pa'o/_/dpe dang thun mong ba'i rang bzhin du nges pa ni/_khyab par 'brel ba rtogs pa med pa ma yin no zhes bya bar ni gsal lo/_/de la
[\[222a.2\]]ni mngon sum gyi byed pa med do zhes bstan pa ni/_rang gi ngo bo rig pa zhes bya ba'o/_/rjes su dpag pa'i byed pa yod do zhes dogs na/_rjes su dpag pa de nyid kyi bsgrub bya bsgrubs nas bsgrub bya dang sgrub byed kyi 'brel ba 'dzin pa'am/_de ste rjes su dpag pa gzhan gyis zhes rnam par
[\[222a.3\]]rtog pa gnyis so//_//dang po la ni ji srid rjes su dpag pa med pa de srid du khyab pa mi 'dzin la/_ji srid khyab pa ma bzung ba de srid du yang rjes su dpag pa med pa'i phyir phan tshun brten pa nyid du gsal lo/_/gnyis pa la yang rjes su dpag pa gzhan gcig la ltos la/_de yang gzhan
[\[222a.4\]]gcig la ltos pa'i phyir gnyi ga yang gcig la gcig brten pa'i sgras bsdus so/_/gal te 'di mthong ba'i rjes su dpag pa la yang nyes pa 'di mtshungs pa yin pa de lta na yang 'jig rten pha rol smos pa ni/_skyes bu'i don mchog sgrub pa las gtsor phyogs pa'i phyir ro/_/bsreg pa la sogs
[\[222a.5\]]pa sgrub pa la ni de dag gi byed pa med kyang shin tu chad pa yod pa ma yin no/_/gal te tha snyad don dam pa ma yin nam/_gal te de lta na rjes su dpag pa thams cad du nye bar mkho ba ma yin pa'i phyir dang /_skad cig ma 'dzin pa'i mngon sum yang thob par bya ba la nye bar mi mkho ba'i phyir mngon sum
[\[222a.6\]]dang rjes su dpag pa ni tshad ma yin no zhes bya ba don med do zhe na/_mngon sum dang rjes su dpag pa ni zhes smos so/_/gal te tha snyad don dam pa ma yin pa ma yin nam/_de la brten pa'i tshad ma ci dgos nas brjod/_de'i don du ni 'di nyid kyi gzhung dgos pa yang don med do zhe na/_thams
[\[222a.7\]]cad mkhyen par sgrub pa dang rjes su mthun pa zhes smos so/_/bsam pa ni 'di yin te/_tha snyad nyid la brten te/_khyab pa 'dzin pa sngon du btang ba'i rjes su dpag pas bcom ldan 'das bsgrub pa ni/_de'i sgo nas 'jig rten pha rol po la sogs pa nges pa'i phyir na/_skyes bu'i don
[\[222b\]]
[\[222b.1\]]mchog grub pa'i phyir kun rdzob pa dang /_don dam pa'i tshad ma gnyi ga yang brten par rigs so/_/'dir 'di dpyad de tha snyad pa'i tshad ma de zhen par byas pa'i don thob par nus pa 'am mi nus pa zhig yin/_nus na ni 'jig rten pha rol la sogs pa la yang de nyid tshad ma yin 'dod/_'dir
[\[222b.2\]]bcom ldan 'das don du gnyer bas go ci zhig bya ste/_thams cad du tshul gsum yongs su dag pa thun mong yin pa nyid kyis rigs mthun pa'i phyir ro/_/'on te mi nus na de'i tshe thams cad mkhyen pa bsgrub par yang mi nus pa nyid pas des bsgrub pa'i thams cad mkhyen pa'i sgo nas mngon par mtho ba
[\[222b.3\]]dang nges par legs par ci ltar 'grub/_rjes su dpag pa thams cad mkhyen pa'i sgrub byed yin gyi/_'jig rten pha rol la sogs pa ni ma yin no zhes bya ba 'di ni 'gal ba yang yin no/_/thams cad mkhyen pa grub pa ni 'jig rten pha rol la sogs pa grub pa med na med pa'i phyir ro/_/nye bar mkho ba'i
[\[222b.4\]]thams cad mkhyen pa'i phyogs la yang /_srid pa gcig las gyur pa'i lam goms pas ni/_de srid par rjes su mi dpogs pa des na/_'jig rten pha rol dang bdag med pa nges pa la sogs pa la gdon mi za bar ltos dgos te/_de ltar ma yin na bsgom pa la mngon par sbyor ba mi 'thad
[\[222b.5\]]pa'i phyir ro/_/des na ji srid 'jig rten pha rol ma grub pa de srid du/_thams cad mkhyen pa mi 'grub la/_ji srid thams cad mkhyen pa ma grub pa de srid du yang 'jig rten pha rol mi 'grub pa'o/_/'on te 'jig rten pha rol gyi sgras bde ba dang sdug bsngal sgrub par byed pa'i las kyi khyad par brjod par 'dod
[\[222b.6\]]cing /_de la yang tha snyad pa'i tshad ma mi 'jug pa'i phyir thams cad mkhyen pa nyid kyis rig par bya ba yin no/_/thams cad mkhyen pa yang rjes su dpag pas grub pa'i bdag med pa la sogs pa goms pa las yin pa'i phyir/_phan tshun bsten pa nyes pa med do zhe na/_de ltar na khyab par 'brel pa rtogs pa
[\[222b.7\]]med pa la sogs pa brjod pa ci zhig dgos de ltar khyab pa rtogs pa'i blo med pa'i phyir na/_slar thams cad mkhyen pa nyid kyang grub pa bkag par 'gyur ba'i phyir/_skyon spong 'di'i 'bras bu ni rigs pa zhig go/_/'on te thams cad mkhyen pa nyid ni tha snyad tsam gyis grub po zhe na/_de ltar thams cad mkhyen pa
[\[223a\]]
[\[223a.1\]]grub na/_des nye bar bstan pa'i lam rjes su bsgrub pas mngon par mtho ba dang /_nges par legs par thob pa zhes bya ba'i don 'di bstan pa yin yang /_gal te tha snyad kyis thams cad mkhyen pa grub par brjod na de'i 'jig rten pha rol la sogs pa yang /_de bzhin du 'gyur
[\[223a.2\]]ba rag mod/_da ni tha snyad kyi sgras nye bar mkho ba med de/_nges par legs pa'i bdag nyid thams cad mkhyen pa yang tha snyad tsam yin na/_don dam pa gzhan med pa'i phyir ro/_/de lta na yang gal te de'i sgrub byed kun rdzob par brjod na brjod la rag ste/_rang gi bsgrub par bya ba la nus pa ni bsnyon par dka'o/_/
[\[223a.3\]]de ltar yin dang nges par legs pa'i yan lag skad cig ma nyid la sogs pa la rjes su dpag pa nyid mthu thogs pa med pa yin pa'i phyir/_thams cad mkhyen pa'i tshol ba ni don med do/_/de'i yul ma yin pa mngon par mtho ba la ni/_de'i nye bar bstan pa nyid 'jug byed yin na/_nye bar
[\[223a.4\]]bstan pa ni phyin ci log tu dogs pa dang bral bar 'bad pas bsgrub pa yin no/_/des na ci ltar tshad ma'i byed pa spangs nas bcom ldan 'das thams cad mkhyen pa las skyes bu'i don thams cad grub che na/_'di la brjod pa/_tshad ma med par kun mkhyen la/_/don kun 'grub min de lta
[\[223a.5\]]na'ang /_/kun rdzob pa yi tshad ma ni/_/kun mkhyen nyid dang bcas par 'dod/_/'di ltar tshad ma'i yul ni rnam pa gnyis te/_gzhan dang thun mong ba 'jig rten pha rol dang /_gzugs dang tshor ba la sogs pa dang /_thun mong ma yin pa bdag med pa dang /_skad cig ma nyid la sogs pa'o/_/
[\[223a.6\]]de la dang po la ni thams cad mkhyen pa med kyang tshad ma rnyed par srid kyi/_gnyis pa la ni ma yin te/_bcom ldan 'das kyis nye bar bstan pa med par skad cig ma la sogs pa kun du rtogs pa skye ba mi srid pa'i phyir te/_shes par 'dod pa ma skyes par de'i sgrub par byed pa la spyod pa mi 'dug
[\[223a.7\]]pa'i phyir ro/_/dang po la ni gzugs la sogs pa nye ba la re zhig mngon sum dgag tu med la/_gzugs la sogs pa'i tha snyad kyang 'jig rten na grub pa yin no/_/'jig rten pha rol yang tshu rol mdzes pa ma rtogs pas/_brjod pa phyis shes par 'dod pas srid pas spyod pa 'jug pa rnyed
[\[223b\]]
[\[223b.1\]]par sla ba'i phyir ro/_/'jig rten pha rol la sogs pa la mi 'jug ste zhes gang brjod pa de la 'jig rten pha rol gyi sgras ni/_thabs dang ldan pa'i mngon par mtho ba'i cha brjod la/_sogs pa'i sgras ni skad cig ma nyid la sogs pa nges par legs pa yan lag dang bcas pa gzung ngo /_/'o na
[\[223b.2\]]skad cig ma nyid la sogs pa la yang gzhan dag gis sun dbyung ba'i don du brtags pa'i phyir ro/_/spyod pa 'jug pa bzlog tu med do zhe na de lta ma yin te/_bcom ldan 'das kyi gsung med par de dag gi sun dbyung ba'i bsam pa nyid kyang mi 'byung ba'i phyir ro/_/des na rang bzhin gyi khyad
[\[223b.3\]]par dang ldan pa'i bcom ldan 'das kyi bka' nyid sgrub par byed pa dang /_sun 'byin pa brjod pa dag sgrub par byed pa yin no/_/'on te skye ba gzhan gyi dbang gis ci zhig ltar de ltar spyod pa dang 'jug pa yin te/_'di la ni gnod par byed pa med do zhe na ma yin te/_de lta bu'i bka' la ma
[\[223b.4\]]brten par ni skye ba gzhan du goms pa yang med pa'i phyir ro/_/'di ga las yin gal te de ltar na yang bcom ldan 'das grub pa dang /_nye bar bstan pa las bdag med pa la sogs pa tshad ma rnyed na de goms pa las bcom ldan 'das grub pa'i phyir 'khor lo yin no zhe na/_nyes pa 'di ni
[\[223b.5\]]med do/_/grub pa ni rnam pa gnyis te/_skyes pa dang nges pa'o/_/de la gal te bcom ldan 'das 'das pa'am da ltar ba'i nye bar bstan pa las rnam 'grel las bshad pa'i tshul du spyir bcom ldan 'das nges par gyur na nyes pa ci 'dra ba zhig yod/_gal te rang gi nye bar bstan pa la
[\[223b.6\]]sogs pa las de skye ba nyid du brjod par 'dod pa yin na ni nyes par 'gyur ro/_/skye ba yang brjod par 'dod pa ni yin mod kyi/_'on kyang rang gi mtshan nyid tha dad pa'i bcom ldan 'das gzhan nyid yin no/_/'o na nye bar ston byed ci ltar skye zhe na/_thams cad mkhyen pa gzhan gyi nye bar bstan pa las
[\[223b.7\]]gzhan gyi las yin pa'i phyir kun nas nyon mongs pa dang rnam par byang ba'i phyogs kyang thog ma med pa nyid do/_/de bzhin du bskyed par ni thams cad mkhyen pa'i gzhan dang gzhan yang rtogs par bya'o/_/'o na ston par byed pa ji ltar nges she na/_gal te skyes bu'i khyad par gyi/_rang bzhin gyi don du
[\[224a\]]
[\[224a.1\]]gnyer na de'i tshe da ltar byung ba na gnas su mngon sum las sam/_'das pa la ni gsung rab kyi mtshan nyid 'bras bu'i rtags las skyes pa'i rjes su dpag pa las so/_/'on te thams cad mkhyen pa'i yon tan gyi nges pa sems na de'i tshe dngos su de ma nges kyang gzhan gyi
[\[224a.2\]]smra ba zlog par byed pa dang /_rdzu 'phrul gyi cho 'phrul gyi yon tan gyi tshogs kyi sgo nas yid ches su rung ba'i gsung nye bar ston pa las spyod pa rjes su dpag pa rnyed pa de tsam gyis 'dod pa grub po/_/de ltar bcom ldan 'das kyi nye bar bstan pa las nges par legs pa'i mtshan nyid thams
[\[224a.3\]]cad mkhyen pa zhes bya ba'i 'bras bu bsgrubs so/_/don gcig nyid yin na gnyis don med do zhes kyang gdags par mi bya ste/_bcom ldan 'das ni tshad ma skyes pa'i sgo nas byed pa 'jug pa yin la/_tshad ma dag kyang de kho na nges pa'i sgo nas byed pa 'jug pa yin no/_/des na bcom ldan 'das ni
[\[224a.4\]]mig dang gzugs la sogs pa'i gnas lta bu yin par 'dod do/_/mngon par mtho ba yang tshad ma dang bcas pa'i bcom ldan 'das nyid las yin te/_ngag dang po ji skad brjod pa bzhin no/_/'o na ci'i don du tshad ma'i byed pa 'jug par bstan zhe na/_tha snyad pa nyid du bsgrub pa'i phyir ro/_/
[\[224a.5\]]gnyis su med par bsgrub pa'i phyir tshad ma'am de nyid ni tha snyad pa la ma brten pa bdag nyid gnas par nus pa ma yin no/_/de skad du yang de'i phyir lam bsgom pa la sogs pa'i rgyun la mngon pa'i nga rgyal bstan pa yin yang /_'di thams cad tha snyad pa yin no zhes 'chad par 'gyur ro/_/
[\[224a.6\]]'o na gnyis med pa las thams cad mkhyen pa yang tha snyad nyid du 'gyur te/_rang gi ngo bo las lhag pa phra mo yang rig pa med pa'i phyir ro/_/'on kyang de'i bdag por gyur pas nye bar ston par snang ba las rjes su sgrub par byed pa rnams don de dang de grub pa'i phyir thams cad mkhyen pa zhes rnam par
[\[224a.7\]]'jog pas na tha snyad pa nyid las mi 'da'o/_/des na gnyi ga tha snyad pa yin na thams cad mkhyen pa bsgrub pa dang rjes su mthun pa zhes bya ba'i tshad ma la ltos nas gtso bor ston par byed pa'i tshul lugs 'di ci ltar yin zhe na/_bden te thams cad mkhyen pa nyid bsgrub bya yin pa'i phyir
[\[224b\]]
[\[224b.1\]]dang /_sgrub par byed pa'i tshad ma yang de nyid las rnyed pa'i phyir ro/_/de ltar gal te skyes bu la nye bar mkho ba nyid kyis mig la sogs pa yang gtso bor brjod na de'i tshe tshad ma med de/_yul gcod pa la ltos pa'i tshad ma'i tha snyad ni/_de dag la 'gog pa yin no/_/bcom ldan
[\[224b.2\]]'das ni 'byung bar 'gyur ba'i rang bzhin la nye bar mkho ba nyid kyis gtsor gyur pa yin no/_/tshad ma yang brgyud pa nyid kyis phan 'dogs par byed pa yin te/_des na de la ltos nas bcom ldan 'das nyid gtso bo yin no/_/gal te de lta na skyes bu byas pa'i lung phan 'dogs
[\[224b.3\]]par byed pa nyid yin na/_ji ltar 'og tu skyes bus byas pa dang ma byas pa gnyi ga sun 'byin ci na/_skyes bus byas pa phan 'dogs par byed pa ni/_bden na 'on kyang tshad mas phan btags pa yin gyi/_phyi rol gyi don nges par byed pa'i tshad ma nyid kyis ni ma yin no/_/tshad mas phan btags pa yang
[\[224b.4\]]bcom ldan 'das kyi lung nyid yin na/_nges par legs pa yan lag dang bcas pa la ni/_dngos yin la mngon par mtho ba la ni brgyud nas yin te/_de brjod pa dang 'di brjod pa skye gnas gcig pa'i phyir ro/_/de ltar bsgrub par bya ba yin pa'i phyir dang /_nges par legs pa yan
[\[224b.5\]]lag dang bcas pa la tshad mar skyed pa'i sgo nas mtho ris dang byang grol gyi thabs la 'jug par byed pa'i phyir na bdag cag la sogs pa'i tshad ma la ltos nas/_nye bar mkho ba zhes bya ba'i thams cad mkhyen pa tshad ma'i gtso bo nyid du bstan to/_/sgrib pa med pa'i bsod nams dang /_ye shes kyi
[\[224b.6\]]tshogs bsags pa'i phyir 'di spyod yul ji tsam yin zhes bya ba ni nges par mi nus so/_/thams cad thams cad mkhyen pa'i phyogs la ni spyod yul la ltos pa'i bdag nyid che ba chen po yod pa'i phyir khyad par gsal lo/_/rig byed dang dbang phyug la sogs pa ni tshad ma gnyis las dman
[\[224b.7\]]pa'i phyir de la ltos te bcom ldan 'das kyi bdag nyid chen po bsam pas ci bya snyam du dgongs pa'o/_/gal te thams cad mkhyen pa'i phyogs 'dod pa yin yang the tshom za ba'i phyir mi gnas pa nyid ma yin nam/_ci ltar de la ltos nas tshad ma'i spyod yul khyad par du 'phags pa gsal bar
[\[225a\]]
[\[225a.1\]]'gyur/gang dag la tshad ma gnyis med pa'i phyir/_thams cad mkhyen pa der the tshom za ba de la ltos nas bdag nyid chen po sems pa ni shin tu dad pa che'o zhe na/_bden te 'di lta bu'i brjod pa ni srid pa la bsam pa yin te/_gal te tshogs pa'i khyad par
[\[225a.2\]]las de 'dra ba skyes par 'gyur na/_de'i tshe tshad ma gnyis ma zhugs pas nges pa med kyang gnod byed med pa'i phyir/_de'i bdag nyid chen po gang gis bzlog snyam du bsams pa yin no/_/gnod byed med pa yang mdun du 'chad par 'gyur ro/_/rig byed la sogs pa mngon sum la
[\[225a.3\]]ltos nas dman pa de nyid ston par 'dod pas/_bsam pa 'dis bya ba'i skabs ston pa na/_phyogs snga ma dgod pa ni gal te zhes bya ba la sogs pa'o/_/de'i tshe zhes bya ba'i mngon sum gyi'o/_/bstan bcos ni de lta ma yin pa'i phyir zhes bya ba ni/_gang gis mngon sum dang rjes su dpag pa dag
[\[225a.4\]]bzhin du 'dir skyon du 'gyur/_nye ba'i mtshan nyid tsam gyi yul can nam/_'brel ba 'dzin pa la ltos pa ma yin no/_/de nyid las zhes bya ba ni bstan bcos las so/_/'di la brjod pa zhes bya ba la sogs pa ni len no/_/don gyi de nyid rgyu can min/_/zhes bya ba ni/_phyi'i don dang ma 'brel pa'i phyir ro/_/de
[\[225a.5\]]nyid kyi phyir smra ba po'i 'dod pas yul du byas pa kho na la tshad ma yin gyi/_dngos po ni de lta bu 'am gzhan du ni yin zhes nges pa ma yin no zhes bya ba'i don to/_/gal te sgra rnams ni smra ba bo nyes pas skyon chags pa ma yin nam/_de skad du yang /_skyes bus byas pa dag la ni/_/nyes pa yod
[\[225a.6\]]med brtags par rigs/_/byed po med phyir rig byed la/_/nges pa'i dogs nged de la med/_/ce'o/_/des na bstan bcos gzhan tshad ma ma yin mod/_skyes bus byas pa ni ma yin zhe na/_skyes bus ma byas pa'i sgra ni med do zhes phyis bstan par bya'o zhes gsungs so/_/phyis bstan par
[\[225a.7\]]bya'o zhes bya ba ni/_de'i brjod pa nyid las de la smra ba po yod par rtogs so zhes bya ba der ro/_/gal te skyes bus byas pa ma yin na 'o na ci yin zhe na/_skyes bus byas pa nyid ni 'gyur ro zhes gsungs te/_skyes bus byas pa kho na ste/_ci lta bu'i go rims bkod pa ni skyes bu'i 'dod pa'i rjes su
[\[225b\]]
[\[225b.1\]]'gro ldog gi rjes su byed pa mthong ba'i phyir ro/_/de la yang zhes bya ba ni/_ngag skyes bus byas par gnas pa na'o/_/tshigs su bcad pa'i don 'grel pa ni smra ba bo ni zhes bya ba la sogs pa'o/_/gal te smra bar 'dod pa yin la/_'dod pa las 'bad rtsol/_'bad rtsol ba las ni
[\[225b.2\]]gnas dang byed pa phrad pa'i rang bzhin skyes bu'i byed pa ma yin nam/_des na ci ltar 'dod pa nyid byed pa yin zhe na/_brjod par skul bar byed pa po'i 'bad rtsol las skul byed nyid gzhan ma yin no/_/des na skyes bu'i 'bad rtsol nyid rkan la sogs pa'i skul ba byed pa yin la/_de yang 'dod
[\[225b.3\]]pa la ltos pa'i phyir rgyu la 'bras bu nye bar btags pas de nyid byed pa yin par brjod do/_/de yang rnam pa gnyis te/_gang gis de rjod par byed pa'i tshig sbyor ba la 'jug par byed pa don 'di bstan par bya'o snyam pa de lta bu'i rnam pa can ni gcig yin la/_sgrub pa'i tshig nyid brjod pa
[\[225b.4\]]tsam la 'jug par byed pa yang gang yin pa de ni gzhan yin no/_/de la 'di ni gzung bar bya ba ma yin te/_don ston pa'i skabs yin pa'i phyir ro/_/des na dang po 'dzin pa na smra ba po'i brjod par 'dod pa zhes bya ba ni byed po nyid smras ba por gzung ngo /_/brjod par 'dod pa zhes bya ba ni
[\[225b.5\]]don ston par 'dod pa'o/_/spyi'i don brjod pa ni/_brjod par 'dod pa'i yul gyi don ces bya ba la sogs pa'o/_/brjod par 'dod pa'i yul zhes bya ba 'dis ni/_ston pa po'i blo la yang gsal bar brjod pa yin no/_/rab rib can gnyis bzhin du gcig nyid du mngon par zhen pa'i phyir na
[\[225b.6\]]de nyid smra ba po dang nyan pa po gnyi ga la yang snang ngo zhes tha snyad du byed do/_/de kho na nyid du ni de bdag nyid so so la tha dad pa shes pa'i rnam pa tsam nyid do/_/tha dad pa de nyid kyi phyir na/_de nyid la sgra tshad ma yin te zhes bya ba ni rgyur gyur pa smra ba po sems kyi rnam pa la yin te/_'bras bu ni smra ba po'i
[\[225b.7\]]sems kyi rnam pa rjes su dpog par byed pa yin pa'i phyir ro/_/sgra'i byed pa ni nyid la yin no zhes bya ba ni rtogs pa po las sems la gnas pa la ste/_de ni sgra'i 'bras bu yin pa'i phyir ro/_/'di skad brjod pa yin te/_gal te mngon par rlom pa las smra ba po'i sems la gnas pa gang
[\[226a\]]
[\[226a.1\]]yin de nyid rtogs pa po'i sems la yang yin pa de lta na yang /_gnyi ga dang 'brel pa'i phyir na/_gnyi ga'i tha snyad yin no/_/gal te smra ba po'i sems la gnas pa gang yin pa de nyid bstan par bya ba yin no zhes bya ba'i nges pa 'di med de gzhan du yang mthong ba'i
[\[226a.2\]]phyir ro zhes dogs na/_lan du gzhan du brjod par 'dod pa zhes bya ba la sogs pa'o/_/de lta na yang zhes bya ba ni gzhan du bsam pa gzhan du ston pa yin na/_smra ba po'i sems kyi rnam pa'am/_phyi'i don tshad ma ma yin par shin tu gsal lo/_/de kho nar rgyu dang 'bras bu med pa'i
[\[226a.3\]]phyir na/_sgra brjod par 'dod pa'i khyad par la tshad ma yin par bsgrubs pa ni legs pa yin no zhes bya ba rigs pa'i rgyan gyis yin no/_/'di skad brjod pa yin te/_nges pa'i don rnam par brjod par 'dod pa'i khyad par la gdon mi za bar sgra rnams tshad ma yin no zhes ni de kho bo cag mi 'dod kyi/_/'on
[\[226a.4\]]kyang phyi'i don la tshad ma ma yin no zhes brjod par zad do/_/gal te rnam par dpyad pa'i sgo nas brjod par 'dod pa'i khyad par la yang tshad ma yin pa zlog par byed na de'i tshe nged la tshad ma cung zad kyang med do/_/tha snyad tsam du brjod par 'dod pas sgrub pa'i don la tshad mar brjod kyi/_/de
[\[226a.5\]]kho nar ni ma yin no/_/yang ji ltar na sgra rnams brjod par 'dod pa'i yul la tshad ma yin gyi/_don gyi de kho na'i rgyu mtshan can ma yin zhes dogs na/_rjod par 'dod pa de yang zhes gsungs so/_/yang ni gang gi phyir gyi don te/_de'i phyir zhes de ma thag tu 'chad par 'gyur ba 'di dang 'brel pa'o/_/
[\[226a.6\]]thams cad 'jig rten pha rol la sogs pa rig pa'i thams cad rig pa ni ma yin gyi/_'on kyang 'ga' zhig 'jig rten pha rol la sogs pa rig pa yin no/_/des na de'i tshig nyid tshad ma yin gyi/_thams cad ni ma yin no/_/gal te thams cad thams cad rig pa yin mod 'di la 'gal ba ci
[\[226a.7\]]yod ce na/_'di lta ma yin na zhes gsungs te/_'dod pa gcig tu 'gyur ro snyam du dgongs pa'o/_/thams cad 'tshe ba 'gog pa dang ci zhig ltar de sgrub pa ni 'dod pa gcig pa nyid ma yin te/_de bzhin du gzhan du yang ngo /_/phan tshun 'gal ba'i lam dag ni 'bras bu gcig nyid kyang
[\[226b\]]
[\[226b.1\]]ma yin no/_/'o na mtshungs par rgyu yin pa'i phyir/_gnyi ga gcig la 'jug mod 'bras bu 'byung bar 'gyur ro zhe na/_phan tshun 'gal ba'i don dag ni zhes gsungs te/_'tshe ba dang mi 'tshe ba la sogs pa zhes bya ba'i skabs so/_/gcig la sgrub byed kyi nus pa nges pa med na
[\[226b.2\]]ni spang bya dang blang bya dag rnam par dbye bar mi 'gyur ro/_/gcig la nus pa ma nges pa ma yin mod/_gal te ci rung rung rjes su sgrub pas 'dod pa'i 'bras bu thob pa yin na ci chad ce na/_smras pa/_gang yang rung ba nan du byas pa na/_rnam par ci ltar yang rung ba sgrub pa tsam ste
[\[226b.3\]]de kho na'o/_/de la don 'grub par khas len pa yin na/_bstan bcos don med do/_/'on te des nye bar bstan pa nyid la zhugs na 'bras bu 'grub pa'i phyir/_bstan bcos byas pa la dgos pa yod do zhe na/_de ltar ma yin no zhes smras pa ni/_rang dgar rjes su sgrub pa la yang
[\[226b.4\]]ngo zhes smos so/_/gang gi tshe bstan bcos kyis bstan pa'i sgrub byed ma yin pa rjes su bsgrub pas kyang 'bras bu ster na/_de'i tshe rang dga' dang khyad ci zhig yod/_de lta yin na ni rtsod pa med par 'gyur te/_rtsed par mi 'gyur ro/_/de'i phyir zhes bya ba ni mjug sdud pa'o/_/'chad
[\[226b.5\]]pa po ni byed pa po'i byed pa ni ston par 'dod pa'o/_/gtsor bya ba'i don brjod pa ni/_don gyi de nyid kyi rgyu mtshan can ni ma yin no zhes bya'o/_/'di nyid du gal te smra ba po thams cad rig pa ma yin na zhes brjod par 'dod pa yin no zhes bya ba ni lhag ma'o/_/'dir yang yon gnas phun
[\[226b.6\]]sum tshogs pa'am zhes lta ste/_gal te yon tan 'di gnyis dang ldan na de'i tshe don gyi de kho na'i rgyu mtshan gyi tshad ma nyid bzlog tu med pa kho na'o/_/'on kyang rnam pa de lta bu ni nges par mi nus pas na'o/_/de lta na yang bstan bcos la tshad mar nges pa ma yin no zhes 'phangs pa yin no/_/de
[\[226b.7\]]ltar ston pa po las byung ba'i nyes pa brjod nas/_skyes bus ma byas par brtags pa la yang /_nyes pa brjod pa'i phyir tshigs su bcad pa de nyid la sbyor bar byed pa ni lung skyes bus ma byas par rtogs pa la yang tshigs su bcad pa'i don 'di yin te/_don gang blo la rab gsal ba/_/
[\[227a\]]
[\[227a.1\]]de la sgra ni tshad ma nyid yin te/_'bras bu yin yang de la nus pa thogs pa med pa'i phyir te/_shes pa ma skyes pa na tshad ma'i yul spyod pa med pa'i phyir ro/_/gang gi tshe de la tshad ma yin zhe na/_gang gi tshe rang nyid ces bya ba la sogs pa'o/_/gang gi tshe yid
[\[227a.2\]]las skyes pa la sogs pa 'chad pa po las don rtogs pa zhes 'brel te/_de'i tshe ni 'chad pa po'i 'dod pa'i yul gyi don gang yin la sgra tshad ma yin te/_'bras bu yin pa'i phyir ro/_/gnyi ga la yang /_don gyi de nyid rgyu can min/_/zhes bya ba rnam 'grel las brjod pa ni gtsor
[\[227a.3\]]bya ba'i don to/_/phyogs gnyi ga la yang rnam par rtog pa la gnas pa'i don nyid sgra las byung ba'i rtog pa'i yul yin no/_/byed pa po med pa'i phyir na rig byed la nye bar ston pa med pa'i phyir/_ci don 'di nyid yin nam/_'on te gzhan 'ga' zhig gam/_'o na te ci yang med ces
[\[227a.4\]]nges par mi nus pa'i phyir sgra don de nyid kyi rgyu mtshan can tshad ma ga la yin/_smra ba po'i byed pa zhes bya ba 'di la gnas pa'i smra ba po'i sgra 'grel ba ni/_'chad pa po nyid ces bya ba'o/_/gal te sgra las byung ba rnam par rtog pa blo la phyi'i don nyid snang ba yin te/_phyi rol nyid du lhag par zhe na
[\[227a.5\]]pa'i phyir ro zhe na/_don gang blo la snang ba de nyid ni zhes gsungs so/_/de lta ma yin na zhes bya ba ni/_gal te phyi rol nyid du lhag par zhen pa'i phyir na don gang blo la gsal ba de nyid don yin na de'i tshe mngon par 'dod pa'i don mtha' dag ces bya ba la rtogs par sla'o/_/don de zhes bya ba la sogs
[\[227a.6\]]pa ni gzhan gyi ste/_rnam par rtog pa la gnas pa de'o/_/mngon par 'dod pa mtha' dag grub pa de ltar ma yin no/_/'o na de zhes bya ba la sogs pa ni sun 'byin pa ste/_mtho ris la sogs pa'i mtshan nyid kyi don de'o/_/de'i tshe zhes bya ba ni rang nyid dam/_'chad pa po la rtogs
[\[227a.7\]]pa'i dus su'o/_/mtho ris la sogs pa'i mtshan nyid kyi don de ltar rtogs pa ma yin no/_/'on te rnam par rtog pa la gnas pa'i don rtogs pa nyid mtho ris la sogs pa'i don nges pa yin no zhe na/_gzhan rtogs na zhes smos so/_/'brel ba med pa'i phyir ro zhes bya ba ni rnam par rtog pa
[\[227b\]]
[\[227b.1\]]la gnas pa'i don ni las byung ba ma yin la de'i bdag nyid kyang ma yin te/_mtho ris la sogs pa ni 'byung bar 'gyur ba nyid yin pa'i phyir ro/_/don gang zhes bya ba la rnam par gnas pa'o/_/yang rnam pa gzhan gyis rnam 'grel la 'jug par bya ba'i phyir sun 'byin pa dgod pa
[\[227b.2\]]ni/_gal te zhes bya ba la sogs pa'o/_/mtho ris 'dod pas ni me la sbyin sreg gis mchod sbyin bya'o zhes thos pa na bdag nyid me la sbyin sreg gis nges par sbyar ro snyam par 'gyur ro/_/grub pa'i mtha' smra bas nges sbyor smra ba la dris pa ni nges par sbyor ba 'di zhes bya ba yin no/_/
[\[227b.3\]]gzhan gyi lan du nges pa'i sgra ni ma lus pa'i don yin la zhes bya'o/_/'dir tre lo tsa nas gal te nges pa'i tshig la gdon mi za bar brten par bya ba yin/_'dis sbyar bar bya ba sbyor ba'i phyir nges sbyor zhes bya ba la ci ste mi rten zhes gang smras pa de ni ma 'brel te/_gnas rab dag gis nges
[\[227b.4\]]pa'i sgra de bzhin kho nar byas pa'i phyir na bshad pa mdzad pas kyang de kho na ltar bkod pa'i phyir ro/_/gal te mi sbyor ba cung zad kyang med pa nyid ci'i phyir zhe na gdon mi za bar sbyar ba nyid kyis ni zhes so/_/gal te gdon mi za bar bya ba nyid ma grub pa ma yin nam/_sangs rgyas pa la sogs
[\[227b.5\]]pa dag ni me las sbyin sreg gi ngag thos kyang mchod sbyin la sogs pa mtho ris la sogs pa bsgrub pa la mi 'jug go zhes dogs na/_nges par sbyor ba'i tshad ma can ni zhes smos so/_/nges par sbyor ba nyid tshad ma'am/_gang zhig nges par sbyor ba la tshad ma yin pa'i me la sbyin sreg
[\[227b.6\]]la sogs pa'i ngag des tha snyad du byed pa'i phyir na/_nges par sbyor ba'i tshad ma can no/_/gal te nges sbyor ngag gi don du gnas pa la 'chad pa po'i byed pa yul zhes bya ba la sogs pa'i lan ci ltar 'brel zhe na/_don 'di yin te zhes smos so/_/'dir 'di snyam du bsams pa yin te/_
[\[227b.7\]]re zhig sgra las nges par sbyar ba rtogs pa brda tsam gyi rjes su 'gro ba ni ma yin te/_khas ma blangs pa'i phyir dang rang rang gi brda'i dbang gis rang gi snang ba tsam rtogs par thal ba'i phyir ro/_/des na sgra rnams ngo bo nyid kyis don sgrub cing don ston par byed par khas len na/_'chad pa po
[\[228a\]]
[\[228a.1\]]rnams nges par sbyor ba la sogs pa'i don tha dad par brjod par mi 'gyur te/_smra bar mi 'gyur gyi/_mngon sum bzhin du de dag la de kho na rtogs par 'gyur ro zhes bya ba yin no/_/brjod pa'i don de dag kyang gang zhe na smos so/_/nges par sbyar ba ni ling nga'i don te/_
[\[228a.2\]]bsgom pa la sogs pa dang mi mthun pa bsgrub par bya ba'i rang bzhin bdag sgrub pa'i don du skyes bu 'jug par byed pa'o/_/sgom pa ni sgra dang don gyi byed pas rnam pa gnyis su 'chad par 'gyur ro/_/khams don ni bya ba'o/_/sgrub pa ni sgom pa dang nges par sbyor ba dang /_khams kyi don
[\[228a.3\]]rnams kyi phan tshun 'brel ba 'am/_'bras bu dang 'brel pa'o zhes 'chad par 'gyur ro zhes kyi sgra ni yongs su rdzogs pa'o/_/'khrul 'khor la gnas pa la sogs pa 'chad par 'gyur ba ni nges sbyor gyi dbye ba kho na'o/_/yang na/_nges par sbyor dang bsgom pa dang /_/khams
[\[228a.4\]]don bsgrub dang 'khrul 'khor la/_/gnas pa la sogs brjod pa rnams/_/ngo bos don sgrub byed mi 'gyur/_/zhes bya ba ste/_nges par sbyor ba la sogs par brjod pa de dag ngo bo nyid kyi mtho ris kyi don sgrub pa'i rgyur mi 'gyur te/_de dag dang 'brel ba'i phyir ro zhes bya ba lhag
[\[228a.5\]]ma yin no/_/de la gal te ngo bo nyid kyis sgra rnams don sgrub pa'i nus pa yod na/_de'i tshe bshad pa mi mthun pa'i go skabs yod pa ma yin no/_/bshad pa tha dad pa yang yod pa yin no zhes ston pa ni/_de'i phyir zhes bya ba'o/_/gang gang la snang ba de dag gi don yin te zhes byang
[\[228a.6\]]'dis ni 'chad pa po'i byed pa'i zhes bya ba la sogs pa'i tshig rkang gi don brjod do/_/ci lta ba bzhin snang ba zhes bya ba ni de kho na ci lta ba bzhin ma yin pa'o/_/de nyid gsal bar byed pa ni/_don gyi de nyid ni zhes bya ba'o/_/phan tshun 'gal ba'i bshad pa mi mthun pa dag ni/_ngag
[\[228a.7\]]gcig la de kho na yin par mi 'gyur ro/_/gal te du ba bzhin du sgra yang so sor nges pa'i don ston par byed pa nyid ma yin nam/_des na de skad du ci ste brjod ce na/_sgra de ni zhes smos so/_/mi mthun par zhes pa ni mi mthun tsam du yang mi 'gyur na/_'dzur ba lta ci smos/_'bras
[\[228b\]]
[\[228b.1\]]bu brjod pa ni don gyi de nyid kyi zhes bya ba ste/_brjod par bya ba'i don gyi de nyid kyi gnas lugs ni/_don 'di kho na yin gyi gzhan ma yin no zhes bya ba la sogs pa'i rnam par ma yin no zhes bya ba'i don to/_/de bas na nges pa sbyor ba ni ngo bo nyid kyis ngag gi don du gyur pa ma yin no zhes
[\[228b.2\]]bstan pa'i don du ngo bo nyid du gyur pa dang 'gal ba'i ngo bo nyid ma yin pa nyid kyis khyab par rang rang la snang ba'i don rnam 'grel gyis bstan pa ni lan du rigs pa kho na'o/_/gal te brda dang ldan pa'i 'brel pa las don rtogs pa yin la/_brda yang ma nges pa'i rang bzhin can nyid
[\[228b.3\]]kyis na skyes bu rnams kyis ngag gi khyad par tha dad pas tha dad ma yin nam/_des na de la ltos nas rtogs pa yang gcig tu bden pa'i don du nges par 'gyur ro/_/des na thal ba dang de las bzlog pa gnyis ma nges pa yin no zhe na/_de lta na ni 'o na 'brel ba lhan cig skyes pa yin yang cung zad
[\[228b.4\]]mi byed de/_skyes bu'i bsam pa'i dbang gis gzhan du yang rtogs pa srid pa'i phyir ro/_/des na bden pa'i don la yid ches pa med do/_/rigs pa nyid yid ches pa'i rgyu yin no zhe na/_'o na don 'di'i tshad ma gzhan las bstan par bya ba yin pas/_rig byed du smras pas cho ga go/_/de ltar
[\[228b.5\]]skabs kyis nye bar bkod pa nges par sbyor ba la sogs pa'i don spyi'i nyes pa bzlog nas so sor yang gsal bar 'dod pas/_re zhig nges sbyor sun 'byin pa ni/_gzhan yang zhes bya ba la sogs pa'o/_/rig byed kyis bdag nyid nges par sbyar bar bsams pa ni mchod sbyin la sogs pa la
[\[228b.6\]]'jug pa na 'jug byed yin pa'i phyir rig byed tshad ma yin no zhes bya ba 'di la 'di bsam par bya ba yin no/_/ci nges sbyor tsam las 'jug gam/_'on te ma zhugs pa la nyam nga ba mthong ba las yang na 'jug pa la 'bras bu khyad par can mthong ba las zhes phyogs gsum mo/_/de la dang po
[\[228b.7\]]la ni nges par sbyor ba byed pa'i rig byed de las lta ba gzhan las gnas pa thams cad kyang 'jug par thal bar 'gyur ro/_/de dngos yin phyir zhes bya ba ni nges par sbyor ba byed pa'i rang bzhin yin pas so/_/nam mkha' gcig la go skabs 'byed par byed pa'i rang bzhin yin la/_
[\[229a\]]
[\[229a.1\]]gzhan la ma yin pa ni mi srid do/_/gzhan du zhes bya ba ni sbyor bar byed pa ma yin par ro/_/rtogs na ni zhes bya ba ni skabs kyis lta ba gzhan du gnas pa rnams kyis so/_/lta ba gzhan la gnas pa dang /_rig byed du smra ba dag go rims bzhin du phyin ci
[\[229a.2\]]log pa dang ma log pa'i rnam par gzhag pa gang yin pa/_gcig nyid phyin ci log yin no zhes bya ba'i nges pa de sus byed de/_sus kyang bya bar mi nus so zhes bya ba'i don to/_/nges pa med pa nyid gsal bar byed pa ni/_gal te phyin ci log pas na zhes bya ste/_lta ba gzhan du gnas
[\[229a.3\]]pa mi 'jug na zhes bya ba ni lhag ma'o/_/'jug pa la yang zhes bya ba ni rig byed tshad mar smra ba la yang ngo /_/'di zhes bya ba lta ba gzhan du gnas pa'o/_/gzhan yang zhes bya ba dpyod pa pa yang de'i phyogs su ltung ba ste/_rig byed kyi phyogs su ltung bas so/_/de ltar
[\[229a.4\]]nges sbyor gyis 'jug par khas blangs nas sun phyung ba brjod do/_/da ni nges sbyor gyis kyang mi 'jug go zhes ston pa ni/_bdag nges par sbyor ro snyam pa tsam zhes bya ba yin no/_/gnyis pa la brjod pa ni/_mnga' bdag gtum pos zhes bya ba la sogs pa'o/_/gal te rig
[\[229a.5\]]byed kyi nges sbyor gyis de lta bu nyid du 'jug mod snyam na/_tshad ma gzhan las zhes smos so/_/nges sbyor des mi 'jug na gzhan gyi tshe log par lhung ba tshad mas mthong ba yin no zhes bya ba'i don to/_/'dir ni zhes bya ba'i rig byed kyi nges sbyor las mi 'jug pa la'o/_/tshad ma gzhan ni log par ltung
[\[229a.6\]]ba'i sgrub byed do/_/de ltar na ni zhes bya ba ni gzhan gyi dogs pa'o/_/gal te ma zhugs na log par ltung ba'i sgrub byed kyi tshad ma gzhan med pas mi 'jug na/_de'i tshe nges par sbyor ba don med do zhes bya ba'i tha tshig go/_/des na ma zhugs na nyam nga ba mthong ngam ma mthong yang rung ste/_de
[\[229a.7\]]lta na gdon mi za bar 'jug par 'gyur ro zhes bya ba ni gzhan gyi bsam pa yin no/_/de lta yin na rig byed nyid nan gyis 'jug byed yin par gnas pa na/_de las ni thams cad thal bar 'gyur ro zhes lan sngar brjod pa nyid do/_/'on kyang lan gyi tshul gyis gzhan la bzhad gad byed pa ni med mod
[\[229b\]]
[\[229b.1\]]skyon ci yod ces bya ba ste/_tshad ma'i stobs kyis 'ongs pa'i don med pa la de ltar khas blangs pa las ma gtogs pa ci yang byar med do snyam du bsams pa'o/_/de ltar yang /_/skyes bus byas pa rnams la ni/_/nyes pa yod med rtogs pa'i rigs/_/zhes bya ba la sogs pa khyod
[\[229b.2\]]kyi lugs yin no/_/des na 'di ni rang gsad pa'i phyir gshed byed slong ba yin no zhes bzhad gad du byed pa'o/_/gzhan dag dogs par byed pa ni skyes bus ma byas pa la yang zhes bya ba ste/_don med na skyes bus ma byas pa nyid du mi 'gyur ro snyam du bsams pa'o/_/lan ni
[\[229b.3\]]'di la tshad ma ci yang med do zhes bya ba'o/_/skyes bus ma byas pa la don med pa mi 'thad do zhes bya ba 'di la'o/_/de ltar ma mthong ba'i phyir ro zhes bya ba ni/_don dang mi ldan pa ma mthong ba'i phyir te/_'gal ba tshad mas ma nges pa'i phyir ro/_/skyes bus ma byas pa gzhan ni med la/_
[\[229b.4\]]yod kyang don med pa ma yin pas khyab pa ma grub po/_/nges sbyor tsam la 'jug na sgra gzhan smos pa don med do zhes ston pa ni/_gal te zhes bya ba'o/_/don med pa ni dogs pa med pa'o/_/ci'i phyir zhe na/_sbyin sreg gi zhes bya ba la sogs pa'o/_/dogs pa gsum pa la lan
[\[229b.5\]]smras pa ni/_'o na ni 'bras bu nyid ces bya ba la sogs pa'o/_/nges par sbyor bas ci bya zhes bya ba ni/_sbyin sreg gyis shig ces bya ba la sogs pas so/_/rig byed don med pa can yin yang mi rigs pa med par 'gyur ro zhes bya ba ni ma 'brel pa nyid bzhin du don med pa la yang
[\[229b.6\]]mi rigs pa yod pa ma yin gyi/_'on kyang rigs pa kho na'o zhes bya ba'i don to/_/yang chos kyi sgo nas brtags te/_sun 'byin pa brjod pa nges par sbyar ba ni skyes bu'o/_/yul ni mchod sbyin no/_/nges sbyor byed po ni sgra ste 'di rnams gang rung gi zhes bya ba'i lhag ma'o/_/de'i tshe thams
[\[229b.7\]]cad la zhes bya ba nges par sbyar bya la sogs pa gang rung gi chos la'o/_/bshad pa'i sgo nas gsal bar byed pa ni/_nges par sbyor ba snam bu la sogs pa'i don bzhin zhes bya ba'o/_/gal te mchod sbyin gyi bya ba las dang bcas pa yin pa'i phyir/_byed pa po dang las kyi chos su
[\[230a\]]
[\[230a.1\]]rnam par rtog pa gnyis rigs kyi/_yul gyi chos rnam par rtog pa'o/_/ci ltar zhe na bden te nye ba'i khyad par yod pa'i phyir ro/_/gal te gzhan dag nges sbyar ni/_mchod sbyin la sogs pa yul nyid kyi chos 'ga' zhig yin no zhes smra na de'i tshe
[\[230a.2\]]rnam par rtog pa gnyis sun phyung yang dogs pa mi ldog pa des na rnam par rtog pa gsum pa yin te/_rnam par rtog pa thams cad ni dngos po ci lta ba bzhin ma yin no/_/nges par sbyar bya la sogs pa kho na'i chos yin no zhes bya ba 'di ga las yin zhe na/_de la 'di ni zhes bya ba la
[\[230a.3\]]sogs pa'o/_/de la re zhig nges sbyor nges par sbyar bya'i chos yin pa sun 'byin pa ni/_de ni sbyar bya'i chos yin no zhes bya'o/_/rjes su bsgrub bya'i rang bzhin gyis nges sbyor nyid yin no/_/grub pa ni nges par sbyar bya ma yin pas nges par sbyar bya skyes bu bzhin du de'i chos kyang grub pa'i
[\[230a.4\]]phyir na rjes su bsgrub bya nyid du ga las 'gyur/_de nyid gnyis su rnam par brtags nas sun 'byin par byed pa ni/_rjes su sgrub pas nges par sbyar bya de la'o/_/bya ba'i khyad par zhes bya ba ni 'dus byas pa'i khyad par te/_yod pa la chos gzhan sgrub na zhes bya ba'i don to/_/
[\[230a.5\]]yongs su grub zin pa la zhes bya ba ni bdag nyid thams cad kyis skyes pa la'o/_/bya ba 'du byed gzhan gyis byed na don gzhan nyid du 'gyur ro/_/rnam par rtog pa gnyis pa zlog par byed pa ni/_rang gi ngo bo sgrub pa ni zhes bya ba'o/_/'gal ba ni nyams pa'o/_/gal te sgrub pa
[\[230a.6\]]la rang bzhin gzhan byed na ci 'ga' la zhe na/_grub zin pa la ma grub pa gzhan ni zhes smos so/_/ci'i phyir grub pa la grub pa'i rang bzhin mi rung ste zhe na/_gang zhig ces bya ba la sogs pa smos so/_/de de'i rang bzhin yin te zhes bya ba 'di ni de kho na de'i rang bzhin yin no zhes
[\[230a.7\]]nges par gzung ba gtsor byed pa'i des na de'i rang bzhin zhes bya ba ni/_de'i rang bzhin du dmigs pas khyab po zhes brjod pa yin no/_/des na grub pa lam grub pa'i rang bzhin du dmigs pa nyid zlog pa na de'i rang bzhin yin pa sel ba yin no/_/ma grub par dogs par byed pa ni/_
[\[230b\]]
[\[230b.1\]]phyis dmigs par 'gyur ro zhes bya ba'o/_/'di snyam du bsams pa yin te/_gang zhig gang gi rang bzhin du nam yang ma dmigs pa de de'i rang bzhin ma yin mod/_grub pa ni ma grub pa'i rang bzhin du phyis dmigs par 'gyur ro zhes bya bar ro/_/de'i zhes bya ba grub pa'i rang
[\[230b.2\]]bzhin gyi ngo bor ro/_/phyis dmigs nus pa ma yin te zhes bya ba ni/_ma grub par 'dod pa ste/_de'i tshe grub ba zin pa 'das pa'i phyir ro/_/phyis kyi dus la ltos nas da lta bar ni ma grub par 'dod pa ma mngon sum gyi blo 'dzin mod kyi/_'das pa'i rang bzhin dang gcig pa nyid du ni ma
[\[230b.3\]]yin no/_/de bzhin du da lta bar 'dzin pas kyang 'byung ba dang lhan cig mi 'dzin to/_/'di ga las she na mngon sum da lta'i rang bzhin ni zhes bya ba la sogs pa'o/_/da lta'i rang bzhin zhes bya ba la sogs pa ni rnam par 'grel pa'o/_/snga ma dang phyi ma'i rang bzhin zhes bya ba ni
[\[230b.4\]]'das pa dang ma 'ongs pa'i skad cig mar gyur pa'o/_/gang gi phyir snga ma dang phyi ma'i rang bzhin mthong ba mi nus pa des na/_dbang po las skyes shes pa ni snga ma dang phyi ma dang lhan cig gcig tu rig pa ma yin la/_phyi ma 'das pa dang lhan cig tu rig pa yang ma yin no zhes sbyar
[\[230b.5\]]ro/_/ci'i phyir mngon sum gyis gcig tu mi rig ce na/_dbang po'i rjes su 'brang ba'i phyir na zhes gsungs te/_'byung ba dang 'byung ba dag la dbang po mi 'jug pa'i phyir/_dbang po'i rjes su 'brangs pa ma yin no/_/des na de dag gis mngon sum gcig tu 'dzin pa ma
[\[230b.6\]]yin no/_/dbang po byed pa med par ni 'das pa la sogs pa mngon sum du 'gyur ba ma yin te/_da ltar ba dang 'brel ba ni/_/mig sogs dag gis 'dzin pa yin/_/zhes bya ba gzhan gyi yang grub mtha' yin pa'i phyir ro/_/de'i phyir zhes bya ba ni mjug sdud pa'o/_/phyogs
[\[230b.7\]]gnyis pa spong ba ni/_nges sbyor yul gyi chos yin na yang zhes sbyar ro/_/de ci ltar zhes bya ba ni nges sbyor de de ltar zhes bya ba 'di'i 'grel pa ni rjes su sgrub pa'i yul nyid du zhes bya ba'o/_/sgra rnams kyi rjes su bsgrub bya'i rang bzhin du mi ston pa 'di ni don dam par yin te lhag par zhen
[\[231a\]]
[\[231a.1\]]pas de bstan pa ni/_dmigs pa med pa kho na'o zhes bya bar dgongs pa'o/_/mtha' gcig tu nges pa'i phyogs nyid la nyes pa 'dir 'gyur ba yin no snyam pas/_gzhan dag smra ba ni rang bzhin 'ga' ni zhes bya ba'o/_/nges sbyor ni rjes su bsgrub
[\[231a.2\]]bya'i rang bzhin du rtogs pa yin zhing de la yod pa rtogs pa'i rang bzhin tsam yin no zhe na/_de yang mi rigs te dngos po cha med pa la dum bur rtogs pa mi 'thad pa'i phyir zhes bya ba lan gzhan nas sun 'byin pa gzhan brjod pa ni/_de ni ma yin te zhes smos so/_/ngo bo zhes bya ba spyir
[\[231a.3\]]bstan pa ni nges sbyor gyi mthar thug pa yin no/_/ngo bo des nges sbyor ma yin no/_/gang gis de ni yod min pa/_/zhes bya ba ni phyogs gnyis pa ste/_nyes pa snga ma las mi 'grel lo zhes bya ba'i tha tshig go/_/sun 'byin pa gzhan brjod par 'dod pas/_rang nyid kyis gzhan gyi
[\[231a.4\]]smra ba gsal bar byed pa smras pa ni/_de yi rtogs bzhin nyid grub cing /_/zhes bya ba la sogs pa'o/_/de'i zhes bya ba ni nges sbyor gyi'o/_/sun 'byin par byed pa ni/_de yi rang gi ngo bo ni/_/zhes bya ba'o/_/nges sbyor de'i rang bzhin rjes su bsgrub par bya ba nyid yin no/_/gzhan
[\[231a.5\]]du zhes bya ba ni rjes su bsgrub bya'i rang bzhin nyid ma yin na/_nges sbyor nyid du mi 'gyur ro/_/'di nyid gsal bar byed pa ni/_/rtogs bzhin pa nyid tsam zhig ni/_/zhes bya ba'o/_/de zhes bya ba ni nges sbyor ro/_/de lta min na min zhes bya ba ni gzhan du ni ma yin no zhes bya ba'i don
[\[231a.6\]]to/_/rjes su bsgrub bya nyid nges sbyor gyi bsgrub bya byed pa yin no zhes bstan nas yang de nyid bstan par bya ba'i phyir gal te zhes so/_/de la zhes bya ba ni yul la'o/_/rjes su sgrub par snang ba yin gyi zhes bya ba ni/_nges sbyor gyi mtshan nyid do/_/gzhan min zhes bya ba rjes
[\[231a.7\]]su bsgrub bya ma yin pa nyid do/_/don 'di yin te/_rjes su bsgrub bya nyid ni ma 'brel pa rnam par bcad pa tsam gyis don 'grub par 'gyur ba ma yin gyi/_'on kyang gzhan dang ldan pa rnam par gcod pas so/_/de lta ma yin na rjes su bsgrub bya ma yin pa nyid kyi rjes su 'brangs
[\[231b\]]
[\[231b.1\]]nas/_rjes su bsgrub bya ma yin par yang 'gyur ro/_/des na nges sbyor ni yul gyi chos ma yin no/_/spyi rig pa la ma yin no zhes bya ba 'dis ni 'thad pa brjod pa'i don du rtogs bzhin pa nyid tsam zhig ni zhes bya ba sngar bshad pa nyid dran par byed pa yin no/_/de nyid bshad pa ni spyi
[\[231b.2\]]rig yin na de la ni zhes bya ba'o/_/de la zhes bya ba ni spyi rig yin zhes bya ba dang gzhi mthun pa'i bdun pa'o/_/gang gi phyir mchod sbyin la sogs pa rjes su bsgrub par bya ba'i don rig pa ma yin pas zhes bya ba ni lhag ma'o/_/der smra ba'i nges sbyor ni zhes bya ba la sogs pa ni mjug
[\[231b.3\]]sdud pa'o/_/'di yang de'i phyir zhes blta bar bya'o/_/der smra ba'i zhes bya ba ni nges sbyor ngag gi don du smra ba'i 'dod pa la nges sbyor ngag gi don yin pa der mi 'gyur te/_'gyur bar 'os pa ma yin no/_/'di spang ba'i don du gal te zhes smos so/_/gang 'di'i don ni 'di yin
[\[231b.4\]]gyi 'di ni ma yin no zhes bya ba 'di la rtogs par yod pa dang med pa nges par byed pa nyid la/_rtogs pa de yang yod pa yin no snyam du bsams pa'o/_/nges par sbyor ba la sogs pa'i rtogs pa gsum gyis phye ba'i nges sbyor gyi rtogs pa ni/_gcig kyang 'god pa yin no zhes bya ba ni
[\[231b.5\]]bsdus pa'i don to/_/ci'i phyir skyes bu nges par sbyor ba por mi 'dod ces dogs pa na/_gzhan gyis smras pa ni/_rig byed kyi skyes bu la tshad ma med pa'i phyir ro zhes bya ba'o/_/rig byed byed pa'i skyes bu gang yin de la tshad ma med pa'i phyir ro/_/de ni mi bden te zhes bya ba la
[\[231b.6\]]sogs pa ni lan smras pa ste/_gcig kyang yod pa ma yin no zhes bya ba de ma grub po zhes bya ba'i tha tshig go/_/'di ltar gal te nges par sbyar bar bya ba dang /_nges par sbyor bar byed pa po dag gi rtogs pa yod du chug la de lta na yang yul mchod sbyin gyi rtogs pa yod pa ma
[\[231b.7\]]yin te/_de'i tshe med pa'i phyir ro/_/re zhig rtogs pa ni yod pa nyid do zhe na/_gal te gang zhig rtogs par bya ba nyid du 'dod pa med na/_der rang gi rang bzhin rig pa yin/_rig pa yod do zhe na ni rang gi ngo bo sus 'gog ces brjod pa ni/_gang zhig rang gi ngo bo yis/_/zhes bya ba
[\[232a\]]
[\[232a.1\]]la sogs pa'o/_/de'i rang bzhin la ma reg pa'i rig pas kyang gal te rig pa yin na ni/_thams cad kyis thams cad rig par 'gyur snyam du bsams pa'o/_/de'i rang bzhin mngon sum du byed pa kho na de rig pa yin no zhes bshad pa ni/_rang gi ngo bo med pa la
[\[232a.2\]]zhes bya ba la sogs pa'o/_/de yang med la rang gi rang bzhin rig par 'gyur mod 'di la yod ce na/_dmigs par byed pa dang dmigs par bya ba'i rang bzhin brjod nas/_yod pa bsgrub par dmigs pa yod pa nges par brjod do/_/gang gi phyir de ltar yin pa de'i phyir/_
[\[232a.3\]]dmigs pa zhes bya ba ni yod pa brjod pa yin la/_de yang med pa'i phyir na 'gal lo/_/gang gis dmigs pa shes pa yin pa de'i tshe yang yod pa zhes bya ba yod pa'i tha snyad la nges pa yin no zhes bya ba'i don to/_/zla ba gnyis kyis 'khrul pa ma yin te/_der gang zhig dmigs pa
[\[232a.4\]]dmigs pa rang gi rnam pa de ni yod pa kho na yin la/_gang zhig de med pa'i phyi rol gyi zla ba gnyis po de ni dgag par mi bya ba'i phyir ro/_/'gog na yang gzhal bya med kyang tshad mar 'gyur bas tshad ma la gus pa thag ring du spangs pa nyid do/_/'jig rten ni dpyod pa dang bral ba'i
[\[232a.5\]]phyir na snang bzhin pa nyid la rtag par bsams nas/_gang zhig snang ba de nyid med do zhes 'khrul pa 'ba' zhig zad la 'khrul pa rnam par gzhag pa yang de la ltos pa nyid do/_/de'i phyir dmigs pa nyid yod pa yin pa'i phyir/_dmigs pa tsam nyid kyis yod pa'i tha snyad du 'gyur gyi gzhan la
[\[232a.6\]]ltos pa ni ma yin no zhes bya ba'i don to/_/gal te rang gi ngo bo dngos su rtogs par khas blangs na 'di 'gal ba yin na 'di ni rtogs pa tsam yin te/_rang gi ngo bo mngon du ma byas par rang gi ngo bor zhen pa yin pa'i phyir 'gal ba ga las 'gyur zhes bya ba'i dogs pa tsam la
[\[232a.7\]]brten nas mdun gyi rtsod pa la 'jug pa'i bsam pas dmigs pa tsam gyis zhes gsungs so/_/yod ces bya bar rtogs pa ma yin zhes bya ba yod ces bya bar nges pa yin pa'o/_/dper na rtogs pa tsam yin pa'i phyir 'gal ba med pa de bzhin du rtogs pa tsam yin pa nyid kyi phyir
[\[232b\]]
[\[232b.1\]]yul gyi chos can yod pa nye bar brjod pa ma yin na de'i chos nges sbyor lta smos kyang ci dgos des na rtogs pa dmigs pa med pa nyid mi spong ngo zhes bya ba'i don to/_/gal te rtogs pa tsam gyis kyang yod/_nges par byed mod cir 'gyur zhe na/_lung rnams la ni zhes gsungs so/_/
[\[232b.2\]]gal te rtogs so cog gis don gnas na de'i tshe lung la brten nas chos can gcig kho na la phan tshun 'gal ba de kho na la mngon par zhen pa'i blo sna tshogs su mi 'gyur te/_gcig la 'gal ba de kho na du ma nye bar 'jog pa mi 'thad pa'i phyir/_blo gcig po 'ga' zhig lus par
[\[232b.3\]]'gyur ro/_/de kho na sna tshogs su mngon par zhen pa lung la brten pa'i blo yang yod pa yin no/_/de'i phyir rtogs so cog gis don gnas pa ma yin no/_/rgyu'i dri mas zhes bya ba ni gzhan gyis smras pa'o/_/rgyu byed pa po'i nyes pa chags pa la sogs pa des sbags pa ni
[\[232b.4\]]skyes bu'i lung ngo /_/de las bzlog pa rig byed las gtogs pa ni don gyi gzhan dbang nyid do zhes bya ba'i don to/_/min zhes bya ba ni dgag pa po'i gtan tshigs brjod pa ni/_'jig rten rjes 'brangs zhes bya ba la sogs pa'o/_ci ltar na rig byed las 'jig rten gyi rjes su
[\[232b.5\]]'brangs pa kho nas rtogs she na/_sgra don 'jig rten na srid phyir/_/zhes smos so/_/sgra dang don dag gnas las lhung bar 'dod pa ni 'ga' na yang med do/_/de dag 'jig rten na srid pa yang ci ltar zhe na/_'jig rten mchod sbyin la sogs pa dmigs pas so/_/mchod sbyin
[\[232b.6\]]la sogs pa'i sgra ni rjod byed dang mar blugs pa la sogs pa brjod par bya ba ni/_'jig rten nyid na dmigs pa yin no/_/des na 'jig rten gyi tha snyad sngon mthong ba'i rjes su 'brangs pa nyid kyis sgra don phyis gnas pa yin no/_/de las skabs la cir 'gyur zhe na/_
[\[232b.7\]]sngon mthong zhes smos so/_/dper na 'jig rten pa'i sgra las rtogs pa don sgrub par byed pa ma yin pa de bzhin du rig byed pa'i sgra las kyang /_'dod chags las bslad pa'i 'jig rten gyi rjes su 'brangs nas blo skye ba na don sgrub par byed pa ma yin no/_/'jig rten la ma ltos na ni
[\[233a\]]
[\[233a.1\]]rig byed las rtogs pa mi srid pa'i phyir mi srid pa'i mtshan nyid kho na tshad ma yin par 'gyur ro zhes bya bar dgongs pa'o/_/sngar shin tu cher goms pa'i bag chags kyi dbang du byas pa'i yid can dag blo gzhan du 'gyur bar mthong ngo zhes ston pa ni
[\[233a.2\]]'dod dang zhes bya ba'o/_/'dod pa'i 'bras bu bsgrub par mthong ba med do/_/yang na/_blo sngon rjes su 'brang ba ni/_/mthong ba 'dod pa'i sgrub byed min/_/sbyar bar bya'o/_/rnam pa gzhan yang brjod pa ni ngag dang tshig don bya ba'o/_/ngag dang tshig don nye bar bslad pa ni don
[\[233a.3\]]gzhan la grags pa don gzhan la sbyor ba yin no/_/de la dus tha dad par go'i sgra'i don dgu la grags pa yin la/_da lta ni mda' la yang mthong ngo /_/yul tha dad par ni ka li dang ma ri la sogs pa'i sgra rtsod pa'i dus la sogs pa la grags pa gzhan du mi sbyo ba la sogs pa
[\[233a.4\]]la mthong ngo /_/tshig bslad na ni ngag bslad pa ni yang rnyed par sla ste/_de ni de tshogs pa yin pa'i phyir ro/_/ci ltar 'jig rten gyi rjes su 'brangs nas mchod sbyin la sogs pa'i don mar gyi sreg blugs la sogs pa la brtags pa de bzhin du sngar don gzhan la grags pa nyid da
[\[233a.5\]]ltar don 'di brjod pa yin no zhes ci'i phyir mi rtogs/_'dir gzhan gyis smras pa ni rig byed de la rmongs pa la sogs zhes bya ba ni phyin ci log la sogs pa bsams pa'i nyes pa 'ga' yang med de/_byed pa po'i med pa'i phyir ro/_/sgra gang las byed pa po srid pa de la ni phyin ci log la
[\[233a.6\]]sogs pa bsam pa nyes pa yod pa yin no/_/des na mi 'dod pa'i don la 'jug par dogs pas tshad ma ma yin no/_/rig byed la ni de med pa'i phyir tshad ma ma yin pa ma yin no zhes bya ba'i don to/_/lan du yang zhes bya ba smos so/_/rig byed kyi yul la ma rtogs pa zhes bya ba phyin ci
[\[233a.7\]]ma log pa'i don rtogs pa med pa nyid kyis skyon 'ga' zhig ji ltar 'dod pa ma yin te/_'on kyang thams cad 'dod pa kho na'o/_/dper na 'dod chags dang zhe sdang la sogs pa skyes bu'i chos gzhan du 'jug pa'i rgyu yin pa de bzhin du skyes bu'i chos yang dag par rtogs pa yang phyin ci
[\[233b\]]
[\[233b.1\]]ma log par brjod pa'i rgyu yin no/_/des na gal te rnam pa thams cad du skyes bu log na de'i tshe bden pa'i don nyid ma yin la log pa'i don yang ma yin gyi/_'on kyang rig byed don med pa kho nar 'gyur ro/_/des na 'dod chags la sogs pas bslad pa'i yid la skyes bu la sogs
[\[233b.2\]]pas byas pa'i brda tsam gyis rjes su 'gro ba don du snang ba ni/_rtswa'i mtho yor la sogs pa bzhin du rig byed kyi ngag la tshad mar 'jog par byed pa ma yin no/_/des na rig byed kyi ngag thos pa na don du snang ba ni/_rtswa'i mtho yor la sogs pa bzhin du 'dod chags la sogs pas nye bar
[\[233b.3\]]bslad pas byas pa'i brda tsam gyi rjes su 'gro ba ni tshad mar 'gyur ba ma yin no snyam du dgongs pa'o/_/skyes bus byas pa bzhin du skyes bus ma byas pa yang bsam pa'i nyes pas dngos po dang /_'brel nyams pa'i phyir tshad ma ma yin no zhes ston pa ni/_'jig rten bsam pa'i
[\[233b.4\]]nyes pa'i sa/_/zhes bya ba'o/_/bsam pa'i nyes pas sgra tshad ma ma yin no/_/'jig rten na gang brjod pa de ni dngos po dang 'brel pa nyams pa'i phyir yin la/_dngos po'i 'brel pa nyams pa 'di ni rig byed la yang mtshungs pa'i phyir/_ci ltar rig byed tshad ma yin/_gal te
[\[233b.5\]]me la du ba bzhin du sgra dang don dag gi 'brel pa dngos po nyid yin na/_de'i tshe skyes bu'i 'dod pas mi 'jug pa'i phyir sgra thams cad tshad mar 'gyur ro/_/'on te 'dod pa la rag las pa nyid bzlog tu med na 'o na ni 'brel pa dngos po pa ma yin pa'i phyir skyes bus byas pa dang /_ma byas pa dag la khyad
[\[233b.6\]]par ci yod snyam du bsams pa'o/_/gal te 'jig rten nyid kyi ngag dang tshig don bslad par mthong ba ma yin nam/_de ji ltar de'i rjes su 'brangs nas rig byed la yang bslad pa srid do zhes brjod ces dogs na/_ngag dang tshig don 'jig rten na/_/zhes smos so/_/ngag dang tshig tu gyur pa'i sgra
[\[233b.7\]]gang dag la don bslad pa mthong ba'i sgra de nyid rig byed la yang yin na/_rig byed la yang ji ltar bslad pa mi srid/_de ltar rig byed skyes bus ma byas pa yin yang bslad pa srid pas bsad pa'i tshad ma nyid yang rnam pa gzhan gyis gso ba'i phyir/_gzhan dag gis smras pa ni rig byed
[\[234a\]]
[\[234a.1\]]rang nyid las zhes bya ba'o/_/rang nyid mi 'jug pa'i phyir zhes bya ba ni/_mchod sbyin la sogs pa skyes bu'i don byed pa la mi ltos par rang nyid 'jug pa ma yin la/_skyes bu yang rang nyid mchod sbyin la sogs pa rtogs par ci ltar nus/_mi slu ba
[\[234a.2\]]dang 'brel pa'i don can gyi rig byed kyis bskul na ni mchod sbyin la sogs pa la 'jug par 'gyur ro/_/des na rig byed tshad ma yin no zhes rigs so zhe na/_lan 'di ni lung thams cad la zhes bya ba'o/_/'dir rig byed la tshad ma'i rgyu mtshan lhan cig yod ces bya ba'i tha tshig
[\[234a.3\]]go/_/'di nyid gzhung 'dzugs pa ni lung thams cad la yang zhes bya ba la sogs pa'o/_/lus rnams la so sor nges pa'i don gang yin pa de dag gis nang gi rnam par dbye ba khyad par mchod sbyin dang /_rnal 'byor dang /_lhag par gnas pa la sogs pa'o/_/skyes bu
[\[234a.4\]]tsam gyis zhes bya ba ni/_gang gi tshe shin tu dbang po las 'das pa mthong ba yin na de'i tshe nus mod kyi 'on kyang rig byed kyang de ltar thal bas na/_skyes bus ma byas par khas len pa legs pa ma yin no/_/phyogs gzhan bshad pa ni yang na zhes bya ba'o/_/dran par byed pa zhes bya
[\[234a.5\]]ba ni de'i yul can gyi yid la byed pa 'jug pa'o/_/'di ltar bsam pa yin te/_mchod sbyin la sogs pa sgrub par byed pa dang /_/mtho ris la sogs pa bsgrub par bya ba gnyis 'dir thob pa yin no/_/de la 'di ltar mchod sbyin bya'o zhes dgod pa tsam la ni thal ba yang nus pa
[\[234a.6\]]nyams pa med do/_/de'i byed pa'i 'bras bu mtho ris yin no zhes bya bar nges na ni mi nus par 'gyur ro/_/de'i 'bras bur brjod pa ni dgag par yang mi nus so/_/des na rmongs pas sam/_bslu ba'i bsam pas brjod par sla zhing /_mi slu ba la nges pa'i phyir tshad ma ma
[\[234a.7\]]yin pa yang sla'o/_/mchod sbyin la sogs pa'i don bya ba'i bdag nyid mtshungs pa de'i kun gyis byed pa ni ma yin gyi 'on kyang dbang po las 'das pa mthong bar byed pa'am/_phyogs gzhan la ni/_spyod pa'i rang bzhin can sems ma yengs par byed pa de rig byed la yang mi mtshungs
[\[234b\]]
[\[234b.1\]]sam ste/_mtshungs pa kho na'o/_/des rig byed dang rig byed ma yin pa dag tshad ma ma yin par mtshungs pa kho na'o snyam du bsams pa'o/_/'di la gzhan gyi dogs pa ni/_/dam pas brtsi ba min zhe na/_/zhes bya ba ste/_skabs kyis rig byed las gzhan pa'i lung dag la'o/_/des
[\[234b.2\]]na dam pas brtsi ba'i rig byed kho na tshad ma yin no/_/gal te lung de dag kyang dam pa nyid kyis brtsi ba ma yin nam zhe na/_de lta ma yin te/_tshad mar gyur pa'i rig byed la brtsi ba'i bram ze nyid dam pa yin no zhe na/_lan du de lta yin na phan tshun brten par 'gyur ba yin no/_/'di nyid
[\[234b.3\]]gsal bar byed pa ni/_/dam pa rig byed don spyod las/_/zhes bya ba la sogs pa'o/_/de'i zhes bya ba rig byed kyi'o/_/des spyod las zhes bya ba ni dam pas spyod pa las so/_/'on te rig byed du gyur pa'i tshad ma las zhes khyad par du byed na skyon 'dir 'gyur gyi/_'on kyang dam pa ni
[\[234b.4\]]bram ze tsam yin no zhe na/_de lta na 'o na bram ze ma yin pa kho na dam pa yin no zhes brjod na/_kha yon por mi 'gro'o snyam du bsams nas/_dam pas brtsi bar yang mtshungs so zhes ston pa ni/_gzhan yang zhes bya ba'o/_/rig byed las gzhan pa'i lung ni lung gzhan te/_de dang
[\[234b.5\]]'brel pa de la mngon par zhen pa gang la yod pa de dag la de skad ces bya ba'o/_/gzhan gyis smras pa/_mi 'gyur ba ni nyid ce na/_/zhes bya ba ste/_bram ze'i nyid du zhes bya ba ni lhag ma'o/_/de ga las she na/_bshad pa bram ze de dag ni sdig la zhes bya ba lta ba gzhan la mi dga' bas
[\[234b.6\]]so/_/lan du sdig dang zhes bya ba la sogs pa'o/_/'di ni sdig pa'i lta ba yin la 'di ni gzhan yin no zhes nges pa la tshad ma ni 'ga' yang med de/_/de nyid kyi don du dpyod pa la 'jug pa'i phyir ro/_/lta ba nyid sdig pa ma yin mod gang las lung gzhan la yang bram ze brtsi bar 'gyur
[\[234b.7\]]ba lta ba gzhan la 'jug na skyes bu nyid sdig pa yin pa'i phyir bram ze yin no zhe na/_'dir yang gal te lta ba'i skyon gyis sdig pa ma yin na/_de'i bram ze ma yin pa'i nyes pas sdig pa yin no zhes bya bar 'gyur bas/_slar phan tshun bsten par 'gyur ro zhes ston pa ni/_bram ze min
[\[235a\]]
[\[235a.1\]]pas sdig bdag nyid/_/sdig bdag yin phyir bram ze min/_/zhes bya ba'o/_/de ltar re zhig ma dpyad na dga' ba'i bram ze nyid khas blangs nas sun 'byin pa brjod do/_/da ni gang las sus 'gog ces brjod pa ni/_gang zhig rang gi ngo bo yis/_/
[\[235a.2\]]zhes bya ba la sogs pa'o/_/de'i rang bzhin las ma reg pa'i rig pas kyang gal te rig pa ma yin na ni thams cad kyis thams cad rig par 'gyur ro snyam du bsams pa'o/_/de'i rang bzhin mngon sum du byed pa kho na de rig pa yin no zhes bshad pa ni/_rang gi ngo bo
[\[235a.3\]]med pa la/_/zhes bya ba la/_de dag dam pa yin pas/_de dag gis brtsis pa'i rig byed tshad mar 'gyur ba bram ze de nyid rnam par dpyod na mi gnas so zhes ston pa ni gzhan yang zhes bya'o/_/bram ze la sogs pa'i zhes bya ba la sogs pa'i sgras ni rgyal rigs la
[\[235a.4\]]sogs pa'o/_/bya ba ni 'dod pa la sogs pa'o/_/sogs pa'i sgras ni bram zer sgrub pa'i 'du byed pa sgrub pa la sogs pa'o/_/'grel pa nus pa khyad par du 'phags pa dang ldan pa zhes bya ba 'dir yang 'du byed las rtogs par bya ste/_rigs nges pa dang bral ba'i legs par
[\[235a.5\]]byed pa'ang med pa nyid ces 'chad par 'gyur ba'i phyir ro/_/de nyid ces bya ba ni gang zhig bram ze yin par mngon par 'dod pa de nyid do/_/de nyid gsal bar byed pa ni/_/khu yu la sogs pa'i zhes bya ba'o/_/de nyid kyi phyir zhes bya ba ni gzhan gyi'o/_/lan ni mngon sum don la zhes
[\[235a.6\]]bya ba la sogs pa'o/_/ci'i phyir nye bar bstan pa tshad mar mi rung zhe na/_nye bar bstan pa 'jig rten na/_/zhes smos so/_/gzhan du'ang zhes bya ba ni don dam par yang ngo /_/gal te zhes bya ba la sogs pa ni rnam par 'grel pa'o/_/de lta yin no zhe na zhes bya ba ni gzhan
[\[235a.7\]]gyi nye bar bstan pa chen po yin na/_de'i tshe nye bar bstan pa las the tshom du zhes bya ba la sogs pa'o/_/de nyid kyi phyir zhes bya ba ni gzhan gyi'o/_/nye bar bstan pa mngon sum la ltos so zhes bya ba'i tha tshig go/_/sngar ni mngon sum gtso bo yin la nye bar bstan pa ni grogs
[\[235b\]]
[\[235b.1\]]yin no/_/da ltar ni bzlog pa yin no/_/lan ni gal te zhes bya ba'o/_/gal te nye bar bstan pa la mi ltos par mngon sum bram ze la sogs pa'i mtshan nyid kyi don sgrub par byed pa yin na/_de'i tshe nye bar bstan pa bden pa nyid du sgrub par nus par 'gyur ro/_/de lta
[\[235b.2\]]min na min zhes bya ba ni gal te ma ltos par don sgrub mi nus na de'i tshe nye bar bstan pa bden pa nyid du sgrub pa yang mi nus pa kho na'o/_/gzhan du min zhes bya ba 'di nyid rnam par 'grel pa ni/_gang gi tshe zhes bya ba la sogs pa'o/_/de 'dra ba nyid do zhes bya ba ni nus pa med pa nyid
[\[235b.3\]]do/_/gzhan dogs par byed pa ni tshogs pas zhes bya ba ste gnyi gas so/_/lan du de ni med de zhes bya ba la sogs pa'o/_/'dir yang ni zhes bya ba ni mngon sum dang nye bar bstan pa tshogs pa la'o/_/gal te 'bras bu mthong ba las kyang tshogs pa yin no zhes nges par mi nus
[\[235b.4\]]pa ma yin nam/_des na ci ltar thams cad 'bras bu mthong ba las tshogs pa yin no zhes smos/_rtogs zhes brjod ce na bum pa dang zhes bya ba la sogs pa smos so/_/gzhan du ni zhes bya ba ni nas kyi myu gu la'o/_/ci'i phyir zhe na/_der ni zhes bya ba la sogs
[\[235b.5\]]pa'o/_/de nyid yin pa ni tshogs pa nyid yin par mthong ba'i phyir ro/_/'o na mngon sum dang nye bar bstan pa tshogs pa la yang 'bras bu yod pa kho na'o zhes dogs pa la phyed phyi ma rnam par 'grel pa ni/_'dir ni zhes bya ba la sogs pa'o/_/de bzhin du zhes bya ba ni myu gu la sogs
[\[235b.6\]]pa bzhin du'o/_/gal te yid ches pas brjod pa na/_'di ni bram ze'o zhes bya ba nges par 'gyur ba ma yin nam/_'dir ni de bzhin du zhes bya ba la sogs pa ci ste brjod ce na/_de ltar ma yin te nges pa med pa'i phyir te/_spyod pa'i ngang tshul can la the tshom yang mi 'thad pa'i
[\[235b.7\]]phyir ro/_/sa bon la sogs pa'i tshogs pa yod na ni/_the tshom stong byung yang myu gu skye ba nyams pa ni med do/_/nges par snang ba gang yin pa de yang nye bar bstan pa la yid ches pas skyed pa nyid do/_/mngon sum gyi byed pa ni chos can gyi rang bzhin la mngon du phyogs pa
[\[236a\]]
[\[236a.1\]]tsam la yin gyi/_rigs nges pa dang rjes su mthun pa'i khyad par la ni ma yin no/_/de nyid kyi phyir nye bar bstan pa mi bden par dogs pa la mngon sum ni cung zad kyang byed pa ma yin no/_/gang du rigs nges pa dang rjes su mthun pa'i khyad par la
[\[236a.2\]]mngon sum 'jug pa der nye bar bstan pa mi bden par dogs kyang rigs nges par 'gyur ba nyid do zhes ston pa ni/_gang gi tshe gser la sogs pa zhes bya ba'o/_/mngon sum du mthong bas zhes bya ba ni mngon sum gyis bsreg pa la sogs pas dag par mthong bas so/_/
[\[236a.3\]]rigs kyis nye bar bstan pa la yang de bzhin kho nar 'gyur ro zhe na/_de bzhin du rigs kyis zhes bya ba la sogs pa'o/_/mngon sum khyad par ji lta bu zhig gis she na/_bden pa'i rigs kyis rang bzhin gyis 'dzin pa'i rnam pa can gyis so/_/gal te gser la yang bsregs
[\[236a.4\]]pas dag pa la sogs pa ma rtogs pa'i rigs la dmigs pa ma yin nam zhe na/_gser la sogs pa la ni zhes gsungs so/_/rang bzhin gyi khyad par ni bsregs pas dag pa la sogs pa gser du rnam par gzhag pa dang rjes su mthun pa'o/_/des na de bzung ba nyid
[\[236a.5\]]kyis rigs 'dzin pa yin no zhes bya ba'i don to/_/skabs su bab pa la yang de bzhin du 'gyur ro zhe na/_'dir ni zhes smos te/_bram ze la sogs pa'i gong bu la'o/_/'di lta bur gyur pa nyid ni zhes bya ba ni bsregs pas dag pa la sogs pa ltar/_dmangs rigs la sogs pa
[\[236a.6\]]dang thun mong ma yin pa'i chos lta bar mi nus pa'i phyir ro/_/rkang pa brkyang ba ni thabs mi tshol ba ste/_de tsam skyabs ma yin no/_/'o na kha dog dang dbyibs la sogs pa thun mong pa dang ldan pa gzhan yang bram zer 'gyur mod/_'di tsam gyis nged kyi bram zer nyams pa
[\[236a.7\]]med do zhe na/_don dam pa'i zhes smos te/_gang gi tshe bram ze ma yin pa las rnam par bcad pa'i bram ze gnas pa med pa de'i tshe/_bram ze la byin pa 'bras bu che'o zhes brjod pa ni/_'jig rten pha rol don du gnyer ba la 'khrul par 'gyur ro/_/ji ltar bram ze don dam pa ma
[\[236b\]]
[\[236b.1\]]yin pa de bzhin du 'jig rten pha rol yang 'gyur ro snyam du bsams pa'o/_/gal te de lta na gser byin pa 'bras bu che'o zhes bya ba yang 'khrul par 'gyur te/_gser gyi rigs kyang brtag mi bzod pa'i phyir ro zhes zer ba'i rkang pa bkrus ma thag pa la gser ni zhes smos so/_/
[\[236b.2\]]rigs so sor nges pa rtogs pa med par mtshungs kyang thun mong ma yin pa'i chos dmigs pa dang ma dmigs pas byas pa ngag mthun pa dang mi mthun pas yin no zhes bya ba'i don to/_/des na rigs nges pa la nye bar bstan pa mi bden par dogs pa na/_mngon sum nus pa
[\[236b.3\]]yod pa ma yin pa'i phyir tshogs par smra ba legs pa ma yin no/_/'di'i phyir yang mngon sum nus pa ma yin no zhes ston pa ni/_gzhan yang zhes bya ba'o/_/der zhes bya ba bram zer dogs na'o/_/rigs kyi nye bar bstan pa gzhan ni sngar zhugs pa'o/_/thabs gzhan ni
[\[236b.4\]]med do zhes bya ba spyir 'gog kyang mngon sum 'gog par lhur len pa'o/_/gal te mngon sum nus pa yin na ni rigs la sogs pa rtogs pa don med do snyam du dgongs pa'o/_/'di ni nye bar bstan pa tsam yang nus pa med do zhes bstan pa yin te/_de'i tshe yang dogs
[\[236b.5\]]pa sngon du song ba'i rigs la sogs pa brtags pa don med pa'i phyir ro/_/de nyid kyi phyir bya ba'i phyogs sun dbyung ba'i phyir rtsod pa slong ba ni/_'on te zhes bya ba la sogs pa'o/_/bram ze la sogs pa'i rigs kyi mtshan nyid grub pa yin na/_'don pa dang 'don du 'jug
[\[236b.6\]]pa la sogs pa'i mtshan nyid kyi bya ba byed pa yin na/_bram ze la sogs pa ni ci ltar yang tshad ma'i spyod yul du gyur pa ma yin no/_/bya ba las ni bram ze la sogs pa'i mtshan nyid du 'gyur ba ma yin te/_de lta yin na ni thams cad bram ze nyid du thal ba'i phyir ro/_/
[\[236b.7\]]'du byed pa'i phyogs kyang sun 'byin pa ni/_rigs nges bral ba'i zhes bya ba'o/_/rigs nges byed pa med pa ste/_bya ba las nges pa dang bral ba zhes bshad zin to/_/yang ci'i phyir bya ba dang 'dus byas la sogs pa las/_bram ze nyid la sogs pa ma yin zhe na/_rigs
[\[237a\]]
[\[237a.1\]]nges pa dang bral ba'i zhes smos so/_/rig byed 'don pa dang bstan bcos la sogs pa nyan pa'o/_/tha ma byed pa dang 'du byed pa'i phyogs dag kyang rigs dpyad par sun phyung ba yin te/_rigs la brten pa nyid kyis sun phyung ba'i phyir ro/_/yang
[\[237a.2\]]tshogs par smra ba rnams la gzhan gyi sgo nas gsal ba'i bshad pa la/_gzhan yang /_/gal te mngon sum yan 'gar bas/_/rigs ni rtogs pa nyid gyur na/_/tshig las ni de mi rtogs pa yang 'gal ba med pa min par 'gyur te/_'gal ba yod par 'gyur ro/_/re
[\[237a.3\]]zhig dang por zhes bya ba la sogs pa ni gal te zhes bya ba la sogs pa'i tshigs su bcad pa la 'jug pa'o/_/lhur bya ba'i don 'di yin/_gnyis po so sor rjes su 'gro ba dang ldog pa nges pa na tshogs par gzhag pa yin no/_/'dir ni de ltar rjes su 'gro ba dang
[\[237a.4\]]ldog par nges pa med do/_/nye bar bstan pa ni mngon sum gcig pu'i skyabs can yin pa'i phyir mngon sum gyi phung po nyid la brten par 'gyur na/_gang gi tshe mngon sum nus pa med pa de'i tshe nye bar bstan pa las logs su skyes bu'i byed pa med pas ni don grub
[\[237a.5\]]pa gang yin yang ci ltar nye bar bstan pa gcig pu'i skyabs can yin no zhe na/_brjod pa de yang zhes smos so/_/dmigs pa ni nyams su myong ba'o/_/ci'i phyir zhe na/_ma shes par zhes smos te/_skyes bu'i tshig ni nges pa skyed par byed pa ma yin no zhes sbyar ro/_/
[\[237a.6\]]khyad par ci 'dra ba'i skyes su gcig ce na/_ma shes pa zhugs pa ste/_myong ba med par zhugs pas so/_/gal te sngar rigs la nyams su myong ba zhugs na 'o na de nyid la rigs nges la rag mod yu bu la sogs pas ci bya zhes bshad pa ni/_ci ltar zhes bya ba'o/_/de'i
[\[237a.7\]]phyir nye bar bstan pa ni mngon sum gcig pu skyabs su gyur par grub po/_/mngon sum ni nam yang rigs la zhugs pa med kyi 'on kyang rus dang bya ba la sogs pa kho na la zhugs pa yin no/_/yongs su shes pa ni myong ba'o/_/gal te bya ba dang 'du byed la sogs
[\[237b\]]
[\[237b.1\]]pa la mngon sum 'jug par rigs pa yin gyi rus la ni yongs su shes pa tsam nyid du zad do zhe na/_bden te de nyid kyi phyir yongs su shes pa 'am dmigs pa zhes spyir bstan pa yin no/_/gzhan gyis smras pa/_rus dang 'du byed la sogs pa de nyid rigs yin no
[\[237b.2\]]zhe na zhes bya ba'o/_/des na rigs ni mngon sum gyis grub pa kho na'o snyam du bsams pa'o/_/lan btab zin to zhes bya ba ni bya ba dang 'du byed pa'i cha la ltos nas so/_/de la bya ba la ltos nas ni dngos su lan dran par byas pa yin la/_'du byed pa la ltos nas ni de
[\[237b.3\]]nyid nye bar mtshon par byed pa yin no/_/de nyid ni zhes bya ba ni bya ba nyid do/_/da ni rigs kyi de ma thag tu brjod pa rus kyi phyogs kyi lhag ma bkod nas sun 'byin par byed pa ni/_'on te zhes bya ba la sogs pa'o/_/gzhan gyi ha cang thal ba'i lan dogs pa ni/_bar du rigs tha
[\[237b.4\]]dad ce na zhes bya ba'o/_/lan ni rgyu mtshan med par zhes bya ba'o/_/gzhan rgyu mtshan med pa'i lan ni bar du zhes bya ba la sogs pa'o/_/bya ba tha dad phyir zhes bya ba ni spyod pa tha dad pa'i phyir ro/_/lan du rus kyi zhes bya ba ni tshangs pa las skyes pa'i mtshan nyid kyis so/_/
[\[237b.5\]]gal te tshangs pa'i lus gcig las byung na de'i tshe rigs kyis dbye ba med par 'gyur ba ma yin nam/_gang gi tshe 'od srungs la sogs pa'i rus dag tha dad pa thog ma med pa nyid yin pa de'i tshe/_de'i dbye ba nyid las rigs tha dad pa grub na rigs kyi dbye ba tha dad pa med
[\[237b.6\]]par ci ltar 'gyur zhes bsams nas gzhan dag smra ba ni/_'on te zhes bya ba'o/_/lan du tshad ma 'jug pa med pa'i phyir zhes bya ba'o/_/ci bram ze la sogs pa'i rigs tha dad pa 'di rus tha dad pa kho na las sam/_'on te bya ba sna tshogs pa las zhes 'di la tshad ma
[\[237b.7\]]med do/_/'on te mchod sbyin la sogs pa'i bya ba brgyud pa mthong ba'i phyir thog ma med pa yin no snyam na/_lan du/_de ni yongs su ma shes phyir/_/bya ba bya min nyid du thal/_/zhes smos te/_thog ma med pa'i mtshan nyid can rus yongs su shes pa med pa'i
[\[238a\]]
[\[238a.1\]]phyir ro/_/bya min nyid ni dman pa ste/_/bram ze nyid la sogs pa'i tha snyad kyi yan lag tu mi 'gyur te/_tshad ma med pas the tshom za ba'i phyir ro/_/de ltar re zhig rnam par ma chad pa nyid glang po che'i lta stangs kyis btang snyoms su bzhag nas
[\[238a.2\]]bya ba dang thog ma med pa nyid la the tshom za bar brjod pa yin no/_/da ni ma chad pa yang shes par mi nus so zhes ston pa ni rus ni zhes bya ba'o/_/'di nyid gsal bar byed pa ni/_/rus kyi dngos po 'ga' yang ni/_/zhes bya ba'o/_/bram ze mo dang rgyal rigs las
[\[238a.3\]]skyes pa ni su ta'o/_/bram ze mo dang rje'u rigs las skyes pa ni marka ta zhes bya ba ste gting rings so/_/bram ze mo dang dmangs rigs las skyes pa ni gtum po zhes bya ba ni de dag gi gtsug lag go/_/des na rnam par ma chad par ni ma nges pa kho na'o/_/de la gang du
[\[238a.4\]]'khrul par nges pa de nyid du su ta la sogs par bzhag pa yin la/_gang du shin tu sbas pas 'khrul pa yod kyang mi shes pa der ni bram ze'i tha snyad yin no/_/de dag ces bya ba ni 'khrul pa'o/_/de shes pas zhes bya ba ni de shes pa la 'bad pa dang ldan pa dag gis so/_/gzhan
[\[238a.5\]]yang bram ze'i rigs grub pa'i don du rus nye bar bkod pa yin na 'di nyid ni 'khrul pa chen po yin no zhes ston pa ni/_dang po bram ze gnas gyur na/_/zhes bya ba'o/_/de'i rus ni bram ze'i rus so/_/bram ze'i rus ni bram ze brgyud pa las skyes pa yin na mi gnas na ci
[\[238a.6\]]ltar rus yin/_des na bram ze nyid nges na de'i rigs nges la/_de'i rus nges na yang bram ze nyid nges pa phan tshun brten pa 'phangs pa yin no/_/'di ni dmus long brgyud pa nyid/_/ces bya ba ni bzhad gad du byed pa ste/_rigs kyi mtshan nyid mi gnas pa'i phyir na tha snyad
[\[238a.7\]]byed pa po rnams kyis 'di ni bram ze'i rigs 'di ni bram ze'i rigs zhes bya ba'i tha snyad 'di ni dmus long kho na ste/_nges pa'i mig med pa'i phyir ro/_/da ni sogs pa'i sgras bsdus pa nus pa'i phyogs bkod nas sun 'byin pa ni/_'on te zhes bya ba la sogs pa'o/_/
[\[238b\]]
[\[238b.1\]]'ga' la'ang zhes bya ba ni bram ze la sogs pa la'o/_/gzhan gyis gal te zhes smos so/_/lan du kun la zhes bya ba ste/_sngon gyi dus su bram ze dang /_/bram ze ma yin pa gnyis la thos pa'i phyir brjod pa don med do/_/thams cad du song ba'i khyad
[\[238b.2\]]par gsal bar bya ba ni/_lung kun las ni zhes bya ba la sogs pa'o/_/'o na phra ba dang rgyang ring po la sogs pa bzhin du rig byed kho nas bram ze rtog par byed do zhe na/_gsal ba zhes bya ba la sogs pa'o/_/gsal ba la ci ma tha ra 'di bram ze yin nam/_'on te
[\[238b.3\]]ma yin zhes the tshom zos pa na 'di la ni rig byed ni sgrub byed ma yin no/_/bram ze gsad par mi bya'o zhes bya ba'i tshig gang yin pa de ni nye bar mi mkho ba nyid do/_/de la gsal ba'i phyogs bsam par mi rig pa'i phyir 'grel pa ni/_rig byed du zhes bya ba la sogs
[\[238b.4\]]pa'o/_/thams cad kyi tshe med pa'i phyir zhes bya ba ni kau ti la sogs pa'i gsal bar mi rtag pa'i phyir ro/_/gal te rig byed kyang de dang 'dra ba nyid yin na ci skyon zhe na/_rig byed ni rtag pas gtan du yod pa'i phyir ro/_/gal te rtag pas mi rtag pa'i brjod na ci 'gal zhe na/_
[\[238b.5\]]don med pa'i dus na zhes bya ba'o/_/don dang ldan pa nyams pa nyid gsal ba yin na ni zhes bya ba'i tha tshig go/_/gzhan gyis smras pa ni/_gang gi tshe don 'byung bar 'gyur ba de'i tshe de ltar rig byed don dang ldan par 'gyur ro zhe na/_'di la lan 'debs pa ni/_don med pa'i rig
[\[238b.6\]]byed ces bya ba la'o/_/de la zhes bya ba ni phyis 'byung ba'i don la'o/_/khyad par zhes bya ba ni bya ba yod pa dang med pa'i mtshan nyid do/_/de'i rang bzhin bya ba ni don yod pa dang /_med pa'i dus na rig byed khyad par med pa'i rang bzhin yin no/_/de'i tshe rnam par dbye ba ste/_don dang ldan pa nyid kyi
[\[238b.7\]]mtshan nyid 'di rig byed pa rtogs par 'gyur/_de'i phyir rig byed kyi nye bar bstan pa ni don dang ldan pa ma yin no snyam du dgongs pa yin no/_/des na rig byed kyi tshig ni gsal ba bram ze sgrub par byed pa ma yin no/_/des na zhes bya ba la sogs pa ni mjug sdud pa'o/_/gnyi ga
[\[239a\]]
[\[239a.1\]]zhes bya ba ni mngon sum dang nye bar bstan pa dag go/_/des zhes bya ba ni bram ze la sogs pa'o/_/gang gi phyir don dam par bram ze ma grub pa'i rgyu des na'o/_/gal te tha snyad du grub pa'i bram ze rig byed kyi don bya ba'i tshul byed pa yin pa des na tha
[\[239a.2\]]snyad la mi slu ba'i phyir rig byed tshad ma ma yin no zhes bya ba'i dogs pa mjug bsdu ba'i sgo nas spong ba ni/_de'i phyir bram ze ma yin pa 'ba' zhig tu ni ma zad kyi bram ze la yang tha snyad du grub pa ma yin no/_/'ga' zhig gi la zhes bya ba ni bram ze'i 'o/_/gang gi phyir de ltar rig byed tshad ma
[\[239a.3\]]ma yin pa'i phyir de yongs su ma brtags pa tshad mas ma nges pa'i rig byed do/_/de ltar nges sbyor skyes bu dang /_mchod sbyin dag gi chos yin pa bsal nas/_nges sbyor nges par sbyor bar byed pa'i chos yin pa bkod nas sun 'byin pa ni/_'on te zhes bya ba la sogs pa'o/_/nges sbyor
[\[239a.4\]]byed pa po ni rig byed do/_/yang rtag pa'i phyir khyad par du byar med pa ma yin pas de'i chos kyang rtag par 'gyur ro/_/de lta yin no zhes bya ba ni sgrub pa sgrub na'o/_/tshad ma don med par 'gyur ro zhes bya ba ni rig byed ni nges par sbyor ba rtogs par byed pa'i sgo nas
[\[239a.5\]]mngon par 'dod pa'i sgrub byed la skyes bu 'jug par byed pas tshad ma yin no/_/gal te rang gi lus nyid la rig byed kyi rjes su sgrub pa gzhan dang gzhan rgyun mi 'chad pa yin na/_de'i tshe phyi rol la 'jug pa nyid ma yin pa'i phyir tshad mar khas blangs pa don med do snyam du
[\[239a.6\]]dgongs pa'o/_/'on te zhes bya ba la sogs pas ni gzhan dag 'jug par byed pa nyid du sgrub pas rig byed don dang ldan pa nyid kyis tshad mar gzhung 'dzugs par byed pa'o/_/don 'di yin te/_nges par sbyor bar byed pa po'i chos yin yang /_gal te gzhan la mi
[\[239a.7\]]ltos par de tsam gyi rang bzhin du 'gyur na ni de'i tshe/_gal te grub kyang bsgrub bya na/_/zhes bya ba'i nyes par 'gyur ba zhig na/_'on kyang nges par sbyar bya dang yul la ltos na/_nges par sbyor ba de lta bu nyid du 'gyur ba yin no/_/nges par sbyar bya dang yul la ltos
[\[239b\]]
[\[239b.1\]]pa nyid ston par byed pa ni/_nges par sbyar bya dang bral ba'i zhes bya ba la sogs pa'o/_/'thad pa brjod pa ni 'di ltar zhes bya ba la sogs pa'o/_/'di'i yul 'di la zhes bya bas ni byed pa po dang 'brel pa'i phyir na/_bla lhag tu gyur par de gnyis la ltos pa bya ba
[\[239b.2\]]yin no zhes bstan pa yin no/_/yang ji ltar gnyi ga la gdon mi za bar ltos dgos she na/_gang gi phyir zhes bya ba la sogs pa smos te/_yul med na skul byed du mi 'thad pa'i phyir ro zhes bya ba'i don to/_/de nyid kyi nges par sbyar bya nyid du mngon par 'dod pa'i mtho
[\[239b.3\]]ris 'dod pa yang /_gdon mi za bar bdag nyid nges par sbyar bya nyid du rtogs par 'gyur te/_bskul bya med na yang bskul ba mi 'thad pa'i phyir ro snyam du bsams pa'o/_/de ltar gsum po rnams kyi phan tshun ltos pa'i mtshan nyid 'brel pa yin mod/_grub pa'i
[\[239b.4\]]phyir rjes su bsgrub par bya ba yin no zhes bya ba 'dir 'di lan du ci ltar che snyam na/_de lta bu'i nges pa sbyor ba de yang smos so/_/gsum po rnams kyi phan tshun ltos pas gzhag go/_/gal te 'brel pa yin na/_'o na gang zhig gal te ltos bya bsgrub par bya ba la yang skyes
[\[239b.5\]]bu 'jug_/ci ltar 'phen ce na/_rang gi bya ba zhes bya ba la sogs pa smos te/_des na 'jug par byed pa yin pa'i phyir tshad ma yin no zhe na/_sun 'byin par byed pas 'khrul pa dang the tshom za ba dag kyang thal bar 'gyur ba'i phyir 'jug par byed pa tsam ni tshad ma ma yin gyi/_
[\[239b.6\]]'on kyang dngos po'i rang bzhin rtogs par byed pa las yin na/_de yang yod pa ma yin no snyam du bsams nas/_de lta na ni zhes bya ba la sogs pa gsungs so/_/khams kyi don ni bya ba ste/_mchod sbyin byed pa la sogs pa'i yul can no/_/nges par sbyor ba ni nges par
[\[239b.7\]]sbyor bzhin pa'i skyes bu'i rang bzhin no/_/sgom byed ni skul bar byed pa po sgra'i byed pa'o/_/de dag gis phan tshun 'brel pa'i mtshan nyid kyi 'brel pa ni rig byed kyi sa bsgrub par bya ba yin no zhes bya ba 'di nyid nges sbyor smra ba rnams kyang nges sbyor du rnam par gnas par 'gyur ro
[\[240a\]]
[\[240a.1\]]zhes bya ba'i don to/_/rtogs pa'i dus na zhes bya ba ni ngag gi don rtogs pa'i dus na'o/_/med pas zhes bya ba ni 'brel pa can gyi yul gcig med kyang med pa'i phyir ro/_/de'i 'brel pa ni nges sbyor du khas mi len gyi/_'on kyang rang grub par bya ba'i don
[\[240a.2\]]du nges par sbyor bar byed pa'i don gzhan kho na zhig nges sbyor du smra ba'o/_/'brel pa nges sbyor yin no zhes bya ba ni khyed kyis nye bar btags pa 'ba' zhig tu zad do snyam du dogs na/_khams kyi don la sogs pa zhes smos so/_/'o na khams kyi don la sogs pa gnas pa'i 'brel
[\[240a.3\]]pa nyid don yin par 'gyur mod/_de ci'i phyir dmigs pa med pa nyid du 'gyur zhe na/_rim gyis zhes bya ba la sogs pa smos so/_/sgra byed pas ni skyes bu'i byed pa skyed/_skyes bu byed pas ni mchod sbyin la sogs pa bskyed pa'i phyir na/_rim pa dang ldan pa rgyu dang 'bras bu'i
[\[240a.4\]]dngos por gyur pa sgra'i byed pa la sogs pa ma rtogs pa'i 'brel pa snang ba ga la yod/_sngar ni 'brel pa can gcig med pa'i phyir zhes brjod pa yin la/_da ltar ni 'brel pa can thams cad yod kyang zhes bya ba ni khyad par ro/_/gal te 'brel pa can gcig med kyang 'brel
[\[240a.5\]]pa med pa rang gi ngo bo snang bar 'gyur ba ma yin nam/_des na ci ltar 'brel pa ngag gi don yin na dmigs pa med par thal bar 'gyur zhes dogs pa la/_rang gi ngo bor snang ba ni yod pa'i yul can snang ba'i phyir dang zhes smos so/_/de lta na ni 'o na 'brel pa nyid 'brel can gyi
[\[240a.6\]]rang bzhin du snang ba yin no zhes dogs na/_gzhan gyi ngo bor zhes smos te/_'brel pa can gyi ngo bor snang ba ni/_'brel pa de snang ba ma yin pa'i phyir ro/_/'di ga las she na/_gzhan ni gzhan gyi zhes bya ba la sogs pa smos te/_ha cang thal bar 'gyur ba'i phyir ro snyam du dgongs
[\[240a.7\]]pa'o/_/de lta yin dang lhag par zhen par byas pas med pa'i nges sbyor la ltos nas/_rig byed kyi mnyan pa ni dmigs pa med pa kho na yin la/_snang ba la ltos nas ni gzhan sel ba'i yul can nyid do/_/dmigs pa med pa nyid gzhung 'dzugs pa ni 'di ltar zhes bya ba la sogs
[\[240b\]]
[\[240b.1\]]pa'o/_/mchod sbyin la sogs gyis shig ces bya bas ni sgrub pa'i rang bzhin mchod sbyin la sogs pa'i rnam pa de ma yin pa las ldog par snang ba dang /_mchod sbyin byed pa po yang 'byung bar 'gyur ba'i phyir dngos po med pa lhag par zhen pa yin par bstan to/_/des na
[\[240b.2\]]mnyan par bya ba'i gzhan sel ba'i yul can dang /_dmigs med pa zhes sgrub po de bzhin du gzhan sel ba'i yul can gzhan la yang gzhan sel ba nyid du rig par bya'o/_/rtogs pa'i dus na zhes bya ba ni ngag gi don rtogs pa'i dus na'o/_/de zhes bya ba ni byed pa po nyid do/_/
[\[240b.3\]]sel ba'i yul can du sgrub par byed pa'i rnam pa gzhan yang bshad pa ni/_sgras ni zhes bya ba'o/_/sgras ni rtogs par nus pa yang ma yin no zhes 'brel to/_/ci zhig ce na sngar ma rtogs pa'o/_/de lta bu'i dngos por zhes bya ba ni/_mchod sbyin la sogs pa byed pa rten du nyid
[\[240b.4\]]du'o/_/gzhan ni zhes bya ba ni sngar mi dmigs pa'o/_/de ltar byed pa po nyid rtogs mod/_de lta na yang 'di dmigs pa med par ci ltar 'gyur zhe na/_sngon gyi rjes su 'brangs nas zhes smos so/_/gzhan sel ba'i yul can zhes bya ba ni spyi'i yul can nyid nye bar mtshon par
[\[240b.5\]]byed pa ste/_dngos po med pa'i yul can nyid do/_/de lta yin na sngar bya ba dang ldan par mngon sum gyis rtogs pa ni/_dngos po nyid yin te/_de lta ma yin na bya ba dang ldan pa rtogs so zhes ci ltar brjod ces dogs na/_mngon sum las ni zhes bya ba la sogs pa smos so/_/
[\[240b.6\]]bya ba 'ba' zhig tu ni ma zad kyi byed pa po nyid du rtogs pa yang ma yin no/_/ci'i phyir rtogs pa ma yin zhe na/_sngon dang phyi ma las zhes bya ba smos so/_/byed pa po ni 'bras bu bsams shing phan 'dogs par byed pa rnams bsogs nas sgrub par byed pa la byed pa po zhes brjod
[\[240b.7\]]pa yin la/_snga ma dang phyi mar gyur pa cha shas dang ldan pa'i bya ba yang skad cig gcig la rdzogs par bya ba ma yin na/_mngon sum ni skad cig 'dzin pa yin no zhes bya ba'i don to/_/'o na ji ltar bya ba dang ldan par rtogs so zhes brjod ce na/_tha snyad pa'i zhes bya ba smos so/_/
[\[241a\]]
[\[241a.1\]]tha snyad pa'i mngon sum ni rnam par rtog pa la ltos nas gcig tu byed pas 'jug pa yin la/_de la ltos nas kyang bya ba dang ldan par rtogs so zhes brjod pa yin no/_/thams cad du zhes bya ba ni/_gal te gzhan gyi lugs kyis byed pa
[\[241a.2\]]dngos po yin pa'am/_yang na rigs pas tha snyad nyid yang rung zhes bya ba'o/_/ci ste yang zhes bya ba ni gzhan gyi'o/_/gang gis sbyor bar byed pa nyid yin pas med pa rjod par byed pa'i mnyan pa dmigs pa med pa nyid du 'gyur ba byed pa po nyid du bskul bar bya ba ni
[\[241a.3\]]ma yin te/_byed pa po sbyar bar bya ba ni ma yin no/_/mi byed pa por 'gyur ba ma yin gyi zhes bya ba ni byed pa po nyid yod pa ma yin par brjod pa yin no/_/dbang du bya ba'i mtshan nyid rung ba nyid ni de la yod pa kho na yin la/_de nyid kyang nges sbyor du smra'o snyam du bsams
[\[241a.4\]]pa'o/_/lan ni de yang ma yin te zhes bya ba'o/_/mchod sbyin la sogs pa'i bsgrub par bya ba'i yul 'ga' zhig la rung bar bya ba yin no/_/yul med par ni de 'gyur ba ma yin no/_/'on te yul med pa'i phyir rung ba nyid med kyang mchod sbyin gyis zhes brjod pa las rtogs par
[\[241a.5\]]'gyur ba kho na'o/_/des na mnyan pa dmigs pa med par ci ltar 'gyur zhe na/_yul ni dbang po las 'das na zhes smos te/_yul ma rtogs na de'i khyad par can rung ba nyid mi rtogs so zhes bya ba'i tha tshig go/_/des na mnyan pa dmigs pa med pa kho na'o snyam du dgongs pa'o/_/
[\[241a.6\]]phyed phyi ma rnam par 'grel pa ni rung ba nyid kyi yul zhes smos te/_rung ba nyid kyi yul rang gi bya ba can no/_/mchod sbyin la sogs pa rang gi bya ba yod pa de ni rang gi bya ba can no/_/byed pa po bzhin du rung ba nyid 'dir yang ste/_ci ltar byed pa po nyid med pa de bzhin du de'i yul gyi khyad
[\[241a.7\]]par can rung ba nyid kyang med par 'gyur ro/_/rnam dpyod la ni dpyod rnams te/_gnas rnams kyis so/_/'di ni bsting chang ngo //_//da ni dpyod pa pa gna' ma rnams kyi lugs la brten nas/_yang sun dbyung ba'i phyir rnam par rtog pa med pa ni/_gzhan dag bya ba dag pa
[\[241b\]]
[\[241b.1\]]yi/_/rang bzhin nges sbyor brjod dam ci/_/zhes bya ba ni/_rnam par rtog pa gcig yin te/_gang gi phyir gzhan gna' rabs dag gis brjod pa yin no/_/'di'i bshad pa ni/_gang gi phyir nges sbyor zhes bya ba la sogs pa'i tshigs su bcad pa gsum mo/_/de la sbyin
[\[241b.2\]]sreg gyis shig ces bya bas ni ling nga'i don dang rang grub pa'i don du skul ba 'phangs pas nges par sbyor ba dang /_rjes su bsgrub par bya ba yin pa'i phyir na/_bya ba'i rang bzhin yang rtogs par byed la/_de yang dag pa yin te/_khyad par dang bral ba yin no/_/des na bya ba dag
[\[241b.3\]]pa'i rang bzhin nges sbyor yin no/_/gal te bya ba la sogs pa'i khyad par yang rtogs pa ma yin nam zhe na/_de'i khyad par gang yin pa'i zhes bya ba la sogs pa smos so/_/'di ltar mtho ris 'dod pas sbyin sreg gyis shig ces bya bas khams kyi don la sogs pa
[\[241b.4\]]rtogs kyang /_ling nga'i don du rtogs pa ni ma yin te/_des na ling nga'i don ni de nyid yin no/_/khams kyi don dang mtho ris 'dod pa'i khyad par tha dad pa gnyis la ltos pas dag pa nyid nyams pa ma yin mod/_rang gi ngo bor gyur pa'i skul byed nyid la ltos nas go ci ste mi nyams
[\[241b.5\]]she na/_'dir ni zhes smos so/_/don gyi shugs kyis 'ongs pa de ni rkyen gyi don ma yin no/_/rnam par rtog pa gnyis pa ni yan gar bskul ba'am zhes bya ba ste/_nges sbyor du brjod dam ci zhes bya ba la ltos par bya'o/_/'di'i bshad pa ni bskul ba dag pa zhes bya ba la sogs
[\[241b.6\]]pa'o/_/lugs rnams la tha dad pa tsam zhig bsam par bya'i brtag par ni mi bya ste/_thams cad sun 'byin pa'i phyir ro/_/bya ba dang 'brel pa'am zhes bya ba ni/_rnam par rtog pa gzhan no/_/'on te zlog pa yin zhes bya ba ni/_bskul ba dang 'brel pa'i bya ba'o/_/
[\[241b.7\]]'di'i bshad pa ni 'di ni nga'i bya ba byed pa zhes bya ba la sogs pa'o/_/snga ma'i bshad pa ni/_'dir ni 'gar yang bya med par/_/zhes bya ba la sogs pa'o/_/'dod pa'i go rims ni 'di yin la/_mdor bstan pa ni tshigs su bcad pa'i ngor go rims bsnor bar blta bar bya'o/_/
[\[242a\]]
[\[242a.1\]]gtso phyir bya ba'i rang bzhin ni/_/nges sbyor yin par 'dod dam ci/_/zhes bya ba ni/_rnam par rtog pa lnga pa'o/_/'di'i bshad pa ni/_bya ba bskul ba'i yul yin gyi zhes bya ba la sogs pa'o/_/de ni rang nyid skul byed min/_/zhes
[\[242a.2\]]bya ba ni/_ma grub pa'i phyir ro/_/de ni bsgrub par bya ba nyid kyis gtsor gyur pa yin pa des na gzhal bya de nyid la tshad ma skul bar byed mkhan gyi byed pa skul byed nyid nye bar btags pa yin no/_/des na 'dis nges par sbyor bas na de nyid nges sbyor yin no/_/de gtso yin
[\[242a.3\]]phyir zhes bya ba la sogs pas ni rnam par rtog pa drug pa'o/_/skul byed de skul bar byed pa po yang nges sbyor yin par zhes sbyar ro/_/de gtso yin phyir zhes bya ba ni/_brtags pa ma yin pa'i phyir ro/_/'di ni rtogs sla ba'i phyir rnam par ma bkrol lo/_/bya ba dang bskul
[\[242a.4\]]ba'i zhes bya ba ni rnam par rtog pa bdun pa'o/_/'di'i 'grel pa ni/_bya ba med pa'i skul ba 'am/_/skul med bya ba 'ga' yang ni/_/zhes bya ba la sogs pa'o/_/skul ba skul bar byed pa min/_/zhes bya ba ni/_skul bar byed pa bya ba chos can gyi yon tan skul bar byed pa
[\[242a.5\]]nyid chos skul byed la nye bar btags pa yin te/_de dang 'brel na/_'di'i skul bar byed pa nyid mi 'thad pa'i phyir ro/_/bya ba yang skul ba med par rang grub par bya ba'i don du skul bar byed pa nyid yin par mi 'gyur ro/_/des na de dag gi sbyor ba ste/_phan tshun 'brel
[\[242a.6\]]pas nges sbyor yin no zhes bya ba'i tha tshig go/_/nges pa sbyor tshogs pa'am zhes bya ba ni rnam par rtog pa brgyad pa'o/_/'di'i 'grel pa ni/_gnyis pa 'di ni zhes bya ba la sogs pa'o/_/de gnyis las gzhan gang yin pa'am zhes bya ba ni rnam par rtog pa dgu pa'o/_/
[\[242a.7\]]cha shas gnyis la gnas pa ni gnyi ga ste cha shas dang 'brel pas na gnyis te tshogs pa'o/_/gnyi ga 'di la yod pa zhes bya bas tshogs pa dang 'brel pa'i phyir bya ba dang bskul ba ni gnyi gar brjod do/_/de gnyis las gzhan bya ba dang bskul ba'i rang bzhin ma yin pa nges
[\[242b\]]
[\[242b.1\]]sbyor gyi sgras brjod par bya ba gzhan du 'gyur ba yin no/_/de nyid 'chad pa ni gang phyir zhes bya ba la sogs pa'o/_/tshangs pa zhes bya ba gnyis med pa sems pa'i rang bzhin ni man ngag las zhes rig byed las rtogs te/_'di thams cad ni tshangs pa'o zhes brjod
[\[242b.2\]]pa'i phyir ro/_/gcig ces bya ba ni thams cad du zhes bya ba la sogs pas na khyab pa yin no/_/grub pa ni gnas pa ste/_rtag tu zhes bya ba dang 'brel pas na/_rtag pa zhes bya ba'i don to/_/skabs kyis na gang phyir nges sbyor du 'dod ces bya ba yin pa des na
[\[242b.3\]]grub pa'i phyir de bya ba ma yin no/_/bya ba nyid ni rang grub pa'i don du skul ba yin te/_des na skul ba nyid kyang med do/_/des na gnyi ga las grol ba'i nges sbyor dag gi don yin no/_/'khrul 'khor la gnas sogs zhes gang bshad pa de las dang po pa ston pa ni/_
[\[242b.4\]]de bzhin 'khrul 'khor la gnas pa'am zhes bya ba'o/_/'di'i bshad pa ni/_gang 'ga' zhes bya ba la sogs pa'o/_/gang du zhes bya ba ni mtho ris la'o/_/der zhes bya ba de'i rgyu mtshan gyis te/_sbyin sreg gyis shig ces bya ba'i nges sbyor yod na'o/_/yul
[\[242b.5\]]ni 'dod pa'i yul mtho ris te de la gnas pa'o/_/bdag 'di mchod sbyin pa dang ldan pa na nges par mtho ris thob bo zhes bsams nas 'jug pa yin no/_/de ltar yul dang de la gnas pa longs spyad par bya ba dang /_longs spyod par byed pa dag gis 'brel par nges
[\[242b.6\]]sbyor yin no zhes bya ba'i don to/_/ci de spyad bya'i rang bzhin nam zhes bya ba gnyis pa 'chad par byed pa ni/_'di ni nga yis zhes bya ba la sogs pa tshigs su bcad pa bzhi'o nga'i zhes bya ba 'di'i lhur bya ba ston pa ni/_nga yi zhes ni rnam shes pa/_/zhes bya ba'o/_/me tog gi
[\[242b.7\]]phreng ba dang tsan dan la sogs pa ltar rung ba tsam gyis ni longs spyad par bya ba mi 'dod kyi longs spyod pa pos zin pa nyid do/_/de ltar ni 'brel pa nges sbyor yin la/_'dir ni de 'dra ba'i longs spyad par bya ba nyid yin pas tha dad do/_/longs spyod par byed pa de yang longs
[\[243a\]]
[\[243a.1\]]spyad par bya ba'i bdag po'i rang bzhin du 'dod pa yin te/_ba lang bzhin du bde ba'i bdag po ni yin no zhes ston pa ni/_bdag po nyid du zhes bya ba la sogs pa'o/_/longs spyod par bya ba de'ang gal te longs spyad pa po'i bsgrub par bya ba
[\[243a.2\]]yin na/_de'i tshe nges sbyor du rnam par gzhag pa rigs pa yin no zhes bya ba'i bsam pas/_gang gi zhes bya ba la sogs pa'o/_/spyir bsgrub bya'i rang bzhin nyid du nye bar mtshon pa'i rang bzhin gang gis de'i zhes rtogs pa de yang zhes bya ba ni lhag ma'o/_/de'i bsgrub
[\[243a.3\]]bya'i rang bzhin gyis zhes bya ba ni longs spyod pa po bsgrub par bya ba'i rang bzhin gyis so/_/yang ci'i phyir bsgrub bya'i rang bzhin gyis bdag nyid kyi longs spyad par bya ba nges sbyor yin no zhes brjod ce na/_grub pa'i longs spyod ces bya ba la sogs pa smos so/_/
[\[243a.4\]]de tsam gyis ni zhes bya ba grub pa'i rang bzhin tsam gyis so/_/'o na ci ltar longs spyad par bya ba nges sbyor yin zhe na/_longs spyod bsgrub bya nyid kyis na/_/zhes smos so/_/yang na nges sbyor skyes bu'am bya ba gsum pa bshad pa ni/_'di na nga'i 'bras bu zhes bya ba la sogs
[\[243a.5\]]tshigs su bcad pa gnyis so/_/de nyid ces bya ba ni 'bras bu'i khyad par can gyi skyes bu nyid do/_/de ltar nges sbyor ngag gi don du rnam par brtags nas/_phyogs thams cad la yang dbye ba rnam pa brgyad brtag par bya'o zhes ston pa ni/_ngag gi don zhes bya ba la
[\[243a.6\]]sogs pa'o/_/dbye ba brgyad po de dag gsal bar byed pa ni/_nges par sbyor ba tshad ma'am zhes bya ba la sogs pa'o/_/'dir brjod pa zhes bya ba ni sun 'byin par rtsom pa'o/_/de la dang po'i dgu po rnams las zhes bya ba dag pa'i rnam par rtog pa sun 'byin pa ni bya
[\[243a.7\]]ba bskul ba dang /_bral ba zhes bya ba la sogs pa'o/_/nges sbyor ni nges sbyor du mngon par 'dod pa'o/_/nges sbyor 'on te nges par sbyor ba la sogs pa dang bral ba yang nges sbyor zhes brjod na/_de'i tshe su yang 'gog go zhes bshad pa na/_gang gi tshe zhes bya ba la sogs pa'o/_/gal
[\[243b\]]
[\[243b.1\]]te nges par sbyar bya la sogs pa ma rtogs kyang /_bya ba ci ste nges sbyor du ma rtogs she na/_gang du rtogs zhes bya ba la sogs pa'o/_/de zhes bya ba ni bya ba'o/_/skyes bu'i rtags ni nges par sbyor ba'i sgra nye ba'i phyir ro/_/grub dang 'das sogs pa bzhin zhes bya ba ni/_ri rab
[\[243b.2\]]yod do zhes sam dpal har sha de ba byung bar gyur to zhes bya ba bzhin no/_/gang gis nges sbyor du 'gyur ba/_de ltar gyur pa'i bya ba yang skyes bu dang ldan par ci ltar 'gyur zhe na/_'jig rten gtogs pa'i zhes bya ba la sogs pa'o/_/skabs kyis rang grub par bya ba'i
[\[243b.3\]]don du skul ba'i bya ba'i rang bzhin yin no zhes shes par bya'o/_/bya ba yang mchod sbyin nam/_mtho ris so/_/gang gi phyir nges sbyor nges par sbyar bar bya ba'i chos yin pa de'i phyir skyes bu dang bcas pa'i bya ba nges sbyor yin te/_chos can 'bras bus chos nges par sbyor bar
[\[243b.4\]]byed pa bstan pa'i phyir ro/_/de lta na 'o na mchod sbyin la sogs pa'i chos bzhin du nges par sbyor bar byed pa po rig byed kyi chos kyang nges sbyor yin par 'gyur te bya ba yin pa yin pa'i phyir ro zhes dogs par byed pa ni de nyid ces bya ba la sogs smos te/_nges par sbyor bar byed pa
[\[243b.5\]]po'i rig byed kyi chos bya ba ste/_bsgrub bya yin no zhes bya ba'i don to/_/'di la lan grub phyir zhes bya ba la sogs pa'o/_/nges par sbyor bar byed pa po rig byed bzhin du de'i chos kyang sgrub pa'i phyir bsgrub bya ma yin pa des na 'di ji ltar nges sbyor yin snyam du dgongs pa'o/_/gal te nges
[\[243b.6\]]par sbyor bar byed pa po sgra'i chos nges sbyor ma yin na/_'o na bsgrub bya yin pa'i phyir bya ba nyid nges sbyor yin par 'gyur ro zhes ston pa ni/_gal te zhes bya ba la sogs pa'o/_/'di zhes bya ba ni mchod sbyin la sogs pa'o/_/gal te yul skul byed ma yin pa ma yin nam/_des
[\[243b.7\]]na ci ltar de'i chos nges spyor yin zhes dogs pa na/_pha rol po nyid kyis smras pa ni/_yul la de ni nyer btags pas/_/zhes bya ba ste/_skul byed kyi rang bzhin sgra la gnas pa'i nges sbyor de ni/_yul sbyar ba la nye bar btags pa'i phyir de nyid du zhes bya ba nges sbyor nyid du rab
[\[244a\]]
[\[244a.1\]]tu bsnyad pa yin no/_/gang gi phyir de ltar yin pa de'i phyir/_bya ba nges par sbyor ba yin no zhe na/_'di la lan de ni ma grub pa yin na zhes bya ba la sogs pa'o/_/bya ba ma grub par nye bar btags nas skul byed kyi rang bzhin nyid du ji ltar 'gyur/_
[\[244a.2\]]'ga' zhig grub na ma grub pa'i chos 'dogs pa yin no bya ba ni ma grub pa yin no/_/des na skul byed nyid du nye bar btags pa mi nus so/_/des na ji ltar nye bar btags nas bya ba nges sbyor yin par 'gyur/_gal te nye bar bstan nas bya ba nges sbyor ma yin na/_
[\[244a.3\]]'o na bsgrub bya nyid du rtogs pa las 'gyur ro zhes dogs pa bsu nas sun 'byin pa ni/_gal te 'di yi bsgrub byar ni/_/zhes bya ba ni/_/zhes bya ba'o/_/'di'i zhes bya ba ni bya ba'o/_/grub pa dang ma grub pa phan tshun 'gal ba dag bya ba gcig nyid la'o/_/rnam pa gzhan gyi sgo nas kyang
[\[244a.4\]]rtogs pa skul byed yin pa sun dbyung ba'i phyir/_gal te bsgrub bya'i zhes bya ba la sogs pa'o/_/de'i zhes bya ba ni bya ba'i'o/_/nges sbyor gyi nges sbyor nyid ni de kho na ma yin par 'gyur ro zhes sbyor te/_rtogs pa'i nges sbyor nyid kyang de ma thag tu sun dbyung bar bya'o zhes
[\[244a.5\]]bya ba'i tha tshig go/_/de'i phyir bya ba dag pa ni nges sbyor ma yin no/_/gal te de ltar bya ba dag pa'i phyogs gcig tu bsams pas/_gzhan ji ltar spong bar 'gyur zhe na/_'di la bshad pa phyogs gcig bsal ba nyid kyis na/_gang gis gzhan dag kyang bsal ba grub par 'gyur ba/_
[\[244a.6\]]de 'dra ba'i tshig gzhan kyang byas pa yin no/_/'di ltar dang po'i tshigs su bcad pa gnyis kyis bya ba dag pa'i phyogs sel ba ni gsal ba kho na'o/_/tshigs su bcad pa gsum pas ni/_skul ba dag pa dang bya ba dang 'brel pa'i skul ba dang /_skul ba dang 'brel pa'i bya ba dang /_'brel
[\[244a.7\]]ba dang tshogs pa'i phyogs rnams spangs te/_thams cad du bya ba dang ldan pa'i skyes bu ma rtogs pa thun mong ma yin pa'i phyir ro/_/gal te yang gzhan dag tu yang 'di skad brjod pa nus pa de lta na yang de dag tu ni so so rang rang sun 'byin par 'gyur bas skyon med do/_/tshigs su bcad pa
[\[244b\]]
[\[244b.1\]]bzhi pas ni/_gnyis ga'i rang bzhin las nges par grol bar smra ba dgu ba bsal ba yin no/_/'on kyang phyogs 'di la chos nges par sbyor bas/_chos can bstan pa'i phyir/_mchod sbyin nam mtho ris nges sbyor du 'dod pa de'i tshe tshangs pa'i rang bzhin ji ltar nges sbyor yin zhes
[\[244b.2\]]rtsod pa 'di la/_rkang pa bkrus ma thag tu ba'i lan tshangs pa de nyid bya ba yin no zhes bya ba dogs par byas nas/_tshigs su bcad pa lhag mas sun 'byin pa yin no/_/de lta na yang tshangs pa'i rnam par rtog pa smras pa nyid kyis de skad brjod pa'i phyir ro snyam du bsams pa'o/_/
[\[244b.3\]]gal te 'jig rten mngon par 'dod pa'i nges sbyor ni nges par sbyar bya'i chos ma yin nam 'di ltar nges par sbyor ba can zhes bya ba ni/_nges par sbyor ba po brjod kyi bdag po ni ma yin no zhe na/_bden te/_gal te 'di grags pa yin pa de lta na yang bya ba byed pa po la mi 'khrul pa'i phyir
[\[244b.4\]]na/_nges par sbyor ba po'i byed pa yang rtogs pa dang ldan pa'i 'jig rten 'dod pa nyid do/_/des na gtan mi ldan pa rnam par bcad pa yin no snyam du bsams pa yin no/_/gal te nges par sbyor ba 'di zhes bya ba la sogs pa tshigs su bcad pa bzhis ni lnga pa dang drug pa dag bsal
[\[244b.5\]]ba ste/_de la tshigs su bcad pa dang pos ni rnam par rtog pa lnga pa'i tshul rjes su brjod pa'o/_/gnyis pa'i phyed kyis ni sun 'byin pa'o/_/bshad pa ni snga ma bzhin no/_/'dis ni rnam par rtog pa drug pa yang bsal ba yin te/_skul byed byed par bstan pa'i phyir ro/_/'dir dogs
[\[244b.6\]]pa dang lan ni rtogs par sla'o/_/gal te dngos su rtogs pa med pa de lta na yang nga'i bsgrub par bya ba yin no snyam pa'i rnam par rtog pa yod pas na/_de nyid skul bar byed pa yin par 'gyur ro/_/des na gtso bo yin pa'i phyir skul ba nyid nges sbyor yin no zhes dogs pa bsu
[\[244b.7\]]nas/_tshigs su bcad pa gzhan gyis lan btab pa ni rtogs par sla'o/_/gnyis kyi dang po bzhi pa yis/_/dgu pa de nas bzhi rnams kyis/_/lnga pa dang ni drug pa bsal/_/gzhan pa dag ni gsum pas bzlog_/ces bya ba ni bsdu ba'o/_/'khrul 'khor la gnas sogs mi
[\[245a\]]
[\[245a.1\]]'gyur/_/zhes bya ba la sogs pa 'chad par 'gyur ba'i sun 'byin bstan pa'i don du/_nges sbyor rtogs pa nyid yin 'gyur/_/zhes bya ba'i tshig gis kyang /_tshad ma'i rang bzhin bsam pa 'phangs pa'i phyir na/_tha ma'i rnam par rtog pa brgyad po
[\[245a.2\]]sun 'byin pa ston par byed pa ni/_gal te nges sbyor zhes bya ba la sogs pa'i skyes bu'i don la mkho ba'i nges sbyor ni gdon mi za bar tshad ma'am gzhal bya gcig gi khongs su 'du dgos so/_/de la gal te nges sbyor dag gi don yin na/_de'i tshe dam bcas pa tsam gyis nges
[\[245a.3\]]sbyor gyi tshad ma'i skyabs btsal dgos na/_de la mngon sum dang rjes su dpag pa ni nus pa med de mchod sbyin gyis shig ces bya ba ni ma 'ongs pa'i don ston pa tsam du dmigs pa'i phyir ro/_/de nyid kyi phyir sgra las byung ba yang tshad ma ma yin te/_dngos po'i rang bzhin mi snang ba'i
[\[245a.4\]]phyir ro/_/snang na ni da ltar ba nyid du 'gyur bas mi 'jug par thal ba'i phyir ro/_/de nyid kyi phyir tshad ma ci zhig yin par 'gyur zhes gsungs so/_/des na tshad ma med pa'i phyir gzhal bya ba'i rnam par rtog pa sun 'byin pa yin no/_/'o na nges sbyor tshad mar gyur pa
[\[245a.5\]]nyid yin no/_/tshad ma la yang tshad ma gzhan gyis rtogs pa ni ma yin no zhe na/_nges sbyor tshad ma'i rang bzhin nyid/_/ces smos so/_/nges par sbyor ba zhes bya ba 'ga' zhig yul gyis 'dzin byed du ni rtogs pa med do/_/gal te yang skyes bu'i byed pa la sogs pa'i rtogs pa 'phangs
[\[245a.6\]]pa de lta na yang byed pa yul nyid du 'dzin pa ni ma yin gyi/_'on kyang shugs kyis 'phangs pa yin no/_/dbang po bzhin du byed pa la sogs pa'i blo skyes pa las tshad ma nyid kyang ma yin no ste/_dbang po tshad ma nyid yin pa bkag pa'i phyir ro/_/'di ni tshad ma'i rnam par rtog pa
[\[245a.7\]]bkag pa yin no/_/de nyid kyi phyir gnyi ga'i rang bzhin gyi rnam par rtog pa yang rtsol ba gzhan la mi ltos par bkag pa grub po/_/skyes bu dang don la nye bar mkho ba'i dbang du byas pa'i phyir gnyi ga ma yin pa'i rnam par rtog pa yang mi srid do/_/des na de ltar tshigs su bcad pa
[\[245b\]]
[\[245b.1\]]'dis ni rnam par rtog pa bzhi ka yang bsal ba yin no/_/lhag ma bsal ba ni sgra'i byed pa las skyes bu'i byed pa zhes 'jug pa'i rim pa yin yang /_nges sbyor zhes bya ba ni/_'jig rten nges par sbyar bya'i chos nyid rab tu grags so/_/srid pa tsam gyi ni nges par
[\[245b.2\]]sbyor bar byed pa'i chos yin pa'i phyir/_de'i dbang gis skyes bu'i byed pa nyid yin par ston to/_/gal te sbyor ba zhes bya ba la sogs pa rjes su brjod pa'i ngag gi nang du 'dus pa skyes bu'i byed pa'i sgra dang /_skyes bu ni byed pa de zhes bya ba la zlos par mi 'gyur te/_ngag
[\[245b.3\]]tha dad pa'i phyir ro/_/rjod byed gzhan yin no zhes bya ba ni/_nges par sbyor ba zhes bya ba ni 'di'i ni tshig gzhan nyid do/_/de'i tshe bsgom pa'i phyogs kyi skyon nyid du dgongs pa yin no/_/da ni sgra'i byed pa'i rnam par rtog pa sun 'byin par byed pa ni/_ngag gi byed pa'i
[\[245b.4\]]phyogs la zhes bya ba la sogs pa'o/_/yang gzhan dag gang la sgra'i byed par 'dod ce na/_gzhan gyis brjod pa nyid 'dri bar byed pa ni ngag gi byed pa'i phyogs la ni/_sgra yi sgom par der 'gyur te/_/sgra yi bdag nyid byed par brjod/_/ling nga la sogs gzhan yin
[\[245b.5\]]no/_/zhes bya ba'i sgra'i bdag ni rang bzhin te/_de'i sgom pa ni bskul ba'i rang bzhin te de brjod pa yin no/_/gzhan yin no zhes bya ba ni/_chos shig mchod sbyin gyis zhes bya ba la sogs pa rtag tu rtogs bzhin pa skyes bu'i byed pa tsam la tha dad pa yin no/_/de skad du yang /_
[\[245b.6\]]kun don bshad pa thams cad la/_/yod pa 'di ni gzhan yin no/_/zhes 'dri bar 'gyur ro/_/sogs pa'i sgras ni loT dang kr-ita kyi rkyen la sogs pa'o/_/sgra'i byed pa yongs sbyor du khas len na ni de'i phyogs la 'gyur ba'i skyon du 'gyur ro snyam du dgongs pa'o/_/
[\[245b.7\]]nyes pa gzhan yang brjod pa na/_/de ni sgra nyid la 'gyur bas/_/zhes bya ba la sogs pa'o/_/de ni'i sgra ni dang gi don nam khyad par gyi don to/_/'dir khyad par ni 'di yin te/_nges sbyor ni bdag grub par bya ba'i don du 'jug par byed pa yin par 'dod do/_/gang gi tshe
[\[246a\]]
[\[246a.1\]]sgra'i byed pa ngag gi don du gyur pa na/_nges sbyor du 'dod pa de'i tshe des bdag nyid grub pa'i don du skyes bu gzhag par bya dgos na/_sgra'i byed pa de ni sgra'i nyid las grub pas na skyes bu 'jug par byed par mi 'thad do zhes bya ba'i tha tshig go/_/gzhan
[\[246a.2\]]gyi dogs pa bsu ba ni/_/gal te sgra yis ma bskul bar/_/rang gi bya ba la 'jug na/_/zhes bya ba'o/_/mchod sbyin gyis shig ces bya ba'i sgras ni bdag nyid kyis bya ba'i rgyu mtshan du skyes bu bskul ba ni ma yin la/_der 'jug pa ni ma yin no zhes sbyar ro/_/'o na
[\[246a.3\]]gang du 'jug ce na/_/rang gi bya ba la 'jug na/_/zhes so/_/skyes bu rang gi bya ba la 'jug na zhes bya ba'i don to/_/'di la rnam par rtog pa gnyis te/_rang gi bya ba de la yang sgras bskul ba'am ma yin na/_ma yin no zhes bya ba'i phyogs la 'di ni ci ltar zhes bya ba la sogs pa phyed
[\[246a.4\]]dang po lhag ma'i phyogs la ni phyed phyi ma'o/_/dmigs pa med pa nyid du 'gyur/_/zhes bya ba ni de'i tshe/_de'i byed pa med pa'i phyir ro/_/'di nyid kyis ni gnyi ga'i byed pa'i rang bzhin gyi rnam par rtog pa yang bsal ba yin no/_/gnyi ga'i bya ba dang bral ba'i rnam par rtog pa yang dogs
[\[246a.5\]]pa mi bya ste/_de tsam gyis kyang nges sbyor gyi don thob pas ni/_'jug pa med pa'i phyir ro/_/de ltar rnam par rtog pa brgyad ka bsal nas brjod ma thag pa'i dmigs pa med pa nyid 'khrul 'khor la gnas pa la sogs pa lhag ma gsum la bstan pa'i phyir/_de bzhin du zhes bya ba
[\[246a.6\]]la sogs pa gsungs so/_/ci'i phyir zhes bya ba'i dogs pa thugs la bzhag nas de'i don du 'di ltar zhes bya ba la sogs pa gsungs so/_/'o na mnyan par dmigs pa med par ji ltar 'gyur zhe na/_'brel byed ces gsungs/_ci'i phyir 'brel pa med ce na/_spyad bya'i bdag
[\[246a.7\]]ces gsungs so/_/de'i tshe zhes bya ba ni ngag gi don rtogs pa'i dus na'o/_/longs spyod par bya ba'i bdag nyid mtho ris kyi mtshan nyid med pa'i phyir skyes bu de la gnas pa ma yin no/_/spyad bya'i bdag nyid mi srid pa nyid ci ltar zhe na/_rtogs pa'i dus na zhes gsungs te ngag gi
[\[246b\]]
[\[246b.1\]]don rtogs pa'i dus na'o/_/thams cad na zhes bya ba ni/_spyad pa la sogs pa dag go/_/de nyid de'i rang bzhin ni zhes bya ba la/_de nyid ces bya ba ni rnam par rtog pa la gnas pa'o/_/de'i zhes bya ba ni mtho ris la sogs pa'i'o/_/lan du ma yin zhes bya ba la sogs
[\[246b.2\]]pa'o/_/gal te rnam par rtog pa la gnas pa'i rang bzhin nyid mtho ris kyi rang gi ngo bo yin na/_de'i tshe grub pa nyid yin pas na bsgrub bya nyid nyams so zhes bya ba'i don to/_/bsgom pa dag gi don yin pa rnam par dpyod par ling nga la sogs gzhan nyid do zhes bya ba 'dir
[\[246b.3\]]mchod sbyin zhes bya ba la sogs pa dag las mchod sbyin gyis shig ces bya ba don gzhan kho na'o zhes rtogs par byed do/_/de ni sgra'i bsgom pa zhes bya ba yin no/_/'di ni byed pa'i bdag nyid mchod sbyin byed do zhes bya ba la sogs par skyes bu'i sgom par rtogs pa gzhan kho na ste/_
[\[246b.4\]]mchod sbyin gyis shig 'tshe ba ma byed cig ces bya ba la sogs pa ltar yul nges pa can ni ma yin no zhes brjod pa ni don kun zhes bya ba la sogs pa'o/_/brjod pa thams cad las zhes bya ba ni/_sgrub pa dang dag ga pa'i rang bzhin brjod pa dag la'o/_/de la sgra'i sgom pa ni zhes bya ba
[\[246b.5\]]nas sgom pa yin la zhes bya ba'i bar gyis ni sgra'i sgom pa bstan pa'o/_/skyes bu'i zhes bya ba nas 'bras bu'i zhes bya bas ni don gyi sgom pa bstan to/_/khams kyi don ni mchod sbyin no/_/'bras bu ni mtho ris so/_/spyir mi 'thad pa nyid du dam bcas nas/_re zhig sgra'i sgom pa
[\[246b.6\]]sun dbyung ba brjod pa ni/_sgra'i byed pa ni zhes bya ba la sogs pa'o/_/sgra'i sgom pa ngag gi don du khas len na ni/_brjod byar 'gyur ba'i phyir sgra rjod byed du khas blang bar 'gyur la/_bya ba khas blangs na yang sgra byed pa por 'gyur ro/_/rjod byed dang /_byed pa po dag kyang phan tshun
[\[246b.7\]]mthun pa ma yin pa'i phyir mi 'thad do/_/de nyid kyi phyir de la ltos te zhes gsungs te/_sgra'i byed pa la ltos te'o/_/ci ste zhes bya ba ni gzhan gyi'o/_/byed pa po nyid kyis 'bras bur 'gyur ba ni re zhig spang bar dka' ba'o/_/brjod par bya ba nyid kyang dngos su ma yin mod rtogs
[\[247a\]]
[\[247a.1\]]par bya ba tsam du ni mi 'thad pa med do zhes byed pa'o/_/don 'di nyid ston par byed pa ni/_'di ltar zhes bya ba la sogs pa'o/_/bdag ni sgra 'dis 'di las nges par sbyor ro snyam du rtogs pas na/_brjod bya nyid ma yin yang nga'i nges par sbyor
[\[247a.2\]]ba ni 'di'i byed pa yin no zhes rtogs pa'i phyir na sgra'i byed pa ni rtogs pa kho na'o/_/gal te sgras bdag nyid nges par sbyor bar rtogs na de'i tshe nges par sbyor ba nyid ngag gi don du thal gyi/_sgom pa ni ma yin no zhes dogs na/_nges par sbyor ba'ang zhes smos te sgom pa nyid
[\[247a.3\]]nges par sbyor ba yin no zhes bya ba'i tha tshig go/_/phyed phyi ma tsam zhig rnam par 'grel pa ni/_sgra'i sgom pa nyid la zhes bya ba la sogs pa'o/_/de ni ma yin te zhes bya ba ni sun 'byin pa ste/_gal te sgra'i byed pa sgra las rtogs pa yin na zhes bya ba ni lhag ma'o/_/sgra'i byed pa
[\[247a.4\]]nges par sbyor ba zhes bya ba skyes bu'i sgrub par byed pa'i mtshan nyid yin na/_de'i tshe brda ma bzung bas ci ltar mi rtogs te/_sgra'i byed pa zhes bya bar rtogs par bya'o/_/de bzhin du nges par sbyor bar byed pa zhes bya ba yang sgra nyid kyi rang bzhin zhes bya ba'i tha tshig go/_/'di nyid
[\[247a.5\]]gsal bar byed pa ni rang gi ngo bos zhes bya ba la sogs pa'o/_/de nyid tshogs pa yin na zhe na zhes bya ba ni gzhan gyi dogs pa'o/_/long ba'i tshig yin no snyam du bsams nas gal te zhes bya ba la sogs pa gsungs so/_/'di ltar 'bras bu gang la tshogs pa skyabs yin te/_
[\[247a.6\]]skul ba la sogs pa la 'on te brda'i spyod yul du gyur pa'i don rtogs pas na/_de la nyams su myong ba'i rjes su 'brangs nas phyogs dang po ni ma yin pa'i phyir na gnyis pa la gnas par 'gyur ba na/_sgra'i byed pa bdag nyid skyes bu'i sgom pa ni rtogs pa ma yin no zhes ston
[\[247a.7\]]pa ni/_gang gi phyir zhes bya ba la sogs pa'o/_/brda dang lhan cig pa yin yang sgras skyes bu nan gyis 'jug par mi byed kyi/_'on kyang don rtogs nas rang nyid 'dod pa'i dbang gis 'jug pa'am/_mi 'jug pa yang rag go/_/'o na brda 'dzin pa'i tshogs pa gang du dogs
[\[247b\]]
[\[247b.1\]]she na/_brda 'dzin pa'i zhes bya ba la sogs pa'o/_/don ni skul ba dang /_gsol ba 'debs pa la sogs pa'i mtshan nyid can no/_/'o na ji ltar skyes bu 'jug ce na/_don rtogs pa'i skyes bu ni zhes smos so/_/phyed snga ma 'brel ba ni/_'di gyis shig ces bya ba la sogs
[\[247b.2\]]pa'o/_/skul ba dang /_gsol ba 'debs pa dag kho nar rtogs par 'gyur gyi/_sgom pa'i mtshan nyid kyi nges sbyor ni ma yin te/_brda 'dzin pa'i tshogs pa'i byed pa med pa'i phyir ro zhes bya ba'i tha tshig go/_/nges par sbyor nyid ces bya ba rtogs par 'dod pas ni gdon mi za
[\[247b.3\]]bar skul ba dang gsol ba 'debs pa rtogs par khas blang dgos so/_/de lta na yang rang gi 'dod pa kho nas skyes bu 'jug pa yin no/_/des na sgra ni 'jug par byed pa nyid du rtogs pa ma yin no zhes bya ba 'phangs pa yin no/_/nges par sbyor ba nyid rtogs pa 'di ni dmigs pa
[\[247b.4\]]med pa nyid kyang yin no zhes ston pa ni/_nges par sbyor ba zhes bya ba ni zhes bya ba la sogs pa'o/_/nges par sbyor ba po zhes bya ba ni skyes bus byas pa la ltos nas ni byed pa po yin la/_skyes bus ma byas pa las ltos na ni 'chad par byed pa'o/_/rtogs par byas nas zhes bya ba
[\[247b.5\]]ni 'byung bar 'gyur ba yin pa'i phyir na/_rnam par rtogs pas brtags nas zhes bya ba'i don to/_/de'i zhes bya ba ni nges par sbyar bya'i'o/_/nges par sbyar ba 'bras bu dang bcas par 'gyur ro zhes bya ba ni sgra'i byed pa'i nges sbyor ro/_/nges par sbyor bar byed pa po'i
[\[247b.6\]]rtogs pa dmigs pa med par 'gyur mod/_nges par sbyar bar bya ba'i rtogs pa go ji ltar dmigs pa med par 'gyur zhe na/_ci ltar zhes bya ba la sogs pa gsungs so/_/der zhes bya ba ni nges sbyor nyid la'o/_/sbyar bar bya ba de bzhin te/_/zhes bya ba ni gnod pa'i rtogs
[\[247b.7\]]pa can nyid du'o/_/sgra ni blo don rjod byed yin/_/zhes bya ba ni snang ba la ltos nas/_blo'i rnam pa yul yin no/_/lhag par zhen pa la ltos nas ni 'byung bar 'gyur ba'i don yul yin pa'i phyir na/_yul med pa kho na'o/_/ci ltar zhes bya ba la sogs pa ni bshad pa'o/_/
[\[248a\]]
[\[248a.1\]]rab tu sbyor bar byed pa'i rab tu sbyor byed nyid du rtogs pa ni rtogs par bya bas gnod pas dmigs pa med pa yin no/_/ci ltar de gnod ce na/_rang gi bya bas stong par bdag nyid rtogs par gsungs so/_/de bzhin du sbyar bya'i rtogs pa yang
[\[248a.2\]]gnod do zhes 'brel to/_/gang gis gnod ce na/_de nyid kyis zhes gsungs te/_sbyar bar bya ba nyid kyis so/_/ci ltar des gnod ce na/_bdag nyid rang bya ba dang mi ldan par rtogs pas zhes gsungs so/_/des na byed par rtogs pa ni yul med pa kho na'o/_/'dir gzhan
[\[248a.3\]]gyis de'i rtogs pa de ni sgra las yin no zhe na zhes smras so/_/don 'di yin te/_mngon sum gyis byed pa ma rtogs tsam gyis ni gnod pa ma yin te/_sgra nyid las rtogs pa'i phyir ro/_/mngon sum gyis ma rtogs pa'i me rjes su dpag pas kyang rtogs par mi 'gyur ba ni ma
[\[248a.4\]]yin no zhes bya ba'o/_/lan du de ni med de zhes bya ba la sogs pa'o/_/gal te mngon sum bzhin du sgra las kyang /_de'i rang gi ngo bo snang ba yin na/_de'i tshe dmigs pa med pa nyid kyi mtshan nyid kyis nyes par mi 'gyur ba zhig na/_'on kyang rjes su dpag pa ltar sgra de yang blo'i
[\[248a.5\]]don nyid gsal bar byed pa yin no/_/ci'i phyir zhe na/_bdag gi de ltar zhes bya ba smos te/_gzhan gsal ba'i rnam pa nye bar ston pa'o/_/rnam par dpyod pa rnams kyis gsal ba la ltos nas phyogs gzhan bshad pa ni/_yang na zhes bya ba la sogs pa'o/_/'di'i zhes bya ba ni
[\[248a.6\]]nges par sbyor byed kyi'o/_/bdag gis zhes bya ba ni nges par sbyar byas so/_/bsgom pa la ltos nas kyang rnam 'grel dang sbyor bar byed do/_/gang la smra ba po yod pa zhes bya ba ni sangs rgyas pa'i lung la sogs pa la'o/_/gang la de med pa zhes bya ba ni rig byed la'o/_/'di ni grags
[\[248a.7\]]pa ji lta ba bzhin sbyar ba yin te/_tshad ma la ltos nas ni/_rnam par dbye ba 'di med do zhes bshad pa ni yang na zhes smos so/_/brjod pa ni rjod byed de smra bar byed pa'o/_/brda la ltos nas khyad par can gyi don dam par byed pa'i 'jig rten gyi ngag gang yin pa de nyid ni rig
[\[248b\]]
[\[248b.1\]]byed kyi yang yin no/_/des na rig byed la yang byed pa yod pa yin te/_tshad ma la ltos gzhon nu 'byung ba can la sogs pa bzhin no/_/khyab pa ji ltar zhe na/_rigs gang gang las zhes bya ba'i tshul zhes gsungs so/_/brjod dka' ba dang mnyan dka' ba la sogs pa
[\[248b.2\]]dang /_dug sel bar byed pa la sogs pa'i nus pa'i khyad par ram/_dbang po las 'das pa'i don ston par byed pa la sogs pa rigs mi gcig par brtag par bya ba gang yin pa de dag kyang thams cad dang thun mong ba nyid do/_/de la ltos nas bshad pa ni yang na de
[\[248b.3\]]dang khyad par med pa'i phyir zhes bya ba la sogs pa ste/_rig byed dang khyad par med pa'i phyir ro/_/de lta yin dang tshig so sor nges pa'i tshad ma med pas na/_/rig byed kyi tshad ma 'ba' zhig tshad mar khas mi blang ngo snyam du dgongs pa'o/_/skyes bus byas pas zhes
[\[248b.4\]]bya ba ni gzhan gyis dogs pa'o/_/khyab 'jug gi lung la sogs pa ni skyes bus byas par grags pas na/_de ni skyes bus ma byas pa la gnod do zhes bya ba'i tha tshig go/_/skyes bu zhes bya ba la sogs pa ni sun 'byin par byed pa'o/_/rig byed la yang ma rtogs pa'i phyir
[\[248b.5\]]na skyes bus byas pa ma yin no zhes brjod par mi bya ste/_'das nas shin tu yun ring du lon nas dbang po las 'das pa'i phyir ma dmigs kyang byed pa po dgag par mi nus pa'i phyir ro/_/des na byed pa po med pa nyid the tshom za'o/_/de nyid kyi phyir skyes bus byas pa de skyes bus
[\[248b.6\]]ma byas pa nyid kyi gnod byed ma yin no zhes bya ba 'di tshad ma ga las yin te/_tshad ma 'ga' yang yod pa ma yin no zhes bya ba'i tha tshig go/_/rtsod pa 'di ni le'u dang por spros pa yin la/_'dir ni skabs kyis cung zad brjod par zad do/_/phyogs gzhan brjod pa ni yang na zhes bya
[\[248b.7\]]pa'o/_/tshig de ni zhes bya ba ni gang la byed pa po yod par grags pa'o/_/gang gis 'di ltar brjod pa rang gis ma byas par bdag gis byas so snyam par 'khrul pa mthong ba yod dam snyam du dogs na/_'di ltar zhes bya ba la sogs pa'o/_/rlom par 'gyur ba 'ga' zhig gi_/
[\[249a\]]
[\[249a.1\]]rlom pa'i rnam pa smras pa ni nga yis byas pa yin no zhes bya ba'o/_/ci'i phyir rlom par 'gyur zhes dogs na gtan tshigs brjod pa ni dran pa nyams phyir zhes bya ba'o/_/'dis sngar nyams su myong bar 'gyur ba'i gzhung nyid la dran pa nyams pas de ltar rlom pa yin
[\[249a.2\]]no zhes bya bar bsams pa'o/_/de ltar rig byed du mi 'dod lung yang skyes bus ma byas par bstan nas/_gzhon nu 'byung ba la sogs pa yang skyes bus ma byas par sgrub par byed pa ni/_snyan dngags kyang zhes bya ba la sogs pa'o/_/de lta yin dang zhes bya ba ni skyes bus byas
[\[249a.3\]]par nges pa med na'o/_/'dir skabs kyi don ni 'di yin te/_rig byed las gzhan pa'i lung byed pa po sgrub na byed pa po'i tshig nyi tshe ba yin par brtag par bya ba yin no/_/gal te rang gis bya bar ston par byed pa po ma yin na ni de'i tshe de la yang 'dir ni sngar yod pa kho na yin gyi/_
[\[249a.4\]]'di lung byed pa ni ma yin no zhes bya bar 'gyur ba'i phyir 'di la nges pa ga la yod/_des na byed pa po'i tshig kyang ci bden pa yin nam/_yang na ci gna' nyid du gnas pa'i lung la spyod pa'i rang bzhin can rmongs pas rang gis byas par brjod ces 'dir yang nges pa med
[\[249a.5\]]do/_/des na thams cad skyes bus ma byas par 'gyur ro/_/gzhan gyis de ltar yin na zhes smras te/_thams cad skyes bus ma byas pa yin na'o/_/lung 'di ni khyab 'jug gis byas so zhes byed pa po brjod pa dogs pa med par 'gyur ba des na byed pa po ston par byed pa mi
[\[249a.6\]]brjod par 'gyur na/_brjod pa yang yin no/_/des na khyab 'jug la sogs pa'i lung de la skyes bus ma byas pa nyid don med de/_brjod par bya ba dang bral ba brdzun yin no zhes bya ba'i tha tshig go/_/sun 'byin pa ni rig byed la'ang zhes bya ba la sogs pa'o/_/de don med pa nyid
[\[249a.7\]]mthong zhes bya ba ni ri bo rig la ni rig gi rig byed byas la/_snga ma bya'i rig byed ni ri bo sA la la zhes bya ba la sogs pa'o/_/'on te der ni don gzhan kho na yin te/_byas zhes bya ba ni bshad pa yin no zhe na de lta yin na gnyi ga la yang mtshungs par 'gyur te/_'dir yang khyab 'jug gis
[\[249b\]]
[\[249b.1\]]byas zhes bya ba ni bshad pa yin no zhes bya ba don nyid yin no/_/tshig tha ma 'grel pa ni don med pa dang zhes bya ba la sogs pa'o/_/don gzhan du rtogs na zhes bya ba 'di lan btab zin mod kyi lhag pa brjod pa'i don du rjes su brjod pa yin no/_/de nyid brjod pa ni
[\[249b.2\]]bden pa'i don du zhes bya ba la sogs pa'o/_/rig byed der lha mo zhes bya ba la sogs pa'i gtsub shing la sogs pa bden pa'i don du rtogs pa ni 'chad par byed pa'i skyes bus bya ba kho na'o/_/dang por mi bden par snang ba gang yin pa lha mo zhes bya ba la sogs pa de ni rig byed
[\[249b.3\]]las yin na des na rig byed ni tshad ma ma yin no snyam du dgongs pa'o/_/rnam 'grel gyi don bshad pa ni lha mo zhes bya ba la sogs pa rig byed kyi don lha'i khyad par la sogs pa'i mtshan nyid spangs nas dgang gzar la sogs pa'i mtshan nyid kyi don gang skyes bus byas
[\[249b.4\]]pa'i don de la sgra ni don gyi de nyid kyi rgyu mtshan can gyi tshad ma ma yin no zhes 'brel to/_/bshad zin pa'i don nyid gsal bar byed pa ni/_'di ltar zhes bya ba la sogs pa'o/_/de blo ni skyes bu'i blo tshad mar 'gyur ro zhes bya ba'i don to/_/de yang zhes bya ba ni skyes bus
[\[249b.5\]]brtags pa'o/_/gal te de yang de don na/_/zhes bya ba ni dang po yang rig byed kyi don yin no/_/ci'i phyir rig byed don med min te brdzun pa'i don can yin no zhes bya ba'i tha tshig go/_/de lta na yang zhes bya ba ni ci de'i tshe nyid ci ltar snang ba 'di nyid don yin nam/_'on te bdag
[\[249b.6\]]cag la mi snang ba yin yang gzhan kho na zhig yin zhes gzhan du yang the tshom za'o/_/des na the tshom za bas skyes bus ma byas kyang tshad ma ma yin no/_/gal te ji ltar the tshom ma za zhe na/_rig byed kyi don gyi zhes gsungs so/_/gal te gang du dang po pa mi srid pa der the
[\[249b.7\]]tshom du 'gyur mod gang du don dang por srid pa der go ci ltar the tshom za zhe na/_phyugs 'dod pas zhes gsungs so/_/res 'ga' tsi tra'i mchod sbyin byas kyang phyugs phun sum tshogs pa ma thob pa'i phyir ro/_/gzhan gyi dogs pa ni der las nyams pa zhes bya ba la sogs pa
[\[250a\]]
[\[250a.1\]]yin no/_/der zhes bya ba ni tsi tras mchod sbyin byas par ro/_/ma yin te zhes bya ba ni phyogs snga ma 'gog pa'o/_/tshad ma med pa'i phyir zhes bya ba ni ci 'dir las nyams pas ma grub pa'am/_'on te tsi tra'i mchod sbyin la nus pa med pas yin zhes 'di la tshad
[\[250a.2\]]ma med do/_/res 'ga' nus pa mthong ba'i phyir ro zhe na/_de'i tshe ci las kyi khyad par yongs su sbyin pa las sam/_'on te tsi tra'i mchod sbyin gyis nus pa yin zhes rtogs par dka' ba'o snyam du dgongs pa'o/_/'on te der ni don gzhan kho na yin te/_tsi tra'i mchod sbyin nus
[\[250a.3\]]pa ni ma yin no snyam na don gzhan rtogs pa ni zhes gsungs so/_/de ltar don gzhan rtogs pa skyes bus byas par 'gyur mod/_/sbyin sreg gyis shig ces bya ba la sogs pa nges par sbyor ba rtogs pa go de ltar ci ste 'gyur zhe na/_rig byed las bdag nyid ces bya ba la
[\[250a.4\]]sogs pa smos so/_/gang gi phyir sbyin sreg gyis shig ces zer ba'i rig byed las bdag nyid nges par sbyar ro snyam pa'i 'jig rten thams cad ni brda'i rjes su 'brangs pa yin pas de'i phyir sbyin sreg gyis shig ces bya ba la sogs pa zer ba'i rig byed du nges par sbyor
[\[250a.5\]]ba nyid du rtogs pa ni skyes bus byas pa kho na'o/_/de nyid kyi phyir na rtogs pa 'di ni dmigs pa med pa kho na'o snyam du dgos pa'o/_/de ltar dngos po'i nyes pa yang bstan nas sgra'i tha snyad kyi nyes pa yang ston pa ni/_nges par sbyor ba ni zhes bya ba la sogs pa'o/_/nges
[\[250a.6\]]sbyor ngag gi don yin pa la yang nyes pa 'di mtshungs so zhes bstan pa'i phyir nges par sbyor ba'i sgrar byas nas gsungs so/_/don gyi bsgoms pa'i phyogs la yang de bzhin du rtogs par bya ba'i phyir gzhan yang zhes bya ba la sogs pa gsungs so/_/kyang gi sgra
[\[250a.7\]]ni rim pa gzhan du yin te/_'tshed do zhes bya bas kyang byed pa po rtogs so zhes bya ba yin no/_/de nyid kyi phyir byed pa po'i gsum par mi 'gyur ro/_/skyes bu'i bya ba tsam rtogs na ni byed pa po ma brjod pa'i phyir gsum pa zlog tu med pa kho na'o zhes bya ba'i don to/_/gzhan
[\[250b\]]
[\[250b.1\]]gyi dogs pa bsu ba ni/_/byed pa'i shugs kyis zhes bya ba la sogs pa'o/_/'tshed do zhes bya ba/_'dir dang po ni skyes bu'i byed pa rtogs so/_/byed mkhan de'i shugs kyis 'phangs pa yin pas de na byed pa po rtogs so zhe na/_lan du byed pa po 'phangs pas rtogs pa ni
[\[250b.2\]]ma yin no/_/ci'i phyir zhe na/_gang gi phyir brjod ma thag pa'i tshul de ltar yin na rim gyis rtogs par 'gyur ro/_/rim gyis rtogs pa nyid gsal bar byed pa ni/_dang po sgom pa rtogs shing zhes bya ba la sogs pa ste/_dang po skyes bu'i byed pa rtogs par 'gyur ro/_/
[\[250b.3\]]de'i shugs kyis zhes bya bsgom pa'i shugs kyis so/_/phyis zhes bya ba ni de'i 'og tu'o/_/de las zhes bya ba ni sgom pa rtogs pa las so/_/de ltar rim gyi rtogs la rag mod nyes pa ci yod ce na/_rim gyis nyes pa rtogs par ni zhes gsungs so/_/de ltar
[\[250b.4\]]rim gyis rtogs pa nyams su myong bas gnod do zhes bstan nas/_sgra'i skyon yang ston pa ni gnyis kyi tshig dang zhes bya ba la sogs pa ste/_g.yos mkhan 'tshed par byed do/_/g.yos mkhan 'tshed par byed pa dag go zhes bya ba la sogs pa'o/_/bya ba gcig
[\[250b.5\]]yin pa'i phyir zhes bya ba ni/_bya ba ni rdzas ma yin pa'i phyir na gnyis dang mang po nyid du mi rigs so/_/gcig nyid ni tha snyad tsam du yin no/_/'on te trid kyi rkyen gyis brjod pa'i dngos po skyes bu'i byed pa'i mtshan nyid ni rdzas bzhin du rtogs par 'gyur ba'i phyir gcig
[\[250b.6\]]la sogs par mi 'gal lo zhes bya ba'i dogs pa 'di bsu ba ni/_'on te byed pa po zhes bya ba la sogs pa'o/_/sun 'byin pa ni ma 'brel pa chen por 'gyur ro zhes bya ba'o/_/gang du zhe na/_lhas byin dang zhes bya ba la sogs pa'i ngag 'dir ro/_/ci ltar zhe na/_'di
[\[250b.7\]]ltar zhes bya ba la sogs pa'o/_/re sde la sogs pa'i las gcig pa'i phyir na/_bya ba gcig nyid dang /_de bzhin du byed pa po tha dad pas na tha dad par 'gyur ro/_/ci ltar bya bar 'gyur zhes bya ba ni gcig gi tshig gis mang po'i tshig tu'o/_/gzhan gyis lan gdab pa'i phyir
[\[251a\]]
[\[251a.1\]]gal te zhes bya ba la sogs pa smras so/_/gal te khams kyi don nges sbyor gyi rang bzhin yin pa'i phyir/_byed pa po'i tha dad pas tha dad par rigs pa ma yin nam zhe na/_khams kyi don de yang zhes smos so/_/rkyen gyi don yin pa'i phyir ro zhes bya
[\[251a.2\]]ba ni ling nga la sogs pa'i rkyen gyi don yin pa'i phyir ro/_/de yang zhes bya ba ni nges par sbyor ba de yang ngo //_/de ni zhes bya ba ni nges par sbyor ba'o/_/'o na ni ci ltar re sde gyis shig ces bya ba gnyis kyi tshig tu 'gyur ba/_de bzhin du lhas byin dang mchod sbyin dag gis re lde byed
[\[251a.3\]]do zhes bya ba 'dir yang 'gyur ro zhe na/_khams kyi don yan 'gar ba ni zhes smras so/_/de ni ma yin te zhes bya ba ni sun 'byin pa'o/_/'brel phyir zhes bya ba ni byed pa po dang 'brel ba'i phyir ro/_/der 'gyur tha dad na zhes bya ba ni nges sbyor tha dad na'o/_/der 'gyur te zhes
[\[251a.4\]]bya ba ni tha dad par ro/_/ci'i phyir zhe na/_de yang zhes smos te/_khams kyi don de yang ngo /_/de tha dad pas zhes bya ba ni byed pa po tha dad pas so/_/rang gi 'dod pas gzhung gzugs pa'i phyir gsungs pa ni/_kho bo cag gi ltar na zhes bya ba ba'o/_/las dang byed pa po las
[\[251a.5\]]zhes bya ba ni tha dad pa dang ldan pa'i lnga pa'o/_/de zhes bya ba ni bya ba'o/_/gang gi tshe brjod pa zhes bya ba ni byed pa po zhes 'brel to/_/dang po nyid kyi don yin pa'i phyir zhes bya ba ni rang bzhin tsam gyi don yin pa'i phyir ro/_/phyogs gnyis ka la yang rim gyis sbyor ba gnyis ston par
[\[251a.6\]]byed pa ni bdag nyid chen pos zhes bya ba la sogs pa'o/_/gang gi tshe zhes bya ba la sogs pa ni bsdu ba'i tshigs su bcad pa gnyis so/_/las zhes bya ba ni yi ge las so/_/de ltar sgra'i byed pa'i sgom pa dpyad nas don gyi byed pa'i sgom pa dpyad pa'i phyir gang gi tshe zhes bya ba la
[\[251a.7\]]sogs pa'o/_/las kyi sgra ni b+ha ba'i don yin la zhes bya ba'i mdo 'dir ri khrod rjes rang gis bshad par b+ha ba na b+ha ba ste skul ba'i rkyen to zhes bshad do/_/de ltar yin dang de ni sgom pa nyid yin la zhes bya ba ni sgom pa'i sgras brjod do zhes bya ba'i don to/_/gal te de ltar na bdag
[\[251b\]]
[\[251b.1\]]nges par sbyor ro snyam pa'i rtogs pa med pa ma yin nam/_de ji ltar na sgom pa nyid byed pa yin zhe na/_bshad pa ni de'i tshe nges par sbyar ba ni de'i lhag ma'i phyir zhes bya ba'i khyad par yin pa'i phyir de gtsor gyur pa ma yin la/_gtsor gyur pa ma yin pa'i phyir ni ngag gi don
[\[251b.2\]]nyid ma yin no/_/de bzhin du nges sbyor ngag gi don du byed pa'i tshe yang nges sbyor nyid gtso bo yin la/_rgol ba ni khyad par yin no zhes rig par bya'o/_/gal te nges sbyor gyi khyad par can gyi sgom pa ngag gi don yin mod/_gdon mi za bar 'jug pa go ci lta zhe na/_sgom pa zhes bya ba
[\[251b.3\]]la sogs pa'o/_/de ltar rtogs pa na zhes bya ba ni nges sbyor gyi khyad par can nyid du rtogs pa na'o/_/'di nyid gsal bar byed pa ni mi 'jug par yang ci ltar 'gyur te zhes bya ba'o/_/de ni mi 'thad de zhes bya ba nas/_sems sam zhes bya ba'i bar ni sun 'byin pa'o/_/gal
[\[251b.4\]]te de ltar min zhes bya ba ni gzhan gyi dogs pa bsu ba'o/_/mtho ris 'dod pa zhes 'bras bu thob pa'i phyir na 'bras bu med par zhes ci ltar brjod ces bya ba'i don to/_/sun 'byin pa ni 'bras bu dang bcas par ga las rtogs zhes bya ba'o/_/gal te 'di ni gdon mi za bar zhes
[\[251b.5\]]bya ba la sogs pa ni bshad pa'o/_/bstan zin to zhes bya ba ni skyes bus ma byas pa nyid yin yang don med pa nyid bzlog par dka' ba nyid kyi sgo nas so/_/bsgom pa khas blangs nas sun dbyung ba brjod pa yin no/_/da ni de nyid med do zhes ston pa ni/_gzhan yang zhes bya ba'o/_/
[\[251b.6\]]mchod sbyin don tha dad pa zhes bya ba ni rtogs pa yod ma yin zhes 'brel to/_/de ni zhes bya ba ni sgom pa'o/_/'tshed byed ces bya ba nas tha dad par rtogs na zhes bya ba'i bar ni gzhan gyi ste/_tshos pa dang mchod sbyin dag ni las nyid du bstan pa'i phyir ro/_/byed do zhes bya ba 'dir bya ba
[\[251b.7\]]tha dad pa dmigs pa yin no/_/gtan tshigs des na ma dmigs par ma grub po zhes bya ba'i tha tshig gi/_/lan du de ltar yin na thug pa med do zhes bya ba'o/_/gang gi phyir spyi dang khyad par gyi ngo bos sgom pa dang /_mchod sbyin la sogs pa rnam par gnas pa 'dod pa de'i phyir spyi
[\[252a\]]
[\[252a.1\]]dang khyad par gzhan dang gzhan du 'gro bas thug pa med do/_/de nyid ston pa ni mchod sbyin byed pa ni zhes bya ba la sogs pa'o/_/don 'di yin te te dper mchod do zhes bya ba 'dir mchod byed do zhes bya ba 'phangs pa de bzhin du mchod sbyin gyi yul can gyi
[\[252a.2\]]rang gi bya ba skyed do zhes shes par bya ba yin no/_/des na mchod sbyin gyi yul can rang gi byas pa las skyes pa nyid gzhan yin par 'gyur ro/_/de bzhin du mchod sbyin skyed par sgrub par byed do zhes bya ba 'dir yang gal te yang mchod sbyin skyed par bsgrub par bya'o zhes
[\[252a.3\]]brjod par 'dod na yang gzhan 'phen par 'gyur ro/_/de ltar gcig nas gcig brgyud pa ni mngon sum la snang ba yang med do/_/de nyid kyi phyir 'di dag ni zhes bya ba la sogs pa bshad pa yin no/_/de'i phyir mchod sbyin la sogs pa'i don las tha dad pa'i sgom pa'i 'gog
[\[252a.4\]]pa'i gtan tshigs su mngon sum la mi snang ba la brten pa na/_de la ma grub pa med do/_/rnam par rtog pa tsam ni sgrub pa'am/_'gog pa la nus pa yod pha ma yin no zhes bya ba'i tha tshig go/_/thug pa med par mi 'gyur du bcug kyang /_tha mi dad pa las yang tha dad par sgro
[\[252a.5\]]btags nas tha snyad du byed pa ni mthong ngo zhes bshad pa ni 'chi ka'i lus zhes bya ba'o/_/lhug pas ni dpe yin na de bzhin zhes pa la sogs pa'i tshigs su bcad pa phyed kyis ni don bstan to/_/mtshungs pa nyid du ston pa ni byed pa'i zhes bya ba'o/_/bram ze ni mchod sbyin la bya
[\[252a.6\]]ba byed do zhes bya ba 'dis ni mchod sbyin byed do zhes brjod pa yin gyi/_bya ba de log shig tu mthong ba ni med do/_/des na tha dad pa'i tha snyad tsam du zad kyi/_mchod sbyin la bya ba gzhan pa ma yin no/_/'o na mchod sbyin yang gang yin zhe na/_mchod sbyin gyi ni bya ba yang zhes
[\[252a.7\]]smos so zhes bya ba ni mthong ba yod ma yin zhes bya ba dang /_ma yin zhes bya ba gnyi gar yang gzung ba'o/_/ci'i phyir mchod sbyin gyi bya ba gzhan ma yin zhe na/_lha sbyin nyid dang ni zhes bya ba'o/_/dbyug pa can bzhin du mchod sbyin dang ldan pa las mchod sbyin yin no zhes ni mi rigs te/_
[\[252b\]]
[\[252b.1\]]tha dad pa la mi dmigs pas gnod pa'i phyir ro/_/ut+pal sngon po bzhin du ldog pa tsam gyis byas pa'i tha dad pa la brten na/_gcig nyid la gzhi mthun pa rnam par gnas pa yin no/_/'dir yang tha dad pa kho na'o zhe na/_'di la mi dmigs pas gnod pa'i phyir ro zhes
[\[252b.2\]]brjod zin to/_/de'i phyir mchod sbyin ni khyad par can gyi gnas skabs thob pa'i lha sbyin la sogs pa'i rdzas las tha dad pa ma yin par 'dod par bya'o/_/de yang gang ci'i rang bzhin yin yang rung ste/_byed pa de las tha dad pa ni med do zhes skabs nyid gnas pa
[\[252b.3\]]yin no/_/gzhan dag byed pa'i bya ba tha dad pa'i don du 'bad pa byed pa ni/_gal te zhes bya ba la sogs pa'o/_/lha sbyin ci byed ces bya ba ni 'dri ba'o/_/'tshed do zhes bya la sogs pa ni lan te/_'dri ba dang lan 'di dag mthong ba'i phyir nges pa ste/_de yod pa
[\[252b.4\]]na mchod sbyin la sogs pa la the tshom za ba'i phyir bya ba gzhan nyid du grub pa kho na'o/_/don 'di ni sangs rgyas pa yang 'dod pa yin no zhes ston pa ni/_de skad du yang zhes bya ba'o/_/sun 'byin par byed pa yang 'dri ba dang ldan tha dad pa mthong ba de nyid kyi tha dad pa
[\[252b.5\]]zlog par byed pas de ni de ltar mi 'thad de zhes bya ba la sogs pa gsungs so/_/gzhan la zhes bya ba ni gtso bya la sogs pa la'o/_/gzhan du ni zhes bya ba ni byed par dri ba'i brjod pa'o/_/rnam par 'grel pa ni gal te zhes bya ba la sogs pa'o/_/gzhan la zhes bya ba ni
[\[252b.6\]]mchod sbyin la sogs pa la'o/_/'dri ste zhes bya ba ni 'dri ba'i tshig go/_/'di ni brjod pa'i zhes bya ba ni 'grel pa'o/_/don 'di yin te gtso bo la sogs pa la the tshom za ba na/_/ci byed ces 'dri ba'i tshig mi 'thad do/_/bum pa la the tshom za ba ni snam bu 'dri bar mi 'thad do/_/
[\[252b.7\]]gzhan smras pa ni byed pa'i don zhes bya ba la sogs pa'o/_/bum pa dang snam bu ltar shin tu tha dad pa ma yin no snyam du bsams pa'o/_/spyi 'ba' zhig rtogs pa na khyad par gyi cha la the tshom za ba'i phyir 'dri ba ni rigs pa kho na'o/_/khyad par med par zhes bya ba la sogs pa ni sun 'byin
[\[253a\]]
[\[253a.1\]]par byed pa'o/_/skye ba dang gnas pa'i gzhan gyi dbang med pa la gal te rtogs pa'i gzhan gyi dbang yang med na ni de'i tshe bum pa dang snam bu bzhin du tha dad pa nyid spang bar mi nus so/_/de'i phyir spyi'i rtogs pa ni khyad par rtogs pa nang du 'dus pa'i rang
[\[253a.2\]]bzhin kho na'o/_/des na khyad par gyi cha la the tshom mi za bas ci 'dra'i ba'i go skabs yod/_'on te spyis khyad par 'phen par byed mod kyi spyi rtog pa na de rtog pa ni ma yin no zhes dogs pa bsu nas bshad pa khyad par spyi'i 'phangs par 'gyur ba yin na ni ma rtogs pa ma yin
[\[253a.3\]]te/_'on kyang rtogs pa kho na'o/_/de lta na yang the tshom med pa'i 'dri ba'i go skabs su ci ltar 'gyur/_byed phyi ma rnam par 'grel ba ni/_spyi 'ba' zhig ces bya ba'o/_/'on te zhes bya ba ni gzhan gyi khas len pa'o/_/spyi zhes bya ba spyi'i shes pas khyad par zhes bya
[\[253a.4\]]ba khyad par gyi shes pa 'phen te/_yul can gyi yul can bstan pa'i phyir ro/_/de yang zhes bya ba ni khyad par ro/_/'on te zhes bya ba la sogs pa ni gzhan gyi rtogs pa'o/_/de ni zhes bya ba khyad par ro/_/lan du spyi de nyid ces bya ba la sogs pa'o/_/don 'di yin te gal te spyi
[\[253a.5\]]rtogs kyang khyad par mi rtogs kyi/_'on kyang khyad par spyi'i rang bzhin du rtogs pa yin na/_de'i tshe yang spyi rtogs pa nyid do/_/de lta yin dang spyi gzhan med pa'i dbang po rtogs pa kho na rtogs par 'gyur na/_'phen par byed pa de nyid 'phang bar bya bar yang 'gyur ba ni mi
[\[253a.6\]]rigs pa'i phyir 'di yang bkag pa yang yin no/_/'on te spyi gzhan kho na 'phang bar bya ba yin no zhes dogs na spyi las zhes smos so/_/ci'i phyir zhe na/_de lta yin na zhes smos te/_'phang bar bya ba'i spyi'i gzhan yod na'o/_/spyi de tsam ni mngon sum la snang ba med pa'i phyir
[\[253a.7\]]rtogs pa 'di yang mi rigs so snyam du dgongs pa'o/_/gzhan dag rigs pa can gyi mdo dang lhan cig sdong bar bsams nas gal te zhes bya ba la sogs pa smras so/_de lta yin dang reng reng po tsam gyi spyi'i mngon sum du 'gyur ba yin la/_mtho yong ram mi'i khyad par ni
[\[253b\]]
[\[253b.1\]]mngon sum ma yin pa dang /_gzhan gyi tshe mthong ba'i mtho yor dang /_skyes bu'i khyad par la dran pa de lta na/_mtho yor ram mi zhes the tshom za ba yin no/_/de bzhin thams cad du the tshom za ba yin no/_/des na spyi dang khyad par gyi ngo bor gyur pa na the tshom du rigs
[\[253b.2\]]pa kho na'o zhe na/_'di sun 'byin pa ni spyi zhes bya ba la sogs pa'o/_/spyi mngon sum du gyur pa na khyad par dmigs pa'i phyir med pa kho nar rigs kyi the tshom ni ma yin te/_med par nges pa'i phyir ro snyam du dgongs pa'o/_/de ltar spyi mngon sum yin pa'i phyir dang /_khyad
[\[253b.3\]]par mngon sum ma yin pa'i phyir zhes bya ba de sum byung nas/_khyad par dran pa'i phyir zhes bya ba de sum 'byin pa ni/_khyad par dran pa'i phyir zhes bya ba la sogs pa'o/_/ci'i phyir don med ce na khyad par dran pa las zhes gsungs te/_mtho yor ram mi'i khyad par ma nges par
[\[253b.4\]]dran pa gang yin pa de ni the tshom ma yin te/_de las sngar dran pa gzhan yod pa ni ma yin no/_/'on te skyes bu dang mtho yor 'dra ba 'ga' zhig srid pa yin la/_des na reng reng po mthong ba na gcig la sbyar ba'i phyir the tshom du 'gyur ba yin no zhe na/_'on ni 'ga' zhig reng
[\[253b.5\]]reng po mthong bas sngar nyams su myong bas gzhag pa'i bag chags sad pa las gcig la gnyi ga ma nges par dran par 'gyur ba de ci the tshom ma yin nam/_'on te der yang re zhig sngon mthong ba la ltos pa yin no zhe na/_de lta na yang khyad par dran pa'i phyir zhes brjod par
[\[253b.6\]]mi bya'o/_/sngar khyad par mthong ba'i phyir ro zhes bya bar 'gyur ro/_/spyi mngon sum du gyur pa la ltos pa yang 'khrul par bstan pa'i phyir/_spyi mngon sum du gyur pa med par yang zhes bya ba la sogs pa smras so/_/ci srid sgrub byed dang gnod byed ma zhugs kyi bar
[\[253b.7\]]du ni srog ni yod dam med ces brjod par bya ba ma yin na/_der ni spyi 'ga' yang rtogs pa med do/_/sogs pa'i sgras ni rang bzhin dang dbang phyug la sogs pa gzung ngo /_/de'i phyir rnam pa 'ga' zhig ltar rnam par rtog pa la snang ba'i rnam pa gnyis dngos su kun
[\[254a\]]
[\[254a.1\]]du spyod pa med kyang sgrub par byed pa dang gnod par byed pa'i dus nyid na the tshom gyi tha snyad du bya ba yin no snyam du dgongs pa yin no/_/skabs nyid du nye bar sdud pa ni de'i phyir zhes bya ba'o/_/ma nges par rtogs pa'i mchod sbyin la sogs pa de
[\[254a.2\]]nyid spyi yin no zhes 'brel te/_/rnam pa gang gis rtogs pa zhe na/_med do zhes smos so/_/tshad ma gang la rtogs she na/_spyir mthong ba'i rjes su dpag pa las zhes smos so/_/mchod pa la sogs pa dag tu bya ba'i mtshan nyid dang ldan pa gcig 'ga' zhig nye bar
[\[254a.3\]]bstan nas/_'di 'dra ba ni bya bar brjod do zhes brda grub pa na zhes de 'dra ba'i mtshan nyid can gzhan dag kyang ma lus par bya ba'i tha snyad du rung ba yin no zhes bya ba ni/_de'i rang bzhin gyis rjes su dpag pa yin no/_/spyi yongs su bcad pa gzhan yang yod pa
[\[254a.4\]]ma yin nam/_des na de skad du ci ste brjod ce na/_khyad par med par ma zin pa zhes smos so/_/gal te spyi mngon sum du gyur pa la sogs pa the tshom gyi rgyu ma yin na'o/_/'o na the tshom gyi rgyu gang yin zhe na/_la las ni zhes smos so/_/yul thag ring po'am mun pas
[\[254a.5\]]non pa'i dus su the tshom gyi yul gyi dngos po'i rnam pas dben pa'o/_/ma dmigs pas the tshom gyi rgyur brjod pa ma yin nam/_de ci ltar blo yin par brjod ces dogs nas/_dmigs pa'i mtshan nyid du ma gyur pa de lta bur gyur pa'i ma dmigs pa nyid yin pa'i phyir
[\[254a.6\]]ma dmigs pa spangs pa ma yin no/_/de ltar yang shes pa dang shes bya ma yin par dgag pa'i rang bzhin gyis rnam pa gnyis yin no zhes bshad pa ni/_blo'i rang bzhin nam zhes bya ba la sogs pa'o/_/des na blo nyid mi dmigs par brjod pas mi 'gal lo/_/'on kyang
[\[254a.7\]]dmigs bzhin pa'i don gyi rang bzhin yang yin no zhes bya ba ni khyad par ro/_/spyi mthong ba ni the tshom gyi rgyu ma yin no zhes grub kyang skabs kyi spyi tha dad pa la bsam pa las yang gzhan gyi dogs pa ston pa ni/_gal te zhes bya ba la sogs pa'o/_/lan ni skyes bu dang
[\[254b\]]
[\[254b.1\]]zhes bya ba la sogs pa'o/_/med pa ma yin nam zhes bya ba ni dmigs pa kho na'o zhes bya ba'i tha tshig go/_/des na de ni yod pa ma yin no snyam du dgongs pa'o/_/yod pa la gnod pa ci yod ce na/_gal te zhes bya ba'o/_/rnam pa gnyis ni spyi dang khyad par gyi
[\[254b.2\]]rnam pa'o/_/dmigs pa yang med de des na spyi tha dad pa ni yod pa ma yin no zhes bzlog pa ston par byed pa ni/_'dir ni zhes bya ba la sogs pa ste/_mtho yor dang skyes bu'i bdag nyid kyi khyad par 'dir ro/_/tha dad blo med phyir zhes bya ba ni blo rnam pa gcig ni da dung
[\[254b.3\]]snang ba'i phyir te/_khyad par gyi rnam pa nyid du snang ba'i phyir ro zhes bya ba'i don to/_/blo tha mi dad kyang spyi gzhan du 'gyur ro snyam du don gyi tha dad pa nyid ni zhes smos so/_/'on te zhes bya ba ni gzhan gyi'o/_/de ltar ma yin na zhes bya ba ni gal te/_mtho yor dang skyes bu'i rang bzhin
[\[254b.4\]]spangs nas dmigs pa med na/_de'i tshe mtho yor dang skyes bu'i rnam pa'i khongs su gtogs pa tha mi dad pa spyi nyams su myong gyur na'o/_/de la zhes bya ba khyad par la'o/_/de yongs su spangs par zhes mtho yor dang skyes bu yongs su spangs par ro/_/de dag las zhes bya ba ni/_
[\[254b.5\]]mtho yor dang skyes bu dag las so/_/de gzhan yin na zhes bya ba ni reng reng po nyid de'o/_/sun 'byin pa gzhan yang bshad pa ni/_spyi don gzhan pa nyid yin na zhes bya ba'i gzhal bya zhes bya ba skyes bu'am mtho yor ro/_/gzhan dag skabs thob nas rnam par rtog par byed
[\[254b.6\]]pa ni gal te zhes bya ba la sogs pa'o/_/mi snang ba zhes bya ni snang ba med pa'i rang bzhin no/_/de la rnam par rtog pa phyi ma rjes su brjod nas zlog pa ni/_gal te zhes bya ba la sogs pa'o/_/rnam par rtog pa bar ma sum 'byin pa ni/_gal te zhes bya ba la sogs pa'o/_/
[\[254b.7\]]rnam par rtog pa dang po sun 'byin pa'i snang ba med na zhes bya ba la sogs pa'o/_/da ni rnam par rtog pa gzhan lta bu'i grub pa'i mtha' dogs pa bsu nas rnam par rtog pa bar ma nyid du sdud par smras pa ni/_gal te zhes bya ba la sogs pa'o/_/de ltar gyur pa'i zhes bya ba ni
[\[255a\]]
[\[255a.1\]]mi gsal ba'i rnam pa can no/_/de ni de lta ma yin te zhes bya ba la sogs pa ni/_grub pa'i mtha'o/_/de ltar bsams pa yin te/_gang gi phyogs bar ma'i go skabs su 'gyur ba gzhan gang rung ba snang ba mi gsal ba yin par ni mi smra'o/_/
[\[255a.2\]]'on kyang gang gis yul yod pa dang med pa ni blo la rag las pa blo dang yul dag la nye bar 'ga' zhig yod pa yin no/_/dper na der yod pas yul yod pa de bzhin du blo de'i rnam pa can ma yin na/_blo mi gsal bar rtogs so zhes tha snyad du byed pa yin te/_de'i rnam pa
[\[255a.3\]]yul la sgro btags pa'i phyir ro zhes bya ba yin no/_/gal te dung dkar po de'i bdag nyid du yod pa ni kha dog de'o/_/de dang tha mi dad pa'i dbyibs la gnod pa zhes bya ba ni gsal ba'i don dang tha mi dad pa'i mi gsal ba la gnod pa'i gal te zhes bya ba la sogs pa ni gzhan
[\[255a.4\]]gyi dogs pa'o/_/'di nyid kyi bshad pa ni gang gi phyir zhes bya ba la sogs pa'o/_/dbyibs tha dad pa yin no zhe na zhes bya bas ni rdzas kyang nye bar mtshon par lta'o/_/dbyibs sam rdzas kha dog dang tha mi dad pa ci 'dra ba kha dog dang tha mi dad pa de 'dra ba la kha dog la
[\[255a.5\]]gnod pas gnod byed cing ngo /_/gzhan du zhes bya ba ni tha dad par dbyibs la sogs pa rtogs pa med na zhes bya ba'o/_/'on te dbyibs dang kha dog dag de'i bdag nyid du gnas kyang gcig la gnod kyang gzhan la ma yin no zhe na/_gang gi zhes bya ba la sogs pa smos
[\[255a.6\]]so/_/sbyor ba'i rnam par dbye ba ni/_/'brel pa'i rnam par dbye ba ste/_'brel pa'i rnam par dbye ba gang gis dbyibs la sogs pa de dag nyid la'o/_/gcig ni kha dog go/_/gzhan rdzas sam dbyibs te/_dbyibs dang rdzas dag ni 'thob pa'i phyir ro/_/reng reng po
[\[255a.7\]]tsam dang rdzas tsam ni 'thob kyi/_mi 'thob pa ni kha dog 'ba' zhig tu zad do zhes bya ba'i tha tshig go/_/gal te de ni gzhan yin na zhes bya ba ni/_de dag gi gang gi tshe rdzas sam dbyibs kha dog las gzhan yin na de'i tshe de nyid de bzhin nyid du gsal ba mi gsal ba'i kha dog snang
[\[255b\]]
[\[255b.1\]]ba'i dus can sngon nam phyi ma'i mngon sum la cis mi snang ste/_snang ba kho bar 'gyur ro zhes bya ba'i tha tshig go/_/gnyis zhes bya ba ni gsal ba dang mi gsal ba snang ba gnyis la'o/_/kha dog dang dbyibs te rdzas la tha dad pa'am zhes bya ba ni rdzas kyang kha dog dang
[\[255b.2\]]dbyibs las tha dad pa zhes rtogs par bya ba'o/_/dbyibs kyang kha dog dang zhes bya ba 'dis kyang kha dog kyang dbyibs las zhes bya bar yang rtogs par bya ba'o/_/'grel pa so sor mi snang na zhes bya ba la sogs pa 'di ni lan gzhan ston par byed pa yin no/_/rtsa ba'i bshad
[\[255b.3\]]pa ni gnyis tshogs pa yang zhes bya ba'o/_/rdzas sam dbyibs dmigs pa gang yin pa de nyid ni 'di yin no zhes mtshams sbyor bar byed pa ni mngon sum gyi stobs las skyes pa'i zhes pa yin pas 'di ni mngon sum gyi byed pa kho na yin snyam pa gsal ba'i phyir/_rjes su sbyor
[\[255b.4\]]ba ni mngon sum las ma yin te zhes gsungs te/_mngon sum gyi byed pa'i rjes su 'jug pa dang bral bar ni bsgrub par zin pa'i phyir ro/_/de med pa'i phyir zhes bya ba ni nam yang mngon sum med pa'i phyir na/_rdzas la sogs pa tha dad par sgrub pa'i rjes su dpag pa yang
[\[255b.5\]]yod pa ma yin te/_'brel pa 'dzin pa med na med pa'i phyir ro snyam du dgongs pa'o/_/tha dad par rtogs pa zhes bya ba ni kha dog las dbyibs dang rdzas dag cing blta bar bya'o/_/de ltar zhar la 'ong ba'i yan lag can bsal nas/_'on te yul thag ring por skyes bu dang
[\[255b.6\]]mtho yor gyi rang bzhin dang bral ba'i reng reng po tsam dmigs pa nyid do zhes bya ba la sogs pa de nye bar sdud pa ni/_de'i phyir zhes bya ba na'o/_/thun mong ba ni reng reng po'i spyi'o/_/skabs nyid nye bar sdud pa ni de bas na zhes bya ba la sogs pa'o/_/byed do zhes bya ba 'dis
[\[255b.7\]]bstan par bya ba mchod sbyin la sogs pa'i bya ba'i khyad par rnams kyi thun mong ba'i rang bzhin spyi'i ngo bor bya ba zhes bya ba ni med do zhes bya ba'i don to/_/grub pa'i dngos gzhi brjod pa ni de'i phyir sgom pa ni zhes bya ba la sogs pa'o/_/de la tha dad par zhes bya ba ni mchod sbyin
[\[256a\]]
[\[256a.1\]]la sogs pa bya ba'i khyad par las tha dad par ro/_/de ltar gnyi ga'i rang bzhin gyi sgom pa bsal nas/_da ni khams kyi don gyi phyogs sun 'byin pa ni/_khams kyi don yang zhes bya ba'o/_/gal te lha sbyin gyi sbyin sreg ces tha dad par tha
[\[256a.2\]]snyad byed pa nyid do zhe na/_las kyang mig ser can la de'i rnam pa can ma yin pa'i blo skye ba ma yin nas/_des na der yang mi gsal bar snang ba'i tha snyad yod par thal bar 'gyur ro zhe na/_de ni de ltar ma 'brel te zhes gang gis ha cang thal bar 'gyur ba/_gang dang gang
[\[256a.3\]]las de'i rnam pa can ma yin pa'i blo skye ba dang de la mi gsal bar snang ba'i tha snyad du bya ba yin no zhes bya ba ni 'di'i bzhed pa ma yin gyi/_'on kyang gang la mi gsal bar snang ba'i tha snyad du bya ba la nyes pa 'dis bya ba yin no zhes bya ba bzhed pa yin te/_des kyang ha
[\[256a.4\]]cang thal ba med do/_/gzhan gyis 'on te de nyid ces smras te/_khyod kyis blo'i rang bzhin du brjod pa mi gsal ba gang yin pa de nyid do/_/de lta yin na zhes bya ba ni sun 'byin pa'o/_/de gnyis ni zhes bya ba kha dog dang dbyibs so/_/'on te zhes bya ba ni gzhan gyis smras
[\[256a.5\]]pa'o/_/kha dog dang dbyibs snang ba de ni rdzas la brten pa yin gyi/_spyi la brten pa ni ma yin no zhes bya ba grub pa sgrub pa yin no zhes bya ba'i don to/_/de lta na zhes bya ba ni sun 'byin pa'o/_/de las zhes bya ba ni kha dog dang dbyibs las so/_/gal te zhes bya ba la
[\[256a.6\]]sogs pa ni gzhan gyi'o/_/don 'di yin te/_mtho yor dang mi la gnas pa'i kha dog gam dbyibs snang ba yin mod kyi/_'on kyang so so'i rang bzhin du ma yin par thun mong gi rang bzhin du snang ba 'ba' zhig tu zad do/_/des na the tshom za ba yin no zhes bya ba
[\[256a.7\]]yin no/_/sun 'byin pa ni de lta ma yin te zhes bya ba'i rang bzhin ni gzhan pas zhes bya ba ni gsal bas nye ba'i gnas skabs rtogs pa yin no/_/gzhan du zhes bya ba mi gsal ba'i rang bzhin du ji ltar rtogs par 'gyur ro/_/de zhes bya ba ni kha dog gam/_dbyibs
[\[256b\]]
[\[256b.1\]]so/_/gsal ba mi gsal ba'i rang bzhin du rtogs na nyes pa ci yod ce na/_de lta yin na zhes smos so/_/brgya la gzhan yan lag can the tshom gyi rgyur smra bar 'gyur ro zhes dogs pa bsu ba ni/_'on te zhes bya ba la sogs pa'o/_/der zhes bya ba ni mtho
[\[256b.2\]]yor ram skyes bu la'o/_/de dag las zhes bya ba ni kha dog gam dbyibs so/_/de la zhes bya ba ni sngon po la sogs pa la'o/_/de las tha dad pa ni kha dog dang dbyibs las so/_/de nyid ces bya ba ni gzhan gyi dogs pa ste/_kha dog dang dbyibs gang yin pa
[\[256b.3\]]de nyid do/_/lan du ma yin te zhes bya ba la sogs pa'o/_/'on te zhes bya ba la sogs pa ni/_gzhan gyi lan ni ma yin te zhes bya ba la sogs pa'o/_/'di nyid gsal bar byed pa ni gsal bar bya ba dang mi gsal ba'i zhes bya ba la sogs pa'o/_/gal te de
[\[256b.4\]]ltar de dag las tha dad pa mi dmigs pa'i phyir med mod mi gsal ba'i kha dog dang dbyibs go ci ltar med pa nyid yin zhe na/_mi gsal ba'i zhes bya ba la sogs pa smos so/_/gnod pa'i phyir med do zhes rtogs par bya'o/_/gang gis gnod ces dogs pa na/_
[\[256b.5\]]gzhan gyi 'dod pa'i rigs pa smras pa ni/_gsal bar zhes bya ba la sogs pa'o/_/phyir ro zhes bya ba ni de'i phyir zhes pa'i don to/_/des na don 'di yin te/_gang gi phyir gsal ba'i rnam pa can skyes nas/_nye ba'i yul du mdun na gnas pa'i rnam pa gsal ba
[\[256b.6\]]'di ni/_mi gsal ba'i rnam pa'i rang bzhin de ltar 'gyur ba ma yin no zhes bya bar 'gyur ba yin te/_de'i phyir des gnod pa yin no zhes bya ba yin no/_/dogs pa de nyid la rang gi 'dod pas rigs pa brjod pa ni/_de las bzlog pa'i zhes bya ba ste/_mi gsal ba de las
[\[256b.7\]]bzlog pa'i rang bzhin ni gsal ba ste/_de zhes bya ba ni mi gsal ba'i dbyibs dang kha dog mi dmigs pa nyid do/_/gzhan gyi 'dod pa dogs par byed pa ni/_'di ma yin no zhes bya ba la sogs pa'o/_/lan du 'di ma yin no zhes bya ba la sogs pa'o/_/kha dog de ni zhes
[\[257a\]]
[\[257a.1\]]bya ba ni yul thag ring po na snang ba'i kha dog de dbyibs gang la nyid du rtogs pa yin no zhes sun 'byin pa brjod pa ni/_mchod sbyin de ni zhes bya ba la sogs pa ni mchod sbyin la rang gi nus pa rtogs kyang /_gang gi tshe mchod sbyin mtho ris
[\[257a.2\]]la/_nus par rtogs pa de'i tshe bskul yang rtogs pa 'di mchod sbyin de la ci ltar 'jug_/da ni tha ma sgrub pa'i phyogs sun 'byin par byed pa ni/_de nyid kyi phyir zhes bya ste dmigs pa med pa nyid bzlog par dka' ba'i phyir ro/_/sgom pa la sogs pa rnams kyi phan
[\[257a.3\]]tshun 'brel pa gang las rtogs pa'am/_'jug pa'i yul mchod sbyin gyi mtho ris la sogs dang 'brel pa yin yang rung ste/_de nyid bsgrub pa yin no/_/thams cad ces bya ba ni sgom pa la sogs pa'o/_/'o na ji ltar 'jug ce na/_des na zhes bya ba la
[\[257a.4\]]sogs pa smos so/_/gal te blo dmigs pa med pa yin mod/_sel ba sgra dang rnam par rtog pa dag gi yul yin no zhes bya ba ga las she na/_de nyid kyang gzhan sel ba yin no zhes smos te/_rnam par rtog pa blo'i dmigs pa med pa nyid gzhan sel ba yin no
[\[257a.5\]]zhes bya ba'i don to/_/gzhan sel ba brjod bya yin no zhes bya ba nyid mthar gtugs na brjod par bya ba sel ba yin no zhes don nges par mdzad pa'i phyir ro/_/de'i phyir zhes bya ba ni skabs nye bar sdud pa'o/_/lhag par sgro 'dogs pa zhes bya ba ni mi bden pa'o/_/gal
[\[257a.6\]]te des spros pa de tsam gyis ci zhig bshad ce na/_sgro 'dogs pa ni zhes bya ba la sogs pa gsungs so/_/dang po zhes bya ba ni gtso bo zhes bya ba'i don to/_/de ltar mi slu ba dang ldan pa nyid tshad ma'i mtshan nyid du rjod pa dang /_ma khyab pa dang ha cang khyab pa'i nyes pa yang
[\[257a.7\]]spangs pa dang de'i mtshan nyid dang ldan pa'i phyir/_bcom ldan 'das nyid 'jig rten pha rol la sogs pa la tshad ma yin no zhes bya ba'i don yang bstan pa dang /_rig byed nyid las de grub pas bcom ldan 'das mi dgos so zhes bya ba'i rtsod pa 'di la rig byed rang las tshang
[\[257b\]]
[\[257b.1\]]ma yin pa'i phyir mi slu ba dang ldan pa nyid kyi mtshan nyid don med par brjod pa lhur len pa'i spros pa gsal ba na/_yang rang gi gzhung lugs la ltos na mi slu ba'i mtshan nyid kho na la yang ma khyab par ston pas gal te zhes bya ba sogs pa smos so/_/de nyid
[\[257b.2\]]'di yin no zhes bya ba la sogs par zhes bya ba'i gzhal byang gyur pa'i las so/_/shes nas zhes bya ba ni rtogs pa skyes nas so/_/ngo shes pa la sogs pa'i shes pa tshad mar 'gyur ro zhes sbyar te/_de ltar ma yin na de'i yul du 'gro ba'i rtogs pa mi srid pa'i phyir
[\[257b.3\]]ro/_/sogs pa'i sgras ni bum pa gcig yin no snyam pa na yan lag can gyi shes pa dang /_sngon po dang g.yo ba zhes pa ni sngon po nyid dang mi g.yo ba nyid dag gi khyad par can du gyur pa'o zhes bya ba la sogs pa khyad par tha dad pa 'dzin pa bsdu'o/_/'di la ni rang gi lugs kyis
[\[257b.4\]]tshad ma 'dod pa ma yin no/_/de nyid kyi phyir gzhan gyi lugs ston pa ni de la sngon med pa zhes bya ba la sogs pa rnams 'di yang nye bar mtshon pa tsam ste/_dang po lta ba'i shes pa ni/_/rnam par rtog med byis pa dang /_/lkugs sogs rnam shes dang 'dra ba/_/dag pa'i dngos las
[\[257b.5\]]skyes pa yod/_/ces bya ba dang /_de yi 'og tu blo gang gis/_/dngos chos rigs la sogs rnams su/_/phyir zhing zhen byed de yang ni/_/mngon sum nyid du 'dod pa yin/_/zhes bya ba yang blta bar bya'o/_/yan lag gi shes pa'i stobs las byung ba'i phyir rnam
[\[257b.6\]]par rtog pa 'di tshad ma ma yin na zhes 'brel to/_/'on te de ma thag pa yin na zhes bya ba ni/_gal te yul rtogs pa la bar du gcod pa mig la sogs pa spangs nas mchod pa lta ba'i shes pa tshol na de'i tshe dran pa dang 'dod pa la sogs pa yod na 'jug par byed pa
[\[257b.7\]]tshad ma yin pas na/_'jug pa la bar ma chod pa'i rnam par rtog pa nyid tshad mar 'gyur ro snyam du bsams pa'o/_/de ltar rtsod pa gnyis la/_gzung ba 'dzin phyir kun rdzob ni/_/mi 'dod ces bya bas rnam par rtog pa tshad ma yin pa bkag la/_blo ni tshad ma nyid ces
[\[258a\]]
[\[258a.1\]]bya ba la sogs pas ni mig la sogs pa bkag go/_/des na yongs su gcod pa'i rang bzhin yin pa'i phyir dang /_ma bzung ba 'dzin pa'i phyir lta ba nyid tshad mar brjod pa yin no/_/gal te/_tshad ma slu ba med can gyi/_/shes pa zhes bya bas slu ba
[\[258a.2\]]can bkag pa yin mod gzung ba 'dzin pa ni ci ltar zhe na/_bden te mi slu ba can gyi shes pa la tshad ma'i ming byed pa ni ma yin gyi/_'on kyang 'dis 'jal bas na tshad ma yin no zhes bya ba tshad ma'i sgras brjod par bya ba gang yin pa de'i mtshan nyid ni slu ba med pa can gyi shes pa zhes
[\[258a.3\]]bya ba ni yin te/_log par rtogs pa'ang srid pa'i phyir ro/_/bya ba rdzogs zin pa'i las la ni phyi ma sgrub byed dam par 'gyur ba mi 'os so/_/des na don gyi sgrub pa ma bzung bar 'dzin pa bshad pa yin no/_/re zhig ngo shes pa'i dbang du byas nas bshad pa ni de nyid 'di yin no
[\[258a.4\]]zhes bya ba la sogs pa'o/_/gcig nyid la zhes bya ba da ltar ba tsam gyis gcig nyid la'o/_/ci'i phyir 'di la tshad ma ma yin zhe na/_sngon med pa'i zhes bya ba gsungs te/_sngon med pa ni ma bzung ba'o/_/gcig nyid la ni da ltar tsam gyis gcig nyid do/_/ci'i phyir
[\[258a.5\]]sngon med pa ma bzung zhe na/_de nyid ni 'di'o snyam pa'i rtog pa'o/_/da lta'i shes pas mthong ba da ltar ba tsam gyis gcig nyid rtogs pa'i phyir ro/_/gal te sngar lta ba'i shes pas ma bzung ba snga ma dang lhan cig gcig pa nyid do shes pa'i rtogs pas rtogs pa ma yin
[\[258a.6\]]nam/_des na de skad ci ste brjod ces dogs na/_snga ma dang lhan cig ces gsungs so/_/gal te de yang snga ma dang phyi ma'i ngag gcig tu nges pa de lta na yang snga ma dang phyi ma'i mngon sum dag gi byed pa de la med pa'i phyir na 'di ni the tshom gyi gnas yin no zhes 'chad par
[\[258a.7\]]'gyur ro snyam du dgongs pa yin no/_/snga ma dang lhan cig gzung ba'i gcig nyid ni zhes bya ba'i yul gyi yul can bstan pa'i phyir snga ma dang lhan cig tu 'dzin pa zhes bya ba'i don yin no/_/gcig nyid kyi shes pa nyid ni rtsod pa'i yul gyi gcig nyid bdag gis byed pa ste/_
[\[258b\]]
[\[258b.1\]]gsal bar byed pa yin no/_/rtsod pa'i gzhi gcig/_ces 'dod pa der ni 'di skye mched du gyur cing sgrub byed yin pas na gzhi ste/_rtsod pa dang rjes su 'brel pa zhes bya ba'i don to/_/rtsod pa dang rjes su 'brel pa 'di yang rtogs pa snga ma dang phyi ma la snang ba'i rang bzhin dag
[\[258b.2\]]gcig nyid la rigs pa yin te/_mngon sum gyis gcig nyid gsal ba'i phyir ro/_/gal te bdag nyid kha cig nyid sems na ni/_de'i tshe ut+pal sngon po bzhin du mngon sum gyis grub pa'i phyir na/_rtsod pa med pa zhes ston pa ni da ltar ba tsam zhes bya ba'o/_/de
[\[258b.3\]]bzhin du snga ma tsam gyi tha dad pa med pa'i rang bzhin gyis kyang rtsod pa yod pa ma yin no zhes bya ba'i don to/_/da ltar ba zhes dngos por bstan pa ni rang gi ngo bos tha mi dad par bstan pa'i don du'o/_/de'i phyir snga ma dang phyi ma dag gi gcig nyid la rtsod pa yin no/_/gang du
[\[258b.4\]]rtsod pa yod pa der gtan la phebs pa yang mthong ba ma yin nam/_des na skabs su bab pa la ji lta ba bzhin du 'gyur zhe na/_snga ma de yang zhes gsungs so/_/mngon sum gyis gcig nyid mi 'dzin pa tsam gyis rtsod pa yod par ni brjod zin pa yin la/_da ni tha dad
[\[258b.5\]]par 'dzin pa las bzlog pa kho na'o/_/dngos po snga ma de yang phyi ma zhes bya ba dang da ltar ba ma yin no/_/ci'i phyir zhe na/_shes pa snga mas bzung ba'i phyir ro/_/'di'i tha dad pa ci ltar nges na zhes pa snga ma ni zhes gsungs so zhes bya ba ni gtan tshigs te/_rdzas nyid la zhes bya ba
[\[258b.6\]]la sogs pa gsungs so/_/ci lta bur gyur pa zhig la zhe na/_snga phyir gyur pa zhes gsungs so/_/snga ma dang phyi mar yang de nyid ni ma yin te/_de kho na nyid du skad cig ma yin pa'i phyir ro/_/de lta mod kyi rtogs pa snga phyir gyur pa yin no/_/gzhan las ci 'dra bar gyur
[\[258b.7\]]pa zhig ce na/_tha dad par brtags pa'i rang gi ngo bo can gyi rdzas so/_/rgyu mtshan gang gis byas pa las tha dad pa btags she na/_rjes su 'gro ba de dang ldog pas zhes gsungs te/_lha sbyin nyid ni mchod sbyin byed pa dang /_mi byed pa'i gnas skabs gnyi gar rjes su 'gro
[\[259a\]]
[\[259a.1\]]la mchod sbyin byed pa'i gnas skabs ni res 'ga' rjes su mi 'gro bas na ldog pa yin no/_/des na gnyi ga la khyab pa'i rjes su 'gro ba dang /_ma khyab pa'i dogs pas rdzas tha dad par brtags pa yin no/_/'di nyid gsal bar byed pa
[\[259a.2\]]ni tha dad pa med kyang zhes bya ba yin no/_/rang gi bya ba dang khams kyi don yang zhes bya ba la sogs pas ni gnyi ga la nyes pa gzhan brjod pa dran par byed pa yin te/_dman pa dag skyon 'di tsam du zad do snyam du mi 'gyur bar bya ba'i don du khyad par gyi don du'o/_/de
[\[259a.3\]]ltar yang rtsod pa 'on te zhes bya ba yin no/_/rtags las ma skyes pa'i shes pa'i skabs yin pa'i phyir na rjes su dpag pa ma brjod do/_/de'i yul can yin yang zhes bya ba ni 'byung ba dang byung ba la sogs pa'i yul can yin yang ngo /_/der 'gyur ba ma yin no zhes
[\[259a.4\]]bya ba ni dmigs pa med pa nyid du'o/_/skul ba ni byung ba dang 'byung bar 'gyur ba dang /_rgyang ring ba dang phra ba dang /_bskal pa rjod par byed kyi dbang po la sogs pa gzhan gyis ni ma yin zhes bya ba yin no/_/mthong ba med pa zhes bya ba ni de'i tshe rang gi ngo bo med pas
[\[259a.5\]]na mi snang ba'i phyir ro/_/'o na khyed kyi rjes su dpog pa la yang rang gi ngo bo mi snang ba'i phyir/_ci ltar rjes su dpag pa yod pa nyid du nges zhes dogs na/_rjes su dpag pa la ni zhes smos so/_/rjes su dpag pa der ni/_de ltar gnas pa yin zhes bya ba'i don de
[\[259a.6\]]gnas par nges pa yin no/_/'chad pa ni lkog tu gyur pa'i yul zhes bya ba la sogs pa'o/_/gang zhig ces bya ba ni rtags kyi mtshan nyid kyi don to/_/gang dang zhes bya ba bsgrub bya dang ngo /_/de zhes bya ba rtags kyi mtshan nyid kyi don de yod na'o zhes bya ba bsgrub
[\[259a.7\]]bya'o/_/'o na 'byung dang byung ba bskul ba la dmigs pa med pa nyid du ci ltar rtogs she na/_bshad pas bskul bas bskyed pa'i blo dmigs pa med pa nyid ni'o/_/de'i rang bzhin med pa nyid las zhes bya ba ni 'byung ba dang byung ba la sogs pa'i rang bzhin med pa
[\[259b\]]
[\[259b.1\]]las so/_/rang gi ngo bo mi 'dzin mod zhugs pas nges par byas pa thob pa ni yod pa yin la/_de tsam gyis bskul ba tshad mar smra ba rnams kyi don grub pa yin no zhe na/_'byung bar 'gyur ba dang zhes smos te/_gang gis nges par byas pa thob par nges par 'brel ba ni
[\[259b.2\]]med do/_/'o na ni nus pa'i rgyu las 'bras bu rjes su dpog par yang mi 'gyur te/_de yang dngos po nyid du na 'byung bar 'gyur ba yin pa'i phyir ro zhe na/_rjes su dpag pa las ni zhes gsungs so/_/de ltar gzhan du mthong ba'i phyir ro zhes bya ba ni gzhan du rgyu dang
[\[259b.3\]]'bras bu med par mthong ba ste/_des na rgyu las 'bras bu rjes su dpog pa la sogs par gnas te/_de ltar yang 'chad par 'gyur ro/_/gal te rig byed kyi bstan pa'i me'i sbyin sreg la sogs pa la yang de bzhin du 'gyur ro zhe na/_me'i sbyin sreg ces bya ba la
[\[259b.4\]]sogs pa'o/_/'bras bu'i rgyu nyid ni mtho ris la sogs pa'i rgyu nyid do/_/de ma byas na zhes pa ni me'i sbyin sreg la sogs pa ma byas na'o/_/'on te zhes bya ba ni gzhan gyi'o/_/bdag gi nus pa rtogs pa ni mchod sbyin la'o/_/re zhig bdag gis mchod sbyin bya bar nus so
[\[259b.5\]]zhes nus pa rtogs na mchod sbyin gyi rgyu gang gi phyir shes pa snga mas dngos po de tha ma'i rang bzhin skad cig gzhan dang bral ba dang /_snga na med par zhes bya ba skad cig de las sngon rol du mi gnas par 'dzin pa de'i phyir shes pa snga mas bzung ba nyid phyi ma'i rang gi ngo bo dang 'dre
[\[259b.6\]]ba 'gal ba yin no/_/des na tha dad par nges pa nyid du sgrub po/_/des na zhes bya ba ni rang bzhin tha dad par 'dzin pas na'o/_/phyis rjes su sbyar ba zhes bya ba ni ngo shes pa'i rtogs pas zhes rtogs par bya'o/_/ci ltar bzung bar gyur pa zhes bya ba ni lta ba'i shes pas
[\[259b.7\]]gzhan gyi rang bzhin dang ma 'dres par bzung bar gyur pa'o/_/de lta bur gyur pa nyid ni de gzhan gyi rang bzhin dang ma 'dres pa nyid do/_/de lta yin mod ci skyon zhe na/_bzung ba nyid du zhes gsungs so/_/yang na snga ma dang phyi ma lta ba'i shes pas bzung ba nyid gcig yin
[\[260a\]]
[\[260a.1\]]te/_des na gzung ba nyid ni 'dzin pa mtshams sbyor bar byed pa nyid du brjod na zhes bya ba'i don to/_/gal te snga ma dang phyi ma las gcig nyid med na/_'o na ci ltar mi slu ba yin zhe na/_mi slu ba ni zhes gsungs so/_/mngon sum las 'jug
[\[260a.2\]]pas na don bya ba nyid thob pa yin gyi/_gcig nyid ces bya ba ni thob par bya ba ma yin te/_mngon sum gyis bkag pa'i phyir ro/_/de'i don bya ba 'di yin no zhes bya ba'i zhen pa tsam ni yod kyang rtsa ba med pa yin par brjod do/_/'on te gal te 'di ma yin nam ci
[\[260a.3\]]ltar de'i don bya ba 'di yin na/_des na don bya ba ni snga ma dang phyi ma dag gcig pa nyid kyis bsgrub bya yin no zhe na/_don bya ba ni zhes smos so/_/'on te ga las yin/_gzhan las yin na yang thams cad las 'gyur bar thal lo zhe na/_dngos po'i nus pa tsam las skyes
[\[260a.4\]]pa'i phyir ro zhes gsungs so/_/de nyid 'di ma yin mod/_ci ltar de'i rgyu'i nus pa la don bya ba der nus pa skyes pa de bzhin du gal te/_'di yang 'gyur mod/_de'i tshe tha dad kyang don bya ba nyams pa ci yod/_gang la nus pa'i khyad par med pa de ni skyed byed ma
[\[260a.5\]]yin pa nyid pas ha cang thal ba yang thag ring du spangs pa kho na'o/_/de ltar rgyu tha dad kyang bya ba tha mi dad pa yang ma yin te/_dper na rgyu rang gi mtshan nyid tsam tha mi dad pa yin pa de bzhin du bya ba yang yin no/_/mjug sdud pa ni de'i phyir zhes bya ba'i snga ma dang phyi
[\[260a.6\]]mar gyur pa gnyis dran pa'i rang bzhin yin gyi gcig nyid la ni tshad ma yod pa ma yin no zhes bya ba'i don to/_/gang yang gal te de ltar gcig nyid nyams pa'am tshad ma ma yin na/_de'i tshe rjes su dpag pa la yang thal bar 'gyur te/_'di ltar der yang 'di na me yod
[\[260a.7\]]do zhes bya ba ni 'di ni sngar mthong ba'i me dang /_da ltar mthong ba'i la'i dran pa gnyis yin no zhes brjod par nus so/_/'on te 'dir gnyis kyis 'brel ba lhag pa rtogs pas na don gcig nye bar bsdu ba yod pa'i phyir na 'di ni gcig kho na rtogs pa'i zhes bya ba'i rnam par
[\[260b\]]
[\[260b.1\]]gzhag pa yin no/_/de nyid kyi phyir dran pa gzhan bzhin dran pa tsam ma yin no zhes bya bar sems na/_de ltar na ngo shes pa la yang snga ma dang phyi ma dag gi rtogs bzhin pa gcig gi mtshan nyid don gcig nye bar bsdu pa yod pa'i phyir gcig pa nyid do/_/sngar gcig nyid ma rtogs
[\[260b.2\]]pa'i phyir/_tshad ma'ang yin te/_dran pa'i shes pa tsam ni ma yin no zhes zer ba 'di ni 'dzin pa bshad pa nyid kyis gsal bar rig par bya ba'o/_/chos dang chos can gyi 'brel pa tshad mas ma bsal ba'i rjes su dpag pa la ni tshul gsum yongs su dpag par bsgrub pa'i
[\[260b.3\]]gtan tshigs las grub pa na/_don nye bar bsdu ba'i phyir gcig nyid du rnam par gzhag pa dang /_de las lhag par grub pas/_gal te gzhan gzugs tsam las thob bya gzhan med pa yin na/_de'i tshe skad cig ma dang gzugs 'dzin pa'i blo ci ltar tshad ma yin zhes
[\[260b.4\]]bya ba'i don to/_/grub pa'i mthar ni skad cig tu 'dzin pa'i gnod par byed pa yang ma yin/_skad cig tu 'dzin pa phan 'dogs par byed pa yang ma yin no zhes ston par byed do/_/skad cig ma yin par 'dzin kyang gal te 'jug par mi byed na de'i tshe tshad ma yin nam/_gcig
[\[260b.5\]]'jug par byed pas tshad ma yin na ni skad cig mar 'dzin kyang nyams pa med do/_/'o na de ltar yin na gzung ba gzhan yin zhing 'jug pa'am thob pa ni gzhan du yin pa'i phyir shes pa la ltos pas ci bya zhe na/_gal te de lta na brten pa'i phyogs la yang 'gyur ba'i don byed par
[\[260b.6\]]bsgrub bya'i rang bzhin bzung ba'i phyir bya ba ci yongs su rdzogs pas na ci'i don du 'jug ste/_des na shes pas ci bya zhes brjod pa ni mi nus pa yin no/_/skad cig tu bzung ba la ni 'byung bar 'gyur ba ma bzung yang gcig nyid du lhag par zhen pas 'jug par byed pa bzlog
[\[260b.7\]]par mi nus pa gang du dngos po ni 'jug byed ma yin gyi/_'on kyang lhag par zhen pa nyid yin te/_de lta ma yin na dngul don du gnyer ba nya phyis la mi 'jug par thal bar 'gyur ro/_/dngul du 'jug par byed pa yang dngul du lhag par zhen pa nyid yin te/_de ma skyes sam
[\[261a\]]
[\[261a.1\]]phyin ci log skyes na 'jug pa med pa'i phyir ro/_/der lhag par zhen pa de yang de'i rigs can 'ga' zhig la 'gyur bar der mngon par 'dod pa don bya ba thob pa'i phyir mi slu ba'i tha snyad du byas pa yin la/_gzhan du ni slu ba yin no/_/de nyid kyi
[\[261a.2\]]phyir gzhan 'dzin pa na gzhan du 'jug pa mi 'gal te/_de'i rigs can la ltos nas slu ba rnam par 'jog pa'i phyir ro/_/de'i phyir brtan pa dang mi brtan pa 'dzin pa la ma ltos par ni dngos po 'dzin tsam nye bar mkho ba yin no/_/rtogs pa'i don nyid la sngon nyams
[\[261a.3\]]su myong ba'i don bya ba dran pa las mngon par 'dod pas thob par bya ba dang /_gcig nyid du lhag par zhen pa dag 'jug par byed pa yin gyi rtogs pa ma skyes pa ni ma yin no zhes brjod pa ni/_'jug pa de la yang zhes bya ba'o/_/nyid smos pa ni dbang po la sogs pa
[\[261a.4\]]rnam par gcod pa'i don to/_/gal te de lta na yang 'byung bar 'gyur ba'i don ni ma rtogs la/_de'i yul can tshad ma yin no zhes bya ba 'di go gang zhig dang 'brel ba yin zhe na/_gal te yang zhes gsungs so/_/de la zhes bya ba 'byung bar 'gyur ba'i don la'o/_/de bzhin
[\[261a.5\]]du gzugs tsam rtogs pas na/_ro la sogs pa'i tshogs pa la 'jug pa'i phyir tshad ma yin no zhes bya bar yang rtogs par bya'o/_/gal te rtogs pas ni tshad ma ma yin gyi/_'on kyang 'jug pas yin la/_'jug pa yang rtogs pa med par ma yin no zhes bya ba 'di yang shin tu
[\[261a.6\]]bzod par dka' ba yin no snyam du dgongs nas bshad pa/_dper na rjes su dpag pa dngos po mi 'dzin yang de ltar mthong ba bzhin te/_mthong ba la ni mi 'thad pas mi rtsod do snyam du dgongs pa'o/_/de nyid gsungs pa ni/_rjes su dpag pas ni zhes bya ba 'chad par 'gyur
[\[261a.7\]]ro zhes bya ba ni mngon sum gyi le'ur ro/_/blo nyid ces par gzung ba'i rnam par gcad bya brjod pa ni/_mig la sogs pa zhes bya ba'o/_/sogs pa'i sgras ldan pa dang /_'du ba la sogs pa'i 'brel pa bzung ste/_mig gdangs kyang yid kyi nus pa nyams pas shes pa
[\[261b\]]
[\[261b.1\]]ma skyes pa la 'jug pa med pa'i phyir ro/_/gal te 'jug par byed pa'i blo tshad ma yin la/_rnam par rtog pa nyid tshad mar 'gyur ro zhe na/_rnam par rtog pa ni zhes gsungs so/_/shin tu goms pa la rnam par rtog pa med kyang 'jug pa dmigs pa yin no
[\[261b.2\]]snyam du dgongs pa'o/_/khyad par dang bcas pa'i skabs nyid du mjug sdud par byed do/_/sngar gyi zhes bya ba ni rnam par rtog pa sel ba'o/_/blo nyid ces bya ba ni mig la sogs pa gcod pa'o/_/rnam par rtog pa gcod pa de nyid brjod pa ni rnam par rtog pa la sogs
[\[261b.3\]]pa ni zhes bya ba'o/_/'o na ma goms pa'i yul la ni rnam par rtog pa nyid 'jug byed yin pas tshad mar 'gyur ro zhe na/_goms pa med pa gang yin pa der ni zhes gsungs so/_/'ga' zhig gang gi dus kyi khyad par la brten pa can la/_gcig nyid kyi tha snyad brtan po
[\[261b.4\]]zhugs pa de snyed de ni'o/_/gzhan la med pa'i 'dra ba'i khyad par gyis byas pa/_bar du chod pa med na 'gyur ba yin te ma la sogs pa bzhin no/_/de bzhin du the tshom gyi yul yang de 'dra ba'i 'dra ba mthong ba'i phyir de nyid 'di yin no zhes bya ba gcig nyid du grub pa ni rjes
[\[261b.5\]]su dpag pa nyid do/_/'o na rjes su dpag pa 'di skad cig 'jig pa la gnod par byed do zhe na/_ma yin te gcig nyid kyi tha snyad tsam grub pa'i phyir ro/_/gal te nges pa yang gcig gi tha snyad nyid ma yin nam/_des na dus tha dad pa la gcig nyid du nges pa ci ltar skad cig ma
[\[261b.6\]]nyid du nges pa dang mi 'gal zhe na ma yin te kun rdzob kyi gcig nyid du tha snyad bya bar 'dod pa'i phyir ro/_/des na dus tha dad pa la gzhan nyid bkag kyang 'chad pa med do/_/de nyid kyi phyir stor ba pa'i rnyed pas na bdag po nyid dang 'gal ba ma yin no/_/don dam pa gcig nyid ci ste
[\[261b.7\]]mi 'grub ce na/_ma yin te don dam pa'i gcig dang khyab pa ma grub pa'i phyir ro/_/brda grub pas ni khyab pa rnyed par gyur to/_/ma la sogs pa la spang bar dka' ba'i phyir ro/_/de bas na gang du ma goms pa'i phyir tha snyad pa'i gcig pa nyid ma grub pa der ni ngo shes pa la sogs pa
[\[262a\]]
[\[262a.1\]]gzung ngo /_/der yang rnam par dbyer med par 'jug pa can don gcig byed pa/_gzugs la sogs pa 'ga' zhig la/_gang zhig la gcig nyid kyi tha snyad brtan po yod pa de la log par rtogs pa'i yul 'ga' zhig tu de lta bu'i tha snyad sgrub par byed pa
[\[262a.2\]]yin no/_/gal te de ltar yon tan yang bsal ba la sngon po zhes bya ba ni/_sngon po'i sgras brjod par bya ba ste/_sngon po ma yin pa la ldog pa'i phyir/_/brda'i dus bzhin no zhes bya ba thams cad rjes su dpag par 'gyur bas des na gzung ba 'dzin pa'i phyir rjes su dpag pa
[\[262a.3\]]tshad ma ma yin no zhes bya ba de nyams so zhe na/_de skad du ni brjod par mi bya ste/_'di ltar gang du shin tu gsal ba'i mngon sum nyid tha snyad kyi rgyu yin zhing rnam par rtog pa ni tshogs pa nye ba la skye ba de thams cad du ni rnam par rtog pa tshad mar mi 'thad pa'i phyir te/_log par rtags
[\[262a.4\]]pa'i yul nyid la ltos nas tshad ma'i go skabs 'thad pa'i phyir ro/_/de nyid kyi phyir de nyid 'di'o snyam pa'i shes pa ni mthong ba gnyis snang ba tsam la gzung ba 'dzin pa yin la/_gzhan gyi 'dod pa don dam pa'i gcig nyid la ni rang rgyud pa'i dam bca' ba tsam tshad ma ma yin pa yin
[\[262a.5\]]zhing /_kun rdzob pa'i gcig nyid la ni rjes su dpag pa yin no zhes rnam par gnas so/_/de bzhin gzhan du yang ltar rigs pa yin no/_/'di ltar sngon po la yang mngon sum gyi 'jug pa bsal na sngon por rnam par rtog pa gzung ba 'dzin pa yin la/_mi gsal ba ni rjes su
[\[262a.6\]]dpag pa yin zhing /_sngon po'i yon tan gzhan dang ldan pa la ltos nas ni dngos po can ma yin pa'i dam bca' tsam tshad ma ma yin pa yin no/_/the tshom pa'i dngos po can ni tshad ma ma yin pa nyid do zhes gnas so/_/gal te mngon sum la yang 'jug par byed pa yin zhing /_
[\[262a.7\]]'khor ba yang 'jug pa dang ldog pa tsam nyid yin na/_de ci ltar yongs su 'grub par 'gyur ba las rnam par rtog pa nyid spang bya yin te/_nyes pa bzhin du dran pa tsam ma yin pa de'i tshe/_mngon sum gyis yul gcig pa nyid bsal ba'i ngo shes pa las cir 'gyur te/_
[\[262b\]]
[\[262b.1\]]spros pas chog go/_/rigs pa brjod pa ni/_'di ni don gzhan dang gzhan dran pa'i rang bzhin gyi shes pa gnyis yin no zhes bya ba yin no/_/de ltar gzung ba 'dzin pa nyid kyi ngo shes pa tshad ma ma yin par bsgrubs te/_snga ma dang lhan cig gcig pa nyid rtsod pa'i yul
[\[262b.2\]]yin no zhes gang brjod pa mi bzod pas de la ngo shes pa'i rtogs pa mngon sum gyi byed pa la mi ltos pa ni dam bcas pa tsam yin gyi tshad ma ni ma yin no zhes bstan pa'i don du gzhan gyi dogs pa bsu ba ni 'on te zhes bya ba'o/_/gcig nyid rtogs pa'i phyir ci ltar gcig nyid rtsod
[\[262b.3\]]pa'i yul yin no zhes bya ba'i don to/_/rtogs shing nyams su myong ba yin gyi lhag par zhen pa tsam ni ma yin te/_des na mngon sum gyi bsal ba ma grub po snyam du bsams pa'o/_/sun 'byin pa'i don ni 'di yin te/_re zhig phyi ma 'dzin pa'i mngon sum gyis snga ma mi 'dzin na
[\[262b.4\]]zhes bya ba 'di gnas pa yin te/_de lta ma yin na skad cig gcig bzung na dus kyi cha'i tshogs mtha' dag bzung bar thal na/_de lta bu ni dbang po'i byed pa ma yin no/_/mngon sum las snga ma rigs na snga ma de dang phyi ma gcig pa la tshad ma yod pa ma yin te/_mngon sum
[\[262b.5\]]med do zhes bya ba'i don to/_/gal te snga ma'i rang bzhin ma rig mod de/_de lta na yang de dang lhan cig gcig pa nyid du rtogs pa la 'gal ba ci yod ce na/_ma rtogs pa med pa dang zhes smos so/_/des nyams su myong pa med par ni de la brten pa'i gcig pa nyid nyams su myong
[\[262b.6\]]bar mi nus so/_/rang gi ngo bo tsam gyis don grub pa gcig tsam du rtogs pas ni brjod par 'dod pa'i khyad par mi 'grub po/_/de'i phyir snga ma dang lhan cig gcig ni mngon sum gyis bsal ba'i phyir ro/_/shes pa'i yul ma yin te/_des na ngo shes pa ni rang rgyud pa dam bcas pa
[\[262b.7\]]tsam yin gyi tshad ma ni ma yin zhes bya bar dgongs pa yin no/_/de bzhin du sngon gyi dus su mngon sum las phyi ma rigs pa ma yin zhes bya ba la sogs pa blta bar bya'o/_/gang gi phyir snga ma dang phyi ma dag las don dam par gcig nyid med pa des na'o/_/kun rdzob ni rnam par rtog
[\[263a\]]
[\[263a.1\]]pa yin la/_des gzhag pa ni kun rdzob pa yin gyi de nyid brjod pa ni/_snga ma snga ma'i rtogs pas zhes bya ba'o/_/dam bcas pa tsam yin gyi tshad ma nyid ma yin no zhes bya bas mjug sdud par byed pa ni/_kun rdzob pa'i rtogs pa 'di la'o/_/rang
[\[263a.2\]]gi don la a naM gyi rkyen bcug pas na kun rdzob pa zhes brjod kyang kun rdzob pa zhes bya ba'i don to/_/yan lag can gcig nyid kyi rnam par rtog pa'i dbang du byas nas bshad pa ni/_bum sogs zhes bya ba'o shes pa ni gcig tu lhag par zhen pa'o/_/shes de dag ces bya ba ni rol sogs
[\[263a.3\]]pa'i shes pas so/_/tshogs pa'i rnam par rtog phyir gzung ba 'dzin pa tshad ma ma yin no zhes skabs dang sbyar ro/_/yan lag can gyi shes pa gzung ba 'dzin pa'i phyir tshad ma ma yin par bstan nas dam bca' tsam du ston pa ni/_tshogs pa las gzhan zhes bya ba la
[\[263a.4\]]sogs pa'o/_/gzhan gyi kun du 'dzin pa ni mngon par zhen pa drug pa'o/_/nyams pa ni dka' sar phyin pa ste/_yang dag pa'i lta ba dang bral ba'i phyir ro/_/de ltar tshad ma slu ba med can gyi/_/shes pa zhes bya ba'i slu ba smos pa bshad na/_rnam 'grel gyi shes pa'i tshig
[\[263a.5\]]bshad pa la skabs dang mtshams kyi sbyor ba sngon du 'gro ba can gyi sgo nas gzhan dag gi rgol ba ni gal te zhes bya ba la sogs pa'o/_/gang gi tshe ngo shes par bya ba'i yan lag can gcig nyid med cing gzung ba'i dngos po yang zhig pas 'thob par mi nus pa dang /_byed
[\[263a.6\]]pa nyid thun mong ba yin pa'i phyir/_gnyi ga yang dor ba na/_bcom ldan 'das su gyur nas gzhan ci zhig lus she na/_bden te mngon sum 'jug par byed pa yin no zhes bya ba'i rnam par gzhag pa'i don ni phyi rol la ltos pa yin te/_gzhan rig pa ni de la 'jug
[\[263a.7\]]par byed pas don grub pa yin la/_nyams su myong par mngon par rlom pa yang de bzhin byas pas yin no/_/de kho na nyid du ni rnam par rtog pa med pa rang gi rang bzhin tsam gyis mthar thug pas na/_rnam par rtog pa nyid kyis gzhan rig par sgro 'dogs pa na 'jug
[\[263b\]]
[\[263b.1\]]par byed pa yin no/_/des na nyes par byed pa ni de nyid la nges pa'i phyir rnam par rtog pa spangs pa na/_rnam par rtog pa med pa'i bdag nyid kyis bcom ldan 'das gnas pa yin pa'i phyir thams cad mi 'gal lo/_/da ni rnam pa gzhan gyis kyang blo tshad mar sgrub par
[\[263b.2\]]'dod nas sngar gyi rjes su brjod pa las 'jug par byed do/_/'dod pa bsgrub pa la 'jug pa ni tshad ma las don du gnyer ba yin la/_de yang yul gyi khyad par yongs su bcad pa med par mi 'gyur ba'i phyir 'bras bu gnyi ga la ltos nas don bya ba don du gnyer ba
[\[263b.3\]]rnams tshad ma tshol ba yin no/_/gal te yang rang la rag las pa nyid kyis yongs su bcad pa tshad ma'i 'bras bu gtso bo yin la/_'jug pa ni skyes bu la ltos pas nges pa ma yin pa de lta na yang skyes bu'i 'dod pa sgrub par byed pa la 'jug pa na tshad ma nye bar mkho ba yin
[\[263b.4\]]pa des na/_de la ltos nas 'jug pa nyid 'bras bu'i gtso bo yin pa'i dbang du byas nas dang po blo tshad mar sgrub pa yin no/_/des na de'i yan lag nyid kyis yongs su gcod pas tshad mar bsgrub par shes par bya'o/_/rtogs pa ni khong du chud/_yongs su bcad pa de
[\[263b.5\]]nyid ni 'bras bu yin no/_/de'i yul rnam par 'byed pa ni chu rtags kyi me ni ma yin no zhes bya ba'o/_/de'i rgyu yin pas na shes pa nyid tshad mar bstan pa yin gyi/_mig la sogs pa ni ma yin no zhes bya ba rtogs par bya'o/_/de yod na 'di yod phyir dang /_/zhes bya ba
[\[263b.6\]]de na yod pa'i dang rnam par 'grel pas ni/_gzhan yang zhes bya ba'o/_/gzhan ni ma yin no zhes bya ba ni mig la sogs pa'o/_/'di ga las she na/_'di ltar zhes gsungs so/_/bshad pa ni 'jug par byed pas ni zhes bya ba ste/_gdon mi za bar 'jug
[\[263b.7\]]par byed pa las ni tshad ma ma yin gyi/_'on kyang gdon mi za bar yongs su bcad pa las yin no zhes bya ba'i don to/_/shes pa dang yongs su bcad pa de'i bdag nyid yin yang tha dad par brjod par 'dod pas bsgrub bya dang sgrub byed du rnam par dbye ba yin no/_/
[\[264a\]]
[\[264a.1\]]tshad ma ni thob par byed pa yin pa'i phyir ro zhes bya ba ni gzhan gyis smras pa ste/_tshad ma ni 'dod pa thob pa'i don kho nar tshol ba yin gyi rtogs par bya ba'i don ni ma yin no zhes bsams pa'o/_/lan ni ma yin te zhes bya ba'i tshad ma'i thob par byed pa'i
[\[264a.2\]]nus pa bar du gegs byed pa dang /_ma tshang ba thams cad rnam par bcad pas ni ma yin gyi/_/'on kyang don yongs su bcad pa'i sgo nas thob par byed pa rung ba nyid kyi tshad ma yin no zhes bya ba'i don to/_/gzhan gyi de nyid ces smras te/_thob par byed pa'i nus pa nyid do/_/
[\[264a.3\]]lan ni rang bzhin gyi khyad par zhes bya ba'o/_/gang la thob par byed pa rung ba nges par 'gyur ba shes pa 'di'i rang bzhin goms pa las 'khrul pa mtha' dag bsal bar de 'dra ba rang rig pas mngon du byed pa yin no zhes bya ba'i don to/_/gzhan gyi mi 'khrul pa'i rang
[\[264a.4\]]bzhin zhes smras te/_thob pa la mi 'khrul pa'i rang bzhin no/_/don 'di yin te/_'di ni yul gzhan snang ba nyid yin gyi snang ba tsam ni ma yin no zhes bya ba 'di nyid la re zhig tshad ma yod pa yin/_de'i don bya ba 'byung bar 'gyur ba thob pa la mi 'khrul ba lta smos
[\[264a.5\]]kyang ci dgos/_/gal te yang 'khrul bar dogs pa dang bral bar lhag par zhen pa de yang ci dngos po zhig ci lta ba yin nam ma yin zhes bya ba'i nges pa ci yod de/_rmi lam du gzhan du yang dmigs pa'i phyir ro/_/des na thob pa la mi 'khrul pa'i rang bzhin ci ltar nges zhes bya ba
[\[264a.6\]]yin no/_/'di la lan 'o na zhes bya ba'o/_/bshad par bya'o zhes bya ba ni gnas dang gnas su'o/_/de'i phyir 'di tsam du ring bar ma bskyal ba rnam par chad pa nyid du gsal bar mdun na snang ba rnams la dngos po 'dzin pa rnam par 'dzin pa yin la de bzhin du gegs byed pa dang /_
[\[264a.7\]]ma tshang ba med na don bya ba yang thob pa kho na'o zhes lhag par zhen par brtan pa las mi 'khrul ba nyid du rnam par gnas so/_/thob par rung ba'i tshad ma nyid 'di la log pa'i kun rdzob la ltos nas brjod pa yin no/_/yang dag pa'i kun rdzob la ltos nas ni a rtsa ta la sogs
[\[264b\]]
[\[264b.1\]]pa'i lugs bsal na thob par bya ba'i don la mi 'khrul pa nyid tshad ma yin par ston par 'gyur ro/_/'o na bdag la sogs pa yang ci ste song zhe na/_snang ba ci 'dra ba las mngon sum du rnam par gzhag pa dang /_dngos sam brgyud pas mngon sum la
[\[264b.2\]]brten pa'i tshul gsum yongs su dag pa'i sgrub byed las skyes par rnam par rtog pa ci 'dra ba zhig la rjes su dpag par rnam par bzhag la/_de dag gi yul du ma byas pa'i phyir ro/_/de lta ma yin na ha cang thal bar 'gyur ba'i phyir/_rnam par gnas pa med par
[\[264b.3\]]'gyur ro snyam du dgongs pa'o/_/yang ci ltar rtogs rnam par dbye ba shes pa la rag las snyam du dogs na/_rnam 'grel rnam par phye nas ston pa ni dpe sngon rol du gyur pa nyid kyis na rnam pa gnyis pa phye ba'o/_/shes pa rjod par byed pa'i yul gyi rnam pa'i sgras khyad par gyi
[\[264b.4\]]don can tha dad pa'i sgra dang lhan cig bsdu ba ston par byed pa de'o/_/de'i zhes bya ba ni yul gyi rnam pa can gyi'o/_/tha dad pa zhes bya ba ni khyad par te/_thos pa'i phyir na yul gyi rnam pa can gyi mtshan nyid yin no/_/yul gyi rnam pa can tha dad pa zhes bya ba ni bsdus pa'i tshig
[\[264b.5\]]bstan pa'o/_/de las blo'i rtogs pa tha dad pa yin no zhes rtogs par bya'o/_/de ltar gtso bo rnam pa dang bcas pa'i lugs brjod na/_de ni bye brag tu smra ba la bltas nas rnam pa med par khas blangs kyang tshul gzhan yod pa ma yin no zhes bshad pa ni/_yul la rnam pa tha dad pa ni
[\[264b.6\]]zhes bya ba'o/_/rjes su byed pa ni snang ba ste yul dang 'brel pa shes pa'i chos so/_/gnyis pa de nyid mdor bsdus nas ston pa ni/_yul dang 'dra ba'am zhes bya ba ni rnam pa dang bcas pa'i 'dod pa la ltos nas so/_/yul la mngon du phyogs pa zhes bya ba ni rnam
[\[264b.7\]]pa med pa'i lugs la ltos nas bshad pa yin no/_/de tha dad pas zhes bya bas ni yul dang 'dra ba'am yul la mngon du phyogs pa nyid tha dad pas so/_/rnam pa la sdang bas kyang gang las yul gyi khyad par rtogs par rnam par gzhag pa zhes pa'i rang la brten pa'i khyad
[\[265a\]]
[\[265a.1\]]par 'ga' zhig 'dod dgos so/_/rtog pa tha dad pa'i rnam par brjod pa ni sngon po zhes bya ba ste/_bar med par ni nus pa ma yin no zhes bya ba'i don to/_/gang gi tshe rnam pa 'dra ba nyid yin pa de'i tshe yul dang 'dra ba'i rang gi ngo bo nyid rig pa yin
[\[265a.2\]]gyi bems po'i bdag nyid gzhan ni ma yin pa'i phyir ji ltar rnam pa las phyi rol rig ce na/_de'i rnam par rig pa zhes gsungs so/_/de'i rnam pa'i shes pa rig pa gang yin pa de nyid sngon po'i rig pa yin no/_/de'i phyir rnam pa'i khyad par nyid las rtogs pa'i khyad
[\[265a.3\]]par yin no/_/de nyid kyi phyir 'bras bu yang rnam pa gnyis yin no zhes bshad pa ni/_tshad ma'i 'bras bu zhes bya ba'o/_/re zhig rnam pa med pa la ni don rtogs pa nyid 'bras bu yin la/_rnam pa dang bcas pa la yang dpyod pa dang bral ba la ltos nas de nyid yin no/_/
[\[265a.4\]]dpyod pa dang ldan pa la ni rang gi ngo bo rtogs pa kho na don rtogs pa yin no/_/des na de kho na nyid du yul gzhag pa 'bras bu tshad ma la rag lus so zhes bya ba 'di grub pa yin no/_/khungs brjod pa ni de skad du yang zhes bya ba'o/_/rnam pa tha dad pa las yul du rtogs
[\[265a.5\]]pa tha dad pa yin mod shes pa tshad ma yin pa'i skabs la ci phan zhe na/_yul gyi rnam pa de yang zhes gsungs so/_/'di yang 'og tu ston par 'gyur ro zhes bya ba ni tshad ma dang 'bras bu bsam par ro/_/gzhan gyi gal te zhes smras te/_mig la sogs pa dang 'brel
[\[265a.6\]]par 'gyur ba zhes bya bar rtogs par bya'o/_/de bzhin du rnam pa de 'brel par gyur ba yang ma yin no zhes pa lta bu'o/_/'di nyid gsal bar byed pa ni/_ci ltar zhes bya ba la sogs pa'o/_/tha mi dad pa'i phyir zhes bya ba ni rtogs pa las tha mi dad pa'i phyir ro/_/sgrub par byed
[\[265a.7\]]pa dam pa nyid bya ba la rnam par zhes bya ba la lhag ma'o/_/gal te de lta na yang mig la sogs pa byed par ci ste mi 'dod ce na sgrub par byed pa dam pa nyid kyis zhes gsungs so/_/sgrub byed dam pa nyid ma yin pa'i phyir dbang po la sogs pa ni byed pa ma yin no zhes bya ba'i
[\[265b\]]
[\[265b.1\]]don to/_/rnam par ji ltar sgrub byed dam pa yin zhe na/_sgrub par byed pa dam pa nyid kyis zhes gsungs so/_/ston par 'gyur ba ni tshad ma dang 'bras bu bsam par ro/_/gal te mig la sogs pa byed pa ma yin no/_/'o na zhes 'dri ba'o/_/lan du rgyu mig
[\[265b.2\]]la sogs pa la 'bras bu mthong ba btags pas so/_/dper na rkun pos zhes gsungs so/_/dper na rkun pos btang ba'i mes grong bsregs kyang rkun pos bsreg so zhes zer ba de bzhin du mig la sogs pa las skyes pa'i mngon sum gyis dngos po mthong ba
[\[265b.3\]]yin yang mig la sogs pas mthong ngo zhes brjod pa yin no/_/gang gi phyir shes pa'i rang bzhin du gyur pa'i rnam pa nyid dang 'brel pas yul gyi khyad par rtogs par rnam par gzhag pa yin pa dang /_'bras bu don du gnyer ba'i 'jug pa yang rtogs pa med na mi 'gyur
[\[265b.4\]]ba yin/_de'i phyir shes pa tshad ma yin no zhes mjug sdud pa'o/_/gal te rtogs pa tsam mam/_'jug pa tsam gyis ni tshad ma ma yin te/_log pa'i shes pa la yang yod pa'i phyir ro/_/'on kyang rtogs pa la 'jug par byed pas thob par byed pa ni mngon par 'dod pa thob par byed
[\[265b.5\]]pa nyid kyis tshad ma yin te/_'bras bu don du gnyer bas tshad ma tshol ba'i phyir ro zhes dogs pa na don dam par tshad ma ma yin gyi/_'on kyang tha snyad pa yin no zhes ston pa ni/_gal te zhes bya ba la sogs pa'o/_/ci ltar zhes bya ba ni mngon sum mam rjes su dpag pas snyam du
[\[265b.6\]]bsams pa'o/_/de la re zhig phyogs dang po sel ba ni re zhig ces bya ba'o/_/yang ci'i phyir mngon sum thob par byed pa mi rtogs she na/_rang rig pa'i zhes gsungs te/_rang rig pa zhes bya ba ni dbang po la sogs pa'i mngon sum ni shes pa'i bdag nyid la mi 'jug pa'i
[\[265b.7\]]phyir ro/_/'on kyang gal te rang rig pa'i mngon sum gyi tshad ma dang tshad ma ma yin pa rnam par 'byed pa'i nges pa skyed na/_de'i tshe 'ga' yang bslus pa'am/_the tshom dang ldan par mi 'gyur ba te/_de ni shes pa thams cad la yod pa'i phyir ro zhes ston par byed pa ni/_de skyes
[\[266a\]]
[\[266a.1\]]bu'i dus nyid ni zhes gsungs so/_/'on te zhes bya ba la sogs pa ni spyod pa'i lan no/_/shes pa lkog tu gyur pa rnams kyi zhes bya ba la sogs pa'i lkog tu gyur pa nyid kyis na/_shes pa nyid rang las grub pa ma yin na/_de'i chos tshad ma lta ga la zhig
[\[266a.2\]]ces bya ba'i don to/_/dpyod pa pa gnyi ga la yang 'thad par gzhung 'dzugs pa ni 'on te zhes bya ba la sogs pa'o/_/gal te tshad ma ma yin pa yang rang las grub na de'i tshe 'ga' yang bslus pa'am the tshom du mi 'gyur ro zhes bya ba'i thal ba son 'dug go zhe na/_tshad ma ma yin
[\[266a.3\]]pa ni zhes smras te/_gnod par byed pa'i shes pa las sam/_rgyu dbang po'i skyon rab rib la sogs pa shes pa las blta bar bya ste/_gnod dang rgyu ni nyes ldan par/_/shes pa dag gis de dmigs sel/_/zhes brjod pa'i phyir ro/_/gal te gnod par byed
[\[266a.4\]]pa yang tshad ma gzhan nyid yin na/_de'i tshe thug pa med do zhes gnod par byed pa'i shes pa yang zhes bya ba la sogs pa smras so/_/'dis ni tshad ma'o cog ni thams cad rang nyid las yin la/_tshad ma ma yin pa ni gzhan las yin no zhes bstan pa yin no/_/
[\[266a.5\]]gal te shes pa zhes bya ba gzhan kho na las skye ba yin la/_de'i chos tshad ma ni gzhan las ma yin no zhes bya ba 'di ci 'brel yang na tshad ma ma yin pa yang rang las 'gyur ro zhes bya ba'i dogs pa 'di spangs pa'i sgo nas phyogs gzhan ston pa ni gzhan yang zhes bya ba
[\[266a.6\]]la sogs pa'o/_/bsam pa ni 'di yin te/_dper na shes pa rang skye ba'i don rgyu la ltos pa de bzhin du skyes zin pa'i shes pa tshad ma ni gzhan la ltos pa ma yin te/_de'i de ni lhan cig skyes pa kho na yin no/_/shes pa skyes pa na ma skyes par sngar gnas pa nyid ni ma
[\[266a.7\]]yin no/_/des na spyir gnas pa ni dmigs kyis sel ba gzhan gyis gdon mi za bar bsal ba yin no/_/de'i phyir tshad ma ma yin na yang rang nyid las ma yin no zhes bya ba'o/_/sun 'byin par byed pa ni gal te shes pa rnams kyi spyir btub pa'i tshad ma de dmigs kyis
[\[266b\]]
[\[266b.1\]]bsal ba'i yul spangs nas nges pa'i yul la rang nyid gnas sam/_'on te thams cad du khyab pa dmigs kyis sel bas rang gi yul dang bral ba ni/_gnas de la phyogs dang po la ni bsal ba thob pa yin pa rang nyid las tshad ma'am/_tshad ma ma yin des pa
[\[266b.2\]]ma yin gyi/_'on kyang khyad par 'ga' zhig las yin no/_/khyad par de yang gdon mi za bar 'dod dgos te/_de lta ma yin na rnam par phye nas tshad ma dang tshad ma ma yin pa'i tha snyad du mi 'gyur ro/_/des na gnyi ga yang gzhan kho na las nges par bya ba yin no zhes bya
[\[266b.3\]]bar 'gyur ro/_/'on te bsal bam thob pa yang rang nyid las tshad mar nges na/_de'i tshe tshad ma ma yin pa nges pa yang de bzhin du 'gyur ba'i phyir gnyi ga yang rang nyid las nges so zhes bya bar 'gyur re/_/des na phyogs gnyis pa nyid khyed kyis mdun du byas pa yin
[\[266b.4\]]no/_/'di la yang rnam par rtog pa gnyis te/_shes pa thams cad la khyab pa'i rang nyid las tshad ma yin pa de/_rang gi rgyu las skyes pa'am ma skyes pa zhig yin par 'gyur/_de la rnam par rtog pa dang pos sel bar byed pa ni/_gal te zhes bya ba la sogs pa'o/_/
[\[266b.5\]]de ltar skyes zhes bya ba ni tshad ma nyid du skyes pa'o/_/gzhan du zhes bya ba ni tshad ma ma yin pa'i rang bzhin du'o/_/gnod par byed pas ni med pa sgro btags pa la med pa nyid du rtogs par byed pa yin no/_/yod pa 'jig par byed cing med pa skyed par byed do zhes bya ba 'di ni
[\[266b.6\]]'jig pa ma yin te/_ci lta ba bzhin du rtogs pa kho na la tshad ma'i tha snyad mthong ba'i phyir ro/_/gang gi tshe shes pa tshad ma'i bdag nyid du skyes pa de'i tshe dngos po'i gnas par tshad ma nyid gnas pa 'ga' zhig tu gnod byed pas gzhig par bya ba'i yin par 'gyur na de rigs pa
[\[266b.7\]]ma yin no zhes brjod do/_/bram ze rnams la ni zho byin la/_dar ba ni kauN+Di n+ya la byin cig ces bya ba 'dir dngos po'i gnas pas kauN+Di n+ya la zho byin pa nyid yod pa dmigs kyis sel bas 'gog pa ni ma yin no/_/'on kyang bram ze rnams la zhes spyir brjod pa las sgro btags pa
[\[267a\]]
[\[267a.1\]]'gog pa yin te/_bsam pa'i rjes su byed pa nyid kyi don nges pa med pa'i phyir ro/_/gal te der yang bram ze rnams la zho sbyin par smra ba ci ltar thos pa'i don med na/_mi 'gyur ba yin na de'i tshe kauN+Di n+ya skyel zho sbyin pa yang dngos po'i lugs su
[\[267a.2\]]gnas pa'i phyir/_ci ltar dgag ste shes pa'i bdag nyid du gyur pa'i tshad ma nyid bzhin no/_/de'i phyir spyir btang ba dang dmigs kyis bsal ba dag ni ngag dag la gnas pa yin gyi dngos po'i gnas pa 'jug par gnas pa ni ma yin no/_/rnam par rtog pa gnyis pa sel ba
[\[267a.3\]]ci ste zhes bya ba la sogs pa'o/_/sems pa'i rang bzhin can gnas skabs thams cad du rjes su song ba'o/_/btags pa'i rdzas ni bdag yin la de'i rang bzhin du gyur pa'i rnam grangs ni shes pa dang bde ba la sogs pa yin no/_/tshad ma yang dag pa kho na yin te/_shes
[\[267a.4\]]pa'i rang bzhin yin pa'i phyir ro/_/bdag brtag pa ni 'ga' las kyang skyes pa ma yin la/_de'i rang bzhin shes pa yang rnam pa thams cad du skye ba ma yin te/_de'i bdag nyid kyis ma skyes pa'i phyir ro zhes phyir 'jil bar sel na/_sun 'byin par byed pa ni ma skyes par
[\[267a.5\]]khas long zhing bdag gi rang bzhin lhag pa yang gnod mod/_rnam par shes pa tshad mas khyab na gnod par byed pa'i go skabs ci yod snyam du bsams nas/_gnod par byed pa stong yod kyang /_/zhes gsungs so/_/de zhes bya ba ni tshad ma'i rang bzhin gyi bdag go/_/
[\[267a.6\]]ci ste yang bdag gis brjod ma thag pa'i nyes pa 'gyur ba/_gnod byed dag gis yod pa'i rang bzhin gzhan du byas pa'i mtshan nyid tshad ma ma yin pa skyed pa ni ma yin gyi/_'on kyang rkyen can gyi rgyu las skyes pa'i phyir tshad ma ma yin no zhes dogs pa bsu ba ni gal te zhes bya ba'o/_/
[\[267a.7\]]'di la lan yon tan lan rgyu zhes bya ba la sogs pa'o/_/dgongs pa ni 'di yin te/_gal te rab rib la sogs pa'i nyes pa skyon tshogs pa mig la sogs pa'i rgyu las skyes pa tshad ma ma yin la/_de tsam gyis kyang gzhan las tshad ma ma yin pa'i tha snyad du byed na/_de'i
[\[267b\]]
[\[267b.1\]]tshe yon tan dang ldan pa'i rgyu las byung ba tshad mar 'gyur la/_de tsam gyis kyang gzhan la tshad ma yin par ci ste mi brjod/_ci ste de lta yin pa de lta na yang de ltar tha snyad mi bya'o/_/de'i tshe tshad ma ma yin pa la yang de ltar tha snyad mi bya'o/_/gal te gang gis tshad ma
[\[267b.2\]]ma yin pa ltar gzhan las yin par 'gyur ba/_yon tan dang ldan pa'i rgyu las skyes pa ni tshad ma ma yin gyi/_'on kyang nyes pa med pa'i phyir ro zhe na lan du yon tan med phyir zhes bya ba la sogs pa'o/_/de lta na yang gal te tshad ma rang las yin na de'i tshe tshad ma ma yin pa
[\[267b.3\]]yang rang nyid las yin pa'i phyir ci ltar gcig ni rang las yin la/_gzhan ni gzhan las yin no zhes rnam par gzhag_/'on te ji lta ba bzhin du gnas pa'i skyes bu la rab rib yod na 'khrul ba'i shes pa skye la/_rab rib med pa'i dus na ni ma yin pa ste/_des na tshad ma
[\[267b.4\]]ma yin pa ni/_rab rib kyis byas pa yin pas tshad ma ma yin pa gzhan las yin la/_yang mig sman la sogs pas rab rib bsal ba las sngar gyi gnas skabs thob pa tsam gyis yon tan khyad par la ma ltos par yang dag pa mthong ba'i phyir tshad ma ni rang nyid la yin no zhe
[\[267b.5\]]na/_'o na dmus long gang zhig grub pa'i sman dang /_sngags la sogs pa'i mthus mig gi yon tan gyi khyad par thob pa'i phyir yang dag par mthong yang /_de la snga ma'i gnas skabs thob pa med pa'i phyir ci de'i shes pa'i gzhan kho na las tshad ma yin nam/_sngon gnas pa'i rang
[\[267b.6\]]bzhin mngon par gsal ba yang mi srid de/_'bras bu yod par smra ba thob pa'i phyir yang dag par mthong yang de la snga ma'i gnas skabs thob pa med pa'i phyir ci de'i shes pa gzhan kho na las tshad ma yin nam sngon gnas pa'i rang bzhin mngon par gsal ba yang mi srid de/_'bras bu
[\[267b.7\]]yod par smra ba'i nyes pa gzung ba'i phyir ro/_/gang yang mig sman la sogs par skyon sel ba tsam du brjod pa de la yang /_mig la yon tan gyi khyad par ma skyes so zhes bya ba 'di la lha gtum pos rig pa kho na tshad ma yin te/_gang gi phyir nyes pa dang bral ba'i gnas skabs nyid
[\[268a\]]
[\[268a.1\]]yon tan skyes pa'i phyir ro/_/de ni snun nyid yod pa yin no zhe na/_yod mod ci de tsam gyis yon tan ma yin par 'gyur ram/_sngar gnas pa nyid yon tan dang 'gal ba ma yin no/_/des na sngar gnas kyang bar du mi mngon par gyur pa/_sngar mngon
[\[268a.2\]]par gsal ba'am/_snga na med pa skyes pa ni yon tan shes pa skyes par byed pa de ci tshad ma nyid gzhan las ma yin nam/_de bzhin du rab rib srid na 'khrul par 'gyur ro zhes bya ba 'dir yang slu ba'i 'bras bu la sngar gyi mig yon tan dang ldan pa log pa tsam rab rib kyis
[\[268a.3\]]byas pa na/_'khrul pa yin no zhes brjod pa nus pa des na rang nyid la tshad ma ma yin par 'gyur ro/_/rang nyid nus pa med na ni gzhan gyis bya bar mi nus so zhes bya ba 'di yang slu ba'i nus pa la ltos nas brjod pa'i nus pa kho na'o/_/de bas na gcig ni rang las yin la
[\[268a.4\]]gzhan ni gzhan las yin no zhes bya ba'i nges pa 'di med do/_/'o na tshad ma bdag las yin la/_tshad ma ma yin pa yang gzhan las yin no zhe na/_gang gis zhes gsungs te rtogs pa gang gis so/_/de'i ni bdag gi'o/_/gzhan dag bdag grub pa brjod pa ni/_gal
[\[268a.5\]]te de rtogs zhes bya ba la sogs pa'o/_/rang rig gi ngo bo ni sems pa can tsam gyi rang bzhin no/_/don 'di yin te/_gnyid mthug pos log pa'i gnas skabs dang 'gro ba la sogs pa'i tshe sngon po dang ser po la sogs pa shes pa'i gnas skabs su gyur pa tshad ma ma
[\[268a.6\]]yin pa'i tha snyad kyi yul dag la rtogs pa'i rang bzhin nyid rjes su zhugs par nyams su myong la bdag kyang de nyid yin par 'dod do/_/des na gzhan pa'i bdag ni rtogs pa med ces ci ste brjod/_shin tu gzhan par 'gyur ba nyid yin na ni grub pa bsgrub po zhe na/_
[\[268a.7\]]sun 'byin par byed pa ni de'i tshe cung zad ces bya ba la sogs pa ste/_gnyid mthug pos log pa la sogs pa'i tshe na/_dngos po tsam yang rig pa med do/_/des na ci ltar bdag yod do zhes yod pa'i tha snyad du byed pa las cang ma shes par ni khra bo yod do zhes yod pa tha snyad
[\[268b\]]
[\[268b.1\]]mi byed do/_/des na bdag de la rtogs dang cig shos zhes bya ba la sogs pa go sla'o/_/mjug sdud pa ni de'i phyir tshad ma zhes bya ba la sogs pa'o/_/don 'di yin te/_skye ba'am rtogs pa la ltos nas rang las zhes brjod grang na/_de la phyogs dang po la ni dper
[\[268b.2\]]na rang las te rang gi rgyu nyid las tshad ma skye ba bzhin du cig shos tshad ma ma yin pa yang yin no/_/byung ba ni tshad ma'am tshad ma ma yin pa'o/_/tshad ma'am tshad ma ma yin par skyes pa la ni gzhan gyi khyad par bsgrub par mi nus so/_/tshad ma nyid rang las min te tshad ma ma yin
[\[268b.3\]]pa yang rang las 'gyur ro zhes bya ba'i don to/_/phyogs gnyis pa ni tshad ma la yang med do zhes ston pa ni/_rnam pa mtshungs pa zhes bya ba'o/_/de nyid du ni tshad ma'am tshad ma ma yin pa nyid du'o/_/gal te rnam pa mtshungs kyang gang la gnod pa med pa de tshad ma ma yin no zhe na/_'di
[\[268b.4\]]la bsam par bya ste/_dang po gnod pa med pa 'dod dam phyis dang po la brjod pa ni/_dang po thams cad ces bya ba la sogs pa ste/_tshad ma ma yin pa yang zhes bya ba'i don to/_/gnod pa med pa nyid kyis ni tshad mar mi rigs so/_/gnyis pa la brjod pa ni phyis gnod
[\[268b.5\]]byed la the tshom zhes bya ba'o/_/gal te the tshom za ba la yang tshad mas nges pa ni mthong ngo zhe na/_gnod par byed pa 'byung ba de yod pa'am med par nges pa de ni mngon sum mam rjes su dpag pa gzhan las yin par 'gyur ro/_/yang ci'i phyir mngon sum dang rjes su dpag pa
[\[268b.6\]]dag nyid las nges par brjod ce na/_bshad pa tshad ma gzhan ni yod pa ma yin zhes gsungs so/_/gang gi phyir mngon sum mam rjes su dpag pa las tha dad pa'i tshad ma gzhan med pa de'i phyir 'di dag las nges par brjod la/_'byung bar 'gyur ba'i gnod byed
[\[268b.7\]]la ni mngon sum dang rjes su dpag pa dag 'jug pa med do snyam du dgongs pa'o/_/de la tshad ma ma yin pa la ltos nas ni phyis gnod pa yod par ma nges la tshad ma la ltos nas ni yod pa ma nges par rtogs par bya'o/_/de ltar rang las tshad mar smra ba sun 'byin pa na/_'di mi slu
[\[269a\]]
[\[269a.1\]]ba nyid kyis mtshan nyid kyi phyogs su ltung bas de ltar bdag la gegs byed pa yin no snyam pas/_bdag nyid kyi lugs bzlog pas 'tsho bar 'dod nas/_re zhig 'di nyid kyi lugs bsam par bya'o zhes smras pa ni/_gal te zhes bya ba la sogs
[\[269a.2\]]pa'o/_/gang du sgrub byed kyi shes pa zhugs pa nyid las mi slu ba'i shes pa zhugs pa ni khas mi len te/_'jug na de nyid ltar mi shes pa nyid du mi 'thad pa'i phyir ro/_/'on kyang de ni yul gzhan la zhugs par khas blangs pa yin no/_/des na de/_yul gzhan la ni
[\[269a.3\]]'jug 'gyur na/_/zhes gsungs so/_/'di 'gog pa ni 'di'i zhes bya ba'i dus phyis 'byung ba'i mi slu ba'i shes pas ni tshad ma rtogs par bya ba yin na/_'das pa la ni rtogs pa med do zhes bya ba'i don to/_/gzhan dag snga ma tsam ni 'das par mi 'dod de dper
[\[269a.4\]]na snam bu la ltos nas sngar yod pa'i snal ma rnams bzhin no/_/des na 'das pa'i zhes khyad par byed/_'on te yang mi slu ba'i shes pa'i tshad ma nyid du nges pa ma yin mod/_'on kyang sgrub par byed pa'i shes pa de nyid goms pa las shin tu gsal bar gyur pas
[\[269a.5\]]na/_tshad ma'i mtshan nyid mi slu ba nyid nges par rang nyid kyis 'phangs nas gnas pa yin te/_des na mi slu ba'i mtshan nyid can tshad ma rnam par gnas pa kho na'o zhes dogs na sgrub par byed pa'i shes pa yang gsungs so/_/ci ltar tshad ma nyid ni rtogs par byed
[\[269a.6\]]ces bya ba rjes su 'jug go/_/ci'i phyir tshad ma nyid ma rtogs she na/_the tshom gyi ni yul yin phyir/_/zhes smos te/_ci 'di tshad ma'am 'on te ma yin zhes the tshom za ba de'i yul yin pa'i phyir ro/_/gal te sgrub par byed pa'i yul can yin pa nyid las tshad mar nges pa
[\[269a.7\]]yin no zhe na/_smras pa ci ltar yul de sgrub byed yin te ma yin pa nyid do/_/ci'i phyir zhe na/_de'i shes pa de tshad ma nyid du rtogs pa med pa'i phyir te/_de'i bya ba grub pa nyams su ma myong ba'i phyir ro/_/des na sgrub par byed pa'i shes pa tshad ma ma yin pa'i stobs kyis yul sgrub
[\[269b\]]
[\[269b.1\]]byed nyid du nges la/_yul sgrub byed du nges pas kyang tshad ma nyid du nges pa'i phyir gsal bar phan tshun bsten pa yin no/_/de'i phyir the tshom gyi yul nyid du grub pa'i phyir ci ltar tshad ma nyid des tshang ma sun 'byin par byed pa ni/_gal te mi slu ba nyid kyi mtshan nyid la skyon
[\[269b.2\]]yod du chug mod de lta na yang khyod ldog pas 'tsho bar ci ltar 'gyur snyam du bsams nas sngar bshad zin pa'i sun 'byin pa'i dran par byed pa ni/_gal te rtogs pa bdag ces bya ba la sogs pa'o/_/da ni spyod pa rang gi lugs las sun 'byin pa yal bar dor nas/_mi
[\[269b.3\]]slu bar smra ba'i lugs 'gog pa ni/_'on te de don don byed nyid/_/ces bya ba'o/_/mi slu ba'i rtogs pas 'das pa tshad mar shes pa ni mi smra la/_sgrub par byed pa'i shes pa'i stobs la brten pa yang ma yin gyi 'on kyang de'i don sgrub par byed pa shes pa'i yul gyis
[\[269b.4\]]don byed pa phyis mngon nas sgrub par byed pa shes pa snga ma tshad ma nyid du nges par byed do snyam na/_sun 'byin par byed pas tshad ma sngar grub ces bya ba la sogs pa smras so/_/don 'di yin te/_gal te tshad ma zhes bya ba zhig sngar grub par gyur na de'i tshe de dang 'brel par
[\[269b.5\]]grub pa'i don bya ba la tshad mar nges par 'gyur ba zhig na 'on kyang tshad ma'i rang bzhin nyid du rung yang grub pa med do/_/'di nyid sdud pa ni gal te zhes bya ba la sogs pa'o/_/don bya ba las tshad ma nyid dpog par ni mi byed kyi/_'on kyang don ga las shes pa la 'jug pa na
[\[269b.6\]]bya ba thob pa der shes de tshad ma yin no zhes tha snyad du byed do zhes dogs pa bstan pa ni/_'on te zhes bya ba la sogs pa'o/_/sun 'byin pa ni don byed pa la sogs pa zhes bya ba'o/_/tshad min pas rtogs las kyang mthong /_/zhes bya ba ni/_tshad ma ma yin pa nyid du khas
[\[269b.7\]]blangs pa las kyang ngo /_/rlung gis gtsubs pa'i rdul gyi tshogs la du ba nyid du lhag par zhen pa las mer rjes su dpog pa'i blos zhugs pa'i yul de ni res 'ga' me srid pa'i phyir ro/_/de las don bya de min na/_/zhes bya ba ni gzhan gyi dogs pa ste/_don bya ba de ni
[\[270a\]]
[\[270a.1\]]de'i yul du nye bar song ba na tshad ma gzhan kho na las yin no zhes bya ba lugs las 'byung ba'i phyir ro zhe na/_sun 'byin pa ni gzhan las kyang de ni zhes bya ba ste/_mngon sum phyi ma las kyang ngo zhes bya ba'i don to/_/des na me rab tu ston par byed
[\[270a.2\]]pa'i 'jug par byed pa dang /_thob par byed pa thun mong ba rnams la/_gcig ni tshad ma gzhan ni ma yin no zhes bya ba'i rnam par dbye ba 'di sus byas/_gzhan gyis/_de la res 'ga' mi 'thob phyir/_/smras pas so/_/sun 'byin par byed pa'i de ni gzhan du'ang zhes bya ba ste/_
[\[270a.3\]]mi 'thob pa de ni gang gi tshe 'ga' zhig gis yul phrogs sam/_nye bar len pa mi brtan pa'i yul rang nyid zad dam bar du 'jug pa'i rkang pa la sogs pa chag pa de'i tshe tshad ma la yang mthong ngo /_/gang las thob pa zhes bya ba la sogs pa ni gzhan gyi ste/_gal te de ltar tshad
[\[270a.4\]]ma dang tshad ma ma yin pa dag la thob pa mtshungs pa de lta na yang shes pa gang las zhugs pa na thob par the tshom med pa de ni tshad mar 'gyur ro zhe na/_sun 'byin par byed pa ni 'o na zhes bya ba la sogs pa'o/_/gal te tshad ma dang tshad ma ma yin pa dag rnam pa mtshungs par ma
[\[270a.5\]]gyur na/_de'i tshe the tshom med par 'gyur ba zhig_/rnam pa mtshungs pa ni gang las the tshom ldog par 'gyur te/_gzhan gyi goms las zhes bya ba la sogs pa smras so/_/gal te yang rags pa'i rnam pa mtshungs pa yod pa de lta na yang /_nor bu dang /_mu tig la sogs pa
[\[270a.6\]]ltar/_mi mthun pa phra mo goms pa las nges par 'dzin to/_/khyad par de las ni thob pa yod par nges so zhe na/_sun 'byin par byed pa ni de ni phan tshun bsten pa yin no zhes bya ba'o/_/goms pa yod na 'thob par nges la nges par thob pa nges pa yin na yang /_yang nas yang
[\[270a.7\]]'jug pa'i mtshan nyid kyi goms pa yin pa'i phyir ro/_/gzhan dag gal te nyams su myong ba'i don ni snyon pa'i mi nus so snyam pas/_nyams su myong ba'i 'jug pa'i rim pa ston par byed pa ni/_de mthong ba nyid ni zhes bya ba la sogs pa'o/_/me la sogs pa gang zhig mthong ba na de bsreg
[\[270b\]]
[\[270b.1\]]pa la sogs pa mthong ba de ltar tha snyad kyi dus su mthong ba na/_'jug pa la sogs pa'i mtshan nyid kyi tha snyad du 'gyur ba yin no/_/ji ltar zhe na smras pa/_me la sogs pa mthong ba rnams la sngar zhugs pa'i myong ba gang yin pa de'i mthu las byung ba'i dran pa las mngon par 'dod pa
[\[270b.2\]]yin zhes rtogs par bya'o/_/sun 'byin par byed pa ni de ltar rjes dpag las yin no zhes bya ba'o/_/'di mngon sum du byed pa ni ma yin gyi/_'di ni de'i rang bzhin gyi rjes su dpag pa nyid du gsal lo/_/'di ltar de mthong nyid la zhes bya bas ni mthong bzhin pa'i rang gi mtshan nyid
[\[270b.3\]]'dzin pa ni ma yin te/_sngar mthong ba nyid mi 'thad pa'i phyir ro/_/de'i phyir de lta bur gyur pa gang yin pa de ni de 'dra ba'i don bya ba byed pa yin te/_dper na snga ma bzhin no/_/'di yang de lta bur gyur pa yin no/_/de'i phyir de 'dra ba'i don bya ba byed pa yin no zhes bya ba ni tshad ma'i don to/_/
[\[270b.4\]]rjes su dpag pa nyid las don bya ba nges pa yin mod/_nged la chad pa ci yod ce na/_rjes dpag de yang zhes bya ba la sogs smos so/_/rjes su dpag pa ni don bya ba dang 'brel pa 'dzin pa mngon sum las bdag nyid thob la bshad zin pa'i tshul gyis don bya ba dang 'brel pa 'dzin pa'i
[\[270b.5\]]mngon sum yang rjes su dpag pa las 'thad pa yin pa'i phyir/_phan tshun bsten pa mngon sum mam rjes su dpag pa rnam par gnas pa med do/_/rjes su dpag pa don bya ba dang 'brel par 'dzin pa'i mngon sum la ltos mod/_mngon sum ni rang kho nas 'brel pa 'dzin gyi rjes su
[\[270b.6\]]dpag pa la ni ltos pa ma yin nam/_des na gang gis gang yang rung bar gnas par mi 'gyur ba phan tshun bsten par ci ltar 'gyur zhe na/_rang dngos zhes bya ba la sogs pa smos so/_/rang gi ngo bo yang de yin la rang gi dmigs pa'i rnam pa yang yin pa de gcod par byed pa
[\[270b.7\]]ste/_don mngon du byed pa'o/_/nus pa med pa nyid ston pa ni des ni zhes bya ba ste/_mngon sum gyis so/_/ci'i phyir 'dzin par mi byed ce na/_yul dang dus gzhan zhes bya ba smos te/_gang gi phyir 'brel pa de lta bur gyur pa yin pa de'i phyir dngos po'i gnas lugs su mngon sum
[\[271a\]]
[\[271a.1\]]du 'dzin pa ma yin no snyam du dgongs pa'o/_/gal te mngon sum gyis yul dang dus gzhan khyab par 'brel pa 'dzin na/_de'i tshe nyes pa ci yod ce na/_gal te yul dang dus gzhan du zhes bya ba smos te/_de'i tshe 'jig rten thams cad don kun
[\[271a.2\]]mthong bar thal lo/_/re zhig 'ga' zhig tu lhan cig gi ngo bor mthong ba yin la/_de nyid 'brel pa 'dzin par brjod do zhe na/_khyab min lhan cig ces bya ba la sogs pa smos so/_/gtan tshigs smras pa/_lhan cig pa'i ngo bo de ni res 'ga' ba yin pas so/_/lhan cig gi ngo
[\[271a.3\]]bor mthong ba rjes su dpag pa skye na/_ha cang thal bar yang 'gyur ro zhes bshad par ni/_yang na kun du zhes bya ba ste/_bum pa dang snam bu dag la yang res 'ga' ba'i lhan cig gi ngo bo ni yod pa des na de dag gcig mthong ba ni/_gzhan rjes su dbog par 'gyur ro zhes bya
[\[271a.4\]]ba'i don to/_/de'i phyir yul la sogs pa'i khyad par 'brel pa ni mngon sum gyis rig pa ma yin no/_/'o na mngon sum gyis ci rig ce na/_de nyid ces bya ba la sogs pa smos so/_/de la zhes bya ba ni mngon sum las so/_/gal te yul dang dus gzhan nyid mi 'dzin mod/_/des
[\[271a.5\]]na gnas pas khyab pa 'dzin pa la go 'gal ba ci yod ce na/_yul la sogs zhes smos te/_yul gzhan la sogs pa'o/_/de khyab ces bya ba ni der gnas pas khyab pa'o/_/des zhes bya ba ni khyab pa 'dzin pa'i shes pas ma bzung bas ma rtogs pa'o/_/de'i phyir mngon sum
[\[271a.6\]]rang nyid kyis don bya ba dang 'brel par 'dzin pa ni ma yin gyi/_'on kyang rjes su dpag pa la ltos pa nyid yin te/_des na phan tshun bsten pa'i phyir/_gcig kyang gnas pa med do/_/gal te mngon sum gyis khyab pa mi 'dzin mod/_rjes su dpag pa gzhan gyis 'dzin pa'i phyir
[\[271a.7\]]ci ltar phan tshun bsten pa'i nyes par 'gyur zhe na/_rjes su dpag pa gzhan zhes bya ba la sogs pa smos so/_/ci'i phyir zhe na/_bshad pa khyab pa rtogs pa de dang de la ltos pa'i phyir ro/_/de'i phyir rjes su dpag pa gzhan las ni 'brel pa grub pa yin gyi/_'on kyang mngon sum
[\[271b\]]
[\[271b.1\]]las yin pa'i phyir/_phan tshun bsten pa'i nyes pa so na 'dug go/_/de ltar gzhan gyi phyogs sun phyung nas/_dpyod pa pa rang gi lugs nye bar sdud par byed pa ni/_de phyir zhes bya ba ste/_'di ni don gyis go ba grub pa zhes bya ba'i don to/_/mi slu ba'i tshad ma'i mtshan nyid du byed pas
[\[271b.2\]]kyang /_gdon mi za bar bdag cag gi mtshan nyid khas blang dgos so zhes smras pa ni/_tshad ma zhes bya ba'o/_/gang zhig mi slu ba las tshad ma yin pa de ni gal te gnod par byed pa med na/_tshad ma kho nar rigs kyi/_gang gi tshe gnod par byed pa de'i tshe ni/_mi slu ba las kyang ci
[\[271b.3\]]ltar tshad mar 'gyur snyam du bsams pa'o/_/de nyid smras pa ni/_gnod byed las ni zhes bya ste/_gang zhig mi slu ba las tshad mar 'dod pa de nyid gnod byed las gzhan du tshad ma ma yin par 'gyur ro/_/de'i phyir gnod pa med pa nyid kyis tshad ma yin no zhes snyam du bsams
[\[271b.4\]]pa'o/_/'di la brjod pa zhes bya ba ni tshad ma sun 'byin par byed pa'o/_/'di snyam du gzhan la nyes par brjod pa 'dis ni rang gi phyogs kyi lan cung zad kyang ma btab po/_/don gyis go bas 'di grub po zhes bya ba yang sdig to yin te/_tshad ma khas len pa la de ltar 'gyur yang tshad
[\[271b.5\]]ma la bsnyon 'debs pa la ni 'khyar pa nyid do snyam du bsams pa'o/_/des na gnod byed med pa tsam zhes bya ba nas shes 'gyur zhes bya ba'i bar gyis lhag par rtogs par bya ba'i don du sngar gyi sun 'byin khu nyid dran par byed do/_/dang po gnod pa med pa ni 'khrul pa la yang
[\[271b.6\]]yod la phyis ni nges pa med do zhes brjod zin to/_/thob las zhes bya ba ni gzhan gyi lan te don byed pa thob pa'o/_/sun 'byin par byed pa smras pa ni/_thob pa de tshad ma'i mtshan nyid don byed par ni/_gnas pa yin zhes rtogs par bya'o/_/de las cir 'gyur zhe na/_de yang zhes
[\[271b.7\]]smos te/_don byed par gnas par yang ngo /_/rang dngos rig pa'i shes las zhes bya ba ni don byed pa'i rang bzhin rig pa 'di la yod pa'o/_/thug med ces bya ba ni rnam par gnas pa med pa ste/_rjes su dpag pa gzhan 'phel bas zhes bya ba la sogs pas sngar gang
[\[272a\]]
[\[272a.1\]]brjod pa de nyid du 'gyur ro/_/tshad ma tshad ma gzhan las rtogs par 'gyur ro snyam na/_mngon sum rjes su dpag pa las/_/zhes smos so/_/da ni bstan bcos mdzad pas 'dir smras pa zhes bya ba la sogs pa gsungs so/_/rnam
[\[272a.2\]]par 'grel pa ni rang las ni zhes bya ba la sogs pas so/_/rang gi do bo'i tshig gi rnam par bcad pa smras pa ni/_gzhan gyi ngo bo ni ma yin no zhes bya ba'o/_/ci'i phyir gzhan gyi ngo bo mi rtogs she na/_mngon sum ni mngon du zhes gsungs so/_/gal te de lta yin du chug mod de
[\[272a.3\]]las cir 'gyur zhe na/_mngon du rtogs pa yang zhes gsungs so/_/rang gi ngo bo la zhes bya ba ni sgrub byed du mngon par 'dod pa'i shes par snang ba la'o/_/gal te yang 'thad pa nyid kyis phyi rol gyi gzugs bkag par 'dod pa de lta na yang /_da ltar de gtsor byed pa ni ma
[\[272a.4\]]yin te/_tshad ma bsams pa'i skabs yin pa'i phyir ro/_/de nyid kyi phyir thob pa'i dus kyi khyad par can zhes gsungs te me la sogs pa'o/_/de ltar gang gi bdag nyid tshad mar grub pa mngon sum gzhan gyis rang bzhin mngon du byed pa ma yin no zhes bstan nas rjes su dpag pa
[\[272a.5\]]yang tshad ma'i sgrub byed ma yin no zhes bstan pa'i don du 'brel pa 'dzin par byed pa nyid med do zhes ston pa ni/_tshad ma nyid kyang zhes bya ba'o/_/'on te thob ba'i dus kyi don dngos su snang ba med kyang /_de la 'khrul pa med pa nyid rtogs pa kho na ste/_de ni shes pa'i rang bzhin
[\[272a.6\]]yin pa'i phyir ro/_/des na tshad ma ma rtogs so zhes ci ste brjod ce na/_thob par bya ba'i don zhes smos so/_/'thob bya'i don de dang /_/sgrub byed kyi shes par mngon par 'dod pa'i 'brel pa gang yin pa de 'dzin pa ma yin no/_/de 'brel pa can nyid du 'dzin mod de lta na yang
[\[272a.7\]]tshad ma nyid du de nges so snyam na/_de lta zhes gsungs te/_khyab pa'i dus su thob par bya ba'i don la mi 'khrul pa nyid du ma nges pa gang yin pa de ni/_tshad ma nyid yin no zhes rjes su dpag par 'gyur ba ma yin no/_/mdun na gnas pa'i rang bzhin dang 'brel pa nyid 'byung
[\[272b\]]
[\[272b.1\]]bar 'gyur ba'i rang bzhin dang 'brel par 'dzin par 'gyur ro snyam na/_mdun na gnas pa'i rang bzhin dang 'brel pa ni zhes gsungs so/_/de ni zhes bya ba tshad ma dang tshad ma ma yin pa la mtshungs pas ni 'byung bar 'gyur ba'i rang bzhin dang 'brel pa 'dzin pa ma yin te/_
[\[272b.2\]]'byung bar 'gyur ba'i rang bzhin med pa'i phyir ro/_/gal te yang sngar gyi sgrub byed du 'dod pa'i shes pas 'byung bar 'gyur ba'i don bya ba'i rang bzhin dang 'brel par mi rtogs pa de lta na/_'o na 'byung bar 'gyur ba'i don bya ba'i shes pa nyid kyis 'brel pa 'dzin par 'gyur te/_
[\[272b.3\]]nyams su myong ba dang 'dra ba dag srid pa'i phyir ro/_/des na thams cad du tshad ma nges pa'i re ba ma chad do snyam na/_'byung bar 'gyur ba'i don zhes smos te/_snga ma'i rang bzhin med pa'i phyir ro snyam du dgongs pa'o/_/shes pa snga ma dang phyi ma'i 'og tu 'byung ba'i rnam par
[\[272b.4\]]rtog pas kyang 'brel pa 'dzin pa ma yin no zhes ston pa ni/_de'i 'og tu zhes bya ba'o/_/de las ni rnam par rtog pas so/_/de ltar 'brel pa 'dzin pa med par bstan nas/_rjes su dpag pa las tshad mar rtog pa med do zhes ston pa ni/_des na de dang zhes bya ba la sogs pa'o/_/'o na
[\[272b.5\]]ci zhig rtogs she na/_rang gi ngo bo nyid rtogs so zhes bya ba'o/_/de las shes pa'i zhes bya ba ni/_shes pa'i rang bzhin gang zhig thob par bya ba'i rang bzhin dang 'brel pa de nyid tshad mar smra ba rnams kyi/_tshad ma nyid du mngon par 'dod pa yin la/_de yang rang gi ngo bo tsam du
[\[272b.6\]]bzung ba na/_bzung ba ma yin no zhes bstan to/_/de yang zhes bya ba ni thob bya'i rang bzhin dang 'brel pa'o/_/de ltar yin yang 'dod pa thog tu bab bo snyam na des na 'jug pa dang zhes gsungs so/_/rang gi rang bzhin rig pa gang la 'jug pa dang ldog pa med pa de la de skad ces bya'o/_/_
[\[272b.7\]]ci ltar 'byung bar 'gyur ba yin pa'i phyir/_ma rtogs pa thob par bya ba'i don dang 'brel par mi shes pa de bzhin du bems po nyid kyis da ltar ba'i phyi rol dang yang /_'di ni 'di'i 'dzin par byed pa yin no zhes 'brel par 'dzin pa'i blor mi 'gyur ro/_/des na sna tshogs su snang ba ni
[\[273a\]]
[\[273a.1\]]shes pa'i rang bzhin tsam yin te/_gzhan ni snang bar mi 'thad pa'i phyir ro zhes bshad pa ni tha dad par brjod pa'i skabs ni med do zhes bya ba yin no/_/de ltar de kho na nyid rnam par bzhag nas/_bsgrub bya gsungs pa ni de'i phyir zhes bya ba ste/_mdor
[\[273a.2\]]bsdus na byang grol ni 'di yin no zhes bya ba'i don to/_/de ltar rang las rang gi ngo bo rtogs zhes bya ba 'dis don dam pa'i bden pa bstan nas/_lhag mas kun rdzob kyi bden pa bstan pa'i don du rgal ba dgod pa'i sgo nas 'jug pa ni/_'o na zhes bya ba'o/_/tshad ma ma yin pa las
[\[273a.3\]]log pa ni tshad mar gnas pa'o/_/bsam pa ni 'di yin te/_tshad ma grub pa sgrub pa brtson pas ni de sun 'byin pa khas len par phyogs pa sgrub pa nyid bzod par bya ba ma yin na/_/de la brten pa'i kho na nyid rnam par gzhag pas/_de brten par bya bar ni shin tu yang mi nus so/_/
[\[273a.4\]]des na 'di nyid kyi khyad par gyi grub pa'i mtha' yin na/_tshad ma grub pa bsgrub par bya zhes bya ba 'di'i don yin zhes bya ba yin no/_/grub pa'i mtha' smra bas ni/_sangs rgyas rnams kyis chos bstan pa/_/bden pa gnyis la yang dag brten/_/zhes bya ba'i bsam
[\[273a.5\]]pa la ltos nas tha snyad las ni tshad ma nyid ces gsungs so/_/gal te re zhig tshad ma ni 'dod pa yin la/_de la rtog pa'i spro ba yang shugs kyis blang bar bya ba nyid ma yin nam/_kun rdzob kyi mi lhag pa ni mi gnod kyi 'on kyang ji skad bshad pa'i de kho na nyid bsgrub par bya ba'i
[\[273a.6\]]ni 'gal lo snyam du dogs pa la/_tha snyad kyang zhes gsungs so/_/tshad ma dang rgyu dang 'bras bu'i dngos po dang gzhan rig pa bston pa dag gis zhes bya ba'i don to/_/gal te de ltar na gcig bcos na gzhan zhig go zhes bya ba de byung ngo zhe na/_bden te skyes bu'i mngon
[\[273a.7\]]par 'dod pa ni dpyod par bya ba yin no snyam du thugs la gzhag nas de la zhes gsungs te/_de gnyis la'o/_/'di tsam gyis zhes bya ba ni rnam par dpyod pa'i mthar thug pas phyin pas te/_don dam pa'i bden pa rnam par gnas par zhes bya ba'i tha tshig go/_/'khor ba de ni gtan
[\[273b\]]
[\[273b.1\]]med pa'i phyir ro zhes bya ba ni 'khor ba ni 'jug pa dang ldog pa'i rang bzhin yin la/_'jug pa dang ldog pa dag kyang bshad zin pa'i tshul gyis mi 'thad pa dang 'ga' zhig tu dmigs pa yang ma yin te/_rang gi ngo bo tsam gyi mthar thug pa'i phyi rol gyi bshad pa'i phyir ro/_/
[\[273b.2\]]des na gal te rnam par dpyod pa la gus na/_'khor ba gang na yod de/_des na rang rig tsam la gnas nas cang smra bar mi bya bas gzhan gyi rtsod pa'i go skabs ga la yod/_phyogs gnyis pa la brten nas bshad pa ni 'on te zhes bya ba'o/_/thog ma med pa'i dus can med pa sgro
[\[273b.3\]]'dogs pa'i bag chags las 'jug pa'i spros pa 'dzin pa ni 'khor ba yin la/_shin tu dus yun ring por goms pas de'i bdag nyid du byas pa'i gnyen po lam gyis spang bar bya ba ni da ltar ba dang 'brel pa'i rnam par dpyod pas bsal ba ji ltar nus/_de'i phyir rang rig
[\[273b.4\]]pa'i mthar thug pa dang bral bas brgal zhing brtag pa dang /_shes rab 'dod pa la sogs pa ni rang gi ngang gis 'jug pa yin no snyam du bsams pa'o/_/grub pa'i mtha' smras pa ni de lta yin na zhes bya ba ste/_ji ltar 'di thob na bde bar 'gyur ro zhes 'dzin pa de bzhin du
[\[273b.5\]]shes pa 'di las zhugs na 'dod pa thob nas bde bar 'gyur ro snyam na yang ldog par dka' ba kho na'o/_/shes pa gang las 'jug pa'i tha snyad du byed pa'o/_/'dod pa thob nas yongs su tshim par 'gyur ba de nyid tshad ma yin pa'i phyir/_tha snyad grub pa la 'bad pa gzhan la mi ltos
[\[273b.6\]]so/_/'on kyang gang zhig mthong ba las gzhan la yang 'jug pa mi slu ba la brten par 'gyur ba 'di ni mtshan nyid ci zhig yin zhes bya ba tsam bsam par bya ba yin no/_/de ltar rang rig pa nyid don dam pa'i tshad ma yin la/_gzhan ni kun rdzob pa nyid yin pa/_de lta na yang kun
[\[273b.7\]]rdzob la brten nas/_mtshan nyid byas par bstan zhing 'khor ba dang mya ngan las 'das pa'i rnam par gzhag pa yang cha tsam bstan pa yin no/_/gang dag tshad ma dang cig shos kyi rnam par gzhag pa de kho na nyid yin par sems shing /_tha snyad las ni zhes bya ba yang phyis kyi don byed
[\[274a\]]
[\[274a.1\]]pa'i shes pas so zhes 'chad par byed pa de dag la rigs pa dang 'gal ba de ni re zhig bstan pa yin no/_/bstan bcos dang 'gal ba bstan pa'i don du brjod pa ni/_gzhan yang zhes bya ba'o/_/sngar gyi rang las rang gi ngo bo rtogs zhes bya ba ni
[\[274a.2\]]don dam pa'i tshad ma bstan nas/_tha snyad las ni tshad ma nyid ces tha snyad pa'i tshad ma ston pa na/_don dam par ji skad bshad pa rang rig pa gcig nyid tshad ma yin gyi yul gzhan dang ldan pa ni ma yin no zhes bya bar 'gyur ro/_/gal te gnyi ga don dam pa pa yin na/_de'i tshe
[\[274a.3\]]nyes pa cir 'gyur zhe na/_'di ltar zhes gsungs so/_/gal te zhes bya ba la sogs pa ni rnam par 'grel pa'o/_/de ltar 'grel pa dang 'grel bshad la sogs pa'i lugs bsal bas ji ltar tha snyad las tshad ma yin pa de lta bu nyid nye bar sdud pa ni/_de'i phyir zhes bya
[\[274a.4\]]ba'o/_/rjes su dpag pa'i rten ni rgyu ste/_gang zhig snar de lta bur gyur pa de ni don bya ba byed pa yin no zhes khyab par 'dzin par byed pa'i mtshams sbyor te de yang tha snyad de tsam gyis grub pa yin no/_/mngon sum gyis gzung ba la mtshams sbyor ba yin na/_mngon sum la
[\[274a.5\]]ni dngos po la brten pa'i byed pa de lta bu yod pa ma yin no/_/de'i phyir sgro 'dogs pas mtshams sbyor ba ni tha snyad pa nyid do/_/des na tha snyad tsam gyis grub pa'i rjes su dpag pa'i rten mtshams sbyor bas rab tu grub pa'i 'brel pa la brten nas te/_'brel pa khas blangs nas
[\[274a.6\]]phyis de 'dra ba'i dngos po mthong ba na phyogs kyi chos nyid gzung ba'i phyir/_don bya ba sgrub pa de ni 'di yin no zhes bya ba'i rnam pa can/_don bya ba de grub par byed pa yin te/_de dang 'dra ba yin pa'i phyir snga ma bzhin no zhes de'i rang bzhin rjes su dpog pas rtogs pa po 'jug
[\[274a.7\]]pa yin no/_/ji lta bur gyur pas she na/_gzugs tsam mthong bas reg bya la sogs pa'i tshogs pa'i don bya ba sgrub pa rtogs pa na zhes bya ba rnam par gnas pa na'o/_/de bzhin du rjes su dpag pa gzhan la yang blta bar bya ste/_'brel pa la ltos pa'i phyir ro/_/de ltar rjes
[\[274b\]]
[\[274b.1\]]su dpag pa la tha snyad la gzhol ba yin no zhes bstan nas/_mngon sum la bshad pa'i phyis ni zhes bya ba'o/_/sngar rtswa tsam 'gugs kyang mi nus so zhes bya ba ni don dam par brjod pa yin la/_tha snyad du ni 'jug par byed pa nyid yin par brjod do/_/khyab pa 'dzin pa la
[\[274b.2\]]shin tu gsal ba'i mngon sum nyid sgrub par byed pa yin gyi mi gsal na ni khyab pa 'dzin par byed pa nyid du bsam par mi bya ste/_rjes su dpag pa mi 'jug pa'i phyir ro/_/de 'jug na yang thug pa med pa la/_ldog pa la gnod par byed pa'i rjes su dpag pa la ni khyab byed mi
[\[274b.3\]]dmigs pa'i stobs kyis khyab pa 'dzin la/_khyab par bya ba dang khyab par byed pa'i dngos po yang mngon sum las yin pa'i phyir thug pa med pa ma yin no/_/dka' ba'i phyir bshad zin pa'i don nyid dman pa la rtsod pa'i sgo nas gsal bar bya ba'i don du/_gal te yang zhes smos so/_/
[\[274b.4\]]gzhan gyi lta bar bya ba yang dmigs pa ma yin no zhes 'brel to/_/grub pa'i mtha' gsungs pa ni 'di la zhes bya ba la sogs pa ste/_tshad ma ni rtogs pa ma yin no zhes bya ba'i don to/_/'o na tshad ma'i tshul ci yin zhe na/_gzhan yang zhes bya ba la sogs pa gsungs so/_/
[\[274b.5\]]gzugs la sogs pa'i tshogs la yan lag can dang /_gnas skabs can kun du brtags pa ni tha snyad du gcig pa las yin no zhes lab lob pa'i lnga pa'o/_/gcig nyid la brten nas de'i yul can gyi shes pa tshad mar rnam par gzhag go zhes bya ba'i don to/_/gzugs
[\[274b.6\]]la sogs pa tshogs pa'i rdzas la gcig nyid du tha snyad byed pa yang /_yul la sogs pa gcig pa'i phyir ro/_/sogs pa'i sgras ni dus bzung ngo /_/'di ni zhes bya ba ni rnam par 'grel pa ste/_'di yang sngar bshad zin to zhes bya ba'i tha tshig go/_/yan lag can dang
[\[274b.7\]]gnas skabs can med pa'i phyir ci ltar gcig nyid du nges she na/_gcig nyid du gyur pa zhen pa de yang zhes gsungs so/_/yul dang dus la sogs pa tha mi dad pa de nyid ji ltar zhe na/_de tha mi dad pa yang zhes bya ba'o/_/gzugs la sogs pa tshogs pa'i yul dang dus la
[\[275a\]]
[\[275a.1\]]sogs pa tha dad pa med pa pa yang don dam pa pa ni ma yin gyi/_'on kyang gzugs la sogs pa'i tshogs la/_nus pa'i tshogs pa skyed par byed pa yin no zhes byed pa po'i drug pa'o/_/de bzhin du byung ba dang 'byung bar 'gyur ba dag kyang gcig
[\[275a.2\]]nyid du mngon par rlom pa yin no zhes 'brel te/_/'di la gtan tshigs gnyis brjod pa ni rgyud gcig tu gtogs pa nyid kyis zhes bya ba la sogs pa'o/_/de bzhin du khyab pa 'dzin pa la sogs par de ma yin pa las ldog pa byas pa gcig tu zlom pa rtogs par bya'o/_/'dod
[\[275a.3\]]pa gzhan 'god par bya ba'i phyir/_'dri bar byed pa ni gal te zhes bya ba la sogs pa'o/_/de'i tshe ni rgyu nyid du 'gyur ro zhes bya ba la sgrub par byed pa'i shes pa don bya ba'i rgyu ni ma yin te bsgrub par bya ba'i shes pa med kyang don bya ba dmigs pa'i phyir ro snyam du bsams
[\[275a.4\]]pa'o/_/rnam par rtog pa gnyis pa bkod nas sun 'byin pa ni/_'o na zhes bya ba la sogs pa'o/_/sgrub par byed pa'i shes pa de ni don bya ba'i shes byed ma yin no/_/ci'i phyir zhe na/_bsreg pa la sogs pa'i don bya bsgrub pa de la the tshom yod pa'i phyir ro/_/ci'i phyir the
[\[275a.5\]]tshom za zhe na/_don bya ba ni rgyu gzhan la ltos pas res 'ga' ba yin pa'i gtan tshigs kyi phyir ro/_/lan gnyi ga rim gyis 'chad pa ni/_sgrub par byed pa'i zhes bya ba la sogs pa dang /_gal te shes pa de yang tshad ma ma yin pa nyid yin pa de'i tshe/_skyed byed nyid dang shes byed
[\[275a.6\]]nyid nyams kyang /_cung zad kyang mi gnod pa zhig na/_shes pa de tshad ma ma yin pa yang ma yin te/_de'i phyir ci ltar tshad ma don bya ba'i thob par byed pa yin zhes bya ba la ltos par bya ste/_don gyis mi stong yang don bya ba'i thob par byed pa nyid du mi 'thad na/_'di tha snyad
[\[275a.7\]]byed pa po rnams la nye bar mkho ba ci yod ces bya ba'i don to/_/'di la smras pa zhes bya ba ni bram ze a rtsa ta'i lugs so/_/de tshad ma ma yin pa ma yin te/_sgrub par byed pa'i shes pa de ni tshad ma nyid do zhes bya ba'i don to/_/gal te don bya ba la the tshom za ba'i phyir/_sgrub
[\[275b\]]
[\[275b.1\]]pa'i shes pa ci ltar tshad ma yin zhe na nges phyir zhes gsungs so/_/thabs las byung ba zhes bya ba la sogs pa ni rnam par 'grel pa'o/_/de la the tshom zhes bya ba la ni thabs las byung ba la'o/_/gang gi don du zhes bya ba ni mngon par 'dod pa grub pa'i rang bzhin gyi
[\[275b.2\]]don te/_dgos pa gang la yod pa'i tshad ma tshol ba'i rtsom pa gang la yod pa de la de skad ces bya'o/_/de ma grub ce na zhes bya ba ni/_gal te mngon par 'dod pa'i don grub pa ma grub pa nyid yin na/_de'i tshe don bya ba'i rang bzhin gyi bsgrub bya dang 'brel pa ma grub pa ste/_ma
[\[275b.3\]]nges pa'i don gang yin pa de ci ltar don bya ba'i sgrub par brjod de/_rab rib can gyis dmigs pa'i skra shad la sogs pa bzhin du sgrub byed ma yin no zhes bya ba'i tha tshig go/_/tshad ma 'di las zhes bya ba la sogs pa'i rnam par 'grel pa'o/_/'on te tshad
[\[275b.4\]]ma des don sgrub pa'i dngos po bstan pa yin no zhes bya ba la sogs pa tshig tsam nye bar bkod pa don bya ba dang de'i sgrub par byed pa dag la/_'gal ba'i the tshom ma spangs pa'i phyir nges par byed pa nyid nyams so/_/'di ni tshad ma'i nyes pa ma yin no zhes bya ba ni dam bca' ba tsam snying po
[\[275b.5\]]yin no zhes bsams nas/_gal te shes byed ma yin na zhes bya ba la sogs pa gsungs so/_/de'i phyir gzhan du bstan par bya ste zhes bya ba ni rang gi lugs te/_the tshom khas blang bas ni ma yin gyi/_nges pa nyid kyis yin no zhes bya ba'i don to/_/shes pa tshad ma nyid yin
[\[275b.6\]]no zhes bya ba ni sgrub par byed pa'i shes pa ni'o/_/don bya ba'i rang bzhin la the tshom za ba'i phyir tshad mar ci ltar rtogs snyam du dogs na/_don bya ba'i rang bzhin zhes gsungs te/_nges pa yin gyi the tshom ni ma yin no zhes bya ba'i don to/_/don bya ba'i rang bzhin 'byung bar
[\[275b.7\]]'gyur ba yin pa'i phyir ci ltar nges she na/_de bdag ces bya ba gsungs so/_/don bya ba de'i bdag nyid rang gi ngo bo sgrub par byed pa'i shes pa gang la yod pa de la de skad brjod de/_de'i dngos po ni de bdag go/_/'byung bar 'gyur ba'i don bya ba'i rang bzhin de la de skad ces
[\[276a\]]
[\[276a.1\]]bya'o/_/de dag gi mthu ni nus pa ste nges so/_/sngar bsgrub par bya ba'i shes pa la don bya ba byed pa nyid dam/_don bya ba byed pa'i rang bzhin las byung ba nyid du nges par rtogs pa yin te/_sgrub par byed pa'i shes pa'i 'og rol du nges par
[\[276a.2\]]don bya ba'i rang bzhin mthong ba'i phyir ro/_/des na sgrub par byed pa'i shes pa la/_gang zhig de lta bur gyur pa de ni don bya ba byed pa'am/_'byung bar 'gyur ba'i don bya ba'i rang bzhin la mi 'khrul pa yin te/_dper na sngar mthong ba'i sgrub par byed pa'i shes pa bzhin no/_/
[\[276a.3\]]'di yang de lta bu yin no zhes de'i bdag nyid dang de las byung ba la ltos nas tshad mar nges pa yin te/_'di ni 'di'i 'grel par gsal lo/_/'di lta bu'i rigs can nyid kyis rjes su dpag pa gnyis ni 'jig rten pha rol grub par yang 'chad par 'gyur ro/_/don byed pa'i
[\[276a.4\]]shes pa gang yin pa zhes bya ba la sogs pa ni bshad pa la 'jug pa tsam yin te/_rtsod pa'i gnas ma yin pa'i phyir ro/_/'chad pa nyid ni sngar gyi/_sgrub par byed pa'i shes pa ni/_/zhes bya ba ste/_don byed pa rtogs par byed do zhes bya ba 'brel to/_/gang gi tshe zhe na/_smras
[\[276a.5\]]pa ni gang gi tshe zhes bya ba nas de'i tshe zhes bya ba'i bar ro/_/rnal 'byor ba la sogs pas bshig pa'i phyir rmi lam du mthong bzhin du don mi brtan pa gang yin pa de ni don bya ba byed pa ma yin pa'i phyir de'i shes pa tshad ma ma yin no snyam du dgongs pa'o/_/shes pa med
[\[276a.6\]]par ni don gyi don byed pa go bar byed pa ma yin pa'i phyir shes pa go bar byed pa yin no zhes brjod pa yin no/_/yang ci'i phyir don bya ba go bar byed pa yin no zhes bya ba'i dogs pa sel bar byed pa de'i bdag nyid kyi mthu las byung ba zhes bya ba rnam par 'grel pa ni snga ma'i rang
[\[276a.7\]]bzhin ni zhes bya ba'o/_/gdon mi za bar skye bar byed pa'i phyir zhes bya ba ni yongs su rdzogs par byed pa'i phyir ro zhes bya ba'i don to/_/de thob pa yin no zhes bya ba ni 'byung bar 'gyur ba'i don thob pa'o zhes bya ba'i don to/_/'dis don bya ba byed pa'i bdag nyid can yin pa'i
[\[276b\]]
[\[276b.1\]]phyir/_don bya ba byed pa nyid go bar byed pa na/_don bya ba byed pa'i go byed yin no zhes bstan pa yin no/_/dngos su na zhes bya ba ni de bas kyang dman pa'i tha snyad la ltos pas tha snyad nyid la gnas nas brjod pa yin no des na zhes bya ba ni snga ma dang phyi ma'i rang bzhin dag
[\[276b.2\]]gcig pa'i phyir/_snga ma dang phyi ma'i shes pa der yang de'i bdag nyid kho na ste/_rnam par shes pa'i yul gyi rjes su byed pa'i phyir ro/_/des na yul bzhin du shes pa gnyis kyang de'i bdag nyid rigs pa kho na'o/_/gal te don bya ba 'dzin pa zhes bya ba nyams su myong bas gnod
[\[276b.3\]]pa ma yin nam/_don bya ba nyams su myong na yang yod pa nyid du 'gyur la/_des na de'i don du 'jug pa yang mi rigs par 'gyur ro zhe na/_brjod pa de kho na nyid du don bya ba mngon sum du bya bar mi smra bas gang gis nyes pa 'dir thal bar 'gyur/_'on kyang 'dzin
[\[276b.4\]]pa rnam par gzhag pa yin no/_/de la ji ltar khyab pa 'dzin pa'i dus na mngon sum rang gi mtshan nyid kyi skad cig 'dzin pa yin yang /_spyi'i rnam par rtog pa'i dbang gis spyi'i yul can nyid du rnam par gzhag pa bzhin nam/_ci ltar gzugs tsam mthong ba na/_
[\[276b.5\]]bdag gis bum pa mthong ngo snyam pa'i rnam par rtog pa'i dbang gis rig pa la sogs pa dang lhan cig pa'i gzugs 'dzin pa nyid du rnam par gzhag pa de bzhin du sgrub par byed pa'i mngon sum la yang de'i don bya ba bdag gis mthong ngo snyam pa'i rnam par rtog pa'i
[\[276b.6\]]dbang gis don bya ba 'dzin par rung ba'i dngos po gzung ba nyid du rnam par 'jog pas don bya ba 'dzin par rnam par gzhag pa las ji ltar 'da'/_gzhan yang mthong bzhin pa 'di nyid ni don bya ba byed pa ma yin gyi/_'on kyang 'byung ba dang byung bar 'gyur ba yang yin no/_/de la 'das
[\[276b.7\]]pa ni 'jug pa'i yul ma yin la/_'byung bar 'gyur bar yang ma mthong ba'i phyir sgrub par byed pa yang ji ltar nges/_da ltar ba dang gzhan dag gcig nyid du sgro btags pa'i phyir ro zhe na/_de lta na ni 'o na de'i don bya ba byed pa'i rang bzhin nyid der sgro btags pa yin la/_de yang
[\[277a\]]
[\[277a.1\]]don bya ba la mi ltos pa yin no/_/'byung bar 'gyur ba'i rang bzhin gyis stong na ni da ltar ba 'ba' zhig tu gzung bar 'gyur gyi gzhan sgro btags pa ni ma yin no/_/de'i phyir don bya ba dang lhan cig pa nyid sgro btags pa yin no/_/sgro btags pas 'dzin pa rnam
[\[277a.2\]]par gzhag pa na yang don bya ba 'dzin pa rnam par gzhag pa na yang nan gyis 'ongs pa yin no/_/gal te de ltar na yang de byed par mthong ba la don bya ba mthong ngo zhes nges pa med pa yin nam zhe na/_de lta na ni 'o na bum pa la yang gzugs dmigs pa ni reg pa la sogs pa dmigs
[\[277a.3\]]pa ni ma yin no zhes bya ba'i nges pa ma mthong ngam/_ci 'on kyang bum pa mthong ngo snyam pa'i rnam par rtog pa las lhag ma mthong bar rnam par gzhag pa 'ba' zhig tu zad do/_/skabs la yang don bya ba byed pa mthong ngo snyam pa'i rnam par rtog pa las don bya ba'i mthong ba rnam par gzhag
[\[277a.4\]]pa'i phyir khyad par med do/_/gal te don bya ba nges na res 'ga' ji ltar mi thob ce na sgrub par byed pa la yang res 'ga' mi 'thob pa nyid mtshungs so/_/ci ste sgrub par byed pa ni yod pa nyid 'ga' zhig gi bshig pa'am ma zhugs pas ma thob par zad kyi/_'jig pa la sogs pa med na ni
[\[277a.5\]]thob pa kho na'o/_/don bya ba ni bshig pa la sogs pa med kyang thob par mi 'gyur te/_ma skyes pa rang nyid med pa'i phyir ro zhe na/_sgrub par byed pa yang de kho na nyid du 'byung bar 'gyur ba'i rang bzhin nyid yin pa'i phyir 'jug pa med pa dang /_'jig byed la sogs pa med kyang sgrub par
[\[277a.6\]]byed pa ma skyes pas rang nyid med pa'i phyir mi 'thob pa ma yin nam/_'byung bar 'gyur ba'i sgrub par byed pa'i rang bzhin yod kyang don bya ba med par mi nus te/_sgrub par byed pa nyid med pa'i phyir da ltar bzhin no/_/de'i phyir don bya ba dang de byed pa gnyi ga rtogs par rnam par
[\[277a.7\]]gnas pas/_da ltar ba'i shes pa nyid du ma 'ongs pa rjes su zhugs pa yin te/_yul la yul bzhin no zhes bya bar gnas so/_/'o na rgyu rtogs par yang 'bras bu'i rtogs pa 'dus par 'gyur ro zhe na/_tha snyad la ltos nas de ni de kho na ltar yin no/_/'on kyang rgyu rtogs na 'bras bu
[\[277b\]]
[\[277b.1\]]mngon du byas pa nyid du ni mi 'dod de mang du brjod pas chog go/_/de las 'byung ba'i mthu yis zhes bya ba bshad pa'i phyir yang na zhes smos so/_/des zhes bya ba ni 'byung bar 'gyur ba'i 'bras bus so/_/des khyab pa'i phyir khyab byed du 'gyur mod rgyur go ci ltar 'gyur zhe na tha dad
[\[277b.2\]]pa'i zhes smos so/_/de med par zhes bya ba ni 'byung bar 'gyur ba'i 'bras bu med par ro/_/gal te gang gi tshe 'byung bar 'gyur ba skye ba de'i tshe snga ma yod pa nyid yin la/_yod pa gang yin pa de yang ltos pa thams cad dang bral ba'i phyir ci ltar 'ga' zhig gis skyed par byed
[\[277b.3\]]pa yin/_gang gi tshe 'byung bar 'gyur ba de skyes pa de'i tshe yang /_snga ma de zhig zin pa'i phyir/_ji ltar des bskyed par bya ba yin snyam du bsams nas/_pha rol pos ma skyes pa ltar zhes smras so/_/lan du skyes pa yang ji ltar zhes bya ba'o/_/don 'di yin te gal te
[\[277b.4\]]'byung bar 'gyur ba'i rgyu sngar byung ba'i 'bras bu'i dus na med pas rgyu ma yin/_de'i tshe sngar byung ba yang 'bras bu'i dus na med pas rgyur mi 'gyur ro zhes bya ba yin no/_/gzhan dag khyad par ston pa ni gal te 'di yod na zhes bya ba'o/_/'byung bar 'gyur ba la yang yod pa
[\[277b.5\]]la sogs pa srid pa ma yin nam/_des na de yang rgyu nyid du 'gyur ro snyam na 'byung ba ni zhes bya ba la sogs pa smras so/_/des byed pa yang ma yin zhes bya ba ni 'byung bar 'gyur bas so/_/grub pa'i mtha' smra bas ni 'di la yang khyad par med pa nyid du ston pa ni yod dang
[\[277b.6\]]skyes gnyis zhes bya ba'o/_/yod pa'i sgras bstan pa'i don 'chad pa ni 'di yod na zhes bya ba'o/_/'di yod na 'di 'byung zhes smras pa ni dngos po'i rang bzhin de las gzhan pa'i de na srid par 'gyur ba ma yin no/_/skyes pa'i dbang du byas nas bshad pa skyes pa'ang yod
[\[277b.7\]]pa'i rang bzhin ngo bo nyid las gzhan pa yin zhes gsungs te/_'di skyes pa'i phyir 'di skyes so zhes brjod par yang sngar gyi yod pa'i rang bzhin gyi don yin te/_'on kyang brjod par 'dod pa tsam tha dad par zad do/_/des na gnyi ga ltar yang 'di'i rang bzhin yod na/
[\[278a\]]
[\[278a.1\]]'di'i rang bzhin 'byung ngo zhes brjod pa yin la de ni 'byung bar 'gyur ba'i rgyu la yang mtshungs so/_/khyad par smra ba'i dogs pa bsu ba ni gal te zhes bya ba'o/_/grub pa'i mtha' smra ba yod pa'i rang gi ngo bo nyid bstan par bya ba'i don du ci zhes 'dri bar
[\[278a.2\]]mdzad do/_/de lta yin mod ce na zhes dogs pa bsu nas yun ring du zhes bya ba la sogs pa gsungs so/_/'on te bar chod pa'i lus la sogs pa nyid rnam par rtog pa'i rgyur 'gyur ba des na rnam par rtog pa la de ma thag tu 'byung ba'i yod pa dang skye ba med do
[\[278a.3\]]zhes ci ste brjod snyam na lus la sogs pa yang zhes gsungs so/_/'gro bzhin pa na rtswa la reg pa'i shes pa ltar gnyid mthug po log pa la yang /_gnyid rtsom snga ma na yod pa'i shes pa la/_shes pa tsam skyes pa khyad par ma lus pa dang bral ba'i phyir
[\[278a.4\]]ma tshor ba ma yin te/_de las ni rnam par rtog pa'i shes pa yin no zhes bya bar rigs so/_/gang gi phyir goms pa'i khyad par gyi rjes su 'gro ba dang /_ldog pa'i rjes su byed pa'i rnam par rtog pa'i shes pa ni lus la sogs pa bzhin du khyad par de dang 'brel pa'i sems
[\[278a.5\]]tsam las skyes pa ma yin no snyam du dgongs pa yin no/_/tshig le'ur byas par sogs pa'i sgras bstan pa/_'di ni 'dir byed pa yin no zhes bya ba'i phyogs nye bar bzung nas brjod pa ni byed pa yang zhes bya ba'o/_/des na 'di 'dir byed do zhes bya bas ni 'di'i rang gi ngo bo nye
[\[278a.6\]]bar gnas na/_'di'i rang gi ngo bo nye bar gnas pa yin no zhes bstan pas snga ma las tha dad pa med do/_/de nyid smras pa ni rang gi ngo bo las rang gi ngo bo zhes bya ba yin no/_/gal te de lta na yang rang gi ngo bo las zhes bya ba'i lnga pas/_gal te rang gi ngo bo gnyis dus gcig
[\[278a.7\]]gi tshe nye bar 'dod na/_de'i tshe khyed la yang mi 'dod pa grub po zhes bstan pa ni/_'bras bu'i dus su ni zhes bya ba la sogs pa'o/_/ci ste rigs pa'i stobs kyis lnga pa 'di ni med na mi 'byung ba ston pa yin na/_de'i tshe kho bo'i phyogs kyi go skabs kyang yod do zhes ston pa ni/_
[\[278b\]]
[\[278b.1\]]med na mi 'byung ba zhes bya ba'o/_/'dis ni 'di byed do zhes bya ba yang tshig gi sdeb sbyor tsam yin gyi/_byed pa'i phyogs las don gzhan ma yin pa des na/_'di ni de nyid kyis rtogs so/_/khyad par smra bas 'on te mthong ba zhes smos so/_/'byung ba ni ma yin no zhes bya ba ni
[\[278b.2\]]ma mthong ba'i phyir dang /_sngar ma byung ba zhes bya ba'i don to/_/mthong ba khyab byed nyid du nye bar bzung nas/_re zhig sun 'byin par smras pa ni mthong ba rang gi ngo bos khyab byed nyid du rtogs pa ma yin te/_de'i tshe 'bras bu ma rtogs pa'i phyir ro/_/'on te mthong ba la sgro
[\[278b.3\]]btags pa'i rang bzhin gyi 'bras bu'i dus su khyab par byed pa nyid du rtogs na/_de'i tshe 'byung bar 'gyur ba'i rgyu yang sgro btags pa'i rang bzhin gyi khyab byed nyid du 'gyur ro/_/mthong ba ni zhes bya ba ni rnam par 'grel pa'o/_/phyed phyi ma rnam par 'grel pa ni gang gi tshe zhes bya
[\[278b.4\]]ba'o/_/gal te de ltar byung ba dang 'byung bar 'gyur ba'i dus su yod pa sngar byung bas 'bras bu khyab par 'gyur gyi mthong ba phyis 'byung bar 'gyur bas so/_/ci ltar khyab snyam du dogs pa na/_khyab pa de ni zhes gsungs so/_/gzhan gyi mthong bar 'gyur bas zhes smras so/_/
[\[278b.5\]]lan du de'i tshe zhes bya ste/_khyed kyi dri ba'i skabs med do/_/yod pa'i phyir ro zhes bya ba ni mthong ba las skyes zin pa nyid du sems pa'o/_/mthong bar 'gyur ba la yang de nyid do zhes bya ba ni/_rang gi dus kyi khyad par can gyis so snyam du dgongs pa'o/_/de'i tshe zhes bya ba ni gzhan
[\[278b.6\]]gyi'o/_/'di ni zhes bya ba ni grub pa'i mtha' ste/_mthong ba yang de'i tshe med pa'i phyir ro/_/bskyed nas gnas pa la 'gal ba ci yod snyam na/_de rang bzhin nyid kyis ni gnas pa ma yin te/_yang skyed byed yin par thal ba'i phyir ro/_/des na rang bzhin de ni zhig pa kho
[\[278b.7\]]na'o/_/de bzhin du sngar byung ba gang yin pa zhes bya ba'i phyogs nye bar dgod pa'i ni/_snga ma nyid do zhe na zhes bya ba ste/_skabs kyi rgyu nyid do/_/lan du snga ma dang phyi ma zhes bya ba la sogs pa'o/_/'di nyid gsal bar byed pa ni/_gnyi ga yang zhes bya ba'o/_/yang
[\[279a\]]
[\[279a.1\]]khyad par gyi dogs pa bsu ba ni 'on te zhes bya ba ste/_snga mar mngon par 'dod pa'o/_/mthong bar sgro btags pa ni mthong ngo snyam du sgro btags pa'o/_/mthong bar 'gyur ba'i rang bzhin du zhes bya ba ni mthong bar 'gyur ba'o snyam du spro
[\[279a.2\]]btags pa zhes bya ba'i don to/_/gang gi phyir de lta yin pa'i rgyu nyid yod pa ni ma yin gyi/_'on kyang sngar byung ba kho na'o snyam du bsams pa'o/_/grub pa'i mtha' smra bas 'di thams cad dgos pa med pa nyid du dgongs nas phan tshun zhes bya ba la sogs pa gsungs so/_/
[\[279a.3\]]gang med na zhes bya ba la sogs pa ni bshad pa'o/_/rgyu gang la gdon mi za bar 'byung ba'i 'bras bu yod pa'i rgyu de ni 'bras bu gdon mi za bar 'byung ba'i rgyu'o/_/'bras bu phyi ma zhes bya ba la sogs pa ni go sla'o/_/gnyi ga yang zhes bya ba ni snga ma dang phyi mar 'byung ba dag go/_/
[\[279a.4\]]khyab pa dang zhes bya ba la sogs pa'i tshig rkang phyed dang gsum gyis ni sdud pa'o/_/gang zhig tha dad par gyur pa'i khyab par byed pa de nyid ni rgyu yin te/_tha dad pa nyid dang khyab par byed pa nyid gnyis rgyu'i rgyu mtshan yin no zhes bya ba'i don to/_/'byung bar 'gyur brgyur
[\[279a.5\]]smra ba'i dgos pa gzhan yang brjod pa ni/_pha rol gyi 'jig rten dpog pa 'di las yin zhes bya ba ste/_de ltar yang 'chad par 'gyur ro/_/rgyur gzhag pa'i rgyu mtshan gzhan ni zhes rtogs par bya'o/_/'bras bu dang 'bras bu gdon mi za bar 'byung ba'i rgyu gang
[\[279a.6\]]yin pa de gnyi ga yang ngo /_/gang gi phyir de ltar 'dir rigs pas mi 'thad pa med pa de'i phyir/_rigs par mthong ngo zhes bya bar rigs pa nyid du mthong bas ci ltar yal bar dor zhes bya ba'i tha tshig go/_/yang na thams cad kyis spangs pa'i phyir/_'dir khyod
[\[279a.7\]]la phyogs su 'dzin pas ci bya 'di ni slob dpon gyis bshad pa yin na/_'di ni slob dpon gyi bzhed pa ni ma yin te/_gang du yang ma gsungs pa'i phyir ro/_/des na rang rgyud kyi skyon bshad pa byed pa la smod pa'i rgyu yin na/_rigs pa mthong ngo zhes
[\[279b\]]
[\[279b.1\]]gsungs so/_/don 'di yin te dngos su ma brjod pa tsam gyis ni 'dod pa ma yin pa'am/_de 'chad pa rang dga'i skyon du 'gyur ba ma yin te/_rtsa bar ma brjod pa'i don 'chad pa ni thams cad du mthong ba'i phyir ro/_/ring du 'gro yang ci dgos te/_rnam
[\[279b.2\]]'grel du bshad pa'i spros pa thams cad gsung rab tu dngos su ma gsungs pa'i phyir/_bzhed pa ma yin pa dang /_rang dbang gi skyon du ci ste mi 'gyur/_de'i phyir rang gi lugs la sgrub par byed pa dang 'gal ba med pa dang rnam par dpyad bzod pa nyid blang
[\[279b.3\]]bar bya ba yin pa'i phyir/_yon tan gsum dang ldan pas rigs par zhes bya ba'o/_/'di ma grub ma yin nam/_slob dpon dang 'gal ba'i phyir te/_ji skad du/_phyis 'byung phyir na rgyu nyid min/_/zhes bya ba dang /_rgyu rnams thams cad sngar yod yin/_/zhes gsungs
[\[279b.4\]]pa'i phyir ro zhe na/_'di la yang brjod par rigs par mthong ngo zhes bya ba ste/_cung zad kyang mi 'grig pa med do zhes bya ba'i don to/_/'di ltar tha snyad du rab tu grub/_sngar 'byung ba'i rgyu nyid la brten nas de skad du brjod do/_/'byung bar 'gyur ba'i rgyu nyid ni skad cig ma nyid la sogs
[\[279b.5\]]pa ltar dngos po nyid yin gyi nges tha snyad du byed pa ni ma yin no/_/de nyid kyi phyir de dang der 'di nye bar ma bkod de gzhan dag kyang /_sngar byung ba rgyur bstan pa nyid kyis rtogs par 'gyur ba'i phyir phyis 'byung ba'i rgyu nyid mngon par 'dod pa yin yang ma bstan to/_/'byung
[\[279b.6\]]bar 'gyur ba rgyu nyid do zhes mtha' yongs su dag pas rtogs pa yang ma yin te/_gegs byed pa dang ma tshang ba srid par dogs pa na/_da ltar byung ba'i rang bzhin nyid kyis yod par ma nges pa'i phyir ro/_/'o na ci ltar rgyu nyid yin zhe na/_gang la snga ma dang phyi ma mthong
[\[279b.7\]]ba der rgyu nyid du rnam par gzhag pa nyams pa med la/_snga ma tsam mthong bar ni gal te mthong bar 'gyur na/_de'i tshe rnam par 'jog par 'gyur ba'i phyir skyon med do/_/gzhan yang slob dpon 'bras bu mi dmigs pa dper brjod par nus pa thogs pa med pa'i rgyu
[\[280a\]]
[\[280a.1\]]'bras bu la nges par bstan pa yin la/_tha dad la nges pa yang rgyu ma yin pa med pa'i phyir/_gzhal bya khas blangs nas/_tshig la brtsir ci yod/_rab tu grags pa la ltos nas ni/_'bras bu mi dmigs par bshad kyi/_de kho nar
[\[280a.2\]]ni de yang rgyu mi dmigs pa nyid do/_/de'i phyir 'byung bar 'gyur ba'i rgyu nyid ni slob dpon dang 'gal ba ma yin no/_/bshad zin pa'i don gzhan gyi 'dod pa dang lhan cig nye bar sdud de/_gal te sgrub par byed pa'i shes pa de don skye ba'i rgyu'am zhes 'brel
[\[280a.3\]]te/_'dis ni sgrub byed kyi shes pa'i yul yang mtshon par bya'o/_/'di ni gzhan gyi lugs la ltos nas bshad pa yin te/_rigs pa can la sogs pa dag kyang /_rgyu las 'bras bu rjes su dpog par khas len pa'i phyir/_don bya ba nges par khas
[\[280a.4\]]blangs pa yin no zhes bstan pa'i don du'o/_/gal te shes pa de don skye ba'i rang bzhin nam zhes 'brel to/_/don skye zhes bya ba ni/_don bya ba grub pa ste/_'bras bur gyur pa des de byed pa'i rang gi ngo bo bstan pa ni/_de'i bdag nyid kyis mi 'khrul par bstan
[\[280a.5\]]pa'i bsam pas so/_/gal te shes pa de don skye ba'i 'bras bu zhes 'brel to/_/'di ni 'byung bar 'gyur ba'i rgyu la bsams nas brjod pa yin no/_/thams cad du zhes bya ba ni/_rnam pa gsum ka ltar yang sgrub par byed pa'i shes pa'am/_sgrub par
[\[280a.6\]]byed pa'i the tshom ldog par byed pa yin du chug na/_rang gi dus nyid du 'gyur ro zhes bya ba'i don to/_/de'i phyir don bya bar snang ba'i dus de nyid kyi tshe/_the tshom de med mod/_'jug par 'dod pa'i dus gzhan du go ji ltar min te/_me ni gzhan gyi tshe yod la/_
[\[280a.7\]]grang ba gzhan gyi tshe ldog pa ni ma yin no zhes bya ba'i don to/_/da ni zhar la the tshom ldog pa dogs pa yang med do zhes bstan pa ni/_'dir ni zhes bya ba ste/_sgrub byed kyi shes pa la'o/_/tshad ma de la the tshom za ba de bzlog pas so/_/de yang grub pa yin
[\[280b\]]
[\[280b.1\]]zhes bya ba ni nges pa'i sgo nas de ma thag nyid du'o/_/rnam par rtog pa gnyis pa sun 'byin pa ni/_shes pa kun gyi zhes bya ba'o/_/'ga' zhig gi don dang 'brel pa ni/_mngon sum gyis mthong ba yin no zhes bya ba ni 'di bsams pa yin na/_de rigs
[\[280b.2\]]pa ni ma yin te/_mngon sum ni sbyor byed kyi bdag nyid ma yin pa'i phyir ro/_/gal te mngon sum gyi don dang 'brel pa gang zhig mngon sum gyis mthong ba de nyid rjes su dpag pas rtogs pa ma yin nam snyam na/_rjes su dpag pa'am zhes
[\[280b.3\]]gsungs so/_/spyi'i ste dpe dang thun mong gi rang bzhin du'o/_/des na mngon sum gyis ni ma mthong ba'i 'brel pa rjes su dpag gis mi rtogs/_sngar ni mngon sum nyid med phyir/_/rjes dpag ci ltar tshad ma yin/_/des na rjes su
[\[280b.4\]]dpag pas kyang /_/don bya ba dang 'brel par ma rtogs pa'i phyir/_the tshom zlog pa ma yin no/_/'o na ni gzhan gyis bzlog go snyam na/_gzhan yang zhes gsungs te/_mngon sum dang rjes su dpag pa las tha dad pa'o/_/chad pa
[\[280b.5\]]zhes bya ba ni don gyis mang po'i tshig gam/_lnga pa ste the tshom chad pa las snga ma tshad ma yin par ga la 'gyur snyam du bsams pa'o/_/ci ste me mdag du ba med pa mthong ba la yang 'ol ma ser the tshom za ba na/_lo ma la sogs pa lhung bas thub
[\[280b.6\]]mthong ba the tshom ldog pa na snga ma tshad mar rtogs pa mthong ba nyid do zhe na/_ma yin te der rjes su dpag pa nyid tshad ma yin pa'i phyir snga ma mthong ba'i bya ba la the tshom gyis zin pa ni ma yin no/_/de ltar tha snyad du'am don dam pa las kyang rung ste/_chos
[\[280b.7\]]mchog gi phyogs mi rigs par bstan nas sngar bshad pa nyid mjug sdud pa ni/_des na zhes bya ste/_ji skad du bshad pa'i tha snyad kyis rnam par gzhag pa yin gyi/_de kho na nyid du ni ma yin no zhes bya ba'i don to/_/gal te de kho nar tshad ma 'gog pa'i
[\[281a\]]
[\[281a.1\]]sgrub pa'i rigs pa nyid tshad ma'am tshad ma ma yin zhe na/_bden te tshad ma ni yin mod kyi/_'on kyang tha snyad pa yin no/_/'o na tha snyad pas gnod do zhes bya ba'i don 'di ji ltar 'grig ce na bden te/_'gal ba khas blangs
[\[281a.2\]]pa'i brjod par 'dod pa'i phyir ro/_/'di ltar 'gal ba'i phyir don ni phan tshun gnod pa nyid yin te/_gzhan du ha cang thal ba'i phyir/_don bya ba dang 'brel pa las tshad mar khas blangs pa des don dang 'brel pa ma nges kyang tshad mar khas blangs pa'i phyir
[\[281a.3\]]'gal lo/_/'brel pa nges pa ni tha snyad de'i rgyu yin pa'i phyir/_rgyu mi dmigs pa nyid du gsal te/_'on kyang des khas blangs pa nyid du zad do/_/des na phan tshun gnod pa'i phyir dgag par bya ba'i tshad ma dang 'gog par byed pa la tshad ma'i tha snyad du
[\[281a.4\]]zhen pas ni ci yang byar med do/_/'di yang thob par bya ba gzhan la ltos nas skyon du 'gyur ba yin gyi/_gzhan la ltos pa med pa'i phyir rang gi ngo bo tsam rig pa la ni/_de tsam rtogs pa nyid kyis don byas pa'i mngon sum gyis tshad ma dang gzhal bya mtha'
[\[281a.5\]]dag sel bar nus so/_/de nyid kyi phyir/_rang las rang gi ngo bo rtogs/_/zhes kyang gsungs so/_/'o na dang po ni mi bzod pa'i tshig phrad yin la/_gnyis pa ni de'i tshe zhes bya ba'i don to/_/de ltar zhes bya ba ni tshad mar ro/_/bshad zin pa'i don
[\[281a.6\]]sdud pa ni/_'di ltar zhes bya ba la sogs pa'o/_/tshad ma'i mtshan nyid la yid ches pa med pa'i phyir tshad ma dang cig shos la phyin ci log pa ston te/_mngon sum la sogs tshad ma yis/_/'jig rten pha rol rtogs ma yin/_/'on kyang thams cad
[\[281a.7\]]mkhyen pa nyid kyi sgo nas yin no zhes bya ba la ltos pa'o/_/rig byed la sogs pa'i lung las zhes bya ba ni gnyis pa'o/_/tha snyad las tshad mar nges na ni rnam pa 'di tsam gyi skabs med de/_don dam pa'i 'dod pa cig kho nar 'gyur ro zhes bya ba'i don to/_/
[\[281b\]]
[\[281b.1\]]des na tha snyad las ma yin no zhes bya ba ni grub pa'i mtha'o/_/gang gi phyir tha snyad pa rnams log par rtogs pa des na bstan bcos la ma ltos pa'i tha snyad tsam gyis tshad mar rtogs pa ma yin na/_gang gis bstan bcos don med par 'gyur/_'on kyang
[\[281b.2\]]tha snyad kyi khyad par las yin la/_de yang sngar brjod zin pa nyid do/_/gang gi phyir tha snyad tsam tshad ma'i bsgrub bya ma yin gyi/_'on kyang tha snyad kyi khyad par las yin pa de'i phyir/_tha snyad nges par rtogs pa ste/_snga phyir mi 'gal bar nges par rtogs
[\[281b.3\]]pa'i phyir/_mtshan nyid ci lta ba bzhin gyi bstan bcos blo dman pas rtogs par byed pas rmongs pa zlog byed yin no/_/de'i phyir/_snga ma phyi ma mi dran pa/_/bstan bcos de yi ldog par byed/_/'di ltar de'i rnam pa can ma yin pa'i shes pa'i
[\[281b.4\]]'dzin par byed pa ma yin no zhes bya ba'i tha snyad zhugs su zin kyang /_rnam par rtog pa rang gi mtshan nyid kyi rnam pa can ma yin yang /_rang gi mtshan nyid kyi yul can du tha snyad 'dogs te/_mi dran pa de rang gi mtshan nyid kyi yul can gyi shes pa rnam par rtog
[\[281b.5\]]pa med pa'i mtshan nyid du brjod pa'i bstan bcos kyis sel to/_/de bzhin du bdag nyid tshul gsum pa'i rtags las don nges par rtogs kyang gzhan la ston pa na tshul gzhan sgro 'dogs pa la sogs pa'i mi dran pa yang rtogs par bya'o/_/de ltar thun
[\[281b.6\]]mong gi tha snyad du yi ge'i don bshad nas/_yang dag gi kun rdzob la gtsor bya ba'i don sbyor ba ni de nyid kyi phyir zhes bya ba la sogs pa'o/_/gang gi phyir tha snyad kyis rab tu grub pa'i don la yang bstan bcos nye bar mkho ba de nyid kyi phyir/_tha snyad las
[\[281b.7\]]'das pa mtho ris dang byang grol gyi lam la bstan bcos nyid kyis rmongs pa zlog par byed do zhes rang gis brtags pa sel ba'o/_/gzhan gyis ni ma yin no zhes bya ba ni bstan bcos gzhan gyis so/_/tshad mar brjod par 'gyur ba zhes bya ba ni lhag
[\[282a\]]
[\[282a.1\]]ma'o/_/yul gsum yongs su dag pas 'jug pa nyid du ches mthun pa'i phyir/_tshad ma dang 'dra bar blang bar bya ba'i tshad ma yin no zhes bya ba'i don to/_/de ltar lung gzhan la ltos nas bcom ldan 'das kyi bka'
[\[282a.2\]]nye bar btags pa'i tshad mar bsgrubs nas don dam par ston pa ni don dam par zhes bya ba la sogs pa'o/_/'di gnyi ga ji ltar bstan pa de kho na ltar don dam pa yin gyi/_de las ldog pa ni ma yin no/_/da ni skye ba gzhan dang thun mong gi
[\[282a.3\]]yul la yang thams cad mkhyen pa'i ye shes nyid tshad ma yin par ston pa ni/_gzhan ni tshad ma nyid min te/_/zhes bya ba ste/_mngon sum la sogs pa'o/_/'dir yang sngar bshad zin pa nyid de/_da ltar ni tshad ma gnyis tha snyad du bstan
[\[282a.4\]]pa bstan par bya ba'i don du bshad pa yin no zhes brjod par bya'o/_/ji srid 'dir song ba de thams cad ni bstan zin pa nyid do/_/rjes su dpag pa yang der mi 'jug pa'i phyir ro zhes bya ba ni mngon sum du 'brel par mi nus so/_/'og tu
[\[282a.5\]]zhes bya ba ni le'u lhag mar ro//_//mtshan nyid gzhan bshad pa ni/_ma shes don gyi gsal byed kyang /_/zhes bya ba'o/_/'o na yan lag can la sogs pa'i rnam par rtog pa yang tshad mar thal te/_dang po'i shes pas
[\[282a.6\]]yan lag can shes pa ni ma yin no snyam na/_kun rdzob pa'i zhes gsungs te/_kun rdzob pa'i yul can yin pas na kun rdzob pa'am/_/yang na 'dis dngos po'i rang bzhin sgrib par byed pas na kun rdzob ste rnam par rtog pa'o/_/pa ni rang
[\[282a.7\]]gi don la aN no/_/rnam par rtog pa tsam smos kyang yan lag can la sogs pa'i yul can nyid gzung ste/_spyi'i yul can ni dpyod par 'gyur ba'i phyir ro/_/rtogs pa nges par ma bzung ba'i phyir zhes bya ba ni/_re zhig gzugs tsam mthong
[\[282b\]]
[\[282b.1\]]ba yin la/_de dang 'dres pa'i ro la sogs pa yang sngar myong ba nyid do/_/'dir gzhan ni 'ga' yang rig pa med do zhes/_gal te rang gi rtogs pa nges par zin na ni/_gcig tu 'dzin pa'i blor mi 'gyur ba nyid na thog ma med pa'i phyin ci
[\[282b.2\]]log tu rtog pa goms pa'i bag chags las kyi dbang gis yang dag pa nyid bsgribs nas/_yang dag pa ma yin pa ston pa'i tha snyad 'dir 'gyur ro zhes bya ba'i don to/_/gzhan dag mi slu ba'i mtshan nyid la mi ltos na mtshan nyid ha cang
[\[282b.3\]]khyab ches pa'i nyes par 'gyur ro snyam nas/_gal te zhes bya ba la sogs pa smras so/_/lan ni ma yin te zhes pa'o/_/ma rtogs don gyi gsal byed ces don smos pa'i rnam par bcad pa yin no zhes bya ba'i don te don
[\[282b.4\]]med pa'i phyir ro/_/de nyid bshad pa ni/_de ni don ma yin no zhes bya ba ste zla ba gnyis kyi rnam pa de'o/_/des na ha cang thal bar mi 'gyur ro snyam pa'i dgongs pa'o/_/gal te de ltar ha cang thal ba med mod/_de lta na yang
[\[282b.5\]]mtshan nyid snga ma la ltos par ni 'di mtshan nyid ma yin te/_mi slu ba med par don nyid du mi grub pa'i phyir ro/_/gzhan gyis smras pa ni/_gal te zhes bya ba la sogs pa'o/_/mtshan nyid gzhan zhes bya ba ni mtshan nyid snga ma las
[\[282b.6\]]so/_/ma yin te zhes bya ba ni phyogs snga ma 'gog pa'o/_/don gyis 'phangs pa ni mi slu ba'o/_/ma shes don gyis gsal byed ces bya ba'i tshig 'dis brjod pa'i shugs kyis don gang yin pa ste/_gal te mi slu ba nyid la mi ltos na/_
[\[282b.7\]]de'i tshe don nyid du ma rtogs pa mtshan nyid du mi 'gyur zhes bya ba de las rtogs pa'o/_/gang zhes bya ba ni mi slu ba can no/_/mi slu ba de ni mtshan nyid ma yin no/_/gal te shugs kyis rtogs pa mtshan nyid du 'gyur na/_de'i tshe nyes pa ci yod na/_de
[\[283a\]]
[\[283a.1\]]lta na ni zhes gsungs te/_shugs kyis rtogs pa'i mi slu ba bzhin du/_/gang gi tshe zhes bya ba ni mi slu ba nyid kyis so/_/dngos po nyid la sogs pa bzhin du yod pa tsam gyis ni mi slu ba'i mtshan nyid ma yin no zhes bya ba gzhan gyis
[\[283a.2\]]ma bzod nas 'on te zhes smras pa'o/_/de ni bden mod kyi zhes bya ba ni don shes par byed pa la mi slu ba nyid nye bar mkho'o zhes bya ba de bden pa'o/_/de lta na yang zhes bya ba ni don nyes pa la mi slu ba nyid nye bar mkho ba yang /_mi slu ba smos pas ni
[\[283a.3\]]bzung zin pa'i shes pa spangs par mi nus so/_/de nyid kyi phyir mtshan nyid snga mas mtshan nyid 'di la ltos par/_gzung ba 'dzin phyir kun rdzob ni/_/mi 'dod ces bshad do/_/de la yang zhes bya ba ni bzung zin pa la'o/_/gal te don nyid mi slu ba la
[\[283a.4\]]rtogs par khas blangs pa'i phyir/_mtshan nyid 'di yang mtshan nyid snga ma la ltos pa ma yin nam snyam du dogs na/_mi slu bas zhes smos so/_/mtshan nyid 'di'i dus la mi slu ba yod kyang mi slu bas don rtogs pa ma yin te/_mi slu ba ni yod
[\[283a.5\]]kyang bya ba med pa yin no zhes bya ba'i don to/_/gal te de ltar na kun rdzob pa'i blo ci ltar tshad ma min te mtha' dag pas na/_der mi slu ba nyid skyabs yin no snyam du dogs na/_sngar bshad pa nyid dran par byed pa ni kun rdzob tu yod pa zhes bya
[\[283a.6\]]ba'o/_/'di ni don sgos pa'i rnam par gcad bya yin no zhes bya ba'i don te/_phyi rol gyi don yan lag can la sogs pa ni 'thad do/_/gal te mtshan nyid 'di'i dus su mi slu bar byed na 'o na ci ltar zhes bya ba'o/_/lan ni nges par brtags pas
[\[283a.7\]]las zhes bya ba ste/_lus rnal du gnas pas nges par brtags pa las so/_/'di ltar goms pa las blo gsal ba rab rib dang chu bur du bsgor ba dang /_gnyid la sogs pas nyams pa dang bral ba yongs su rtogs par byed pa las/_mdun na gnas
[\[283b\]]
[\[283b.1\]]pa'i bum pa la sogs pa la phyi rol gyi don du yid ches pa rnam par 'khrul pa'i dogs pa dang bral ba mod la byung bar 'gyur gyi/_zla ba gnyis la ni de ltar ma yin te nyams pa nyid kyis nges pa yin pa'i phyir ro/_/des na don nyid mi slu ba nyid kyis nges par
[\[283b.2\]]bya ba yin no zhes bya ba gsal ba yin no/_/de'i phyir 'di ni mtshan nyid snga ma la mi ltos kyi mtshan nyid snga ma ni 'di la ltos so snyam du dgongs pa'o/_/nges par brtags pa las don 'di nyid rtogs par smras pa ni/_mchod sbyin dang mtho ris kyi 'brel pa la
[\[283b.3\]]sogs pa nges par brtags pas yod par ma grub pa'i phyir ci ltar 'bral pa byed pa'i mi slu bas don du 'dod pa na/_mtshan nyid snga ma la ltos pa'i mtshan nyid kyi skyon du 'gyur ba de bzhin du bdag cag la ni ma yin no zhes tshig zur gyis bstan to/_/gal te don
[\[283b.4\]]bya ba nyid phyi rol gyi don du brjod pa yin te/_de lta ma yin na rab rib can gyis dmigs pa'i skra shad la sogs pa las khyad par med par 'gyur ro/_des na shin tu goms pa las lus rnal mar gnas pa la sogs par nges par brtags pa las don du nges so zhes bya
[\[283b.5\]]ba'i don ci yin zhe na/_don bya ba byed pa rtogs so zhes bya ba nyid yin no/_/de lta yin dang ci ltar mtshan nyid ma yin/_de yongs su shes pa ni nges par brtags pa las gzhan las yin yang rung ste/_'di la log par rtogs pa med do zhe na/_de bden mod kyi phyi rol gyi
[\[283b.6\]]don zhes bya ba dang de'i don bya ba nus pa zhes bya ba gnyis ni ldog pa tha dad pa yin no/_/'di ltar phyi rol gyi don nyid ni gzugs dang sgra la sogs pa la/_thun mong yin la don bya ba nus pa ni gzugs la sogs pa 'ga' zhig kho na la yin te/_de la gang gi tshe mod la don bya
[\[283b.7\]]bar nus par rtogs pa de'i tshe ni de nyid yin la gang gi tshe snang ba tsam yin par rnam par dpyad pas 'di ni don nyid do zhes nges par rtogs pa de'i tshe ni 'di 'jug pa yin no/_/de lta yin dang sgra dang ri mo la sogs pa la 'thad pa nyid ni 'di'i byed pa yin no zhes bstan to/_/
[\[284a\]]
[\[284a.1\]]tha dad du brjod pa ni rtogs pa po tha dad pa'i phyir ro/_/kha cig ni mi slu ba'i sgo nas tshad ma'i don bde blag tu rtogs la/_kha cig ni gzhan gyis rtogs par bya ba ma yin pa'i sgo nas so/_/mtshan nyid gnyis po 'di ni bcom ldan 'das la yang ma god par mnga' ste/_ji ltar
[\[284a.2\]]nye bar bstan pa mtho ris byang grol gyi lam mthong bar mdzad pa'i phyir dang /_khyab 'jug dang dbang phyug la sogs pas ma mthong ba don kho na ston par mdzad pa'i phyir ro/_/de ltar mtshan nyid las snga ma la mi ltos par bstan nas bshad pa byed pa 'di la ma tshim pas yul tha dad pa'i phyogs la brten
[\[284a.3\]]pas mtshan nyid gnyis don yod par ston pa ni yang na zhes bya ba'o/_/mtshan nyid snga ma ni kun rdzob yin la/_gzhan ni don dam pa'o zhes bya ba'i tha tshig go/_/gal te ma shes pa'i don zhes bya ba la sogs pa ni rtsod pa'o/_/'di snyam du bsams pa yin te/_ma shes don gyi gsal byed ces
[\[284a.4\]]bya ba 'dir don smos pas don bya ba med pa gzung na mtshan nyid 'chol bas 'jigs pa'i phyir/_'dir phyi rol gyi don tsam 'dod pa yin no/_/phyi rol gyi don yang rang dang spyi'i mtshan nyid kyi dbye bas gnas pa'i phyir spyi'i shes pa yang tshad mar thal lo zhes bya ba'o/_/de de bzhin du 'brel ba la
[\[284a.5\]]sogs pa la yang zhes bya ba ni ldan pa dang 'du ba dang rgyu 'bras kyi dngos po la sogs pa'o/_/sogs pa'i sgras yon tan dang bya ba la sogs pa ma shes pa nyid gsal ba yin no zhes 'brel to/_/de yang zhes bya ba ni dus phyis 'byung ba'i shes pa'o/_/'on te dus phyis 'byung ba'i shes pa de gzung ba
[\[284a.6\]]'dzin pa'i phyir dran pa yin no snyam na 'di zhes smos so/_/ci'i phyir zhe na ma bzung ba zhes smos te/_rang gi mtshan nyid 'dzin pa'i mngon sum gyis spyi la sogs pa ma bzung ngo snyam du bsams pa'o/_/rang gi mtshan nyid kyi rnam par shes pa zhes bya ba la sogs pa ni sdud pa'o/_/gal te spyi ma rtogs
[\[284a.7\]]pa nyid ma yin nam/_ji ltar spyi shes pa tshad mar 'gyur snyam du dogs na rang rig pa zhes smras so/_/'di ltar bsams pa yin te/_gal te phyi rol gyi chos kyi spyi sangs rgyas pas mi 'dod pa de lta na yang blo'i rnam pa thun mong du gyur pa'i spyi ni 'dod pa nyid do/_/de yang rang rig pa nyid kyis rtogs
[\[284b\]]
[\[284b.1\]]pa'i phyir/_rtogs pa la ni rtsod pa med do zhes bya ba'o/_/de lta na yang rang gi 'dod pa'i spyi ci ltar 'grub ce na/_des na gal te zhes smos so/_/gzhan du 'gyur ba ni rang gi 'dod pas so/_/'on te bdag nyid du gyur pa zhes bya ba ni sangs rgyas pa'i 'dod pa'o/_/bdag nyid du gyur pa'i
[\[284b.2\]]phyogs la shes pa de rang rig pa nyid ma yin nam/_de yang tshad ma nyid du 'dod pa'i phyir ci ltar mi 'dod pa yin zhe na/_'dir yang bsams pa 'di yin te/_blo'i rnam pa de ni phyi rol gyi rang bzhin du lhag par zhen pa na spyir 'dod pa yin la/_de lta yang rang gi rang bzhin bskal ba'i
[\[284b.3\]]phyir ro/_/rang rig par smra ba mdzes pa ma yin no/_/des na phyi rol du phyogs pas na/_de la rnam par rtog pa nyid tshad mar 'gyur ro zhes bya ba'o/_/grub pa'i mtha' smras pa ni gal te zla ba gnyis kyi shes pa bzhin du spyi'i shes pa yang nges par brtags pa las tshad ma ma
[\[284b.4\]]yin pa grub mod kyi/_de lta na yang spyi yod pa nyid dam ma bzung ba nyid du khas blangs nas de'i shes pa ni skyes bu'i lhag par zhen pa'i dbang gis kyang tshad ma ma yin pa nyid do zhes lan 'debs pa ni/_rang gi mtshan nyid ma shes pa zhes bya ba la sogs pa'o/_/spyi yang tshad
[\[284b.5\]]ma ma yin zhes 'brel to/_/'di nyid gsal bar byed pa ni spyi ma shes pa ni zhes bya ba'o/_/rang gi mtshan nyid dpyad phyir ro/_/zhes bya ba ni rang gi mtshan nyid kho na yod pa dang med pa nyid du rnam par gzhag pa'i phyir ro/_/rang gi mtshan nyid tshad mar 'dod kyi spyi la ni ma yin te/_
[\[284b.6\]]skyes bu rnams de dpyod pa la mi gus pa'i phyir te/_don bya ba grub pa med pa'i phyir ro/_/bshad pa ni yod pa'am zhes bya ba la sogs pa'o/_/spyi yang yod pa'am med pa nyid du gzhag pa'i phyir/_tshad ma ni ci ste mi tshol ba snyam na/_yod pa'am zhes smos so/_/dpyod pa ni rnam par 'jog pa'o/_/
[\[284b.7\]]ci'i phyir spyi yod pa dang med pa nyid du mi dpyod snyam na/_bshad pa de la zhing pa la sogs pa'i skyes bu rnams gus pa med pa'i phyir mi dpyod do zhes 'brel to/_/'di nyid kyis rang gi mtshan nyid kyi shes pa'i 'og tu 'byung ba'i rnam par rtog pa tshad mar gyur pas bdag nyid du
[\[285a\]]
[\[285a.1\]]gyur pa'am/_gzhan du gyur pa'i spyi'i rtogs so zhes gang brjod pa de yang spangs pa kho na'o zhes ston/_gang rnam par dpyad pa de la zhes bya ba ste/_yod pa dang med pa nyid du rnam par dpyad pa rang gi mtshan nyid de la'o/_/dus phyis kyi lam zhes bya ba ni rang
[\[285a.2\]]gi mtshan nyid kyi phyis so/_/de nyid kyi phyir rang gi mtshan nyid kyi phyir rang bzhin ma yin no/_/de'i rang bzhin ni rang gi mtshan nyid kyi rang bzhin no/_/tshad ma zhes bya ba ni tshad mar 'dod pa'i rnam par rtog pa'i shes pa'o/_/rnam par rtog pa'i shes pa mngon sum gyis dus phyis byung ba
[\[285a.3\]]yang lhag par zhen pa'i dbang gis rang gi mtshan nyid kho na rtogs pa yin gyi spyi ni ma yin pa'i phyir spyi la ni tshad mar 'dod pa mi 'jug go zhes bya ba'i don to/_/des na mngon sum mam de'i dus phyis byung ba'i rnam par rtog pa'i shes pa ni spyi'i sgrub byed ma yin no snyam du dogs pa'o/_/
[\[285a.4\]]bshad pa ni 'di rnams kyis ci bya ste/_'jug pa'i 'bras bu nyid las de rtogs pa tshad mar snyam du bsams nas 'on te zhes smras so/_/shin tu tha dad pa'i rang gi mtshan nyid ni mthong yang de'i don bya ba 'di yin no snyam du nges par 'dzin pa mi 'thad pa'i phyir/_ji ltar 'jug pa'ang
[\[285a.5\]]yod de/_de'i phyir des nges par 'dzin pa nyid tshad ma yin te/_'jug byed yin pa'i phyir ro zhes bya ba'i don to/_/ma yin te zhes bya ba ni grub pa'i mtha'o/_/'jug pa de dang 'brel par ji ltar rtogs she na/_gal te spyir rtogs pa med na mi 'byung la/_spyir rtogs pa yod na
[\[285a.6\]]gdon mi za bar 'byung bas yin na 'di gnyi ga yang med do/_/der yang zhes bya ba ni spyir rtogs pa'o/_/ma shes pa'i spyi la'o/_/ma shes ni lhag par zhen pa med pa de'i tshe 'jug byed ma yin no/_/gang gi phyir spyi shes kyang /_rang gi mtshan nyid kho na la 'jug pa de'i phyir/_spyi
[\[285a.7\]]de la shes pa tshad ma yin te/_'jug byed ma yin pa'i phyir ro/_/gal te de'i yul yul can ma yin na ni des de nyid du 'jug par 'gyur ro/_/'jug byed ma yin mod der lhag par zhen pa tsam du ni 'gyur ro zhe na/_de yang med do zhes brjod pa ni de la mngon du zhes bya ba'o/_/de la
[\[285b\]]
[\[285b.1\]]mngon du phyogs pa zhes bya ba ni spyi la mngon du phyogs pa ste/_spyir lhag par zhen pa zhes bya ba'i don to/_/de med pa'i phyir spyi la tshad ma ma yin no/_/'on te spyi dang ldan pa'i gsal ba rnams la 'jug par byed pa gang yin pa de nyid spyi la 'jug par byed pa yin no zhe na/_de ltar na yang
[\[285b.2\]]der lhag par zhen pa nyid ma nyams so zhes ston pa ni 'jug par byed pa yin du chug kyang zhes bya ba'o/_/rnam par rtog pas 'dzin pa ni lhag par zhen pa las gnas pa yin te/_des na lhag par zhen pa med na/_rnam par spyi la tshad mar 'gyur re skan/_mngon sum gyi 'dzin pa ni
[\[285b.3\]]snang ba nyid kyis gnas pa yin no/_/de nyid kyi phyir rang rig pa zhes gsungs so/_/gang gi tshe lhag par zhen pa spangs nas rnam par rtog pa la/_de'i rnam pa snang ba tsam yin pa de'i tshe ni/_des rang gi bdag nyid kho na rtogs pa'i phyir/_spyir rtogs pa'i tshad ma ma yin no zhes
[\[285b.4\]]bya ba'i don to/_/de ltar tha snyad la rnam 'grel sbyar nas/_don dam pa la rtsod pa de ji ltar med snyam nas/_yang de la 'jug pa bshad pa ni gang gi tshe zhes bya ba'o/_/gnyis su med pa zhes bya ba ni rig bya rig byed med pa rang gi ngo bo rig pa tsam mo/_/de zhes bya ba ni shes pa'i
[\[285b.5\]]bdag nyid do/_/gzhan zhes bya ba ni rang gi mtshan nyid dang mi mthun pa'o/_/ci'i phyir de ltar mi bsnyad snyam pa'i dogs pa sel ba'i sgo nas rtsa ba 'brel pa ni rang gi mtshan nyid ces bya ba la sogs pa'o/_/rig pa ni rtogs pa'o/_/'di la ni shes pa la'o/_/rnam pa thams
[\[285b.6\]]cad du rtogs pa med pa nyid kyis rig pa ma yin par ma gyur cig snyam pas/_gang la zhes dris te 'dri ba'i don ni rig pa'i yul gang la rtogs pa med ces bya ba'o/_/lan du shes pa de rang gi mtshan nyid shes pa la zhes bya ba'o/_/de ltar gyi sgra ni rnam par 'dzin pa ste/_
[\[285b.7\]]rang gi mtshan nyid shes pa la shes pa'i shes pa gang yin pa de zhes bya ba'i gzhal bya 'di la shes pa'i rtogs pa med do zhes bya ba'i don to/_/ci'i phyir gzhal bya de ma rtogs snyam na/_gang gis 'di zhes bya ba gsungs so/_/mi 'dra ba nyid ni rang gi mtshan nyid dang
[\[286a\]]
[\[286a.1\]]'dra ba ste/_spyi'i mtshan nyid do zhes bya ba'i don to/_/'o na ci zhig rtogs snyam na/_'dir ni zhes gsungs so/_/rang gi mtshan nyid ces bya ba ni shes pa'i'o/_/tha dad pa ni ma yin no zhes bya ba ni shes pa las tha dad pa'am/_shes pa'i
[\[286a.2\]]rang gi mtshan nyid phan tshun tha dad pa'o/_/bsam pa yang don gyi gdul bya'i skye bo kho na'i yin no zhes gsungs pa ni/_gdul bya'i skye bo'i bsam pas zhes bya ba'o/_/lnga pa 'di ni lab lob pa yin no zhes bstan pa don du de la ltos nas so/_/de la ltos nas bcom
[\[286a.3\]]ldan 'das kyis mngon sum la sogs pa'i dbye ba bstan to zhes bya bar blta'o/_/mi slu ba'i phyir ro zhes bya ba 'dir yang bsams pas zhes bstan pa yin no/_/'di ltar gdul bya'i skye bo 'ga' zhig las 'ga' zhig 'thob par mngon par sems pa yin te/_sbyin pa la sogs pa rjes su
[\[286a.4\]]bsgrub pa las bstan pa'i longs spyod la sogs pa 'thob pa las ni mi slu bar mngon par sems so/_/de bzhin du de la ltos nas nye bar bstan pa'i spros pa thams cad yin no/_/'di nyid ni rang rig pa'i zhes bya ba la sogs pas dam bcas nas ji lta ji ltar zhes bya ba la sogs pa phul
[\[286a.5\]]byung du med pa'i phyogs la brten pas ston to/_/brtags pa'i chos kyi bdag med pa ni kho na'o/_/yul gyis yul can bstan pa'i phyir/_de mthong ba rjes su dpag pa'i bdag nyid do zhes bya ba'i don to/_/de nyid ni las ste don dam pa thob pa'i phyir de rjes su zhugs pa/_ngan song
[\[286a.6\]]du 'gro ba la sogs pa bar du gcod pa dang bral bas/_/skyes bu'i don mchog la brtson pa dag ji lta ji ltar dbang phyug gis byas pa la sogs pa'i sgro 'dogs bkag nas rtogs pa de lta de ltar gong nas gong du bzod pa la/_bcom ldan 'das kyis gong nas gong du chos bstan te
[\[286a.7\]]rim gyis spros pa chad pa khyad par nas khyad par thob pas mngon par 'dod pa la mi slu bar 'gyur ro zhes bya ba'i don to/_/de gang las zhes bya ba ni bcom ldan 'das kyis gdul bya'i skye bo'i dbang gis spros pa bstan gyi don dam pa'i ni ma yin no zhes bya ba 'di gang las zhes bya ba'i don to/_/
[\[286b\]]
[\[286b.1\]]rang gis sgro ma btags pa'o/_/de'i mtshan nyid de kho na ste gnyis su med pa'i rang bzhin te de dpyad pa'i phyir ro/_/gal te bcom ldan 'das tshu rol nyid yod do zhes ci'i phyir mi bzhes snyam na rnam par dpyad na ni zhes gsungs so/_/cig car ni zhes bya ba ni shin tu zab pa nyid
[\[286b.2\]]kyis thog ma kho nar bstan na/_gdon mi za bar skrag par 'gyur ba'i phyir ro/_/'on te zhes bya ba ni gal te gnyis su med pa las gzhan de kho na nyid ma yin na de'i tshe na mdun na gsal ba'i ser po dang sngon po la sogs pa rig pa tsam du brjod par 'gyur na/_de yang yul tha dad pa'i phyir
[\[286b.3\]]ro/_/ji ltar 'thad de des na de ni phyi rol nyid do zhes bya ba'i don to/_/grub pa'i mthar ni gal te yul rang gi ngo bo las tha dad par gyur na de'i tshe tha dad pa'i stobs gyis rang gi ngo bo yang tha dad par 'gyur ba zhig na de lta yang ma yin no/_/des na yul tha dad pa'i phyir sngon po dang bde ba dag gi rang
[\[286b.4\]]bzhin tha dad do zhes bya ba ni rang bzhin tha dad pas rang bzhin tha dad do zhes brjod par 'gyur bas ci zhig gso bar byed ces bya ba'i don to/_/rang rig pa'i rang gi ngo bo nyid de lta de ltar rnam par gnas pa yin no/_/de la gal te btags pa'i tha dad pa'i cha gcig la ltos nas gzhan rigs pa ma yin na ni
[\[286b.5\]]de'i tshe de la ltos pas gzhan la yang thal bar 'gyur ro/_/de'i phyir snang bzhin pa'i shes pa'i tshogs la phyi rol lam nang zhes bya ba 'ga' yang rig pa dang ldan pa ma yin no/_/gal te yul tha dad pas tha dad par tha snyad pa nyid ma yin zhe na/_bden te phyi rol pa la ltos nas ma yin no/_/
[\[286b.6\]]ji ltar mngon par rlom pa tsam gyis rab tu phye ba'i phyi rol gyi don yin pa de bzhin du mngon par rlom pa tsam rnam par gzhag pa'i yul tha dad pas tha dad pa la brten pa yang gdon mi za bar khas blang bar bya'o/_/gal te yul tha dad pas phyi'i don tha dad pa dang ldan par mi 'gyur na ni de'i tshe
[\[286b.7\]]'gal ba'i chos gnas pa gzhan yang tha dad par byed pa ma yin no/_/des na don bya ba la tha dad pas nye bar mkho ba med do/_/de'i phyir ba tsam la gzhan ma yin pa'i phyi rol gyi tha dad pa ni spang bar dka'o/_/de nyid kyi phyir mthar rdul phra rab tu gnas pa yin no/_/rnam par rig pa tsam la ni cha med
[\[287a\]]
[\[287a.1\]]pa nyid du gnas te/_tha dad pas ni don bya ba la mkho ba ma yin la 'jug pa dang ldog pa yang yod pa ma yin no/_/des na shes pa'i tha dad pa med pa nyid don dam pa yin no/_/phyis zhes bya ba ni sna tshogs gnyis med kyi skabs su'o/_/de ltar tshad ma'i mtshan nyid gnyis bshad pa ni mngon sum dang rjes su dpag pa dag kho na la
[\[287a.2\]]mtshan nyid de yod par rigs par mthong nas gzhan gyis 'o na ji ltar zhes dris so dogs pa 'di ga las yin zhe na/_mngon sum dang rjes su dpag pa dag ni smras so/_/bcom ldan 'das zhes bstan pa ni skyes bu'i khyad par yang 'thad pa'i yan lag ma yin par ston pa'o/_/shes pa kho na tshad ma yin gyi bcom ldan 'das ni de bzhin
[\[287a.3\]]du ma yin pa ci'i phyir zhe na de ni tshad ma dam pa yin pa'i phyir ro zhes smras so/_/bstan bcos kyi don du dam bcas pa 'di tshad ma'i rang bzhin no zhes bya ba 'di ni gsal ba nyid do zhe na/_lan du de ldan zhes bya ba ste/_'di la mtshan nyid gnyis po de mnga' bas na de ldan no/_/gal te ci dbang phyug la sogs pa bcom ldan 'das
[\[287a.4\]]su 'dod dam zhe na/_de bzhin gshegs pa zhes gsungs so/_/gal te de lta yin mod de lta na yang ci ltar ci'i rang bzhin du gyur pa na 'di tshad ma yin snyam pa'i dogs pa sel ba na/_rtsa ba rnam par 'grel pa ni don dang ldan pas sam zhes smras te/_mtshan nyid gnyis dang ldan pas so/_/mngon sum gyi rang bzhin nyid kyi zhes
[\[287a.5\]]bya ba ni dngos po mtha' dag mngon du byed pa nyid kyi sgras ni gang zag gi rang bzhin 'gog pa yin gyi gzugs kyi phung po ni ma yin no/_/des na skyes bu'i rang bzhin la yang rtogs pa'i cha gtso bo yin pa'i phyir mngon sum gyi rang bzhin du brjod do/_/rgyu'i gnas skabs na ni rjes su dpag pa'i rang bzhin nyid rjes su dpag pa
[\[287a.6\]]gzhan las khyad par med pa na rjes su dpag pa'i rang bzhin yang dngos su brjod do/_/grub pa'i gnas skabs su ni thun mong ma yin pa kho na ste/_dngos po mtha' dag gi yul can yin pa'i phyir ro/_/'dir pha rol gyis 'di ga las shes smras te/_thams cad kyi yul can nyid 'di'o/_/de'i phyir bshad pa ni zhes bya ba ni
[\[287a.7\]]gang las 'di rtogs pa de brjod pa'o/_/yang dag min pa ni log pa ste de'i yul can yin pas na shes pa yang yang dag pa min zhes bya ba ste/_'khrul pa zhes bya ba'i don to/_/de nyan pa po'i rgyud las 'phags pa'i bden pa bzhi la dmigs pa yang dag pa nyid bcom ldan 'das kyis gsungs te bstan to//_//_